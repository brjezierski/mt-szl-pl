<doc id="1325988" url="https://pl.wikipedia.org/wiki?curid=1325988" title="August Wilhelm von Hofmann">
August Wilhelm von Hofmann

August Wilhelm von Hofmann (ur. 8 kwietnia 1818 w Gießen, zm. 5 maja 1892 w Berlinie) – niemiecki chemik, odkrywca reakcji amin nazwanych na jego cześć: degradacją (lub przegrupowaniem) Hofmanna, eliminacją Hofmanna i reakcją Hofmanna-Löfflera.
W 1866 wynalazł on urządzenie do elektrolizy wody zwane obecnie "aparatem Hofmanna" (lub "woltomierzem Hofmanna"). Laureat Medalu Copleya.
Życiorys.
Z początku studiował prawo i filologię w Getyndze, od 1836 studiował chemię u Justusa von Liebiga, był jego asystentem, w 1843 roku wypromował go i otrzymał habilitację w 1845. Został adiunktem chemii na Uniwersytecie w Bonn. Z polecenia Liebiga i na życzenie angielskiego księcia Alberta przyjął w tym samym roku posadę profesora na Royal School of Miners w Londynie. W tym samym czasie zlecono mu kierowanie Royal College of Chemistry w Londynie, w którym zakończył karierę naukową w Wielkiej Brytanii. Później był zaangażowany w przygotowania do Wystawy światowej w Londynie w roku 1851 i 1852.
Po śmierci księcia Alberta otrzymał wezwanie do Bonn, zabrał też szkice „Chemii” z zamku Poppelsdorfer. Zanim tam się wprowadził, otrzymał w 1864 wezwanie na Uniwersytet Humboldtów w Berlinie, gdzie został aż do śmierci. W 1867 został współzałożycielem, członkiem i pierwszym prezesem Niemieckiego Towarzystwa Chemicznego. Od 1871 współpracował z Julią Lermontową, która jako jego studentka prowadziła badania w jego laboratorium w Berlinie. Została jego studentką.
Jego grób znajduje się na cmentarzu miejskim Dorotheenstadt w Berlinie.

</doc>
<doc id="1325995" url="https://pl.wikipedia.org/wiki?curid=1325995" title="Andriej Niekrasow (reżyser)">
Andriej Niekrasow (reżyser)

Andriej Lwowicz Niekrasow, ros. Андрей Львович Некрасов (ur. 26 lutego 1958 w Petersburgu) – rosyjski reżyser i scenarzysta filmowy, dokumentalista, często krytykujący politykę Kremla.
Życiorys.
Studiował w szkole filmowej w Leningradzie i w Bostonie. Na paryskiej Sorbonie obronił magisterium z literatury i filozofii. Karierę filmową rozpoczął jako asystent Andrieja Tarkowskiego przy filmie "Ofiarowanie" (1986).
Autor filmów dokumentalnych, programów telewizyjnych oraz spektakli teatralnych, realizowanych w kraju i za granicą. Nagradzany na festiwalach w Cannes, Heidelbergu, Moskwie i Kopenhadze. W 2011 roku otrzymał nagrodę międzynarodowego PEN Clubu „Oxfam Novib/PEN Award for Freedom of Expression”.
Dwa najgłośniejsze filmy Niekrasowa to "Disbelief" (2004) i "Bunt. Sprawa Litwinienki" (2007). W filmach tych sugeruje metody działania Federalnej Służby Bezpieczeństwa przy pozbywaniu się politycznych wrogów (sugestia taka dotyczy Aleksandra Litwinienki i Anny Politkowskiej), a także – przy prowokacjach na skalę masową (sugestia dotyczy udziału FSB przy głośnych akcjach terrorystycznych w Rosji).

</doc>
<doc id="1326000" url="https://pl.wikipedia.org/wiki?curid=1326000" title="Trzeci rząd Stanleya Baldwina">
Trzeci rząd Stanleya Baldwina

Narodowy rząd Stanleya Baldwina powstał w czerwcu 1935 i przetrwał do maja 1937.

</doc>
<doc id="1326013" url="https://pl.wikipedia.org/wiki?curid=1326013" title="Sálvame">
Sálvame

Sálvame - singiel meksykańskiego zespołu RBD z ich pierwszej płyty "Rebelde", nagrywany w 2004, wydany w marcu 2005. Jest to jeden z największych hitów zespołu. Wykonuje go Anahí. Pozostali członkowie zespołu partnerują jej w refrenach piosenki. Przez pewien czas był wykonywany w kościołach w Meksyku. Fani zespołu nie wyobrażają sobie koncertu bez tej piosenki.
Zespół założył fundację o tej samej nazwie (Sálvame - Ocal mnie) która pomaga dzieciom z Meksyku i Brazylii. Teledysk do piosenki został nagrany w Kanadzie, podczas zdjęć do serialu Rebelde - Zbuntowani (pol.). Piosenka, tak jak zespół (który stworzono na potrzeby serialu) dzięki tej telenoweli stała się wielkim hitem w Meksyku i za granicą.

</doc>
<doc id="1326016" url="https://pl.wikipedia.org/wiki?curid=1326016" title="Janusz III mazowiecki">
Janusz III mazowiecki



</doc>
<doc id="1326017" url="https://pl.wikipedia.org/wiki?curid=1326017" title="Grupa Artystyczna Koncentrat">
Grupa Artystyczna Koncentrat

Grupa Artystyczna Koncentrat – grupa artystyczna powstała w 2005 roku w Warszawie. W jej składzie od początków powstania znajdują się: Anka Jankowska, Ewa Garniec, Rafał Dziemidok. Ich działalność związana jest z teatrem współczesnym. W swoich spektaklach wykorzystują takie elementy jak taniec czy performance. W swoim manifeście mocno podkreślają jednak, że nie chcą być utożsamiani z teatrem tańca współczesnego. Najważniejszym założeniem grupy jest oddziaływanie na publiczność, a zaraz potem - perfekcja formalna.

</doc>
<doc id="1326018" url="https://pl.wikipedia.org/wiki?curid=1326018" title="Irena Treichel">
Irena Treichel

Irena Treichel (ur. 6 lipca 1918 w Rypinie, zm. 4 grudnia 1987 w Łodzi) – polska bibliotekarka, doktor nauk humanistycznych w zakresie bibliotekoznawstwa, redaktor "Słownika pracowników książki polskiej".
Życiorys.
Urodzona w rodzinie inteligenckiej, była córką Rudolfa Edwarda (chemika, kierownika Oddziału Wykańczalni Spółki Akcyjnej Wyrobów Bawełnianych "Wola" w Warszawie) i Wiktorii Olimpii z Królikowskich. Początkowo uczyła się w domu rodzinnym, a od 1927 uczęszczała do Prywatnego Żeńskiego Gimnazjum Jadwigi Zaborowskiej-Michalskiej w Warszawie, gdzie w 1936 złożyła egzamin dojrzałości. Podjęła następnie studia z filologii polskiej na Wydziale Humanistycznym Uniwersytecie Warszawskim, by po dwóch latach przenieść się do Sekcji Bibliotekarskiej Studium Pracy Społeczno-Oświatowej Wydziału Pedagogicznego Wolnej Wszechnicy Polskiej na studia bibliotekarskie pod kierunkiem Heleny Radlińskiej. W ciągu roku zaliczyła cztery egzaminy (uczyła się także języków obcych — angielskiego i francuskiego), ale dalszą naukę przerwał jej wybuch II wojny światowej. 
W latach okupacji pracowała jako pomoc biurowa w firmie "Wola" (gdzie pracował wcześniej jej ojciec), pozostającej pod zarządem niemieckim. Z najbliższej rodziny Ireny Treichel wojny nie przeżyli ojciec Rudolf, aresztowany przez Niemców i zmarły w 1940 w obozie koncentracyjnym w Mauthausen, oraz starszy brat Ferdynand, absolwent Politechniki Warszawskiej, rozstrzelany w 1944 za udział w powstaniu warszawskim. W działalność niepodległościową zaangażowany był ponadto młodszy brat Ireny — Jerzy, żołnierz Armii Krajowej, który walczył na ziemi kieleckiej (po wojnie był inspektorem w Przedsiębiorstwie Montażu Maszyn Włókienniczych i Zakładach Aparatury Elektrycznej "Ema-Elester" w Łodzi, zmarł w Łodzi w 1976). Po upadku powstania warszawskiego przebywała przez krótki czas w jednej z podwarszawskich miejscowości, potem na tzw. Ziemiach Odzyskanych, w 1946 osiadła w Łodzi. 
1 kwietnia 1946 zatrudniona została w Bibliotece Uniwersyteckiej w Łodzi i z tą instytucją była związana do końca życia. Do września 1949 pracowała dodatkowo w Państwowym Instytucie Książki. Jesienią 1946 wznowiła studia z filologii polskiej, tym razem na Wydziale Humanistycznym Uniwersytetu Łódzkiego, uwieńczone w 1952 dyplomem magisterskim ze specjalizacją bibliotekoznawczą; promotorem pracy "Joachima Lelewela "Bibliograficznych ksiąg dwoje"" był profesor Jan Muszkowski. W chwili ukończenia studiów Treichel legitymowała się już także zdanym w listopadzie 1948 egzaminem dla kandydatów na stanowisko I kategorii w państwowej służbie bibliotecznej. Temat pracy magisterskiej rozwinęła następnie w doktoracie, który obroniła w 1964 na Wydziale Filologicznym Uniwersytetu Łódzkiego pod kierunkiem profesor Heleny Więckowskiej ("Pierwszy polski podręcznik bibliotekarski", Wrocław 1957); Joachimowi Lelewelowi i jego roli w dziejach polskiej bibliografii poświęciła ponadto kilka artykułów w periodykach naukowych ("Z dziejów jednego rękopisu", "Przegląd Biblioteczny", 1953, zeszyt 3; "Nie wydany tom trzeci "Bibliograficznych ksiąg dwojga" Joachima Lelewela", tamże, 1955, zeszyt 2; "Joachim Lelewel jako bibliograf", "Biuletyn Ośrodka Bibliografii i Dokumentacji Naukowej PAN", 1955, nr 7; "Joachim Lelewel o działalności biblioteki i zawodzie bibliotekarza", "Bibliotekarz", 1961, nr 10; "Joachim Lelewel jako teoretyk bibliotekarstwa", tamże, 1961, nr 10).
Zatrudnienie Ireny Treichel w Bibliotece Uniwersytetu Łódzkiego przypadło na okres początkowy zarówno uczelni, jak i samej akademickiej biblioteki. Biblioteka pod dyrekcją Adama Łysakowskiego przygotowywała się do swoich właściwych zadań, zatrudniając w większości młode osoby, bez przygotowania zawodowego, ale kształcące się na Uniwersytecie; spośród nich Irena Treichel skierowana została do Działu Opracowania Zbiorów, gdzie pracowała głównie przy katalogowaniu rzeczowym, a następnie — na podstawie podręcznika Łysakowskiego "Katalog przedmiotowy" (1946) oraz słownika tematów z Biblioteki Uniwersytetu Wileńskiego — katalogowaniu przedmiotowym. Doświadczenia z tej pracy opisała w artykule "Katalogi biblioteczne" (wspólnie z Krystyną Kamińską), zamieszczonym w jubileuszowej publikacji zbiorowej "Pierwsze dziesięciolecie Biblioteki Uniwersyteckiej w Łodzi 1945-1954" (1955).
W maju 1956 Irena Treichel została kierownikiem Działu Informacyjno-Bibliograficznego, a w miarę rozwoju biblioteki i po kolejnych reorganizacjach stanęła w 1959 na czele Oddziału Prac Naukowych, Organizacyjno-Naukowych i Dydaktycznych. Pracownicy kierowanego przez nią działu zajmowali się sprawozdawczością biblioteczną, organizowali wakacyjne praktyki dla studentów bibliotekoznawstwa, prowadzili zajęcia z przysposobienia bibliotecznego dla studentów pierwszych lat wszystkich kierunków. Treichel opracowywała w ramach swoich obowiązków m.in. informator dla studentów o Bibliotece (1972), sprawozdania z rocznej działalności Biblioteki Uniwersyteckiej (za lata 1958-1962) oraz wykaz lektur dla kandydatów do egzaminu na stanowisko bibliotekarza dyplomowanego, a także zorganizowała kurs dla kandydatów do tego egzaminu. Sama była od 1962 kustoszem dyplomowanym, a od 1968 — starszym kustoszem dyplomowanym.
Zainteresowania naukowe Ireny Treichel skoncentrowały się wokół działalności Polaków zasłużonych w dziedzinie bibliotekarstwa, księgarstwa, bibliofilstwa. Ogłosiła kilkanaście artykułów biograficznych, część na łamach prasy (m.in. wspomnienia pośmiertne o Janie Muszkowskim, "Prace Polonistyczne", 1953, seria 11, z Krystyną Kamińską; o Janinie Kukulskiej, "Roczniki Biblioteczne", 1958 nr 1/2; o Jadwidze Połońskiej-Szczepanowicz, "Przegląd Biblioteczny", 1977 nr 4; o Adamie Łysakowskim, "Bibliotekarz" 1983 nr 4), część w wydawnictwach zwartych, w tym w "Polskim słowniku biograficznym". W tym ostatnim dziele znalazły się artykuły Ireny Treichel poświęcone Józefowi Gryczowi (z Heleną Więckowską, tom IX, 1960-1961), Adamowi Kaczurbie i Andrzejowi Kalenkiewiczowi (tom XI, 1964-1965, o Kalenkiewiczu wspólnie z Celiną Bąk), Ksaweremu Karczewskiemu (tom XII, 1966-1967), Mateuszowi Kozłowskiemu, Ignacemu Krokoszyńskiemu (tom XVI, 1970), Hipolitowi, Maurycemu, Mieczysławowi i Samuelowi Orgelbrandom (tom XXIV, 1979), Jakubowi i Markowi Przeworskim (tom XXIX, 1986). Ponadto w "Encyklopedii wiedzy o książce" (1971) Treichel ogłosiła życiorys Henryka Kałussowskiego, a swojej promotorce poświęciła broszurę "Profesor doktor Helena Więckowska 1897-1984. Główne daty życia i działalności", wydaną w 1985 nakładem łódzkiej Biblioteki Uniwersyteckiej.
Nazwisko Ireny Treichel związane jest przede wszystkim ze "Słownikiem pracowników książki polskiej", któremu poświęciła czterdzieści lat życia, w tym przeszło ćwierć wieku jako redaktor naczelny. Prace nad "Słownikiem" zainicjował Adam Łysakowski jako dyrektor Państwowego Instytutu Książki w Łodzi i już od lat 40. XX wieku uczestniczyła w nich Irena Treichel, asystując początkowo Wiesławowi Mincerowi. Ten ostatni, po likwidacji Instytutu w 1949 przeniósł się do Biblioteki Uniwersytetu Toruńskiego i tam kontynuował prace; przez pewien czas niezależnie pracowały też nad przygotowaniem "Słownika" biblioteki innych uczelni. Do ponownego skoordynowania prac doszło w 1954, kiedy redakcję objął Ksawery Świerkowski. Irena Treichel stanęła wówczas na czele zespołu do rozpisywania źródeł księgoznawczych w Bibliotece Uniwersyteckiej w Łodzi, a w 1958 była obok Świerkowskiego i Witolda Pawlikowskiego redaktorem wydawnictwa "Słownik biograficzny pracowników książki polskiej. Zeszyt próbny", którym podsumowano wstępny etap prac.
Po rezygnacji redaktora Świerkowskiego w listopadzie 1961 jego następczynią wyznaczono Irenę Treichel, rekomendowaną przez profesor Więckowską. Nowa redaktor przygotowała ogłoszony drukiem w lutym 1962 "Wykaz haseł", a w 1964 doprowadziła do powołania kilkuosobowych zespołów redakcyjnych we wszystkich bibliotekach uniwersyteckich w Polsce, a także bibliotekach Polskiej Akademii Nauk w Gdańsku i we Wrocławiu i wreszcie w Książnicy Miejskiej im. Kopernika w Toruniu. Kierownicy tych zespołów znaleźli się w poszerzonym Komitecie Redakcyjnym "Słownika". Tym samym Treichel koordynowała pracą ponad pół tysiąca osób, czyniąc z Oddziału Prac Naukowych Biblioteki Uniwersyteckiej w Łodzi swoistą centralę. Opracowała "Instrukcję redakcyjną", liczne instrukcje szczegółowe, prowadziła w ośrodku łódzkim kartoteki pomocnicze (m.in. haseł do opracowania, haseł już opracowanych, haseł zwracanych do poprawy, autorów haseł, monitów, honorariów) oraz przystąpiła do gromadzenia archiwum "Słownika", na które składały się wspomnienia osobiste współpracowników i członków rodzin bohaterów haseł, wycinki prasowe, fotografie, dokumenty. Jednocześnie dbała, by ośrodek łódzki "Słownika" nie ograniczał się do prac organizacyjno-technicznych, ale wnosił do dzieła wkład merytoryczny.
Przywiązując dużą wagę do przygotowania licznego zespołu redaktorów, Irena Treichel zainicjowała szkolenia i seminaria, prowadzone nie tylko w Łodzi, ale i w bibliotekach uniwersyteckich w Krakowie i Poznaniu oraz w Bibliotece PAN w Gdańsku. Prezentowała na nich podstawowe informatory i bibliografie, wyjaśniała szczegóły instrukcji redakcyjnych, prowadziła ćwiczenia praktyczne oraz dyskusje nad przykładowymi tekstami, a także głosiła prelekcje z historii książki. 
Pracom bieżącym nad "Słownikiem" poświęciła kilka sprawozdań, apelując o współpracę na łamach prasy bibliotekarskiej oraz popularyzując ideę także dla szerokiego grona odbiorców w tygodniku "Przekrój" ("Słownik biograficzny prosi o materiały", 1965, nr 1031; "Słownik biograficzny pęcznieje" 1965, nr 1047). Prace zakończone zostały na początku lat 70. i "Słownik pracowników książki polskiej" ukazał się nakładem Państwowego Wydawnictwa Naukowego w grudniu 1972, na zamknięcie Międzynarodowego Roku Książki. Objął około 3 tysięcy biogramów, które przeszły przez redakcję Ireny Treichel, która zamieściła w "Słowniku" 29 artykułów biograficznych oraz napisała wstęp.
Po publikacji "Słownika" przystąpiono do prac nad suplementem, o którego potrzebie wspomniano we wstępie do głównego wydawnictwa. Redaktorem pozostała Irena Treichel i kontynuowała prace w wypróbowany już sposób, chociaż w znacznie zmniejszonym zespole osobowym. Dzięki uzyskanemu wsparciu finansowemu ze strony Instytutu Bibliotekoznawstwa i Informacji Naukowej Uniwersytetu Wrocławskiego, Biblioteki Uniwersyteckiej w Łodzi oraz prywatnej fundacji Heleny Więckowskiej prace sfinalizowano w połowie lat 80.; "Suplement" ukazał się w styczniu 1986, również nakładem Państwowego Wydawnictwa Naukowego, i objął około pół tysiąca życiorysów, z czego 122 były autorstwa Ireny Treichel. Była ona także autorką wstępu oraz koncepcji indeksu, wspólnego dla "Słownika pracowników książki polskiej" i "Suplementu", a łączącego w jednym ciągu alfabetycznym instytucje i osoby; instytucje, podzielone na hasła szczegółowe ("biblioteki", "drukarnie", "introligatornie", "księgarnie" i inne), uszeregowano dodatkowo według nazw miejscowości, a następnie według nazw własnych instytucji i nazwisk właścicieli. Podobnie jak miało to miejsce w przypadku "Słownika", również prace nad "Suplementem" redaktor Treichel relacjonowała na bieżąco w prasie bibliotekarskiej ("Suplement do "Słownika pracowników książki polskiej"", "Przegląd Biblioteczny", 1979, zeszyt 3).
W chwili ukazania się "Suplementu" Irena Treichel była już od dłuższego czasu na emeryturze; w stan spoczynku przeszła 1 października 1978, pozostając redaktorem na zasadzie prac zleconych. W 1987 przystąpiła jeszcze do przygotowania drugiego suplementu, ale na etapie prac wstępnych zaskoczyła ją śmierć; redakcję przejął Jerzy Tynecki, a po jego śmierci w 1992 Hanna Tadeusiewicz, współpracowniczka Ireny Treichel w łódzkim ośrodku "Słownika", która doprowadziła do wydania suplementów: drugiego w 2000, trzeciego w 2010 i czwartego w 2016.
Poza bieżącymi relacjami z prac nad "Słownikiem" Treichel ogłosiła kilka artykułów dotyczących samego dzieła; były to "Łódź i region łódzki w "Słowniku pracowników książki polskiej" (Warszawa-Łódź 1972)" ("Listy Bibliofilskie", 1974, z Hanną Tadeusiewicz) oraz "Słownik pracowników książki polskiej. Przebieg prac nad realizacją publikacji, ich organizacja i metody" ("Przegląd Biblioteczny", 1985, zeszyt 3/4). Z innych jej prac można wymienić bibliografie Władysława Strzemińskiego (na potrzeby katalogu wystawy w Łodzi w 1957) i Jana Muszkowskiego (1972, z Hanną Tadeusiewicz), "Zarys dziejów polskich bibliotek oraz bibliografii i bibliologii polskiej" (1966, z Heleną Więckowską), "Straty osobowe księgarstwa polskiego w latach 1939-1945" (1993, z Hanną Tadeusiewicz). Łączna bibliografia publikacji Ireny Treichel, opracowana przez Hannę Tadeusiewicz, liczy 57 pozycji (bez wyszczególnienia jako odrębnych publikacji artykułów zamieszczonych w "Słowniku pracowników książki polskiej" i "Suplemencie").
Od 1946 była członkiem Związku, potem Stowarzyszenia Bibliotekarzy Polskich; uczestniczyła w pracach Sekcji Historyczno-Pamiętnikarskiej oddziału Łódź-Miasto Stowarzyszenia, na potrzeby której opracowała wytyczne do przeprowadzania wywiadów i opracowywania biografii wyróżniających się postaci bibliotekarstwa łódzkiego. Od 1973 należała do Łódzkiego Towarzystwa Przyjaciół Książki; była też członkiem Związku Nauczycielstwa Polskiego oraz NSZZ "Solidarność". Otrzymała kilka nagród i odznaczeń — w 1956 nagrodę Ministerstwa Szkolnictwa Wyższego, w 1973 nagrodę Ministerstwa Nauki, Szkolnictwa Wyższego i Techniki za prace nad "Słownikiem pracowników książki polskiej", w 1987 nagrodę rektora Uniwersytetu Łódzkiego za "Suplement" do tegoż słownika, w 1980 nagrodę Stowarzyszenia Bibliotekarzy Polskich z fundacji profesor Heleny Więckowskiej za całokształt pracy naukowej. Z odznaczeń można wymienić Złoty Krzyż Zasługi (1975), Honorową Odznakę Stowarzyszenia Bibliotekarzy Polskich (1975), Medal "Uniwersytet Łódzki w Służbie Społeczeństwa i Nauki" (1976), Krzyż Kawalerski Orderu Odrodzenia Polski (1986). Kilka dni przed śmiercią odebrała Złotą Odznakę Stowarzyszenia Księgarzy Polskich.
Irena Treichel zmarła nagle 4 grudnia 1987 w Łodzi i tam pochowana. Wspomnienia pośmiertne Hanny Tadeusiewicz i Krystyny Pieńkowskiej charakteryzują ją jako osobę wyjątkowo skromną, całkowicie pochłoniętą pracą nad "Słownikiem pracowników książki polskiej", unikającą publicznych wystąpień do tego stopnia, że zrezygnowała nawet w 1969 z umówionych wcześniej wykładów z historii bibliotek w Międzywydziałowym Studium Bibliotekoznawstwa na Uniwersytecie Łódzkim. Jednocześnie podkreślane są jej zdolności organizatorskie, dokładność w pracy redakcyjnej oraz umiejętność stworzenia sprzyjającej atmosfery pracy w łódzkim ośrodku redakcyjnym "Słownika".

</doc>
<doc id="1326026" url="https://pl.wikipedia.org/wiki?curid=1326026" title="Zeb Atlas">
Zeb Atlas

Zeb Atlas (ur. 15 października 1970 w Portland) – amerykański model, kulturysta, trener osobisty i aktor pornograficzny.
Życiorys.
Wczesne lata.
Urodził się i dorastał w Portland w stanie Oregon. Jego rodzina była pochodzenia holenderskiego i niemieckiego. W czerwcu 1993 otrzymał dyplom na wydziale 
systemu opieki zdrowotnej i sportu na Oregon State University.
Kariera.
Został zauważony na pokazie kulturystyki. Pozował jako fotomodel dla magazynów fitness. Poznał fotografa erotycznego Rona Lloyda z Lloyd’s Body Image Productions, dla którego pozował do kilku zdjęć i tak „narodził się” Zeb Mason. Wziął udział w sesji zdjęciowej dla magazynów: „Men” (wrzesień 2003, styczeń 2004, styczeń 2007), „Torso” (maj 2003), „Honcho” (kwiecień 2004), „DNA” (luty 2005), kalendarza „Straight Men 2006” i „Unzipped” (listopad 2008). Pracował z fotografami takimi jak Michael Kilgore, Alex Ardenti, Guccio Gucci, Warren Zennon, Dale Bolivarm, David Vance, Victor Cody, Alexander Plata, Steven Underhill czy Richard Allan, dla Hot Product, OhMan Studios, St. Petes, Idiom, Ltd. oraz Studio Jenkins Jake Cruice Videos. 
W 2003 otrzymał tytuł „Człowieka roku” magazynu „Men” wraz z Nate Christiansonem. W 2006 magazyn „Men” ponownie przyznał mu tytuł „Człowieka roku”. 11 grudnia 2007 gościł w programie Howarda Sterna.
Zeb początkowo występował w scenie masturbacji lub w produkcjach softcore. W maju 2008 wziął udział w filmie Brazzers "Cheating at Work" (2008) w scenie heteroseksualnej z ówczesną dziewczyną – gwiazdą porno Devon Michaels. Swoją pierwszą homoseksualną scenę seksu oralnego nagrał dla JakeCruise.com. W sierpniu 2008 wziął udział w scenie seksu oralnego z Matthew Rushem w produkcji Falcon Entertainment "Best Men 1: The Bachelor Party" (2008), a w październiku 2008 wystąpił jako aktyw w scenie seksu analnego z udziałem Adama Killiana w filmie Falcon Entertainment "Best Men 2: The Wedding Party" (2008). Jego ekranowym partnerem był też Mark Dalton. Brał również udział w produkcjach pornografii biseksualnej. Dorabiał jako tancerz go–go w klubach LGBT na terenach całych Stanów Zjednoczonych.
W październiku 2009 zagrał w teledysku do piosenki Pearly Gates „Stop For Love”.
W czerwcu 2010 hiszpański portal 20minutos.es ogłosił, że „Zeb Atlas to jeden z najbardziej umięśnionych aktorów porno i pożądany przez kobiety i mężczyzn”. W 2011 nagrał singiel „Love Hangover”. W sierpniu 2012 w rankingu 20minutos.es „Najbardziej przystojni” ("The Most Handsome") znalazł się na drugim miejscu, a w lipcu 2015 zajął czwarte miejsce na liście „Najseksowniejszej gejowskiej gwiazdy porno” ("Los actores porno gay mas sexys listado 5").
Życie prywatne.
W latach 2007–2008 związany był z aktorką porno Devon Michaels. W wywiadzie dla serwisu The Sword zadeklarował, że fizycznie interesują go mężczyźni i kobiety, dodając: „od zawsze byłem bardzo seksualną osobą”.

</doc>
<doc id="1326030" url="https://pl.wikipedia.org/wiki?curid=1326030" title="Pierre LeMoyne d'Iberville">
Pierre LeMoyne d'Iberville



</doc>
<doc id="1326037" url="https://pl.wikipedia.org/wiki?curid=1326037" title="Catuense Futebol">
Catuense Futebol

Catuense Futebol - brazylijski klub piłkarski z siedzibą w mieście Catu leżącym w stanie Bahia.
Historia.
"Catuense" założony został 1 stycznia 1974 pod początkową nazwą "Associação Desportiva Catuense". W 2003 klub stał się spóką akcyjną i zmienił nazwę na "Catuense Futebol S/A".

</doc>
<doc id="1326041" url="https://pl.wikipedia.org/wiki?curid=1326041" title="Ambasadorowie Stanów Zjednoczonych w Holandii">
Ambasadorowie Stanów Zjednoczonych w Holandii

Pierwszym stałym reprezentantem dyplomatycznym USA w Holandii był przybyły w 1782 roku do Amsterdamu, minister pełnomocny John Adams.

</doc>
<doc id="1326042" url="https://pl.wikipedia.org/wiki?curid=1326042" title="Rzeżucha niecierpkowa">
Rzeżucha niecierpkowa

Rzeżucha niecierpkowa ("Cardamine impatiens" L.) – gatunek roślin zielnych z rodziny kapustowatych. Rodzimy obszar występowania to Europa i znaczna część Azji, ale jako gatunek zawleczony rozprzestrzenił się także w Ameryce Północnej (USA, Kanada) i Afryce Południowej.
Biologia i ekologia.
Hemikryptofit lub terofit. Kwitnie od kwietnia do czerwca. Siedlisko: wilgotne, żyzne gleby, łąki, lasy, rowy, zarośla. W klasyfikacji zbiorowisk roślinnych gatunek charakterystyczny dla Cl. dla All. "Alliarion", Ass. "Epilobio-Geranietum robertiani".
Zmienność.
Tworzy mieszańce z rz. włochatą ("Cardamine hirsuta").

</doc>
<doc id="1326043" url="https://pl.wikipedia.org/wiki?curid=1326043" title="Hipoteza de Broglie'a">
Hipoteza de Broglie'a



</doc>
<doc id="1326044" url="https://pl.wikipedia.org/wiki?curid=1326044" title="Bleed for the Devil">
Bleed for the Devil

Bleed for the Devil - album demo amerykańskiej grupy deathmetalowej Morbid Angel. Wydawnictwo ukazało się 25 maja 1986 roku nakładem zespołu. Nagrania zostały zarejestrowane w składzie: Mike Browning (śpiew, perkusja), Trey Azagthoth (gitara), Richard Brunelle (gitara) oraz John Ortega (gitara basowa).
Lista utworów.
Opracowano na podstawie materiału źródłowego.

</doc>
<doc id="1326045" url="https://pl.wikipedia.org/wiki?curid=1326045" title="Bitwa pod Strasburgiem (1870)">
Bitwa pod Strasburgiem (1870)

Bitwa pod Strasburgiem – starcie zbrojne, które miało miejsce podczas oblężenia francuskiej twierdzy Strasburg w trakcie wojny francusko-pruskiej (1870-1871).
Tło wydarzeń.
Po bitwie pod Froeschwiller, dowódca pruskiej 3 Armii Kronprinz Fryderyk wyznaczył generała Augusta von Werdera, aby ten wyruszył na południe w celu rozpoczęcia oblężenia jednej z największych francuskich twierdz, Strasburga. Von Werder miał do dyspozycji około 40 000 żołnierzy badeńskich oraz wirtemberskich. Oblężeni Francuzi mieli do dyspozycji 17 000 obrońców.
Rozpoczęcie bombardowania.
Von Werder wiedział, że cywile mogą nie wytrzymać długotrwałego bombardowania ze względu na ograniczone zapasy żywności, które nie pozwalały na długotrwałą walkę. 23 sierpnia niemiecka artyleria otworzyła ogień w kierunku miasta. Kilka bomb spadło na centrum Strasburga, powodując liczne pożary oraz zniszczenia; zniszczeniu uległy m.in. liczne zabytki miasta. Arcybiskup Strasburga chciał poprosić Werdera o zatrzymanie prowadzonego ognia, w zamian generał miał otrzymać 100 000 franków za każdy dzień, w którym miasto nie zostałoby zbombardowane. Dowódca obrony miasta generał Uhrich odrzucił propozycję rozejmu proponowanego przez arcybiskupa po tym, jak dowiedział się, że niemieckie zapasy amunicji są na wyczerpaniu.
24 sierpnia zniszczeniu uległo muzeum sztuki, a w pożarze zniszczeniu uległa największa biblioteka miejska w Strasburgu wraz z cennym księgozbiorem (niektóre książki pochodziły z czasów renesansu).
Oblężenie.
Niemcy w ciągu zaledwie kilku dni drastycznie zbliżyli się do miasta. W tym samym czasie oblegający miasto Niemcy rozpoczęli kanonadę ogniową wymierzoną w fortyfikacje miasta. 11 września grupa szwajcarskich urzędników poinformowała o porażce Francuzów pod Sedanem, co oznaczało dla miasta brak nadziei na ewentualną pomoc. 19 września cywile poprosili generała Uhricha o oddanie miasta w ręce Niemców. Uhrich odmówił, ciągle wierząc w możliwość obronienia miasta. Jednakże w tym samym dniu jeden z głównych fortów został zajęty przez Niemców, co oznaczało ostateczny brak nadziei obrońców na zwycięstwo. 27 września Uhrich poprosił Niemców o rozejm, co oznaczało kapitulację Strasburga.
Po bitwie.
Po zdobyciu Strasburga, Werder skierował swoje siły na południe. Jego następnym celem było zdobycie miasta Belfort, które udało mu się zdobyć w listopadzie.

</doc>
<doc id="1326047" url="https://pl.wikipedia.org/wiki?curid=1326047" title="Rajdowe Mistrzostwa Świata 2008">
Rajdowe Mistrzostwa Świata 2008

Rajdowe Mistrzostwa Świata w roku 2008 były 36 sezonem Rajdowych Mistrzostwach Świata FIA. Sezon składał się z 15 rajdów. Mistrzem świata kierowców rajdowych w roku 2008 został po raz piąty z rzędu francuski kierowca Sébastien Loeb startujący samochodem Citroën C4 WRC, wyprzedzając Fina Mikko Hirvonena i Hiszpana Daniela Sordo. Tytuł konstruktorów wygrał zespół Citroëna, który wyprzedził zespoły Forda i Subaru.
Zmiana reguł.
Kolejność startową w pierwszym dniu wyznacza kolejność w klasyfikacji generalnej. W każdym następnym dniu kolejność startową wyznacza pozycja w klasyfikacji poprzedniego dnia. Termin 'leg' został zastąpiony przez 'day'. Przed uhonorowaniem zwycięzców, zawodnicy mają do dyspozycji dodatkowe 10 minut na serwis.
Oficjalną firmą oponiarską mistrzostw jest Pirelli. Zabroniono używania specjalnego musu w oponach, umożliwiającego jazdę z przebitą oponą. Zespoły nie mogą dodatkowo same modyfikować opon poprzez ich nacinanie.
Kalendarz.
W sezonie 2008 kalendarz mistrzostw świata składał się z piętnastu rajdów (jeden mniej niż rok wcześniej). Nowe rundy, które się pojawiły to dwa rajdy: Jordanii (po raz pierwszy w WRC) i Turcji, a wypadły rajdy: Norwegii, Irlandii i Portugalii. 
Zgłoszone zespoły i kierowcy.
Oficjalnym dostawcą opon dla wszystkich zespołów jest Pirelli.
Klasyfikacja generalna kierowców.
Do klasyfikacji mistrza świata kierowców w sezonie 2008 zaliczane było osiem pierwszych miejsc zajętych w rajdzie i punktowane one były według zasady:
Klasyfikacja generalna konstruktorów.
Do klasyfikacji mistrza świata producentów w sezonie 2008 zaliczane było osiem pierwszych miejsc zajętych w rajdzie przez nominowane załogi i punktowane one były według zasady:
Dla każdego producenta punkty zdobywały tylko dwie załogi nominowane.

</doc>
<doc id="1326048" url="https://pl.wikipedia.org/wiki?curid=1326048" title="Bitwa koło Gotlandii">
Bitwa koło Gotlandii

Bitwa koło Gotlandii, znana także jako bitwa koło Östergarnu lub rosyjski rajd na Memel – bitwa morska stoczona 2 lipca 1915 roku pomiędzy marynarką niemiecką i rosyjską w trakcie I wojny światowej na Bałtyku u wschodnich wybrzeży Gotlandii.
Tło bitwy.
W trakcie ofensywy armii niemieckiej w 1915 roku w kierunku Windawy w Kurlandii flota niemiecka aktywnie wspierała jej działania na lądzie, bombardując pozycje rosyjskie. 
Rosjanie, aby wpłynąć na niemiecką opinię publiczną i zaprzeczyć twierdzeniom niemieckiej propagandy na temat uzyskania panowania nad Bałtykiem, postanowili przeprowadzić śmiałą operację, która byłaby również demonstracją siły floty rosyjskiej. Zaplanowano zbombardować z morza jeden z portów niemieckich na południowym Bałtyku. Pomysłodawcami operacji byli oficerowie sztabu Floty Bałtyckiej A. Sakowicz i Iwan Rengarten. Pierwotny plan zakładał zbombardowanie Kołobrzegu (ówczesny Kolberg), lecz dowódca Floty wiceadmirał A. Kanin zmienił cel na bliższą i pozbawioną takiego znaczenia dla Niemców Kłajpedę (ówczesny Memel). Początkowo dowódca Floty pozbawił też zespół rosyjski najsilniejszego okrętu, krążownika pancernego „Riurik”, lecz pomysłodawcy operacji zdołali go przekonać do włączenia go do zespołu. Akcję zaplanowano dokładnie w czasie, gdy Wilhelm II Hohenzollern wizytował flotę w Kilonii. Dowództwo rosyjskie nie miało pojęcia, że w tym samym czasie Niemcy postanowili postawić zaporę minową w Zatoce Fińskiej w pobliżu Wysp Alandzkich na północny wschód i północny zachód od klifów Bogskär.
Plan rosyjski.
Na dowódcę operacji został wyznaczony kontradmirał Michaił Bachiriew, szef sztabu 1 Brygady Krążowników. Do przeprowadzenia operacji Rosjanie wyznaczyli znaczne siły:
Plan rosyjski przewidywał, że zespół ogniowy wyjdzie w morze w nocy z 1 na 2 lipca, aby dotrzeć rankiem 2 lipca do Kłajpedy i ostrzelać bazę. Okręty liniowe miały w tym czasie przebywać w pobliżu wyspy Örö na północny zachód od Bengtskär (pod wybrzeżem Finlandii). Okręty podwodne miały wcześniej zająć pozycje u wybrzeży Kurlandii i Zatoki Gdańskiej na przypuszczalnych trasach okrętów niemieckich, które mogły wyjść w morze w wyniku rosyjskiej operacji. Dowództwo rosyjskie spodziewało się na podstawie danych rozpoznawczych, że krążowniki niemieckie, które pełniły funkcje dozorowe na podejściach do południowego Bałtyku zostaną zmienione przez pomocnicze trałowce (uzbrojone kutry rybackie). W ostatniej chwili zmieniono plan i wzmocniono zespół ogniowy krążownikami „Bajan” i „Admirał Makarow”. Na tym ostatnim podniósł swoją flagę kadm. Bachiriew.
Plan niemiecki.
W tym samym czasie Niemcy postanowili postawić w Zatoce Fińskiej w pobliżu Wysp Alandzkich na północny wschód i północny zachód od klifów Bogskär zaporę minową złożoną ze 160 min.
Zadanie miał wykonać zespół złożony z krążownika minowego „Albatross”, krążownika pancernego „Roon”, krążowników lekkich „Augsburg” i „Lübeck” oraz niszczycieli G 135, S 141, S 142, S 126, S 147, S 149 i S 131. Całością sił dowodził komandor Johannes von Karpf, który podniósł swoją flagę na krążowniku „Augsburg”.
Działania obu stron przed bitwą.
30 czerwca zespół niemiecki wypłynął z Kłajpedy.
Z sił rosyjskich, pierwsze wyruszyły na pozycje okręty podwodne – E 9 pod Rozewie, „Makriel” pod przylądek Luzerort oraz „Okuń” pod przylądek Steinort. 1 lipca około godziny 2.00 spod wyspy Utö wyruszyły krążowniki i 7 dywizjon kontrtorpedowców, do których około godziny 5.00 dołączył krążownik „Riurik”, który wyszedł z Rewla. Około godziny 6.00 miał dołączyć do zespołu „Nowik” oraz 6 dywizjon kontrtorpedowców, ale przeszkodziła temu gęsta mgła. Ostatecznie 6 dywizjon pozostał w Moonsundzie, a „Nowik” dołączył do zespołu krążowników o godzinie 14.00.
Coraz gęstsza mgła i pogarszająca się widoczność sprawiły, że kadm. Bachiriew jak najszybciej chciał przeprowadzić ostrzał Kłajpedy. Jego obawy co do trudności w marszu i zajęciu pozycji ogniowych były uzasadnione. Około godziny 16.00 „Riurik” oraz podążający za jego rufą "Nowik" z powodu mgły straciły kontakt wzrokowy z resztą eskadry.
Około godziny 21.00 „Riurik” zameldował dowódcy, że znajduje się w odległości około 18 mil od Kłajpedy i widoczność jest na tyle dobra, że nie będzie przeszkadzać w ostrzale portu. Kadm. Bachiriew przełożył jednak akcję na ranek 2 lipca. Wśród mgły „Riurik” nie zdołał odnaleźć pozostałych krążowników i oba zespoły przez całą noc manewrowały oddzielnie. W nocy „Nowik” oddzielił się od „Riurika” i skierował się do Zatoki Ryskiej.
Okręty obu stron wyminęły się w gęstej mgle i nie zauważyły się wzajemnie. Około godziny 21.30 1 lipca Niemcy zakończyli stawianie pola minowego w zaplanowanym miejscu. Komandor von Karpf przesłał meldunek do dowódcy osłaniającego akcję krążownika pancernego „Roon” kmdra por. Gygasa o wykonaniu zadania i wyznaczył mu spotkanie o godzinie 1.00 w nocy 2 lipca. W radiogramie podał swoją pozycję, kurs, prędkość swoich okrętów i miejsce spotkania.
Meldunek ten został przechwycony przez rosyjski nasłuch radiowy. Rosjanie bez problemu rozszyfrowali jego treść gdyż dysponowali książkami kodowymi pochodzącymi z krążownika „Magdeburg”, który rozbił się na skałach i został wysadzony w powietrze przez załogę w trakcie Bitwy pod Oldensholmem (26 sierpnia 1914). W związku z tym, że zespół rosyjski posiadał znaczną przewagę i mógł zadać Niemcom znaczne straty, dowództwo rosyjskie, po odkodowaniu meldunków niemieckich, rozkazało Bachiriewowi zaniechać ostrzału Kłajpedy i nakazało przechwycić eskadrę niemiecką. Radiogram o wykryciu zespołu niemieckiego wraz z rozkazem nawiązania z nim walki dotarł do kadm. Bachiriewa 2 lipca o godzinie 4.00. Zespół rosyjski znajdował się wtedy około 25 mil na południowy wschód od Hoburga na Gotlandii. Rosjanie skierowali się na północny wschód, aby przechwycić zespół niemiecki. Dzięki bieżącemu rozkodowywaniu meldunków niemieckich, Michaił Bachirew był przez cały czas informowany przez sztab floty o zmianie kursu i prędkości eskadry niemieckiej, co ułatwiło mu jej odnalezienie na morzu. Był to nowy sposób dowodzenia, który nie był dotąd stosowany w żadnej flocie. Nawigatorzy obliczyli, że do spotkania powinno dojść pomiędzy godziną 6.00 a 7.00 ma wschód od latarni Östergarn. 
Niemcy nie mieli pojęcia, że zostali wykryci przez rozpoznanie rosyjskie. O godzinie 6.00, w momencie kiedy znajdowali się około 35 mil na północny wschód od latarni Östergarn i 20 mil od Rosjan, kmdr von Karpf rozdzielił swój zespół. „Albatross”, „Augsburg” oraz 3 niszczyciele (G135, S141, S142) obrały kurs wzdłuż południowego brzegu Gotlandii na Rozewie zmierzając do Gdańska. Pozostałe okręty niemieckie podążały do Lipawy. Pogoda była doskonała i zapowiadał się słoneczny dzień.
Przebieg bitwy.
Faza 1.
Kmdr ppor. Karl Bühler, który przejął dowództwo nad „Albatrossem” o godz. 4.00 i pełnił wachtę na mostku, o 6.15 zobaczył przez lornetkę ciemne kształty na horyzoncie. Wkrótce spostrzegł, że zostały one oświetlone przez płomienie wystrzałów i podniósł alarm. Cztery rosyjskie okręty – krążowniki pancerne „Admirał Makarow” i „Bajan” oraz krążowniki lekkie „Oleg” i „Bogatyr” wyłoniły się z mgły.
Dowództwo nad „Albatrossem” przejął kmdr por. Fritz West. Rozkazał rozwinąć pełną prędkość, by uciec Rosjanom. O 6.30 kontakt z okrętami rosyjskimi nawiązał także „Augsburg”. Pomimo tego, że dookoła okrętów niemieckich padały pociski z dział kalibrów 203 mm i 152 mm, nie mogły one odpowiadać ogniem, ze względu na zbyt dużą dla ich dział odległość.
W związku z przewagą rosyjską, kmdr Karpf obrał kurs na zachód oraz wezwał na pomoc przez radio krążowniki „Roon” i „Lübeck”. „Augsburg” był jednym z najszybszych okrętów niemieckich na Bałtyku i bez trudu umknąłby Rosjanom, jednak szybko okazało się, że „Albatross” był wolniejszy od rosyjskich okrętów.
Rosjanie mieli duże szanse na zniszczenie obydwóch krążowników niemieckich, ale ich nie wykorzystali, ponieważ kadm. Bachiriew popełnił zasadniczy błąd taktyczny – nie przydzielił konkretnych celów swoim okrętom i wszystkie krążowniki rosyjskie skoncentrowały ogień na pozostającym w tyle niemieckim krążowniku minowym. Krążowniki pancerne podążały za „Albatrossem” po stronie południowej, a „Bogatyr'” i „Oleg” równoległym kursem od północy. Ze względu jednak na to, że ich pociski wybuchały jednocześnie w pobliżu burt niemieckiego okrętu, Rosjanie mieli problemy z korygowaniem ognia, ponieważ trudno było ustalić, która salwa pochodzi z którego okrętu. Na decyzje rosyjskiego dowódcy w tej fazie bitwy wpływało to, że błędnie identyfikowano „Albatrossa” jako silniej uzbrojony lekki krążownik „Undine”. 
O 6.53 kmdr Karpf rozkazał „Albatrossowi” udać się na wody terytorialne Szwecji u wybrzeża Gotlandii. Sam, za zasłoną dymną postawioną przez torpedowce, uciekł na południe i o 7.35 stracił kontakt z eskadrą rosyjską.
„Albatross” na pełnej prędkości kierował się w stronę Gotlandii, jednak dystans cały czas się zmniejszał i o 7.00 okręty rosyjskie weszły w zasięg jego dział. Odłamki pocisku 88 mm lekko uszkodziły „Admirała Makarowa” i raniły jednego marynarza. W miarę, jak Rosjanie zbliżali się, rosła skuteczność ich ognia. Jeden z pocisków trafił „Albatrossa” w magazyn na rufie i zapalił 50 kg oleju. Kolejne pociski trafiały i wywoływały następne pożary, pojawili się pierwsi ranni i zabici. Wybuch granatu, który eksplodował po trafieniu w reflektor, zabił oficera artyleryjskiego. Lekarz okrętowy, doctor Carillon, został raniony odłamkiem w głowę, co pozbawiło załogę opieki medycznej. Rosła liczba rannych i zabitych. Lazaret został trafiony pociskiem kalibru 203 mm, od którego wybuchu zginęło 11 znajdujących się tam rannych. Pocisk kal. 152 mm trafił poniżej linii wodnej w kadłub wywołując przecieki, które udało się jednak załodze prowizorycznie załatać.
Podczas ostrzału pojawiła się wiadomość, że dowódca okrętu zginął. Jego zastępca, kmdr ppor. Bühler udał się na mostek, aby przejąć dowództwo, ale okazało się, że kmdr por. Fritz West nie został ranny i dalej był w stanie dowodzić. W wyniku fali uderzeniowej od bliskiej eksplozji stracił jedynie na chwilę przytomność.
O 7.45 „Albatross” wpłynął na szwedzkie wody terytorialne, a jego dowódca wydał rozkaz przerwania ognia. Sytuacja okrętu była poważna. Na rufie miał otwór o rozmiarach około 2,5 x 1,5 metra, przez który wdzierała się do kadłuba woda w takim tempie, że przypuszczano, że będzie on mógł utrzymać się na wodzie jedynie przez 10 minut. Niemcy spodziewali się, że bitwa się skończyła, jednak Rosjanie dalej ich ostrzeliwali.
O 8.29 „Albatross” osiadł na plaży w odległości 150 metrów od brzegu, kilkaset metrów od wioski rybackiej Herrviks znajdującej się w parafii Östergarn. Otrzymał w sumie 6 trafień pociskami kalibru 203 mm i 20 trafień pociskami kal. 152 mm. Zginęło 27 członków załogi okrętu, a 55 zostało rannych, z których 2 wkrótce zmarło.
Faza 2.
Rosyjskie krążowniki straciły dużo amunicji, tym bardziej, że następujący fałszywy alarm o dostrzeżeniu okrętu podwodnego spowodował chaotyczne ostrzeliwanie przez nie powierzchni wody. Kiedy eskadra rosyjska zawróciła na północ w stronę Zatoki Fińskiej, napotkała około godz. 9.00 zmierzające od południowego wschodu na pole boju krążowniki niemieckie „Roon”, „Lübeck” oraz 4 niszczyciele. Kadm. Bachiriew wezwał na pomoc krążownik „Riurik” oraz stare pancerniki „Sława” i „Cesariewicz”, które kotwiczyły w Örö na północny zachód od Bengtskär. Główny ciężar walki z „Roonem” spoczął na najbliższym krążowniku „Bajan”, którego dowódca komandor A. Weis starał się dotąd pochopnie nie marnować amunicji. Nie jest jasne, dlaczego admirał Bachiriew nie skierował "Admirała Makarowa” do wsparcia "Bajana”, chociaż, pomimo wyczerpania większej części amunicji, posiadał on nadal kilkadziesiąt pocisków do dział głównego kalibru. „Bajan” został trafiony w śródokręcie jednym pociskiem 210 mm, który nie spowodował poważnych szkód, a sam uszkodził „Roonowi” antenę radiową, pozbawiając go łączności na 30 minut. Inne raportowane trafienia w „Roona” nie zostały potwierdzone. Niemcy odwrót rosyjski potraktowali jako próbę wciągnięcia ich w pułapkę i w obawie przed napotkaniem przeważających sił rosyjskich wycofali się do rejonu, w który udał się "Augsburg”.
Faza 3.
Rosyjski krążownik pancerny „Riurik” wraz z niszczycielem „Nowik”, które dotąd nie brały udziału w walce, natknęły się na Niemców około godziny 9.45. „Riurik” zaatakował „Roona”, jednak nagle zawrócił, ponieważ zauważono z jego pokładu okręt podwodny. W wyniku tego, jak się później okazało, fałszywego alarmu Rosjanie stracili kontakt z eskadrą niemiecką.
Faza 4.
Admirał Hoppman po otrzymaniu meldunków o walce z Rosjanami wysłał na pomoc z Gdańska dwa krążowniki pancerne „Prinz Adalbert” i „Prinz Heinrich” w eskorcie 2 niszczycieli. Początkowo przedzierały się one przez gęstą mgłę, a gdy o godz. 13.57 znajdowały się w okolicy Helu, „Prinz Adalbert” został storpedowany i ciężko uszkodzony przez brytyjski okręt podwodny E 9. W wyniku kontrataku niemieckich torpedowców nie udało mu się ponowić ataku. Niemcom udało się doprowadzić uszkodzony okręt do portu.
Po bitwie.
Rosjanie mieli więcej powodów do niezadowolenia z przebiegu bitwy niż Niemcy. Pomimo początkowej przewagi udało im się wyeliminować tylko jeden okręt niemiecki. Bezpośrednią odpowiedzią Niemców na utratę „Albatrossa” i uszkodzenie„Prinz Adalberta” było przeniesienie z Morza Północnego na Bałtyk Czwartej Eskadry Bojowej – predrednoty „Wittelsbach” (okręt flagowy – wadm. Schmidt), „Wettin”, „Macklenburg”, „Schwaben”, „Zähringen”, „Braunschweig” i „Elsaß” oraz 8 Flotylli Torpedowców (11 niszczycieli).
By podnieść morale Niemcy przeprowadzili w dniach 11 i 19 lipca wypady do wejścia do Zatoki Fińskiej, wysyłając na zwiad krążowniki ze wsparciem pancerników, licząc na przechwycenie sił rosyjskich, które mogły wypłynąć z portów, aby zwalczać lekkie okręty niemieckie wspierające armię lądową.
Niemcy wkroczyli do Windawy 18 lipca, dzięki czemu marynarka niemiecka mogła kontrolować południowy brzeg Cieśniny Irbeńskiej i południową część Zatoki Ryskiej. Operacje morskie, które odbywały się na flankach armii, zyskały na znaczeniu, a Zatoka Ryska stała się na najbliższe dwa lata centralnym punktem operacji morskich na Bałtyku.
„Albatross” został internowany przez Szwedów. 23 lipca został podniesiony z dna i odholowany do Fĺrösund, a następnie do Oskarshamn, gdzie został naprawiony. Jego załoga została także internowana i zwolniona dopiero po wojnie. Po zakończeniu działań wojennych okręt zwrócono Niemcom, gdzie został zezłomowany. Niemcy musieli zwrócić Szwedom koszty poniesione na podniesienie wraku z dna, remont, utrzymanie i transport.
Trzy miesiące po bitwie, 23 października 1915 roku, wyremontowany „Prinz Adalbert” został storpedowany przez brytyjski okręt podwodny E 8 i w wyniku trafienia w komory amunicyjne eksplodował. Przeżyło jedynie 3 marynarzy.
27 marynarzy, którzy zginęli w czasie bitwy, zostało pochowanych w masowym grobie po zachodniej stronie kościoła w Östergarn. Pogrzeb miał miejsce w tym samym dniu, co bitwa. W 1916 roku postawiono na miejscu pochówku duży kamienny pomnik, na którym są wyryte nazwiska zmarłych. Kolejnych dwóch marynarzy, którzy zmarli w trakcie przenosin do obozu dla internowanych w Roma, zostało pochowanych na cmentarzu w Björke.
2 lipca 1977 roku, w sześćdziesiątą drugą rocznicę bitwy, otwarto w Östergarn na Gotlandii muzeum „Albatrossa”. Znajduje się w nim ponad 250 fotografii, dokumenty, listy i inne przedmioty pochodzące z okrętu i od internowanych marynarzy.

</doc>
<doc id="1326050" url="https://pl.wikipedia.org/wiki?curid=1326050" title="Szybkie przekształcenie Fouriera">
Szybkie przekształcenie Fouriera



</doc>
<doc id="1326051" url="https://pl.wikipedia.org/wiki?curid=1326051" title="Szybka Transformacja Fouriera">
Szybka Transformacja Fouriera



</doc>
<doc id="1326053" url="https://pl.wikipedia.org/wiki?curid=1326053" title="Kainan">
Kainan

 – miasto w Japonii w prefekturze Wakayama na wyspie Honsiu.
Położenie.
Miasto leży w północnej części prefektury nad Oceanem Spokojnym. Kainan graniczy z miastami:
Historia.
Kainan powstało 1 maja 1934 z połączenia miasteczek: Kuroe, Uchinomi, Nimachikata i wsi Ono.

</doc>
<doc id="1326054" url="https://pl.wikipedia.org/wiki?curid=1326054" title="Maj 2008">
Maj 2008

2 maja 2008.
W Zimbabwe ogłoszono oficjalne wyniki I tury wyborów prezydenckich. W II turze spotkają się Morgan Tsvangirai i Robert Mugabe.

</doc>
<doc id="1326055" url="https://pl.wikipedia.org/wiki?curid=1326055" title="So Blonde">
So Blonde



</doc>
<doc id="1326056" url="https://pl.wikipedia.org/wiki?curid=1326056" title="Iwade (Wakayama)">
Iwade (Wakayama)

 – miasto w Japonii, na wyspie Honsiu, w prefekturze Wakayama.
Położenie.
Miasto leży w północnej części prefektury nad rzeką Kino. Iwade graniczy z miastami:
Prefektura Osaka:

</doc>
<doc id="1326057" url="https://pl.wikipedia.org/wiki?curid=1326057" title="Straight To Hell">
Straight To Hell



</doc>
<doc id="1326058" url="https://pl.wikipedia.org/wiki?curid=1326058" title="Divinity Love">
Divinity Love

Divinity Love (ur. 11 lutego 1986) – czeska aktorka pornograficzna. Występowała także jako Amy, Devin, Divinity, Janam Christine i Jessica.
Jako młodsza z dwóch sióstr, Love studiowała na kierunku kosmetycznym, zanim poświęciła się branży porno. Najpierw pracowała jako egzotyczna tancerka, aż w 2006 roku, w wieku dwudziestu lat otrzymała możliwość pracy w filmie Pierre'a Woodmana i zadebiutowała jako barmanka z kabaretu w trylogii Private "Sex City", pornograficznej wersji "" Roberta Rodrigueza wg trzech komiksów Franka Millera z serii "Sin City". Po pięciu tygodniach film stał się najlepiej sprzedającym się w historii pornobiznesu. 
W 2007 roku podpisała kontrakt z wytwórnią Woodman Entertainment, której właścicielem jest reżyser Pierre Woodman. 
Pojawiła się w kolejnych produkcjach Woodmana - jako Lydie w trzech częściach "The Perfectionist" (2007-2008).
W sierpniu 2006 roku Pierre Woodman z budżetem w wysokości 800 tys. euro podjął się realizacji megaprodukcji kolejnej trylogii "Xcalibur: The Lords of Sex" (2007), pornograficznej wersji filmu fantasy "Excalibur", gdzie wzięło udział 40 aktorek i 35 aktorów. Film przyniósł nagrody Ninfa 2007 na Festiwalu Kina Erotycznego w Barcelonie w kategorii najlepsza scenografia dla Thomasa Scriffony, a Divinity Love odebrała dwie nagrody dla najlepszej gwiazdki - na Festiwalu Kina Erotycznego w Barcelonie i na Brussels Erotica.

</doc>
<doc id="1326059" url="https://pl.wikipedia.org/wiki?curid=1326059" title="Arida">
Arida

 – miasto w Japonii w prefekturze Wakayama na wyspie Honsiu.
Położenie.
Miasto leży w północnej części prefektury nad Oceanem Spokojnym. Arida graniczy z miastem Kainan.
Historia.
Miasto Arida powstało 1 maja 1956 z połączenia miasteczek: Minoshima, Miyazaki, Yasuda i Miahara.

</doc>
<doc id="1326060" url="https://pl.wikipedia.org/wiki?curid=1326060" title="Gates of Eden">
Gates of Eden

Gates of Eden – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu 1965 r.
Historia.
Dylan skomponował ten utwór najpewniej na początku drugiej połowy 1964 r. i już w październiku po raz pierwszy go wykonał.
Chociaż nie należał do piosenek najczęściej wykonywanych przez artystę, to jednak był właściwie wykonywany we wszystkich dekadach jego kariery. Przeważnie był prezentowany w wersjach akustycznych. Jednak w początkowej fazie "Never Ending Tour", czyli od czerwca 1988 r., muzyk prezentował ostrzejszą, zelektryfikowaną wersję utworu, zbliżoną nawet do heavy metalu. W połowie lat 90. XX wieku powrócił do akustycznej, chociaż zespołowej, formy wykonywania piosenki.
Tekst.
„Gates of Eden” jest jednym z najbardziej wizjonerskich utworów Dylana, utrzymanym w duchu Williama Blake’a. Jednak sam artysta, lubiący czasem deprecjonować wartość swoich kompozycji, nazwał go „gwałcącą świętość kołysanką w d-moll”.
Dzieło to jest utworem o zbawieniu, chociaż podchodzi do zagadnienia dość przewrotnie, wykazując raczej, czym zbawienie nie jest. Wizja ludzkiego wygnania z Raju do dziś pozostaje niezwykle mocnym przykładem Dylana jako proroka, niechętnego i pesymistycznego, ale podejmującego się wysiłku wieszczego.
Dylan obnaża kłamstwo ślepej wiary wierzącej, że po śmierci następuje wybaczenie. Jest to dla niego ostatecznym kłamstwem, gdyż stwarza samozadowolenie i błogość w tym życiu, które mamy obecnie. Zapomnienie, zatrata jest jedynym logicznym przeznaczeniem wszystkich śmiertelnych dusz; powinniśmy sobie z tego zdać sprawę i przyzwyczaić się. To dylanowskie objawienie, jakkolwiek pesymistyczne, a nawet przerażające, jest krótkim wglądem w piekło, które może już częściowo zamieszkujemy.
Oprócz tej wizji, Dylan ukazuje także inne postacie poszukujące prawdy. Świat, który artysta opisuje, jest światem uległym entropii, bez przywódców, z sępami czyhającymi na swoją zdobycz.
W końcowej części utworu narrator-Dylan zostaje obudzony przez swoją kochankę, która opowiada mu swoje sny. Jednak on doskonale wie, że tylko jego nocne wizje, które opisał, są prawdziwe.
„Gates of Eden” niewątpliwie powstał pod wpływem poezji i malarstwa (seria obrazów "Bramy Raju") Williama Blake’a. Kolejnym pisarzem, który wywarł wpływ na Dylana był William S. Burroughs, zwłaszcza jeśli chodzi o pesymizm i specyficzny spleen.

</doc>
<doc id="1326061" url="https://pl.wikipedia.org/wiki?curid=1326061" title="Hashimoto (miasto)">
Hashimoto (miasto)

 – miasto w Japonii, na wyspie Honsiu, w prefekturze Wakayama.
Położenie.
Miasto leży w północnej części prefektury nad rzeką Kino. Hashimoto graniczy z miastami:
Historia.
Hashimoto powstało 1 stycznia 1955 z połączenia miasteczka Hashimoto i pięciu wsi.
1 marca 2006 do miasta zostało przyłączone miasteczko Koyaguchi.

</doc>
<doc id="1326064" url="https://pl.wikipedia.org/wiki?curid=1326064" title="Gobō">
Gobō

 – miasto w Japonii, w prefekturze Wakayama na wyspie Honsiu.
Położenie.
Miasto leży w środkowo-wschodniej części prefektury nad Oceanem Spokojnym. Gobō graniczy z miasteczkami Mihama, Hidaka, Hidakagawa i Inami.
Historia.
Gobō powstało 1 kwietnia 1954 z połączenia: miasteczka Gobō i wsi Yugawa, Fujita, Noguchi, Nada i Shioya.

</doc>
<doc id="1326065" url="https://pl.wikipedia.org/wiki?curid=1326065" title="Memrystor">
Memrystor

Memrystor (ang. "memristor") – jeden z podstawowych biernych elementów elektronicznych; trzy pozostałe to opornik (rezystor), kondensator i cewka. Memrystor ( – opornik z pamięcią) działa jako pojedyncza komórka pamięci, może być użyty do przechowywania jednego bitu informacji, rezystancja memrystora może być sterowana prądowo.
Właściwości fizyczne.
Memrystor jest elementem, w którym strumień magnetyczny skojarzony formula_1 jest funkcją przepływającego przezeń ładunku elektrycznego formula_2 tj. w którym formula_3 Zależność strumienia od ładunku
nazwano „memrystancją”, przez analogię m.in. do rezystancji.
Memrystancja jest dopełniającą zależnością między dwiema z czterech podstawowych wartości opisujących obwód elektryczny: natężeniem prądu formula_5 napięciem elektrycznym formula_6 ładunkiem elektrycznym formula_7 i strumieniem magnetycznym skojarzonym formula_8 Pozostałe pięć z sześciu możliwych kombinacji to:
oraz parametry pozostałych trzech podstawowych elementów biernych w elektronice:
Napięcie formula_17 na memrystorze związane jest z przepływającym prądem formula_18 poprzez chwilową wartość jego memrystancji:
gdzie formula_20 oznacza czas.
Można zapisać inaczej:
Zmienna oznaczona kropką oznacza pochodną po czasie.

</doc>
<doc id="1326067" url="https://pl.wikipedia.org/wiki?curid=1326067" title="Barkaj">
Barkaj

Barkaj (hebr. ברקאי; pol. "Gwiazda Poranna" lub "Jutrzenka") – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Barkaj leży na południe od masywu górskiego Karmel, w otoczeniu miasteczek Pardes Channa-Karkur i Kafr Kara, kibuców Ma’anit i En Szemer, moszawu En Iron, oraz wiosek Charisz i Umm al-Kutuf. Na południe od kibucu znajduje się ściśle tajne więzienie wojskowe „"Camp 1391"”.
Historia.
Kibuc został założony 10 maja 1949 roku przez żydowskich imigrantów z Rumunii i Polski.
Edukacja i kultura.
W kibucu jest szkoła podstawowa "Kszatot". Jest tu ośrodek kultury, basen pływacki oraz boisko do piłki nożnej. Trenuje tutaj drużyna piłkarska Maccabi Tel Awiw Barkaj.
Gospodarka.
Gospodarka kibucu opiera się na intensywnym rolnictwie (m.in. awokado) i hodowli mlecznych krów oraz drobiu. Zakłady Polyon Barkai produkują między innymi izolatory energetyczne.
Transport.
Na wschód od kibucu przebiega autostrada nr 6, brak jednak możliwości bezpośredniego wjazdu na nią. Z kibucu wyjeżdża się na zachód na drogę nr 574, którą jadąc na południe dojeżdża się do kibucu Ma’anit, lub jadąc na północ dojeżdża się do drogi ekspresowej nr 65. Drogą nr 6353 dojeżdża się do położonych na wschodzie wiosek Charisz i Umm al-Kutuf.

</doc>
<doc id="1326069" url="https://pl.wikipedia.org/wiki?curid=1326069" title="Gan Szemu’el">
Gan Szemu’el

Gan Szemu’el (hebr. גן שמואל) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Leży na południe od masywu Góry Karmel, w pobliżu miasta Hadera.
Historia.
Kibuc został założony w 1913 roku i nazwany na cześć rabina Samuela Mohylewera.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326071" url="https://pl.wikipedia.org/wiki?curid=1326071" title="Lironosy">
Lironosy



</doc>
<doc id="1326077" url="https://pl.wikipedia.org/wiki?curid=1326077" title="Horka nad Moravou">
Horka nad Moravou

Horka nad Moravou – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 2577 mieszkańców.

</doc>
<doc id="1326084" url="https://pl.wikipedia.org/wiki?curid=1326084" title="Pont au Change">
Pont au Change



</doc>
<doc id="1326086" url="https://pl.wikipedia.org/wiki?curid=1326086" title="Nikka">
Nikka

 – producent japońskiej whisky z siedzibą w Tokio. Posiadają dwie destylarnie malt whisky, jedną w Yoichi, Hokkaido (założoną w [1934 r.), a drugą w prefekturze Miyagi, północne Honsiu (założoną w 1969 r.).
Założyciel, Masataka Taketsuru, wyjechał do Szkocji w 1918 roku, aby nauczyć się procesu destylacji szkockiej whisky z pierwszej ręki. W 1920 roku dołączył do japońskiego producenta whisky zanim otworzył własną firmę Nikka w 1934 roku.
Nikka produkuje szeroką gamę japońskich whisky, począwszy od 900 ¥ (za butelkę 700 ml) Black Nikka sprzedawaną w japońskich sklepach, a skończywszy na 15 750 ¥ (za butelkę 750 ml) Nikka Single Cask.
Nikka jest obecnie własnością Asahi Breweries.

</doc>
<doc id="1326088" url="https://pl.wikipedia.org/wiki?curid=1326088" title="HMAS Torrens (1968)">
HMAS Torrens (1968)

HMAS Torrens (DE 53) – australijski niszczyciel eskortowy typu "River".
Stępkę pod okręt położono 18 sierpnia 1965 w stoczni Cockatoo Docks and Engineering Company Propriety Limited w Sydney, okręt był wodowany 28 września 1968, jego matką chrzestną była Zara Bate. Oddany został do służby 19 stycznia 1971.
14 czerwca 1998 HMAS "Torrens" został zatopiony w ramach ćwiczeń przez okręt podwodny HMAS "Farncomb". Film pokazujący uderzenie torpedy w okręt został wykorzystany w filmie "Pearl Harbor", a także w filmie propagandowym organizacji Hezbollah

</doc>
<doc id="1326097" url="https://pl.wikipedia.org/wiki?curid=1326097" title="Ferocactus hamatacanthus">
Ferocactus hamatacanthus

Ferocactus hamatacanthus to gatunek ferokaktusa pochodzący z Meksyku.
Morfologia i biologia.
Jest kulisty lub cylindryczny, dorasta do 1 m wysokości i 35 cm średnicy. Zdarzają się jednak wyjątki, które są znacznie większe. Roślina ma 13-27 żeber z areolami osadzonymi co około 4 cm. Z każdej z nich wyrastają ciernie w dwóch rzędach; jest to 6 czerwonych cierni bocznych.
Kaktus kwitnie latem, jego kwiaty są dzienne, koloru różowopurpurowego, lejkowate, długości około 7 cm i podobnej średnicy.
Uprawa.
Wymaga pełnego nasłonecznienia i temperatury minimalnej 10 °C.

</doc>
<doc id="1326106" url="https://pl.wikipedia.org/wiki?curid=1326106" title="Michaił Mikow">
Michaił Mikow

Michaił Rajkow Mikow, bułg. Михаил Райков Миков (ur. 16 czerwca 1960 w Kule) – bułgarski prawnik, pedagog i polityk, deputowany do Zgromadzenia Narodowego i jego przewodniczący w okresie 42. kadencji (2013–2014), przewodniczący klubu parlamentarnego Koalicji na rzecz Bułgarii (2005–2008), minister spraw wewnętrznych w rządzie Sergeja Staniszewa (2008–2009), od 2014 do 2016 lider Bułgarskiej Partii Socjalistycznej.
Życiorys.
Jest absolwentem Wydziału Prawa Uniwersytetu Sofijskiego im. św. Klemensa z Ochrydy. Naukę kontynuował w Montpellier, Waszyngtonie oraz we Włoszech. Po powrocie do Bułgarii został pracownikiem naukowym macierzystej uczelni.
W latach 90. zaangażował się w działalność polityczną w ramach Bułgarskiej Partii Socjalistycznej. W wyborach parlamentarnych w 1997 dostał się do Zgromadzenia Narodowego 38. kadencji. W kolejnej kadencji był wiceprzewodniczącym jej klubu parlamentarnego, zaś po zwycięstwie tej partii w wyborach w 2005 stanął na czele klubu parlamentarnego Koalicji na rzecz Bułgarii.
Po aferach w Ministerstwie Spraw Wewnętrznych i dymisji ministra Rumena Petkowa Michaił Mikow 24 kwietnia 2008 stanął na czele tego resortu w rządzie kierowanym przez Sergeja Staniszewa. Pełnił tę funkcję do 27 lipca 2009, tj. do końca urzędowania gabinetu.
W 2009 został wybrany na posła 41. kadencji, w trakcie której socjaliści przeszli do opozycji. Uzyskał reelekcję również w 2013, obejmując wówczas stanowisko przewodniczącego bułgarskiego parlamentu. 27 lipca 2014 zastąpił Sergeja Staniszewa na funkcji przewodniczącego Bułgarskiej Partii Socjalistycznej. W przedterminowych wyborach w 2014 utrzymał mandat deputowanego. 8 maja 2016 utracił przywództwo w partii, w głosowaniu pokonała go wówczas Kornelija Ninowa.

</doc>
<doc id="1326107" url="https://pl.wikipedia.org/wiki?curid=1326107" title="Gobo">
Gobo



</doc>
<doc id="1326109" url="https://pl.wikipedia.org/wiki?curid=1326109" title="Salvame">
Salvame



</doc>
<doc id="1326111" url="https://pl.wikipedia.org/wiki?curid=1326111" title="Meglena Pługcziewa">
Meglena Pługcziewa

Meglena Iwanowa Pługcziewa-Aleksandrowa, bułg. Меглена Иванова Плугчиева-Александрова (ur. 12 lutego 1956 w Bałcziku) – bułgarska polityk, urzędniczka i dyplomata, deputowana do Zgromadzenia Narodowego 37., 38. i 41. kadencji, wiceminister rolnictwa i leśnictwa (2001–2004), wicepremier w gabinecie Sergeja Staniszewa (2008–2009).
Życiorys.
Absolwentka szkoły średniej w Warnie (1974). W 1979 ukończyła studia z leśnictwa i ekologii na Uniwersytecie Leśniczym w Sofii. W 1989 doktoryzowała się w zakresie nauk rolniczych. Kształciła się również w instytucjach badawczych zajmujących się leśnictwem w Getyndze i Fryburgu Bryzgowijskim. Pracowała w administracji leśnej, m.in. jako wicedyrektor regionalnej dyrekcji lasów państwowych w Warnie. W pierwszej połowie lat 90. kierowała departamentem do spraw współpracy z zagranicą w rządowym komitecie leśnictwa.
Działaczka Bułgarskiej Partii Socjalistycznej. Sprawowała mandat posłanki do Zgromadzenia Narodowego 38. i 39. kadencji. Od września 2001 do listopada 2004 w okresie rządu Symeona Sakskoburggotskiego była wiceministrem rolnictwa i leśnictwa. Następnie do 2008 sprawowała urząd ambasadora w Niemczech. Od maja 2008 do lipca 2009 była wicepremierem w gabinecie kierowanym przez Sergeja Staniszewa. W wyborach parlamentarnych w 2009 została wybrana do Zgromadzenia Narodowego 41. kadencji, startując z ramienia Koalicji dla Bułgarii.
W 2012 odeszła z parlamentu w związku z nominacją na ambasadora w Szwajcarii. Funkcję tę pełniła do 2018, była akredytowana również w Liechtensteinie. W 2019 objęła stanowisko ambasadora w Czarnogórze.
Odznaczona m.in. Wielkim Krzyżem Zasługi z Gwiazdą Orderu Zasługi Republiki Federalnej Niemiec (2008).

</doc>
<doc id="1326117" url="https://pl.wikipedia.org/wiki?curid=1326117" title="1. FC Košice">
1. FC Košice



</doc>
<doc id="1326119" url="https://pl.wikipedia.org/wiki?curid=1326119" title="Dalekie Horyzonty">
Dalekie Horyzonty

Dalekie horyzonty – antologia opowiadań science fiction, nawiązujących do najsłynniejszych cykli literackich s-f. Podobnie jak analogiczne, ale dotyczące fantasy, zbiory "Legendy", wydawnictwo zredagował Robert Silverberg. Wydane przez Avon Books w 1999 r., polską edycję wydała oficyna Prószyński i S-ka w 2000 r.

</doc>
<doc id="1326124" url="https://pl.wikipedia.org/wiki?curid=1326124" title="Odroczone wesele">
Odroczone wesele

Odroczone wesele (tytuł oryginalny: "Dasma e shtyrë") – albański film fabularny z roku 1985 w reżyserii Marka Topallaja.
Opis fabuły.
Akcja filmu rozgrywa się w latach 1923-1924 w jednej z albańskich wsi, położonych w górach. Pogarszająca się sytuacja ekonomiczna zapowiada zbliżający się przewrót, zwany przez Albańczyków "rewolucją demokratyczną 1924 roku". Sokol, jeden z młodych mieszkańców wsi przyłącza się do oddziału, dowodzonego przez Bajrama Curri, biorąc udział w wydarzeniach 1924 roku.

</doc>
<doc id="1326125" url="https://pl.wikipedia.org/wiki?curid=1326125" title="Kamienie mojego domu">
Kamienie mojego domu

Kamienie mojego domu (tytuł oryginalny: "Gurët e shtëpisë sime") – albański film fabularny z roku 1985 w reżyserii Dhimitra Anagnostiego.
Fabuła.
Akcja filmu rozgrywa się w czasie II wojny światowej, w latach 1941-1943. Film rozpoczyna sekwencje z początku wojny włosko-greckiej. W jednej ze wsi w południowej Albanii oddziały włoskie dokonują pacyfikacji, oskarżając mieszkańców o szpiegostwo na rzecz armii greckiej. Film kończą sceny towarzyszące kapitulacji armii włoskiej. Jednak głównym tematem filmu jest heroizm mieszkańców wsi, kierowanych przez dr Lekę i powstawania ruchu komunistycznego.

</doc>
<doc id="1326126" url="https://pl.wikipedia.org/wiki?curid=1326126" title="The Brier">
The Brier

The Brier ze względów sponsorskich nazywane Tim Hortons Brier – coroczne mistrzostwa Kanady mężczyzn w curlingu, organizowane są przez Kanadyjski Związek Curlingu. Obecnym sponsorem zawodów jest sieć restauracji fast-food Tim Hortons.
The Brier rozegrano po raz pierwszy w 1927. Przez ponad 50 lat sponsorem była firma Macdonald Tobacco. W 1979 w wyniku nacisku antynikotynowej polityki kanadyjskiego rządu Macdonald Tobacco Company zrezygnowało ze sponsorowania the Brier. Na kolejnych 20 lat sponsoring przejęła firma Labatt. W latach 2001–2004 mistrzostwa nosiły nazwę "Nokia Brier" a od 2005 "Tim Hortons Brier".
Do wyłonienia 12 finalistów the Brier organizowane są mistrzostwa poszczególnych prowincji. Z każdej prowincji wyłania się mistrza, jednak w Ontario odbywają się dwa niezależne mistrzostwa Ontario i Northern Ontario. Z terytoriów wyłania się jednego reprezentanta. Turniej finałowy rozgrywany jest systemem kołowym do wyłonienia czterech najlepszych drużyn, a następnie stosuje się metodę Page play-off. Mistrz Kanady jest jednocześnie reprezentantem kraju na mistrzostwach świata.

</doc>
<doc id="1326127" url="https://pl.wikipedia.org/wiki?curid=1326127" title="Herb Wysp Cooka">
Herb Wysp Cooka

Herb Wysp Cooka – herb przyjęty w 1978 przez Wyspy Cooka.
Opis.
Na błękitnym polu tarczy umieszczono okrąg z piętnastu srebrnych gwiazd z flagi narodowej. Tarcza jest podtrzymywana przez latającą rybę (maroro) i miejscowego ptaka (kakaia). Na dole umieszczono wstęgę z napisem "Wyspy Cooka" w języku angielskim. Za tarczą znajduje się krzyż, symbolizujący chrześcijaństwo, skrzyżowany z miejscowym oszczepem, symbolizującym tradycyjny system rangowy. Herb przyjęty został w 1978.

</doc>
<doc id="1326129" url="https://pl.wikipedia.org/wiki?curid=1326129" title="Mistrzostwa Kanady mężczyzn w curlingu">
Mistrzostwa Kanady mężczyzn w curlingu



</doc>
<doc id="1326130" url="https://pl.wikipedia.org/wiki?curid=1326130" title="Mistrzostwa Kanady kobiet w curlingu">
Mistrzostwa Kanady kobiet w curlingu



</doc>
<doc id="1326133" url="https://pl.wikipedia.org/wiki?curid=1326133" title="Godło Wysp Cooka">
Godło Wysp Cooka



</doc>
<doc id="1326134" url="https://pl.wikipedia.org/wiki?curid=1326134" title="Rak skóry">
Rak skóry



</doc>
<doc id="1326135" url="https://pl.wikipedia.org/wiki?curid=1326135" title="II liga polska na żużlu (2005)">
II liga polska na żużlu (2005)

II liga polska na żużlu w sezonie 2005. Do rozgrywek zgłoszono osiem zespołów. Tuż przez rozpoczęciem sezonu drużyna ze Lwowa wycofała się z walki. Po siódmej kolejce wycofała się Wanda Kraków. Ostatecznie rywalizację ukończyło sześć zespołów. Awans do wyższej ligi uzyskał Fular Gniezno.

</doc>
<doc id="1326137" url="https://pl.wikipedia.org/wiki?curid=1326137" title="Nikołaj Conew">
Nikołaj Conew

Nikołaj Georgijew Conew (bułg. Николай Цонев, ur. 9 czerwca 1956 w Perniku) – bułgarski wojskowy, ekonomista, menedżer, pedagog i polityk, od 1978 do początku lat 90. oficer w armii bułgarskiej, następnie menedżer w prywatnych spółkach oraz – od 1999 roku – pracownik bułgarskiego Ministerstwa Obrony. Od kwietnia 2008 do lipca 2009 roku był szefem tego resortu w rządzie Sergeja Staniszewa. 
Wykształcenie.
Jest absolwentem bułgarskiej Akademii Obrony Narodowej w Szumenie i Akademii Obrony Powietrznej w Kijowie. Ukończył podyplomowe studia z zakresu ekonomii (Uniwersytet Ekonomiczny w Sofii), filozofii (Uniwersytet św. Klemensa z Ochrydy w Sofii), zarządzania (doktorat) oraz administracji publicznej (uczelnie w Holandii, Berlinie i Rzymie). Był wykładowcą strategii planowania w sofijskim Instytucie Służby Cywilnej i Integracji Europejskiej Uniwersytetu Ekonomicznego.
Kariera zawodowa i polityczna.
W latach 1978-1992 był czynnym oficerem w armii bułgarskiej. Później pracował jako menedżer w prywatnych spółkach. A od 1999 roku był pracownikiem Ministerstwa Obrony; najpierw dyrektorem Departamentu Zaopatrzenia, następnie doradcą ministra, a w latach 2002-2008 dyrektorem Departamentu Socjalnego. W 2008 roku jako szef tego resortu wszedł do gabinetu kierowanego przez Sergeja Staniszewa.
Po wyborach parlamentarnych w 2009 władzę objął centroprawicowy GERB. Kilka miesięcy później sofijska prokuratura oskarżyła Conewa o defraudację 12,9 miliona lewów. W okresie jego urzędowania na stanowisku ministra podpisano umowę z amerykańską firmą produkującą konstrukcje metalowe, w której zawyżono cenę na korzyść dostawcy. Conew nie jest jedynym członkiem gabinetu Staniszewa, któremu przedstawiono zarzuty: przed prokuratorem tłumaczyli się również minister pracy Emilia Masłarowa oraz minister rolnictwa Waleri Cwetanow.

</doc>
<doc id="1326138" url="https://pl.wikipedia.org/wiki?curid=1326138" title="Zapalenie mięśnia sercowego">
Zapalenie mięśnia sercowego

Zapalenie mięśnia sercowego (łac. "miocarditis", ang. "myocarditis") – proces zapalny toczący się w warstwie mięśniowej serca. Najczęstszymi przyczynami zapalenia są infekcje wirusowe lub bakteryjne, w wyniku których może pojawić się ból w klatce piersiowej, szybkie narastanie objawów niewydolności serca lub nagła śmierć sercowa.
Epidemiologia.
Dokładna częstość występowania zapalenia mięśnia sercowego nie jest znana. Dowody poświadczające zapalenie mięśnia sercowego spotyka się w 1–9% przypadków wykonywanych sekcji zwłok. W grupie młodych dorosłych ponad 20% przypadków nagłej śmierci jest spowodowana zapaleniem mięśnia sercowego.
Etiologia.
Czynniki, które mogą stać się przyczyną zapalenia mięśnia sercowego są liczne i obejmują:
Zapalenie mięśnia sercowego pochodzenia bakteryjnego jest rzadkie u pacjentów bez obniżonej odporności.
Objawy.
Objawy związane z zapaleniem mięśnia sercowego są zróżnicowane i zależą od aktualnego stanu zapalnego mięśnia sercowego lub cech jego niewydolności, które pojawiają się wtórnie do zapalenia. Objawy zapalenia mięśnia sercowego to:
Zapalenie mięśnia sercowego spowodowane chorobami wirusowymi daje ogólne objawy związane z infekcją wirusową, takie jak gorączka, biegunka, ból stawów i osłabienie. 
Zapalenie mięśnia sercowego jest często związane z zapaleniem osierdzia, dlatego wielu pacjentów wykazuje objawy sugerujące jednoczesne występowanie zapalenia mięśnia sercowego i zapalenia osierdzia.
Rozpoznanie.
Zapalenie mięśnia sercowego można podejrzewać na podstawie wyników badania elektrokardiograficznego (EKG), podniesionego poziomu CRP i/lub OB i podwyższonych IgM (serologia) skierowanych przeciwko wirusom uszkadzającym mięsień sercowy. Wskaźniki uszkodzenia mięśnia sercowego (troponiny lub izoenzymy sercowe kinazy kreatynowej) są podwyższone.
Najczęściej występujące zmiany w przebiegu zapalenia mięśnia sercowego, widoczne w badaniu EKG, to poszerzenie i odwrócenie załamka T, siodełkowaty i uniesiony odstęp ST (zmiany takie mogą też pojawić się w zapaleniu osierdzia). Złotym standardem jest wciąż biopsja mięśnia sercowego wykonywana pod kontrolą angiografii (chociaż czułość metody wynosi 30-40% i rzadko się ją wykonuje). Pobierany jest wycinek wsierdzia i mięśnia sercowego, który następnie poddawany jest badaniu histopatologicznemu, a jeśli zajdzie taka konieczność, to wykonuje się specjalnymi metodami barwiącymi badanie immunochemiczne. Charakterystyczne zmiany w badaniu histopatologicznym to: duży obrzęk tkanki śródmiąższowej serca z naciekiem zapalnym obfitym w limfocyty i makrofagi. Ogniskowe uszkodzenie komórek mięśnia sercowego jest przyczyną niewydolności pompy sercowej. 
Od niedawna używany sercowy rezonans magnetyczny (cMRI lub CMR) okazał się bardzo pomocny w diagnostyce zapalenia mięśnia sercowego poprzez uwidacznianie w obrazie cech wskazujących na zapalenie mięśnia sercowego.
Leczenie.
Infekcje bakteryjne są leczone antybiotykami w zależności od rodzaju patogenu i jego wrażliwości na dany antybiotyk. Większość wirusowych infekcji nie może być leczona przyczynowo, stosuje się wówczas leczenie objawowe, które jest jedyną formą leczenia wirusowego zapalenia mięśnia sercowego, np. diuretyki lub leki działające inotropowo dodatnio. Nie należy podawać niesterydowych leków przeciwzapalnych. Inhibitory ACE mogą być pomocne w procesie gojenia. Nieskuteczność leczenia i rozwój ciężkiej niewydolności serca są wskazaniami do przeszczepienia serca.
Powikłania.
Głównym późnym powikłaniem zapalenia mięśnia sercowego jest postępująca niewydolność serca. W przebiegu choroby mogą wystąpić zaburzenia rytmu, nagły zgon, zatory obwodowe i mikrotętniaki lewej komory. Rzadko choroba może mieć przebieg subkliniczny i doprowadzić do kardiomiopatii rozstrzeniowej.

</doc>
<doc id="1326145" url="https://pl.wikipedia.org/wiki?curid=1326145" title="Walerian z Calahorra">
Walerian z Calahorra

Walerian z Calahorra – biskup Calahorra, identyfikowany przez niektórych badaczy z autorem formuły wiary opublikowanej w 1898 roku przez G. Morina. Nic więcej na jego temat nie wiadomo.

</doc>
<doc id="1326147" url="https://pl.wikipedia.org/wiki?curid=1326147" title="Vladimir Weiss">
Vladimir Weiss



</doc>
<doc id="1326148" url="https://pl.wikipedia.org/wiki?curid=1326148" title="Ariel Ibagaza">
Ariel Ibagaza

Ariel Miguel Santiago Ibagaza (ur. 27 października 1976 w Buenos Aires) – argentyński piłkarz grający na pozycji ofensywnego pomocnika. Nosi przydomek „El Caño”. Posiada także obywatelstwo hiszpańskie.
Kariera klubowa.
Ibagaza urodził się w Buenos Aires. Piłkarską karierę rozpoczął w tamtejszym klubie Club Atlético Lanús. W argentyńskiej Primera División zadebiutował w sezonie 1994/1995. W kolejnym był już podstawowym zawodnikiem zespołu i wtedy też osiągnął swój jedyny sukces - zdobył Copa CONMEBOL (2:0 i 0:1 z kolumbijskim Independiente Santa Fe). Rok później z Lanús znów dotarł do finału, ale zespół okazał się gorszy od brazylijskiego Clube Atlético Mineiro (1:4, 1:1). W Lanús występował do końca sezonu 1997/1998. Rozegrał dla tego klubu 97 meczów i zdobył 10 goli.
Latem 1998 Ibagaza wyjechał do Hiszpanii. Został zawodnikiem RCD Mallorca, do którego ściągnął go jego rodak i były trener Héctor Cúper. W lidze hiszpańskiej zadebiutował 30 sierpnia w zremisowanym 0:0 wyjazdowym spotkaniu z Salamancą. Od początku swojego pobytu na Majorce był podstawowym zawodnikiem drużyny. W 1999 roku zajął z nią wysokie 3. miejsce w lidze oraz dotarł do finału Pucharu Zdobywców Pucharów, który wygrało 2:1 włoskie S.S. Lazio. Jesienią nie zdołał awansować z Mallorcą do fazy grupowej Ligi Mistrzów. Jednak w 2001 roku znów zajął ze swoim klubem 3. pozycję w La Liga, a jesienią występował rozgrywkach grupowych Pucharu Mistrzów. Z kolei w 2003 roku zdobył Puchar Króla.
Latem 2003 roku Ibagaza trafił za 5 milionów euro do Atlético Madryt. W zespole prowadzonym przez José Murcię zadebiutował 31 sierpnia w przegranym 0:1 domowym meczu z Sevillą. W Atlético często wybiegał w podstawowej jedenastce, jednocześnie napotykając konkurencję w środkowej linii ze strony rodaka Diego Simeone, Francuza Petera Luccina czy Gonzalo Colsy. W zespole „Los Colchoneros” występował przez trzy sezony, ale nie odniósł większych sukcesów. W tym czasie rozegrał 85 meczów i zdobył 4 bramki.
W 2006 roku Argentyńczyk odszedł z Atlético na zasadzie wolnego transferu i wrócił do Mallorki. Został mianowany kapitanem zespołu, a w 2007 roku przedłużył kontrakt z klubem o kolejne dwa lata. W sezonie 2007/2008 był najlepszym asystentem hiszpańskiej ligi.
W lipcu 2008 roku Ibagaza podpisał dwuletni kontrakt z wicemistrzem Hiszpanii, Villarrealem. Suma transferu wyniosła 1,5 miliona euro. W Villarrealu zadebiutował 31 sierpnia 2008 roku w zremisowanym 1:1 wyjazdowym spotkaniu z Osasuną Pampeluna. W Villarrealu spędził dwa sezony.
W połowie 2010 roku Ibagaza odszedł do greckiego Olympiakosu Pireus. W Alpha Ethniki zadebiutował 11 września w wygranym 2:0 domowym meczu z Kerkyrą. W sezonach 2010/2011, 2011/2012, 2012/2013 i 2013/2014 wywalczył mistrzostwo Grecji. Zdobył też dwa Puchary Grecji w sezonach 2011/2012 i 2012/2013.
Latem 2014 Ibagaza przeszedł do Panioniosu. W 2015 zakończył w nim swoją karierę.
Kariera reprezentacyjna.
W reprezentacji Argentyny Ibagaza zadebiutował 18 sierpnia 2004 roku w wygranym 2:1 towarzyskim spotkaniu z Japonią. Wcześniej w 1995 roku wywalczył z kadrą U-20 mistrzostwo świata w 1995 roku - na tym turnieju zdobył jedną bramkę.

</doc>
<doc id="1326150" url="https://pl.wikipedia.org/wiki?curid=1326150" title="Mosty Bolesława Chrobrego we Wrocławiu">
Mosty Bolesława Chrobrego we Wrocławiu

Most Chrobrego, zwany też Mostem Swojczyckim – zespół dwóch mostów przerzuconych we Wrocławiu nad Kanałem Żeglugi i Kanałem Powodziowym w północno-wschodniej części miasta. Zbudowany w latach 1916–1917 (wówczas nazwany "Güntherbrücke"), zniszczony podczas oblężenia "Festung Breslau" w 1945, wkrótce potem (1946–1947) odbudowany. Most ma monolityczne łuki żelbetowe oraz betonowe podpory i bariery.
Most Chrobrego łączy osiedla Sępolno i Zalesie na tzw. Wielkiej Wyspie – poprzez ulicę Adama Mickiewicza – z północnymi peryferiami (Swojczyce i ulica Swojczycka) i stanowi element ciągu komunikacyjnego prowadzącego z centrum Wrocławia do podwrocławskiego miasta Jelcz-Laskowice (droga wojewódzka nr 455).
Południowo-zachodni odcinek – nad Kanałem Powodziowym i obszarami zalewowymi – ma cztery przęsła o rozpiętościach (licząc od przyczółka pd.-zach., przy ul. Mickiewicza): 25,0 - 48,7 - 25,0 - 25,0 metrów, natomiast północno-wschodni – nad Kanałem Żeglugi – jest jednoprzęsłowy o rozpiętości 48,5 m. Jezdnia mostu ma szerokość 7,5 m, po obu jej stronach znajdują się chodniki o szerokości 2,5 m każdy.
W maju 2020 r. poinformowano, że w sąsiedztwie mostów Chrobrego powstanie nowa przeprawa, złożona również z dwóch mostów: południowego nad kanałem przeciwpowodziowym (długości ponad 153 m) i północny nad kanałem żeglugowym (długości ok. 75 m). Na mostach znajdzie się jezdnia dla samochodów, chodniki dla pieszych i drogi rowerowe. Zbudowane też będzie torowisko tramwajowe w związku z koncepcją przedłużenia linii tramwajowej (kończącej się na Sępolnie przed obecnym mostem) do Swojczyc.

</doc>
<doc id="1326154" url="https://pl.wikipedia.org/wiki?curid=1326154" title="Kefar Glikson">
Kefar Glikson

Kefar Glikson (hebr. כפר גליקסון) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc leży na południe od masywu Góry Karmel, w otoczeniu miasta Barta'a, miasteczek Binjamina-Giwat Ada, Kafr Kara, Basma, Arara, kibuców Barkaj, Regawim i Galed, moszawu En Iron, oraz wioski Allone Jicchak.
Historia.
Kibuc został założony 23 maja 1939 roku przez żydowskich imigrantów z Węgier i Rumunii, jako typowa osada rolniczo-obronna. Nazwano go na cześć redaktora Mosze Gliksona (1878-1939), który w latach 1922-1937 redagował dziennik Ha-Arec.
5 września 2002 roku palestyńscy terroryści zdetonowali ładunek wybuchowy o masie 300 kg ukryty w samochodzie-pułapce zaparkowanym przy kibucu Kfar Glikson.
Kultura i sport.
W kibucu znajduje się ośrodek kultury, basen pływacki i boisko do piłki nożnej.
Gospodarka.
Gospodarka kibucu opiera się na intensywnym rolnictwie. Zakłady Omega Ltd. produkują plastikowe zabawki dla dzieci.
Transport.
Na wschód od kibucu przebiega autostrada nr 6, brak jednak możliwości bezpośredniego wjazdu na nią. Z kibucu wyjeżdża się na północ drogą nr 6522, którą dojeżdża się do wioski młodzieżowej Allone Jicchak, miasteczka Binjamina-Giwat Ada i drogi nr 653.

</doc>
<doc id="1326156" url="https://pl.wikipedia.org/wiki?curid=1326156" title="Stare dobre czasy">
Stare dobre czasy

Stare dobre czasy – antologia opowiadań science fiction napisanych w "Złotym wieku" fantastyki, w przedziale lat 50.-70. Wydawnictwo zredagował Gardner Dozois. Wydane przez St. Martin's Griffin w 1998 r., polską edycję wydała oficyna Prószyński i S-ka w 2001 r.

</doc>
<doc id="1326160" url="https://pl.wikipedia.org/wiki?curid=1326160" title="Lahawot Chawiwa">
Lahawot Chawiwa

Lahawot Chawiwa (hebr. להבות חביבה) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Lahawot Chawiwa leży w północno-wschodniej części równiny Szaron na południe od masywu Góry Karmel, w otoczeniu miasta Baka-Dżatt, miasteczka Zemer, moszawów Achituw, Sede Jicchak i Ma’or, oraz kibucu Maggal.
Historia.
Pierwotnie w miejscu tym znajdowała się arabska wioska al-Jalama (arab. الجلمة), która podczas wojny domowej w Mandacie Palestyny została zajęta i zniszczona 1 maja 1948 roku przez żydowski oddział Hagany.
Współczesny kibuc został założony w 1949 roku przez członków młodzieżowej organizacji syjonistycznej Ha-Szomer Ha-Cair, którzy wyemigrowali z Czechosłowacji. Nazwano go na cześć Havivy Zeik (1914–1944), która została wysłana ze specjalną misją do okupowanej przez nazistów Europy. W 1951 roku kibuc został przeniesiony 3 km na wschód, na swoją obecną lokalizację. W dawnym miejscu powstał rok później moszaw Sede Jicchak.
Nazwa.
Nazwę kibucu można przetłumaczyć jako „Płomienie Chawiwy” (Chawiwa – hebrajskie imię żeńskie).
Edukacja i kultura.
W kibucu znajduje się szkoła podstawowa "Amit". W kibucu znajduje się ośrodek kultury, basen pływacki oraz boisko do piłki nożnej.
Gospodarka.
Gospodarka kibucu opiera się na intensywnym rolnictwie i sadownictwie.
Transport.
Na wschód od kibucu przebiega autostrada nr 6, brak jednak możliwości bezpośredniego wjazdu na nią. Z kibucu wyjeżdża się na zachód na drogę nr 581, którą jadąc na północ dojeżdża się do drogi ekspresowej nr 61 i moszawu Ma’or, lub jadąc na południe dojeżdża się do moszawu Achituw i drogi nr 5815 prowadzącej na wschód do kibucu Maggal. Lokalna droga prowadzi na zachód do moszawu Sede Jicchak.

</doc>
<doc id="1326164" url="https://pl.wikipedia.org/wiki?curid=1326164" title="Maggal">
Maggal

Maggal (hebr. מגל) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Maggal leży na południe od masywu Góry Karmel, w pobliżu miasta Hadera. Kibuc graniczy z terytorium Autonomii Palestyńskiej.
Historia.
Kibuc został założony w 1953 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326167" url="https://pl.wikipedia.org/wiki?curid=1326167" title="Febad z Agen">
Febad z Agen

Święty Febad z Agen (zm. po 392) – biskup Agen w Galii, uczestnik synodu w Rimini w roku 359, na którym przeciwstawiał się tezom ariańskim. Był jednym z ostatnich biskupów, którzy ulegli presji cesarskich legatów i podpisali formułę z Rimini. Febad postawił jednak warunek, by dołączyć do formuły wyjaśnienia, które nieco złagodziły jej ariańską wymowę. Z pism Febada z Agen zachowała się jedynie "Księga przeciw arianom". Nic więcej na jego temat nie wiadomo. 

</doc>
<doc id="1326168" url="https://pl.wikipedia.org/wiki?curid=1326168" title="Ma’anit">
Ma’anit

Ma’anit (hebr. מענית) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Ma’anit leży na południe od masywu Góry Karmel, w otoczeniu miasta Baka-Dżatt, kibuców En Szemer i Barkaj, moszawu En Iron, oraz wiosek Sza’ar Menasze, Charisz i Majsar.
Historia.
Kibuc został założony w 1942 roku przez członków młodzieżowego ruchu syjonistycznego Ha-Szomer Ha-Cair, którzy wyemigrowali z Czechosłowacji i Polski. Nazwa nawiązuje do pierwszej bruzdy wyoranej w polu. Podczas I wojny izraelsko-arabskiej w 1948 roku kibuc był atakowany przez wojska irackie.
Edukacja i kultura.
Przy zachodniej granicy kibucu znajduje się Żydowsko-Arabskie Centrum dla Pokoju Giwat Hawiwa (eng. Giwat Hawiwa's Jewish-Arab Center for Peace). W 1949 utworzono tutaj centrum edukacyjne Giwat Hawiwa, które zajmuje się najważniejszymi kwestiami dotyczącymi społeczeństwa izraelskiego. „Rozwija inicjatywy oświatowe, przeprowadza badania oraz sondaże opinii społecznej, prowadzi różnorodne inicjatywy na rzecz pokoju, demokracji, koegzystencji, tolerancji i solidarności społecznej”. Giwat Hawiwa sponsoruje Żydowsko-Arabskie Centrum dla Pokoju, które założono w 1963. Jest to najważniejsza izraelska instytucja działająca na rzecz poprawy stosunków arabsko-żydowskich i budująca pomosty pomiędzy Izraelem a arabskimi sąsiadami. W kibucu znajduje się ośrodek kultury, basen pływacki oraz boisko do piłki nożnej.
Gospodarka.
Gospodarka kibucu opiera się na intensywnym rolnictwie. Firma Nutragal Ltd. jest przedsiębiorstwem produkującym nowatorskie odżywki uzupełniające niedobory minerałów w organizmie. Firma Galam Industries Ltd. jest producentem mąki kukurydzianej, fruktozy, glukozy i wielu innych półproduktów spożywczych. Jej produkty są magazynowane i sprzedawane przez firmę Dagal Food Additives Ltd., która ma swoją centralę i magazyn właśnie w kibucu Ma’anit.
Transport.
Na wschód od kibucu przebiega autostrada nr 6, brak jednak możliwości bezpośredniego wjazdu na nią. Z kibucu wyjeżdża się na zachód na drogę nr 574, którą jadąc na południe dojeżdża się do wioski Sza’ar Menasze i drogi nr 6403 prowadzącej na zachód do miasteczka Pardes Channa-Karkur, lub jadąc na północ dojeżdża się do kibucu Barkaj i drogi ekspresowej nr 65.

</doc>
<doc id="1326169" url="https://pl.wikipedia.org/wiki?curid=1326169" title="2 Brygada Czołgów">
2 Brygada Czołgów



</doc>
<doc id="1326170" url="https://pl.wikipedia.org/wiki?curid=1326170" title="Diamonds (singel Amandy Lear)">
Diamonds (singel Amandy Lear)

Diamonds – singel francuskiej piosenkarki Amandy Lear, wydany w 1980 roku.
Ogólne informacje.
Utwór został napisany przez wokalistkę oraz jej ówczesnego producenta, Anthony’ego Monna. Był to drugi singel z albumu "Diamonds for Breakfast". Odniósł on spory sukces, szczególnie w krajach skandynawskich (#7 w Norwegii, #18 w Szwecji). Pozostaje jednym z największych przebojów Amandy Lear w epoce disco.
Teledysk.
Teledysk został nakręcony w Paryżu, między innymi na placu Vendôme, niedaleko butiku z biżuterią Van Cleef &amp; Arpels.

</doc>
<doc id="1326175" url="https://pl.wikipedia.org/wiki?curid=1326175" title="Mecer">
Mecer

Mecer (hebr. מצר; pol. "Granica") – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Mecer leży w zachodniej części Samarii na południe od masywu Góry Karmel, w otoczeniu miasta Baka-Dżatt, miasteczka Arara, oraz wiosek Majsar, Charisz i Umm al-Kutuf. Na wschód od kibucu przebiega granica terytoriów Autonomii Palestyńskiej, która jest strzeżona przez mur bezpieczeństwa. Po stronie palestyńskiej znajduje się miasto Kaffin.
Historia.
Kibuc został założony 8 września 1953 roku przez żydowskich imigrantów z Argentyny, którzy byli członkami młodzieżowej organizacji syjonistycznej Ha-Szomer Ha-Cair.
10 listopada 2002 roku palestyński terrorysta wtargnął do kibucu i zabił 5 Izraelczyków.
Kultura.
W kibucu znajduje się ośrodek kultury, basen pływacki, boisko do piłki nożnej oraz korty tenisowe.
Gospodarka.
Gospodarka kibucu opiera się na intensywnym rolnictwie i sadownictwie. Zakłady "Matserplast" produkują wyposażenie irygacyjne.
Transport.
Na zachód od wioski przebiega autostrada nr 6, brak jednak możliwości bezpośredniego wjazdu na nią. Z wioski wyjeżdża się na południe na drogę nr 5923, którą jadąc na zachód dojeżdża się do wioski Majsar, a następnie do drogi 574 prowadzącej na północ do kibucu Ma’anit i na południe do miasta Baka-Dżatt.

</doc>
<doc id="1326176" url="https://pl.wikipedia.org/wiki?curid=1326176" title="TextEdit">
TextEdit

TextEdit – edytor tekstu firmy Apple Inc., dołączony do systemu operacyjnego OS X. Ma podstawowe funkcje z zakresu obróbki tekstu, pozwala na umieszczanie grafiki i tabel. Zapisuje dokumenty w formatach RTF, Microsoft Office Word 2007 XML oraz OpenDocument.
TextEdit w wersji znajdującej się w systemie Mac OS X Leopard ponadto zawiera mechanizm automatycznego zapisywania, Smart Links i Smart Quotes – skróty umożliwiające automatyczne wstawianie odpowiednich cudzysłowów i podkreślanie hiperłączy. Najnowsza wersja pozwala również na drukowanie nagłówków zawierających tytuł dokumentu, numer strony lub datę.

</doc>
<doc id="1326177" url="https://pl.wikipedia.org/wiki?curid=1326177" title="Leonora Jakupi">
Leonora Jakupi

Leonora Jakupi (ur. 3 marca 1978 w Skënderaju) – albańska piosenkarka i autorka tekstów z Kosowa.
Życiorys.
Karierę wokalną rozpoczęła w wieku 15 lat występując na festiwalu "Zëri i Drenicës" (Głos Drenicy). Zaśpiewała wówczas piosenkę "Dallëndyshe bukuroshe". Wkrótce potem zaprezentowała się na Festiwalu Albańskiego Radia i Telewizji w Tiranie.
Jej utwór "A vritet pafajësia" (Czy można zabić niewinność ?) nagrany po raz pierwszy w 1998 stał się jedną z najczęściej śpiewanych pieśni patriotycznych współczesnego Kosowa. Jakupi zadedykowała go własnemu ojcu, który należał do UÇK i zginął w trakcie wojny. W 1999 zginęła także młodsza siostra Leonory. Po 1999 Leonora przeniosła się ze Skenderaj do Prisztiny, gdzie mieszka obecnie wraz z matką i rodzeństwem. 
W 2002 Leonora została pobita w Prisztinie przez inną znaną piosenkarkę Adelinę Ismaili. Leonora zgłosiła sprawę na policję, ale prokuratura umorzyła sprawę. Przypuszczalnym powodem konfliktu mógł być uraz osobisty, ale także odmienne poglądy polityczne obu piosenkarek - Leonora jest uważana za sympatyczkę PDK (Partia Demokratike e Kosovës), w przeciwieństwie do Adeliną Ismaili, kojarzonej z LDK (Lidhja Demokratike e Kosovës). Do pojednania i publicznych przeprosin piosenkarek doszło w lutym 2007, w jednym z programów telewizyjnych.
Obecnie Leonora Jakupi jest jedną z najbardziej znanych piosenkarek Kosowa. Wykonuje muzykę pop, inspirowaną motywami tureckimi. Współpracuje też z ministerstwem kultury Kosowa w kwestii obrony praw autorskich i zwalczania piractwa.

</doc>
<doc id="1326178" url="https://pl.wikipedia.org/wiki?curid=1326178" title="Miszmarot">
Miszmarot

Miszmarot (hebr. משמרות) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Miszmarot leży na południe od masywu górskiego Karmel, w pobliżu miasta Hadera. Kibuc graniczy z terytorium Autonomii Palestyńskiej.
Historia.
Kibuc został założony w 1933 przez imigrantów z Rosji, Litwy i Łotwy.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326181" url="https://pl.wikipedia.org/wiki?curid=1326181" title="Gwilym Lloyd George">
Gwilym Lloyd George

Gwilym Lloyd George, 1. wicehrabia Tenby (ur. 4 grudnia 1894 w Criccieth w Walii, zm. 14 lutego 1967) – brytyjski polityk, członek Partii Liberalnej i Narodowej Partii Liberalnej, minister w rządach Winstona Churchilla i Anthony’ego Edena. Młodszy syn premiera Wielkiej Brytanii Davida Lloyda George’a.
Życiorys.
Wykształcenie odebrał w Eastbourne College oraz w Jesus College na Uniwersytecie Cambridge. W 1914 r. rozpoczął służbę w Royal Welsh Fusiliers. W 1915 r. został adiutantem generała-majora Ivor Phillipsa, dowódcy 38 Walijskiej Dywizji Piechoty. W 1916 r. w randze majora został przeniesiony do baterii przeciwlotniczej Royal Garrison Artyllery.
W 1922 r. został wybrany do Izby Gmin z ramienia liberałów jako reprezentant okręgu Pembrokeshire. Miejsce w parlamencie utracił po wyborach 1924 r., ale odzyskał je w 1929 r. W latach 40. opuścił Partię Liberalną i zasiadał w Izbie jako deputowany niezależny, aczkolwiek związany z konserwatystami. Następnie został członkiem Narodowej Partii Liberalnej. W 1950 r. przegrał wybory parlamentarne. Do Izby Gmin powrócił w 1951 r. jako reprezentant okręgu Newcastle upon Tyne North.
Pierwszym stanowiskiem rządowym Lloyda George’a był urząd parlamentarnego sekretarza przy Zarządzie Handlu, który sprawował w 1931 r. i następnie w latach 1939–1941. W latach 1941–1942 był parlamentarnym sekretarzem w ministerstwie żywności. W latach 1942–1945 był ministrem paliwa i mocy. Po powrocie konserwatystów do władzy w 1951 r. został ministrem żywności. W latach 1954–1957 był ministrem spraw wewnętrznych. W 1957 r. zrezygnował z czynnego udziału w polityce. Otrzymał wówczas tytuł 1. wicehrabiego Tenby i zasiadł w Izbie Lordów.
Życie prywatne.
Od 1921 r. był żonaty z Edną Gwenfron Jones. Miał z nią dwóch synów:

</doc>
<doc id="1326185" url="https://pl.wikipedia.org/wiki?curid=1326185" title="Wicehrabia Tenby">
Wicehrabia Tenby

Wicehrabiowie Tenby 1. kreacji (parostwo Zjednoczonego Królestwa)

</doc>
<doc id="1326186" url="https://pl.wikipedia.org/wiki?curid=1326186" title="En Szemer">
En Szemer

En Szemer (hebr. עין שמר) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Leży na południe od masywu Góry Karmel, w pobliżu miasta Hadera.
Historia.
Kibuc został założony w 1927 roku.
Gospodarka.
Gospodarka kibucu opiera się na intensywnym rolnictwie.
Transport.
Na południe od kibucu znajduje się baza lotnicza En Szemer, która jest wykorzystywana także do celów cywilnych.

</doc>
<doc id="1326187" url="https://pl.wikipedia.org/wiki?curid=1326187" title="Herb Ekwadoru">
Herb Ekwadoru

Herb Ekwadoru w obecnej formie został przyjęty w 1900 roku, a bazuje na wcześniejszej wersji z 1845.
Owalna tarcza herbowa przedstawia rzekę Guayas z wulkanem Chimborazo w tle. Statek na rzece nosi nazwę "Guayas" i był pierwszym zdatnym do żeglugi parowcem zbudowanym na zachodnim brzegu Ameryki Południowej. Zamiast masztu na statku umieszczono kaduceusz, symbolizujący ekonomię i handel. Na górze umieszczone jest złote słońce otoczone przez astrologiczne symbole barana, byka, bliźniąt oraz raka, symbolizujące miesiące od marca do lipca – czas trwania rewolucji marcowej w 1845 roku. Kondor nad tarczą herbową symbolizuje siłę i wielkość Ekwadoru, a wokół niej umieszczono ekwadorskie flagi.

</doc>
<doc id="1326191" url="https://pl.wikipedia.org/wiki?curid=1326191" title="Godło Ekwadoru">
Godło Ekwadoru



</doc>
<doc id="1326192" url="https://pl.wikipedia.org/wiki?curid=1326192" title="Regawim">
Regawim

Regawim (hebr. רגבים) – kibuc położony w Samorządzie Regionu Menasze, w dystrykcie Hajfa, w Izraelu. Członek Ruchu Kibucowego ("Ha-Tenu’a ha-Kibbucit").
Położenie.
Kibuc Regawim leży na południe od masywu Góry Karmel, w otoczeniu miasteczek Kafr Kara i Binjamina-Giwat Ada, kibucu Kefar Glikson, oraz moszawu Giwat Nili. Na wschód od kibucu znajduje się wojskowa baza szkoleniowa Sił Obronnych Izraela.
Historia.
Pierwotnie w miejscu tym znajdowała się arabska wioska Qannir (arab. قنْير). Podczas wojny domowej w Mandacie Palestyny (1947–1948) w wiosce stacjonował oddział Arabskiej Armii Wyzwoleńczej, który atakował pobliskie osiedla żydowskie. W dniach 22-25 kwietnia 1948 roku wioskę szturmowały żydowskie oddziały Hagany, które ostatecznie zdobyły Qannir. 9 maja 1948 roku do wioski wkroczyła Brygada Aleksandroni, która wysadziła w powietrze 55 domów. Prawdopodobnie wówczas wszyscy mieszkańcy wioski uciekli. Współczesny kibuc został założony w 1949 roku przez żydowskich imigrantów z Afryki Północnej i Włoch.
Kultura i sport.
W kibucu jest ośrodek kultury, basen pływacki i boisko do piłki nożnej.
Gospodarka.
Gospodarka kibucu opiera się na intensywnym rolnictwie i sadownictwie.
Komunikacja.
Na zachód od kibucu przebiega autostrada nr 6, brak jednak możliwości bezpośredniego wjazdu na nią. Z kibucu wyjeżdża się na zachód drogą nr 653, którą dojeżdża się do miasteczka Binjamina-Giwat Ada.

</doc>
<doc id="1326196" url="https://pl.wikipedia.org/wiki?curid=1326196" title="Corynebacterium diphtheriae">
Corynebacterium diphtheriae



</doc>
<doc id="1326203" url="https://pl.wikipedia.org/wiki?curid=1326203" title="Ministrowie żywności Wielkiej Brytanii">
Ministrowie żywności Wielkiej Brytanii

W czasie I i II wojny światowej z brytyjskiego ministerstwa rolnictwa wyodrębniono specjalny dział administracji, który odpowiadał za racjonowanie żywności w okresie wojny. Urząd ten istniał dwukrotnie. W latach 1916–1921 pod nazwą ministra kontroli żywności (en. "Minister of Food Control"), a w latach 1939–1954 ministra żywności (en. "Minister of Food").

</doc>
<doc id="1326206" url="https://pl.wikipedia.org/wiki?curid=1326206" title="When You Come Back to Me">
When You Come Back to Me

When You Come Back to Me – drugi międzynarodowy singel Edyty Górniak, a pierwszy promujący jej drugi studyjny album "Edyta Górniak". Teledysk do utwory był nagrywany w Londynie w Greenwich. Wideoklip posiada dwie wersje.
Lista utworów.
"CD Promo PL"
"CD, Maxi"
"CD, Single"

</doc>
<doc id="1326207" url="https://pl.wikipedia.org/wiki?curid=1326207" title="Gan ha-Szomeron">
Gan ha-Szomeron

Gan ha-Szomeron (hebr. גן השומרון) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw jest położony na południe od masywu Góry Karmel, w pobliżu miasta Hadera.
Historia.
Moszaw został założony w 1934 roku przez imigrantów z Niemiec.
Gospodarka.
Gospodarka moszawu opiera się na intensywnym rolnictwie. Produkuje się tutaj oliwę z oliwek oraz uprawia liczne drzewa owocowe.
Na południowy wschód od moszawu znajduje się baza lotnicza En Szemer, która jest wykorzystywana także do celów cywilnych.

</doc>
<doc id="1326210" url="https://pl.wikipedia.org/wiki?curid=1326210" title="Rymwid">
Rymwid

Rymwid – funkcjonujący jako imię męskie pochodzenia litewskiego, przydomek rodziny Mickiewiczów o nieznanej etymologii. Być może stanowił on rzeczywiście imię męskie i, tak jak w przypadku imienia Moniwid, powstało ono przez dodanie sufiksoidu "–vid" (por. "vyd–" lit. "išvýsti", "isvýdo" – „zobaczyć, spostrzec”) do pierwszego członu "Rim–", który w tym przypadku stanowiłby skróconą formę "Rimis" (goc. "rimis" – „spokój, cisza”) – pierwszego członu germańskich imion złożonych.
Rymwid imieniny obchodzi 21 lipca.
Osoby o nazwisku Rymwid:
Postaci fikcyjne o imieniu Rymwid:
W innych językach:

</doc>
<doc id="1326213" url="https://pl.wikipedia.org/wiki?curid=1326213" title="Okręg wyborczy Newcastle upon Tyne North">
Okręg wyborczy Newcastle upon Tyne North

Okręg wyborczy Newcastle upon Tyne North powstał w 1918 r. i wysyła do brytyjskiej Izby Gmin jednego deputowanego. Okręg obejmuje północną część miasta Newcastle upon Tyne.

</doc>
<doc id="1326214" url="https://pl.wikipedia.org/wiki?curid=1326214" title="Kefar Pines">
Kefar Pines

Kefar Pines (hebr. כפר פינס) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw Kefar Pines jest położony na południe od masywu Góry Karmel, w pobliżu miasta Hadera.
Historia.
Moszaw został założony w 1933 roku przez imigrantów z Europy Wschodniej.
Gospodarka.
Gospodarka moszawu opiera się na intensywnym rolnictwie.

</doc>
<doc id="1326215" url="https://pl.wikipedia.org/wiki?curid=1326215" title="Fundacja 1">
Fundacja 1



</doc>
<doc id="1326216" url="https://pl.wikipedia.org/wiki?curid=1326216" title="Renato Schifani">
Renato Schifani

Renato Giuseppe Schifani (ur. 11 maja 1950 w Palermo) – włoski polityk i prawnik, parlamentarzysta, od 2008 do 2013 przewodniczący Senatu, od 2022 prezydent Sycylii.
Życiorys.
Z wykształcenia prawnik, absolwent Università degli Studi di Palermo. W pracy zawodowej specjalizował się w sporach administracyjnych dotyczących branży budowlanej. Był konsultantem przedsiębiorstw państwowych i banków. Działalność polityczną rozpoczął w ramach Chrześcijańskiej Demokracji. Po jej rozwiązaniu, w połowie lat 90. przystąpił do partii Forza Italia Silvia Berlusconiego.
W 1996 po raz pierwszy zasiadł w Senacie (XIII kadencji) jako reprezentant Sycylii z regionu Altofonte-Corleone. Od tego czasu z powodzeniem ubiegał się o reelekcję na okres XIV, XV, XVI, XVII i XVIII kadencji, zasiadając w wyższej izbie parlamentu do 2022.
29 kwietnia 2008, po zwycięstwie centroprawicowego Ludu Wolności w przedterminowych wyborach, został przewodniczącym Senatu, uzyskując 178 głosów poparcia (przy wymaganych co najmniej 162 głosach). Urząd ten sprawował przez całą kadencję. W 2013 przystąpił do partii Nowa Centroprawica, a w 2016 dołączył do reaktywowanej formacji Forza Italia.
We wrześniu 2022, będąc kandydatem koalicji centroprawicy, został wybrany na urząd prezydenta Sycylii.

</doc>
<doc id="1326219" url="https://pl.wikipedia.org/wiki?curid=1326219" title="93 Pułk Piechoty">
93 Pułk Piechoty

Austro-węgierskie pułki piechoty:
Niemieckie pułki piechoty:
Polskie pułki piechoty:

</doc>
<doc id="1326223" url="https://pl.wikipedia.org/wiki?curid=1326223" title="94 Pułk Piechoty">
94 Pułk Piechoty

Pułki piechoty noszące numer „94”:
Polskie:
Austro-węgierski:
Francuski:
Niemiecki:
Rosyjski:

</doc>
<doc id="1326228" url="https://pl.wikipedia.org/wiki?curid=1326228" title="95 Pułk Piechoty">
95 Pułk Piechoty

Pułki piechoty (strzelców, grenadierów) noszące numer „95”:
Wojska Polskiego
Austro-węgierski
Niemiecki
Rosyjski

</doc>
<doc id="1326230" url="https://pl.wikipedia.org/wiki?curid=1326230" title="96 Pułk Piechoty">
96 Pułk Piechoty

Pułki piechoty (strzelców) noszące numer „96”:
Wojska Polskiego
Austro-węgierski
Niemiecki

</doc>
<doc id="1326231" url="https://pl.wikipedia.org/wiki?curid=1326231" title="97 Pułk Piechoty">
97 Pułk Piechoty

Polskie pułki piechoty:
Austro-węgierskie pułki piechoty:
Niemieckie pułki piechoty:

</doc>
<doc id="1326232" url="https://pl.wikipedia.org/wiki?curid=1326232" title="Port lotniczy Imphal">
Port lotniczy Imphal

Port lotniczy Impal to lotnisko niedaleko miasta Imphal (Manipur, Indie).

</doc>
<doc id="1326233" url="https://pl.wikipedia.org/wiki?curid=1326233" title="98 Pułk Piechoty">
98 Pułk Piechoty

Polskie pułki piechoty:
Austro-węgierskie pułki piechoty:
Niemiecki pułk piechoty:

</doc>
<doc id="1326235" url="https://pl.wikipedia.org/wiki?curid=1326235" title="114 Pułk Piechoty">
114 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326237" url="https://pl.wikipedia.org/wiki?curid=1326237" title="115 Pułk Piechoty">
115 Pułk Piechoty

Pułki (regimenty) piechoty (strzelców) noszące numer „115”:
Wojska Polskiego
Armii Brytyjskiej
Armii Cesarstwa Niemieckiego
Armii Imperium Rosyjskiej

</doc>
<doc id="1326240" url="https://pl.wikipedia.org/wiki?curid=1326240" title="116 Pułk Piechoty">
116 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326244" url="https://pl.wikipedia.org/wiki?curid=1326244" title="133 Pułk Piechoty">
133 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326248" url="https://pl.wikipedia.org/wiki?curid=1326248" title="134 Pułk Piechoty">
134 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326250" url="https://pl.wikipedia.org/wiki?curid=1326250" title="135 Pułk Piechoty">
135 Pułk Piechoty

Polskie pułki piechoty:
Brytyjskie pułki piechoty:
Niemieckie pułki piechoty:

</doc>
<doc id="1326251" url="https://pl.wikipedia.org/wiki?curid=1326251" title="Zoltán Gera">
Zoltán Gera

Zoltán Gera (ur. 22 kwietnia 1979 w Peczu) – węgierski piłkarz występujący najczęściej na pozycji prawego pomocnika.
Kariera klubowa.
Pobyt na Węgrzech.
Zoltán Gera jako junior grał w zespołach Pécsi Bőrgyár, Pécsi Zsolnay, Pécsi Kinizsi oraz Harkány SE. W 1997 roku został zawodnikiem Pécsi Munkás FC. W pierwszym sezonie gry dla tej drużyny Gera wystąpił w 25 ligowych pojedynkach, w których strzelił dwie bramki. W kolejnych rozgrywkach prezentował już lepszą formę - rozegrał 31 spotkań i osiem razy wpisał się na listę strzelców. Sezon 1999/2000 był ostatnim, jaki Gera spędził w Pécsi Munkás. Latem 2000 roku węgierski pomocnik przeszedł do Ferencvárosi TC, gdzie od razu wywalczył sobie miejsce w podstawowej jedenastce. Już w debiutanckim sezonie w barwach „Fradi” Węgier wraz z zespołem sięgnął po mistrzostwo kraju. W dwóch kolejnych sezonach Ferencvárosi kończyło ligowe rozgrywki na drugim miejscu. W 2003 roku Gera wywalczył z drużyną puchar Węgier. Rok później sięgnął po potrójną koronę zdobył wszystkie krajowego trofea - mistrzostwo, puchar oraz superpuchar.
Transfer do Anglii.
Latem 2004 roku Gera podpisał kontrakt z angielskim West Bromwich Albion. „The Baggies” zapłacili za niego 1,5 miliona funtów. W Premier League zadebiutował 14 sierpnia 2004 roku w zremisowanym 1:1 pojedynku z Blackburn Rovers zmieniając w 87 minucie Andy’ego Johnsona. Po raz pierwszy w podstawowej jedenastce wystąpił 25 sierpnia w spotkaniu Tottenhamem Hotspur. W meczu tym Gera zdobył również swoją pierwszą bramkę dla West Bromwich. W pierwszym sezonie występów dla tego angielskiego klubu Zoltán rozegrał 38 ligowych pojedynków, w których strzelił sześć goli. Ekipa prowadzona przez Bryana Robsona zajęła dopiero siedemnaste miejsce w tabeli mając zaledwie jeden punkt przewagi nad strefą spadkową. Dzięki dobrej formie, jaką prezentował Gera, jego pozyskaniem zainteresowało się kilka innych klubów, między innymi Aston Villa. Od początku sezonu 2005/2006 Węgier był prześladowany przez kontuzje. Problemy ze zdrowiem doprowadziły do potrzeby operacji przepukliny, jakiej Gera został poddany listopadzie 2005 roku. Były zawodnik Ferencvárosi wystąpił tylko w piętnastu spotkaniach i nie był w stanie pomóc drużynie w utrzymaniu się w Premier League. W sezonie 2006/2007 Gera w linii pomocy grał zazwyczaj z Walijczykiem Jasonem Koumasem, Szkotem Nigelem Quashiem oraz Słoweńcem Robertem Korenem. West Bromwich w tabeli drugiej ligi zajęło czwarte miejsce, jednak w finale play-offów o awans do najwyższej klasy rozgrywek w kraju przegrało z Derby County 0:1. Gera wystąpił w 40 spotkaniach, w których zdobył pięć bramek. W rozgrywkach 2007/2008 także miał zapewnione miejsce w pierwszym składzie.
11 czerwca 2008 roku Węgier przeszedł do Fulham jednocześnie rezygnując z podpisania nowego kontraktu z WBA. W nowej drużynie zadebiutował 16 sierpnia w przegranym 1:2 ligowym spotkaniu z Hull City. Pierwszą bramkę zdobył natomiast 27 sierpnia w spotkaniu Pucharu Ligi z Leicesterem City.
2 sierpnia 2011 roku podpisał dwuletni kontrakt z West Bromwich Albion.
Kariera reprezentacyjna.
W reprezentacji Węgier Gera zadebiutował 13 lutego 2002 roku w przegranym 1:2 meczu przeciwko Szwajcarii. Swojego pierwszego gola dla drużyny narodowej zdobył 16 października tego samego roku w pojedynku z San Marino. W spotkaniu tym Gera strzelił jeszcze dwa gole, kompletując tym samym hat-tricka. Od 2004 roku węgierski zawodnik pełni rolę kapitana reprezentacji. Opaskę kapitańską po raz pierwszy założył w wygranym 3:1 spotkaniu z Łotwą.
Sukcesy.
 Ferencvárosi TC
 West Bromwich Albion
Indywidualnie
Życie prywatne.
W marcu 2008 roku Gerze urodziła się córka Hanna. Trener reprezentacji - Péter Várhidi dał z tej okazji węgierskiemu zawodnikowi wolne na towarzyskie spotkanie ze Słowenią, by ten mógł spędzić trochę czasu z rodziną. W przyszłości Gera ma zamiar założyć fundację, która będzie pomagać dzieciom z biednych rodzin.
W 2006 roku Gera wziął udział w reklamie Pepsi razem z takimi zawodnikami jak Thierry Henry, David Beckham, Roberto Carlos, Ronaldinho i Raúl González Blanco.

</doc>
<doc id="1326252" url="https://pl.wikipedia.org/wiki?curid=1326252" title="154 Pułk Piechoty">
154 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326254" url="https://pl.wikipedia.org/wiki?curid=1326254" title="Zoltan Gera">
Zoltan Gera



</doc>
<doc id="1326256" url="https://pl.wikipedia.org/wiki?curid=1326256" title="Piotr Bała">
Piotr Bała

Piotr Bała (ur. 1 stycznia 1974) – polski aktor teatralny, filmowy i telewizyjny, także reżyser i scenarzysta. Absolwent Policealnego Studium Aktorskiego im. Aleksandra Sewruka przy Teatrze im. Stefana Jaracza w Olsztynie (1999). Jest twórcą filmu "Wydział teatralny" o przemianie teatru z walącej się ruiny w nowoczesną instytucję kulturalną.
Teatr.
W teatrze zadebiutował 29 listopada 1992 roku, wcielając się w rolę Reportera w spektaklu "Mayday, Mayday...!" Raya Cooneya na deskach Teatru Dramatycznego im. Jerzego Szaniawskiego w Wałbrzychu. Na scenie tej występował potem jako adept w latach 1994-1995. W latach 1996-1998 współpracował też z Teatrem im. S. Jaracza w Olsztynie.
Od 1999 roku jest aktorem Teatru Dramatycznego im. J. Szaniawskiego w Płocku. Występuje zarówno w przedstawieniach dla dorosłych, jak i dla najmłodszych widzów.
Spektakle teatralne.
Teatr Dramatyczny im. Szaniawskiego, Płock.
Ponadto

</doc>
<doc id="1326257" url="https://pl.wikipedia.org/wiki?curid=1326257" title="Me Ammi">
Me Ammi

Me Ammi (hebr. מי עמי; ang. Mei Ami) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw Me Ammi jest położony na południe od masywu Góry Karmel, w pobliżu miasta Hadera.
Historia.
Moszaw został założony w 1963 roku.
Gospodarka.
Gospodarka moszawu opiera się na intensywnym rolnictwie.

</doc>
<doc id="1326260" url="https://pl.wikipedia.org/wiki?curid=1326260" title="Brytyjska Imperialna Kompania Wschodnioafrykańska">
Brytyjska Imperialna Kompania Wschodnioafrykańska

Brytyjska Imperialna Kompania Wschodnioafrykańska (ang. "Imperial British East Africa Company") – brytyjska kompania handlowa, która administrowała Brytyjską Afryką Wschodnią. Kompania została założona w 1885 roku, po zakończeniu Konferencji Berlińskiej. Kierował nią Sir William Mackinnon przy wsparciu ze strony rządu brytyjskiego. Większość działań kompanii skupiała się wokół Mombasy oraz wybrzeża. Kompania okazała się mało efektywna, więc w 1894 roku podjęto decyzję o jej rozwiązaniu, a obszar którym zarządzała przekształcono w Protektorat Afryki Wschodniej.

</doc>
<doc id="1326261" url="https://pl.wikipedia.org/wiki?curid=1326261" title="146 Pułk Piechoty">
146 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326262" url="https://pl.wikipedia.org/wiki?curid=1326262" title="Brytyjska Kompania Wschodnioafrykańska">
Brytyjska Kompania Wschodnioafrykańska



</doc>
<doc id="1326264" url="https://pl.wikipedia.org/wiki?curid=1326264" title="163 Pułk Piechoty">
163 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326265" url="https://pl.wikipedia.org/wiki?curid=1326265" title="164 Pułk Piechoty">
164 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326266" url="https://pl.wikipedia.org/wiki?curid=1326266" title="Aya RL (niebieska)">
Aya RL (niebieska)

Aya RL "niebieska" – drugi album grupy Aya RL, wydany w 1989 roku, nakładem wydawnictwa Tonpress.
Nagrania dokonano w Studio Tonpress KAW. Produkcja nagrań – Igor Czerniawski. Inżynierowie dźwięku – Włodzimierz Kowalczyk, Andrzej Puczyński. Asystent inżyniera dźwięku – Dariusz Gospodarczyk. Foto – Paweł Wroniszewski. Projekt graficzny – Maciej Smogorzewski.
Lista utworów.
źródło:.
Skład zespołu.
źródło:.

</doc>
<doc id="1326268" url="https://pl.wikipedia.org/wiki?curid=1326268" title="165 Pułk Piechoty">
165 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326270" url="https://pl.wikipedia.org/wiki?curid=1326270" title="142 Pułk Piechoty">
142 Pułk Piechoty

Polskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1326271" url="https://pl.wikipedia.org/wiki?curid=1326271" title="Deaf Records">
Deaf Records

Deaf Records – szwedzka wytwórnia płytowa będąca własnością Peaceville Records. Zajmuje się wydawaniem płyt heavy metalowych.

</doc>
<doc id="1326274" url="https://pl.wikipedia.org/wiki?curid=1326274" title="Jürgen Macho">
Jürgen Macho

Jürgen Macho (24 sierpnia 1977 w Wiedniu – austriacki piłkarz występujący na pozycji bramkarza. Obecnie występuje w barwach Panioniosie GSS.
Karierę rozpoczął w First Vienna FC. Spędził tam trzy lata nie rozgrywając ani jednego meczu. Odszedł do Sunderlandu. Następnie został kupiony przez Chelsea. Po roku na Stamford Bridge odszedł do Rapidu Wiedeń. Tam jednak nie miał pewnego miejsca w składzie i po roku odszedł do FC Kaiserslautern. Mimo dobrej postawy w drugim sezonie na Fritz Walter Stadion nie udało mu się uchronić drużyny przed spadkiem z Bundesligi. Został kupiony przez AEK Ateny, gdzie grał od 2007 roku do 2009 roku. W sezonie 2009/2010 grał w LASK Linz, a następnie wrócił do Grecji i został piłkarzem Panioniosu. W 2013 roku przeszedł do klubu Admira Wacker Mödling.
Grał w młodzieżowej kadrze Austrii, a od 2005 roku konkuruje z Alexandrem Manningerem i Helge Payerem o miejsce w bramce pierwszej drużyny narodowej. Ma 193 cm wzrostu.

</doc>
<doc id="1326284" url="https://pl.wikipedia.org/wiki?curid=1326284" title="Hipnos">
Hipnos



</doc>
<doc id="1326285" url="https://pl.wikipedia.org/wiki?curid=1326285" title="Sartany">
Sartany



</doc>
<doc id="1326287" url="https://pl.wikipedia.org/wiki?curid=1326287" title="178 Pułk Piechoty">
178 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326288" url="https://pl.wikipedia.org/wiki?curid=1326288" title="179 Pułk Piechoty">
179 Pułk Piechoty

Niemieckie pułki piechoty:
Polskie pułki piechoty:

</doc>
<doc id="1326289" url="https://pl.wikipedia.org/wiki?curid=1326289" title="180 Pułk Piechoty">
180 Pułk Piechoty

Pułki piechoty noszące numer „180”:
Wojska Polskiego
Armii Cesarstwa Niemieckiego
Armii Imperium Rosyjskiego

</doc>
<doc id="1326291" url="https://pl.wikipedia.org/wiki?curid=1326291" title="Giulio Tremonti">
Giulio Tremonti

Giulio Tremonti (ur. 18 sierpnia 1947 w Sondrio) – włoski polityk i prawnik, minister finansów w latach 1994–1995, minister gospodarki i finansów w latach 2001–2004, 2005–2006 oraz 2008–2011, wicepremier od 2005 do 2006, parlamentarzysta.
Życiorys.
Ukończył studia prawnicze na Uniwersytecie w Pawii. Praktykował jako adwokat. Wykładał na Uniwersytecie w Pawii oraz w Oxford Institute of Legal Practice. W 1974 objął stanowisko profesora.
Po raz pierwszy ubiegał się o mandat poselski w 1987 z ramienia Włoskiej Partii Socjalistycznej. Od 1994 do 2013 nieprzerwanie zasiadał w Izbie Deputowanych (XII, XIII, XIV, XV i XVI kadencji). W 1994 został wybrany jako kandydat centrowej koalicji Pakt dla Włoch. Jednak wkrótce po wyborach wstąpił do partii Silvia Berlusconiego, Forza Italia. Był jednym z inicjatorów utworzenia centroprawicowej koalicji Dom Wolności.
W pierwszym rządzie Silvia Berlusconiego od 10 maja 1994 do 17 stycznia 1995 zajmował stanowisko ministra finansów. Po wygranej prawicy w wyborach w 2001, 10 czerwca tego samego roku objął urząd ministra gospodarki i finansów w drugim rządzie Silvia Berlusconiego. Funkcję tę pełnił do 3 lipca 2004, kiedy to zrezygnował po dyskusji na temat włoskiej sytuacji ekonomicznej i krytyce ze strony opozycji oraz części koalicjantów (w tym Sojuszu Narodowego). Jednakże już w następnym roku powrócił w skład rządu jako wicepremier (od 23 kwietnia 2005), zaś 22 września tegoż roku ponownie został ministrem gospodarki i finansów. Sprawował te urzędy do 5 maja 2006.
W 2004 Giulio Tremonti objął stanowisko wiceprzewodniczącego Forza Italia. Po przegranej bloku prawicy w wyborach parlamentarnych w tym samym roku objął funkcję wiceprzewodniczącego Izby Deputowanych XV kadencji. W przedterminowych wyborach w 2008 uzyskał mandat poselski z ramienia federacyjnego Ludu Wolności jako przedstawiciel Lombardii. 8 maja 2008 został ponownie ministrem gospodarki i finansów w czwartym rządzie Silvia Berlusconiego. Funkcję tę pełnił do 16 listopada 2011. W 2013 został senatorem XVII kadencji z listy Ligi Północnej, zasiadał w tej izbie do 2018. Później związał się z ugrupowaniem Bracia Włosi, w 2022 z jego ramienia powrócił do Izby Deputowanych.

</doc>
<doc id="1326293" url="https://pl.wikipedia.org/wiki?curid=1326293" title="181 Pułk Piechoty">
181 Pułk Piechoty

Niemieckie pułki piechoty:
Polskie pułki piechoty:
Rosyjskie pułki piechoty:

</doc>
<doc id="1326296" url="https://pl.wikipedia.org/wiki?curid=1326296" title="182 Pułk Piechoty">
182 Pułk Piechoty

Polskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1326299" url="https://pl.wikipedia.org/wiki?curid=1326299" title="184 Pułk Piechoty">
184 Pułk Piechoty

Pułki piechoty (strzelców) noszące w nazwie numer 184:

</doc>
<doc id="1326306" url="https://pl.wikipedia.org/wiki?curid=1326306" title="Harald Cerny">
Harald Cerny

Harald Cerny (ur. 13 września 1973 w Wiedniu) – austriacki piłkarz grający na pozycji prawego pomocnika.
Kariera klubowa.
Rodzina Haralda pochodzi z Czech i przed wyjazdem do Austrii nosiła nazwisko Černý. Harald urodził się w Wiedniu, ale piłkarską karierę rozpoczął w małym amatorskim klubie o nazwie ASV Hinterbrühl. W jego barwach występował do 1992 roku i wtedy zainteresował się nim FC Swarovski Tirol, ale zawodnik został wypożyczony do niemieckiego Bayernu Monachium, najbardziej utytułowanego klubu w tym kraju. Do tej drużyny ściągnął go ówczesny szkoleniowiec Bawarczyków, Erich Ribbeck. W Bundeslidze młody Austriak zadebiutował 25 września w wygranym 2:1 wyjazdowym spotkaniu z Borussią Dortmund. Natomiast pod koniec października zdobył swojego pierwszego gola w lidze i jedynego w barwach Bayernu – zespół z Monachium pokonał wówczas 3:2 VfB Stuttgart. W 1993 roku wywalczył z FCB wicemistrzostwo, a grał tam także w rundzie jesiennej sezonu 1993/1994, w którym Bayern został mistrzem Niemiec.
W trakcie sezonu 1993/1994 Cerny wrócił do Austrii i został piłkarzem Tirolu Innsbruck. Tam występował w podstawowej jedenastce i w kolejnych trzech sezonach był jednym z najlepszych strzelców zespołu grając w linii pomocy m.in. z Peterem Stögerem i Rolandem Kirchlerem. W klubie z Innsbrucka grał do końca 1995 roku i w zimowym oknie transferowym odszedł z klubu, który przechodził kłopoty finansowe.
W 1996 roku Harald znów występował w Monachium, tym razem w zespole TSV 1860 Monachium. W zespole prowadzonym przez Wernera Loranta swój pierwszy mecz rozegrał 10 lutego przeciwko FC St. Pauli, wygrany przez TSV 2:0. W pierwszym sezonie był rezerwowym dla pary napastników Olaf Bodden – Bernhard Winkler, ale z czasem został przesunięty z ataku do pomocy i na pozycji prawego pomocnika występował w wyjściowej jedenastce TSV. Przez kolejne lata był podstawowym zawodnikiem zespołu, a w sezonie 2000/2001 wystąpił z nim w Pucharze UEFA. W 2004 roku spadł z "Die Löwen" do 2. Bundesligi i tam grał w następnych sezonach. W sezonie 2005/2006 doznał kontuzji, przez co w kolejnym w ogóle nie pojawił się na boisku i wtedy też postanowił zakończyć piłkarską karierę w wieku 34 lat. Dla TSV zagrał 263 razy i zdobył 17 goli.
Kariera reprezentacyjna.
W reprezentacji Austrii Cerny zadebiutował 10 marca 1993 roku w wygranym 2:1 spotkaniu z Grecją. W 1998 roku został powołany przez Herberta Prohaskę do kadry na Mistrzostwa Świata we Francji. Na tym turnieju wystąpił we dwóch spotkaniach: zremisowanych po 1:1 z Kamerunem oraz z Chile. Ostatni mecz w reprezentacji rozegrał w 2004 roku. W kadrze narodowej wystąpił 47 razy i zdobył 4 gole.

</doc>
<doc id="1326308" url="https://pl.wikipedia.org/wiki?curid=1326308" title="Papyrus Containing the Spell to Preserve Its Possessor Against Attacks from He Who Is in the Water">
Papyrus Containing the Spell to Preserve Its Possessor Against Attacks from He Who Is in the Water



</doc>
<doc id="1326311" url="https://pl.wikipedia.org/wiki?curid=1326311" title="Juan Antonio Bayona">
Juan Antonio Bayona

Juan Antonio Bayona (ur. 9 maja 1975 w Barcelonie) − hiszpański reżyser i scenarzysta filmowy, pracujący przeważnie za granicą. Specjalista od kina gatunkowego. Reżyseruje także teledyski i reklamy telewizyjne.
Autor głośnego horroru "Sierociniec" (2007), za który otrzymał w 2008 nagrodę Goya dla najlepszego debiutującego reżysera. Po sukcesie filmu, Bayona zaczął tworzyć wysokobudżetowe hollywoodzkie produkcje w języku angielskim. Nakręcił film katastroficzny "Niemożliwe" (2012) o przebiegu tsunami z 2004 r. oraz film fantasy "Siedem minut po północy" (2016). Za wszystkie trzy wymienione obrazy otrzymał nagrody Goya, najwyższe wyróżnienie hiszpańskiego przemysłu filmowego.
Był reżyserem piątej części cyklu "Park jurajski" – "" (2018).

</doc>
<doc id="1326312" url="https://pl.wikipedia.org/wiki?curid=1326312" title="Kościół św. Gerwazego i Protazego w Paryżu">
Kościół św. Gerwazego i Protazego w Paryżu

Kościół Saint Gervais Saint Protais (św. Gerwazego i Protazego) – późnogotycki kościół w IV okręgu paryskim, na prawym brzegu Sekwany. 
Historia.
Obiekty sakralne na tym miejscu znajdowały się już w IV w. Budowa obecnego kościoła rozpoczęła się w 1494 roku i z braku pieniędzy ciągnęła się przez blisko 150 lat. Kościół nie odniósł większych zniszczeń w czasie rewolucji francuskiej, kiedy został jedynie zamknięty, a część wyposażenia rozgrabiona. Wyremontowany w XIX wieku. 
W roku 1918 w czasie niemieckiego bombardowania w dach kościoła trafił pocisk artyleryjski wystrzelony z działa paryskiego, powodując częściowe zawalenie się konstrukcji i śmierć około stu osób.
Architektura.
Budowa kościoła została rozpoczęta w stylu gotyckim i w tym stylu utrzymana jest większość bryły świątyni. Jedynie fasada, zbudowana przez Salomona de Brosse i Clementa Metezeau (ukończona w 1621 r.) reprezentuje klasycyzm. Obiekt jest trójnawowy, ze środkową nawą zdecydowanie wyższą od bocznych, przykryty sklepieniem krzyżowo-żebrowym. Dwa poziomy ostrołukowych okien z witrażami zapewniają dużą ilość światła we wnętrzu.
Wyposażenie obiektu jest skromne, zachowała się jedynie drewniana ambona z początku XVII wieku, skromny ołtarz główny pochodzi już z czasów współczesnych. W tylnej części obiektu zlokalizowany jest prospekt organowany, utrzymany w stylu barokowym, na którym niegdyś grał w kościele znany francuski kompozytor François Couperin. 
Fasada łączy w sobie cechy klasycyzmu i baroku. Również podzielona na trzy poziomy, zawiera dziesięć par kolumn jońskich (cztery na niższych poziomach i dwie na szczytowym), między którymi znajdują się trzy, pozbawione portali, wejścia, jedynie ponad centralnymi, głównymi drzwiami dwie pary kolumn łączy tympanon. Na środkowym poziomie umieszczone zostały rzeźby patronów kościoła. Całość zwieńczona jest półkolistym tympanonem oraz krzyżem. Na fasadzie znajdują się dwa półokrągłe okna witrażowe, dolne ze skromnym gotycyzującym maswerkiem. Do wejścia do kościoła prowadzą schody. 

</doc>
<doc id="1326315" url="https://pl.wikipedia.org/wiki?curid=1326315" title="Cmentarz żydowski w Świebodzinie">
Cmentarz żydowski w Świebodzinie

Cmentarz żydowski w Świebodzinie – cmentarz znajduje się na niewielkim zagrodzonym placu przy ul. Sobieskiego, oznaczony jest tablicą upamiętniającą. Kirkut ma powierzchnię 0,06 ha, na jego terenie nie zachowały się żadne fragmenty macew.

</doc>
<doc id="1326318" url="https://pl.wikipedia.org/wiki?curid=1326318" title="Blok prawej odnogi pęczka Hisa">
Blok prawej odnogi pęczka Hisa

Blok prawej odnogi pęczka Hisa (ang. right bundle branch block, RBBB, ) – podczas bloku prawej odnogi pęczka Hisa, prawa komora serca aktywowana jest za pomocą impulsów przemieszczających się nie bezpośrednio poprzez prawą odnogę pęczka, lecz poprzez lewą odnogę pęczka. W przypadku niezupełnego bloku prawej odnogi pęczka Hisa również bezpośrednio, choć w sposób ograniczony.
Blok może towarzyszyć zaburzeniom krążenia, zapaleniu serca, większemu obciążeniu prawej komory, zatruciom. 
Bloki te nie objawiają się klinicznie i, występując same, bez odpowiednich objawów, nie są chorobą i nie wymagają leczenia. W przeciwieństwie do bloku lewej odnogi nie mają też koniecznej korelacji z chorobami serca. 
Etiologia.
Blok prawej odnogi może towarzyszyć przebiegu wad serca, choroby niedokrwiennej serca, w idiopatycznym włóknieniu serca oraz po zażyciu niektórych leków. IRBBB występuje w ASD typu I.
Kryteria.
Kryteria rozpoznania RBBB:
Kryteria rozpoznania niezupełnego RBBB (IRBBB):

</doc>
<doc id="1326319" url="https://pl.wikipedia.org/wiki?curid=1326319" title="Lista jednostek Armii Unii ze stanu Rhode Island">
Lista jednostek Armii Unii ze stanu Rhode Island

Lista jednostek Armii Unii ze stanu Rhode Island w czasie wojny secesyjnej 1861-1865.

</doc>
<doc id="1326323" url="https://pl.wikipedia.org/wiki?curid=1326323" title="Achtel">
Achtel

Achtel – dawna jednostka miary objętości, rzadziej długości, zazwyczaj 1/8 miary większej.
W Polsce w XVI-XVII w. stosowany na ogół jako miara objętości piwa.
Achtel krakowski stanowił 1/2 beczki i zawierał 62 garnce, co odpowiadało ok. 134–140 l.
W 1565 wprowadzono nowy achtel, który odpowiadał 72 garncom (ok. 155–163 l), a równocześnie oznaczał 1/8 beczki, czyli 1/2 antała, zwanym inaczej antałkiem, mierzącemu 9 garncom (ok. 19–21 l).
Achtel lwowski w XVII w. zawierał 36 garnców.
W zaborze pruskim achtel do płynów stanowił 1/60 oksefta (3,745 l)
W zaborze austriackim achtel był stosowany jako górnicza miara długości i odpowiadał 0,2615 m, zaś jako miara objętości ciał sypkich odpowiadał 7,6875 l.

</doc>
<doc id="1326324" url="https://pl.wikipedia.org/wiki?curid=1326324" title="Kościół Saint Gervais Saint Protais w Paryzu">
Kościół Saint Gervais Saint Protais w Paryzu



</doc>
<doc id="1326326" url="https://pl.wikipedia.org/wiki?curid=1326326" title="Samuel Lanckoroński">
Samuel Lanckoroński

Samuel Lanckoroński z Brzezia herbu Zadora (zm. 1638) – dworzanin królewski, kasztelan wiślicki, kasztelan sądecki, starosta małogoski, dziedzic dóbr włodzisławskich.
Rodzina.
Pochodził z zasłużonego dla historii Polski i kultury narodowej rodu Lanckorońskich, z gałęzi osiadłej na Włodzisławiu. Był synem Hieronima na Włodzisławiu Lanckorońskiego (zm. ok. 1605), łowczego sandomierskiego i Anny Drohiczyńskiej, kasztelanki lubaczowskiej (zm. po 1605). Stryjem Samuela był Krzysztof Lanckoroński.
Kariera.
Ze związku z Zofią z Dąbrowicy Firlejówną Samuel Lanckoroński pozostawił liczne potomstwo, bo aż siedmiu synów i siedem córek.

</doc>
<doc id="1326328" url="https://pl.wikipedia.org/wiki?curid=1326328" title="Wyspy Południowe (Gothic)">
Wyspy Południowe (Gothic)



</doc>
<doc id="1326329" url="https://pl.wikipedia.org/wiki?curid=1326329" title="En Iron">
En Iron

En Iron (hebr. עין עירון) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw En Iron leży na południe od masywu Góry Karmel, w otoczeniu miasteczek Pardes Channa-Karkur i Kafr Kara, kibuców Barkaj, Ma’anit, En Szemer i Kefar Glikson oraz moszawu Kefar Pines.
Historia.
Moszaw został założony w 1934 roku przez żydowskich imigrantów z Rosji, Polski i Niemiec. Nazwa pochodzi od regionu w którym się znajduje, nazywanego przez Arabów Wadi Ara, a przez Żydów Nahal Iron.
Kultura.
W moszawie znajduje się ośrodek kultury.
Gospodarka.
Gospodarka moszawu opiera się na intensywnym rolnictwie, uprawach w szklarniach, sadownictwie, hodowli drobiu i bydła mlecznego.
Transport.
Na wschód od moszawu przebiega autostrada nr 6, a na południowy wschód droga ekspresowa nr 65, brak jednak możliwości bezpośredniego wjazdu na nie. Z moszawu wyjeżdża się na południe na drogę nr 6503, którą jedzie się na zachód do moszawu Kefar Pines i miasteczka Pardes Channa-Karkur.

</doc>
<doc id="1326334" url="https://pl.wikipedia.org/wiki?curid=1326334" title="Fantom kobiety">
Fantom kobiety



</doc>
<doc id="1326335" url="https://pl.wikipedia.org/wiki?curid=1326335" title="Niezbadane Krainy (Gothic)">
Niezbadane Krainy (Gothic)



</doc>
<doc id="1326336" url="https://pl.wikipedia.org/wiki?curid=1326336" title="Czujnik fazy wtrysku">
Czujnik fazy wtrysku

Czujnik fazy wtrysku jest elementem, który wspólnie z czujnikiem prędkości obrotowej i czujnikiem GMP wysyła do elektronicznego urządzenia sterującego sygnały umożliwiające dokładne określenie położenia obrotowego wału rozrządu i wału korbowego. Na tej podstawie elektroniczne urządzenie sterujące systemu wtryskowo-zapłonowego spalinowego silnika tłokowego rozpoznaje odpowiednie cylindry i pozwala dokładnie określić chwilę wtrysku i zapłonu.
Jest on stosowany w systemach sekwencyjnego wtrysku, nie występuje w układach wtrysku jednopunktowego.

</doc>
<doc id="1326339" url="https://pl.wikipedia.org/wiki?curid=1326339" title="Mitsubishi Outlander">
Mitsubishi Outlander

Mitsubishi Outlander − samochód osobowy typu SUV klasy średniej produkowany pod japońską marką Mitsubishi od 2003 roku. Od 2021 roku produkowana jest czwarta generacja modelu.
Pierwsza generacja.
Mitsubishi Outlander I został po raz pierwszy zaprezentowany w 2003 roku.
Historia i opis modelu.
Outlander to tak naprawdę Mitsubishi Airtrek na eksport. W porównaniu do wersji JDM Outlander otrzymał zmieniony przedni grill i reflektory, co wydłużyło pojazd o 130 mm.
Silniki.
Do wyboru były cztery silniki o pojemnościach 2,0 do 2,4 l. W 2004 roku został wprowadzony model Outlander Turbo wyposażony w turbodoładowany silnik 4G63T z modelu Lancer Evolution o pojemności dwóch litrów. Miał on do dyspozycji w wersji eksportowanej 202 KM (149 kW) i 303 Nm, a do 100 km/h przyspieszał w 7,8 sekundy, w wersji JDM (Mitsubishi Airtrek) posiadał 240 KM (180 kW) i 343 Nm. Cena nowego Airtreka na rodzimym rynku w roku 2001 wynosiła od 1,7 do 2,3 mln ¥.
Druga generacja.
Mitsubishi Outlander II został po raz pierwszy zaprezentowany w 2006 roku. 
Historia i opis modelu.
Samochód powstał na płycie podłogowej "Project Global", którą wykorzystano m.in. do stworzenia kolejnych generacji Lancera Evolution oraz Outlandera i ASX. W 2010 roku auto przeszło facelifting. Przód pojazdu po liftingu wyróżnia charakterystyczna dla marki atrapa chłodnicy typu "Jet Fighter", która stylistycznie nawiązuje do myśliwca F-2 produkowanego przez Mitsubishi Heavy Industries, która stała się znakiem rozpoznawalnym modeli drogowych marki m.in. Colta, ASX i Lancera.
Trzecia generacja.
Mitsubishi Outlander III został po raz pierwszy zaprezentowany podczas targów motoryzacyjnych w Genewie w 2012 roku.
Historia i opis modelu.
28 stycznia 2014 roku w polskiej ofercie Mitsubishi zadebiutowała hybrydowa odmiana Outlander PHEV. Auto wyposażone jest w benzynowy silnik o pojemności 2,0 l i mocy 121 KM oraz dwa elektryczne motory trakcyjne (po jednym na oś) o mocy 82 KM każdy. Producent zapewniał, samochód zużywa średnio jedynie 1,9 l benzyny na 100 km. W czasie debiutu tego modelu na polskim rynku jego cennik rozpoczynał się od 176 990 zł. 
W kwietniu 2015 roku na salonie w Nowym Jorku zaprezentowano wersję po faceliftingu. Samochód mocno zmienił się w przedniej części nadwozia, ponadto poddano go modernizacji technicznej. Objęła ona m.in. zwiększenie sztywności nadwozia, poprawę wygłuszenia, zmieniono nastawy zawieszenie oraz zwiększono poziom wyposażenia również w systemy bezpieczeństwa. 
W drugiej połowie 2018 roku samochód przeszedł drugi face lifting. Zmianom uległy m.in. górna osłona chłodnicy, przednie i tylne zderzaki, dodano nowe wzory felg, poprawiono precyzję prowadzenia auta dzięki zmianie charakterystyki przekładni kierowniczej, oraz powiększono średnicę cylindra w tylnych amortyzatorach, co zwiększyło siłę tłumienia, tym samym podwyższając komfort podróżowania, natomiast wersje z napędem AWD otrzymały elektryczny hamulec postojowy i tarcze hamulcowe o zwiększonej średnicy. We wnętrzu poprawiono wyciszenie, dodano nowe srebrne elementy wykończeniowe, oraz wprowadzono lepiej wyprofilowane fotele. Wzbogacone zostało także wyposażenie bazowe.
Na rok modelowy 2019 podjęto decyzję o wycofaniu z Outlandera PHEV z polskiego ryku, co wytłumaczono tym, że samochód nie otrzymał zwolnienia akcyzowego, mimo iż jest hybrydą typu plug-in. (Auta hybrydowe plug-in o pojemności silnika większej niż 2000 cm³ nie tylko nie skorzystają ze zwolnienia, ale są też objęte podwyższoną akcyzą wynoszącą 18,6%). Samochód powrócił do polskiej oferty w połowie 2020 roku.
Wersje wyposażeniowe.
Standardowe wyposażenie podstawowej wersji Invite Plus pojazdu obejmuje m.in. 7 poduszek powietrznych, 16-calowe felgi aluminiowe, światła do jazdy dziennej, oraz tylne LED, relingi dachowe, składane tylne siedzenia w proporcji 60:40, kierownica i gałka zmiany biegów obszyte skórą, wspomaganie układu kierowniczego, regulacja kolumny kierowniczej w dwóch płaszczyznach, centralny zamek z pilotem, elektrycznie regulowane szyby przednie i tylne, tempomat, podłokietniki z przodu i z tyłu, dwustrefowa klimatyzacja automatyczna, radio z CD/MP3 i 6 głośnikami, oraz system głośnomówiący z Bluetooth.
Bogatsza wersja Intense dodatkowo wyposażona jest w m.in. 18-calowe felgi aluminiowe, przednie światła drogowe i przeciwmgielne LED, elektrycznie składane, regulowane i podgrzewane lusterka boczne, klamki i obudowy lusterek lakierowane pod kolor nadwozia, przyciemniane szyby, elektryczna regulacja odcinka lędźwiowego w fotelu kierowcy, dostęp bezkluczykowy, elektromechaniczny hamulec postojowy, system multimedialny z ekranem dotykowym 6,1 cala, a także kamerę cofania.
Kolejna w hierarchii wersja Intense Plus dodatkowo wyposażona została w m.in. spryskiwacze reflektorów, trzeci rząd siedzeń, system multimedialny z 8-calowym ekranem dotykowym i obsługą Android Auto/Apple Car Play, oraz podgrzewane przednie siedzenia.
Następna w ofercie wersja Instyle została dodatkowo wyposażona w m.in. podgrzewaną kierownicę i szybę przednią, elektrycznie sterowaną pokrywę bagażnika, czujniki parkowania z przodu i z tyłu, adaptacyjny tempomat, a także czujniki martwego pola.
Najbogatszą wersję Instyle Plus dodatkowo wyposażona została także w m.in. elektrycznie sterowane okno dachowe, skórzaną tapicerkę, elektrycznie regulowany fotel kierowcy w 8 płaszczyznach, system kamer 360 stopni, system audio „Mitsubishi Power Sound System” z 6 głośnikami i zewnętrznym wzmacniaczem o mocy 510 W, a także nawigację satelitarną. 
Czwarta generacja.
Mitsubishi Outlander IV po raz pierwszy został zaprezentowany w 2021 roku.
Nowa generacja modelu Outlander bazuje na Nissanie Rogue znanym w Europie jako X-Trail. Samochód posiada najnowszą interpretację Dynamic Front Shield - tak marka nazywa grill swoich pojazdów. Przy projektowaniu SUV-a styliści inspirowali się modelami Pajero i Evolution X.
Pojazd został wyposażony w silnik benzynowy o pojemności 2,5 litra oraz mocy 184 KM. Maksymalny moment obrotowy motoru to 245 Nm, a napęd będzie przenoszony z pomocą skrzyni CVT. 

</doc>
<doc id="1326340" url="https://pl.wikipedia.org/wiki?curid=1326340" title="Paul Baloff">
Paul Baloff

Paul Baloff (ur. 25 kwietnia 1960 - zm. 2 lutego 2002 roku) – amerykański wokalista. Były członek zespołu Exodus. Śpiewał w nim w latach 1981-1986, 1993 i 1997-2002.
Baloff zmarł w wyniku udaru mózgu 2 lutego 2002 roku.

</doc>
<doc id="1326341" url="https://pl.wikipedia.org/wiki?curid=1326341" title="Damiano Zenoni">
Damiano Zenoni

Damiano Zenoni (ur. 23 kwietnia 1977 w Trescore Balneario) – włoski piłkarz występujący na pozycji prawego obrońcy lub prawego pomocnika. Obecnie nie gra w żadnym klubie. Jego brat – Cristian także jest zawodowym piłkarzem.
Kariera klubowa.
Damiano Zenoni zawodową karierę rozpoczął w 1995 w Atalancie BC. Po roku spędzonym w zespole sezoniorów został wypożyczony do AC Pistoiese, a na tej samej zasadzie w kolejnych rozgrywkach trafił do Alzano Virescit. Razem z nim wywalczył Puchar Serie C. W 1999 Zenoni powrócił do Atalanty, w barwach której od razu wywalczył sobie miejsce w pierwszym składzie. Razem z drużyną zajął szóste miejsce w Serie B, jednak dzięki zajęciu w kolejnym sezonie drugiej lokaty w ligowej tabeli awansował z ekipą „Nerazzurrich” do Serie A. W najwyższej klasie rozgrywek w kraju zadebiutował 1 listopada 2000 w zremisowanym 2:2 meczu z S.S. Lazio. Atalanta zajęła kolejno siódme i dziewiąte miejsce w Serie A, jednak w sezonie 2002/2003 uplasowała się dopiero na piętnastej pozycji i spadła do drugiej ligi. Po jednym sezonie spędzonym na zapleczu ekstraklasy drużyna z Bergamo powróciła do Serie A.
W przerwie rozgrywek 2004/2005 Zenoni na mocy prawa Bosmana podpisał czteroletni kontrakt z Udinese Calcio, z którym zajął czwarte miejsce w Serie A. W kolejnym sezonie Zenoni zadebiutował w Lidze Mistrzów oraz Pucharze UEFA, w których wystąpił kolejno w ośmiu i dwóch pojedynkach. Łącznie dla Udinese włoski piłkarz rozegrał 68 meczów, po czym przeszedł do Parmy. W odwrotnym kierunku powędrował wówczas o siedem lat młodszy od niego Damiano Ferronetti. W sezonie 2007/2008 Zenoni razem z zespołem spadł do drugiej ligi, jednak po roku powrócił do Serie A. Po zakończeniu rozgrywek 2009/2010 Włoch został wolnym zawodnikiem.
Kariera reprezentacyjna.
W reprezentacji Włoch Zenoni zadebiutował 15 listopada 2000 podczas wygranego 1:0 meczu przeciwko Anglii i był to jego jedyny występ w drużynie narodowej. Trenerem „Squadra Azzura” był wówczas Giovanni Trapattoni.

</doc>
<doc id="1326345" url="https://pl.wikipedia.org/wiki?curid=1326345" title="Ukryty wymiar">
Ukryty wymiar



</doc>
<doc id="1326346" url="https://pl.wikipedia.org/wiki?curid=1326346" title="Walter Monckton">
Walter Monckton

Walter Turner Monckton, 1. wicehrabia Monckton of Brenchley GCVO, KCMG (ur. 17 stycznia 1891 w Plaxtol w Kencie, zm. 9 stycznia 1965) – brytyjski polityk i krykiecista, członek Partii Konserwatywnej. Minister w rządach Winstona Churchilla i Anthony’ego Edena.
Życiorys.
Wykształcenie odebrał w Harrow School oraz w Balliol College na Uniwersytecie Oksfordzkim. Podczas studiów w 1911 r. wziął udział w meczu "first-class" krykieta w drużynie uniwersyteckiej. Monckton studiował prawo. Walczył podczas I wojny światowej i został odznaczony Military Cross. W 1932 r. został prokuratorem generalnym księcia Walii. W latach 1930-1937 pełnił funkcję Recorder of Hythe. Był doradcą króla Edwarda VIII podczas kryzysu abdykacyjnego w 1936 r.
Podczas II wojny światowej zajmował się propagandą i informacją. W rządzie „dozorującym” Churchilla w 1945 r. był Radcą Generalnym. Po wojnie wstąpił do Partii Konserwatywnej i w 1951 r. został wybrany do Izby Gmin w wyborach uzupełniających w okręgu Bristol West. W tym samym roku objął tekę ministra pracy i służby narodowej. W latach 1955-1956 był ministrem obrony w gabinecie Edena. Nie zgadzał się z działaniami rządu podczas kryzysu sueskiego w 1956 r., wskutek czego zrezygnował ze stanowiska ministra i został przesunięty na stanowisko Paymaster-General. Sprawował je do 1957 r.
W 1957 r. otrzymał tytuł 1. wicehrabiego Monckton of Brenchley i zasiadł w Izbie Lordów. W latach 1957-1964 był prezesem Midland Bank. W latach 1956–1957 był prezesem Marylebone Cricket Club. Był również prezesem Surrey County Cricket Club (w latach 1950-1952 i 1959-1965), przewodniczącym Iraq Petroleum Company (w 1958 r.), przewodniczącym Komisji Doradczej ds. Afryki Środkowej (w 1960 r.) oraz kanclerzem Uniwersytetu Sussex (w latach 1961-1965).
Monckton był dwukrotnie żonaty. Po raz pierwszy ożenił się 18 lipca 1914 r. z Mary Colyer-Fergusson (6 lutego 1892 – 30 kwietnia 1964), córką sir Thomasa Colyera-Fergussona, 3. baroneta, i Beatrice Muller, córki Friedricha Mullera. Walter i Mary mieli razem syna i córkę:
Pierwsze małżeństwo Moncktona zakończyło się rozwodem w 1947 r. 13 sierpnia tego roku Monckton poślubił Bridget Hore-Ruthven, 11. lady Ruthven of Freeland (27 lipca 1896 – 17 kwietnia 1982), córkę Waltera Hore-Ruthvena, 10. lorda Ruthven of Freeland, oraz Jean Lampson, córki Normana Lampsona. Małżonkowie nie mieli razem dzieci.
Lord Monckton zmarł w 1965 r. Tytuł parowski odziedziczył jego najstarszy syn, Gilbert.

</doc>
<doc id="1326352" url="https://pl.wikipedia.org/wiki?curid=1326352" title="Wicehrabia Monckton of Brenchley">
Wicehrabia Monckton of Brenchley

Wicehrabiowie Monckton of Brenchley 1. kreacji (parostwo Zjednoczonego Królestwa)
Dziedzic tytułu wicehrabiego Monckton of Brenchley: Timothy David Robert Monckton, brat 3. wicehrabiego

</doc>
<doc id="1326358" url="https://pl.wikipedia.org/wiki?curid=1326358" title="Sede Jicchak">
Sede Jicchak

Sede Jicchak (hebr. שדה יצחק) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw Sede Jicchak leży w północno-wschodniej części równiny Szaron na południe od masywu Góry Karmel, w otoczeniu miast Hadera i Baka-Dżatt, miasteczka Eljachin, kibucu Lahawot Chawiwa, oraz moszawów Achituw, Talme Elazar i Ma’or.
Historia.
Moszaw został założony w 1952 roku przez żydowskich imigrantów z Polski na miejscu wcześniejszej lokalizacji kibucu Lahawot Chawiwa. Nazwano go na cześć Jicchaka Sadego (1890-1952), założyciela oddziałów Palmach.
Kultura i sport.
W moszawie znajduje się ośrodek kultury, basen pływacki oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie i uprawach kwiatów w szklarniach.
Transport.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się na wschód na drogę nr 581, którą jadąc na północ dojeżdża się do drogi ekspresowej nr 61 i moszawu Ma’or, lub jadąc na południe dojeżdża się do moszawu Achituw i drogi nr 5815 prowadzącej na wschód do kibucu Maggal. Lokalna droga prowadzi na wschód do kibucu Lahawot Chawiwa.

</doc>
<doc id="1326359" url="https://pl.wikipedia.org/wiki?curid=1326359" title="Walter Monckton, 1. wicehrabia Monckton of Brenchley">
Walter Monckton, 1. wicehrabia Monckton of Brenchley



</doc>
<doc id="1326364" url="https://pl.wikipedia.org/wiki?curid=1326364" title="Jolanta Banak">
Jolanta Banak

Jolanta Banak-Nowak (ur. 19 lutego 1956 w Lublinie) – polska aktorka teatralna, filmowa i telewizyjna, także pedagog.
Życiorys.
Absolwentka Wydziału Aktorskiego PWSFTviT w Łodzi (1981) oraz Podyplomowego Studium Wymowy Akademii Teatralnej w Warszawie (1997). Znana z wielu ról w filmach fabularnych i serialach telewizyjnych; odtwórczyni roli Lidii Martyniukowej w serialu "Plebania". Ponadto prowadzi konsultacje z zakresu techniki i wyrazistości mowy przeznaczone dla menedżerów, polityków oraz dziennikarzy. Jest również wykładowcą w Zespole Państwowych Szkół Muzycznych II stopnia im. Fryderyka Chopina w Warszawie, gdzie prowadzi zajęcia z dykcji oraz fonetyki.
Jest jednym z pedagogów działających w Fundacji „Przyjaciele” i organizujących warsztaty wokalno-muzyczne.
Teatr.
Pracę aktorki teatralnej rozpoczęła na scenie Słupskiego Teatru Dramatycznego, gdzie pracowała w latach 1981-1983. Później związana była z teatrami łódzkimi – Studyjnym 83 im. Juliana Tuwima w latach 1983-1986 oraz Nowym (1986-1990). Współpracowała też (w latach 1989-1990) z Teatrem POSK w Londynie. Następnie krótko występowała w warszawskim Teatrze Rozmaitości (1990-1991).

</doc>
<doc id="1326367" url="https://pl.wikipedia.org/wiki?curid=1326367" title="Talme Elazar">
Talme Elazar

Talme Elazar (hebr. תלמי אלעזר) – moszaw położony w Samorządzie Regionu Menasze, w dystrykcie Hajfa, w Izraelu.
Położenie.
Moszaw Talme Elazar jest położony na południe od masywu Góry Karmel, w pobliżu miasta Hadera.
Historia.
Moszaw został założony w 1952 roku przez imigrantów z Europy Wschodniej i Iranu.
Gospodarka.
Gospodarka moszawu opiera się na intensywnym rolnictwie i szklarniach.
Na wschód od moszawu znajduje się baza lotnicza En Szemer, która jest wykorzystywana także do celów cywilnych.

</doc>
<doc id="1326370" url="https://pl.wikipedia.org/wiki?curid=1326370" title="The New Backwards">
The New Backwards

The New Backwards to album grupy Coil wydany w 2008 roku jako 12-calowy winyl, CD i digital download w formatach FLAC, aac i mp3, dostępny na oficjalnej stronie Coil. Po raz pierwszy został wydany na winylu w bokssecie z reedycją "The Ape of Naples". Na płycie znajduje się zremiksowany i opracowany na nowo materiał znany z demo "Backwards" nagranego około 1993 roku w studio Nothing Records Trenta Reznora (Nine Inch Nails).
Robocze tytuły materiału z demo nagranego w Nothing Studios brzmiały "Backwards", "International Dark Skies", "God Please Fuck My Mind for Good" i "The World Ended a Long Time Ago".
12-calowy winyl.
Side G
Side H

</doc>
<doc id="1326373" url="https://pl.wikipedia.org/wiki?curid=1326373" title="Andrew Wood">
Andrew Wood

Andrew Patrick Wood (ur. 8 stycznia 1966 w Columbus, zm. 19 marca 1990 w Seattle) – amerykański muzyk, wokalista zespołów Malfunkshun i Mother Love Bone. W wieku 24 lat, z powodu przedawkowania heroiny, zapadł w śpiączkę, z której już się nie obudził, zmarł tuż przed wydaniem jedynego albumu długogrającego Mother Love Bone, "Apple". Był osobą androgyniczną.
Życiorys.
Młodzieńcze lata.
Andrew urodził się w 1966 w Columbus, jako najmłodsze dziecko państwa Wood (bracia Brian i Kevin), jego rodzina przeprowadziła się jednak, krótko po jego narodzeniu do Bainbridge Island (stan Waszyngton), gdzie młody Andy wychowywał się. Już w młodym wieku był fanem takich artystów jak: Queen, Elton John, Aerosmith, czy Kiss.
Pierwszy projekt muzyczny (1980-1988).
W wieku 14 lat, wraz z bratem Kevinem założył modern rockowy zespół pod nazwą Malfunkshun, w którym zajmował on stanowisko wiodącego wokalisty, oraz basisty. Grupa zyskała popularność głównie ze względu na jego wyjątkowo barwną osobowość, a także dzięki głosowi porównywanemu do Stevena Tylera, czy Roberta Planta. Zespół uznawany jest za jeden z pierwszych z gatunku grunge. Po ośmiu latach Andy opuścił grupę, a ta postanowiła nie kontynuować swej muzycznej działalności.
Mother Love Bone (1988-1990).
Po rozpadzie dobrze zapowiadającego się Malfunkshun, Andy postanowił rozpocząć nowy muzyczny projekt, założył więc w Seattle rockową grupę - Mother Love Bone. Zajął tam miejsce wokalisty, oraz pianisty, rezygnując tym samym ze stanowiska basisty, na tym miejscu zastąpił go Jeff Ament. Duet gitarzystów prowadzących tworzyli Bruce Fairweather oraz Stone Gossard. Składu dopełnił perkusista - Greg Gilmore. Grupa w 1989 wydała płytę krótkogrającą pt. "Shine", zespół intensywnie koncertował i stawał się sławny dzięki samemu Woodowi. W tym samym roku samoistnie poddał się leczeniu odwykowemu spowodowanym uzależnieniem od heroiny. Rok później zespół przymierzał się do wydania pierwszej płyty studyjnej. 16 marca 1990, Xana La Fuente, partnerka życiowa Andy'ego znalazła go w ich domu w stanie śpiączki, natychmiast został przewieziony do szpitala w celu próby ratowania życia. Zmarł 3 dni później, bezpośrednią przyczyną było przedawkowanie heroiny, grupa natychmiast skończyła działalność. Po czterech miesiącach od tego incydentu wydany został longplay Mother Love Bone - "Apple", uznawany za kamień milowy w historii grunge'u, a także jeden z najlepszych albumów tego gatunku. W 1991 wydano album kompilacyjny nazwany po prostu "Mother Love Bone", złożony z utworów umieszczonych na "Shine" i "Apple".
Po śmierci.
Śmierć Wooda wstrząsnęła światem grunge. Współlokator i przyjaciel Andy'ego, a także wokalista Soundgarden - Chris Cornell założył wraz z muzykami Mother Love Bone grupę Temple of the Dog ku czci Wooda, nazwa grupy nawiązuje do fragmentu tekstu utworu napisanego przez Andy'ego - "Man of Golden Words". Koniec Mother Love Bone był zarazem początkiem zespołu Pearl Jam, w którego skład wchodzą Jeff Ament, Stone Gossard oraz Eddie Vedder, który otwarcie mówił, iż żałuje, że nigdy nie poznał Andy'ego, czasami na koncertach swej grupy odgrywa on przebój Mother Love Bone pt. "Chloe Dancer / Crown of Thorns". Kolejny muzyk grunge, będący jednym ze znajomych Wooda, gitarzysta Alice in Chains - Jerry Cantrell napisał ku jego pamięci jeden z najbardziej znanych utworów tej grupy, pt. "Would?".

</doc>
<doc id="1326378" url="https://pl.wikipedia.org/wiki?curid=1326378" title="Broników">
Broników

2 miejscowości w Polsce:

</doc>
<doc id="1326379" url="https://pl.wikipedia.org/wiki?curid=1326379" title="Majsar">
Majsar

Majsar (hebr. מייסר; arab. مـَيْسـَر) – arabska wieś położona w Samorządzie Regionu Menasze, w dystrykcie Hajfa, w Izraelu.
Położenie.
Wieś leży w zachodniej części Samarii na południe od masywu Góry Karmel, w otoczeniu miasta Baka-Dżatt, moszawu Ma’or, kibuców Ma’anit i Mecer, oraz wiosek Sza’ar Menasze i Charisz.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji wioska al-Shajk Meiser miała znaleźć się w państwie arabskim, jednak podczas I wojny izraelsko-arabskiej w 1948 roku wojska izraelskie opanowały całą okolicę. Po zawarciu rozejmu, wioska znalazła się na terytoriach przyznanych państwu Izrael.
Edukacja.
W wiosce znajduje się szkoła podstawowa.
Gospodarka.
Gospodarka wioski opiera się na rolnictwie.
Transport.
Na zachód od wioski przebiega autostrada nr 6, brak jednak możliwości bezpośredniego wjazdu na nią. Z wioski wyjeżdża się na południe na drogę nr 5923, którą jadąc na wschód dojeżdża się do kibucu Mecer, lub jadąc na zachód dojeżdża się do drogi 574 prowadzącej na północ do kibucu Ma’anit i na południe do miasta Baka-Dżatt.

</doc>
<doc id="1326380" url="https://pl.wikipedia.org/wiki?curid=1326380" title="Willie Maley">
Willie Maley

Willie Maley - trener piłkarzy Celticu Glasgow w latach 1897-1940. Pierwszy trener w historii tego zespołu. Pozostawał on też jego szkoleniowcem przez najdłuższy czas.

</doc>
<doc id="1326383" url="https://pl.wikipedia.org/wiki?curid=1326383" title="Broników (powiat łęczycki)">
Broników (powiat łęczycki)

Broników – kolonia w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.

</doc>
<doc id="1326384" url="https://pl.wikipedia.org/wiki?curid=1326384" title="Więzienie La Force w Paryżu">
Więzienie La Force w Paryżu

Więzienie La Force – nieistniejące już więzienie w IV okręgu paryskim, na prawym brzegu Sekwany.
Historia.
Więzienie zajmowało od 1780 r. dawną rezydencję księcia de la Force, stąd jego nazwa. Było zlokalizowane w kompleksie budynków przy ulicy Roi de Sicile, początkowo z osobnymi oddziałami dla mężczyzn oczekujących na proces oraz dla prostytutek (tzw. małe La Force). W 1830 r. obiekt przeszedł generalny remont, oddział kobiecy został przeniesiony do tzw. Więzienia Magdalenek, natomiast La Force zostało więzieniem męskim, gdzie oczekiwali na proces bądź odbywali wyroki przestępcy zaliczeni do niebezpiecznych i szczególnie niebezpiecznych.
Więźniowie spali w salach zbiorowych, z podziałem według wieku. Osadzeni mogli zarabiać drobne pieniądze pracując w pobliskich zakładach, jednak nie było to obowiązkowe. Ogólne warunki panujące w La Force oceniane były jako dobre, zachowujące zasady higieny, niekiedy wręcz krytykowane za zbytnią wygodę życia niebezpiecznych kryminalistów. Wyjątek stanowiła część dla najbardziej niebezpiecznych, którzy byli izolowani na osobnym dziedzińcu, pod stałym okiem strażników i jedynie na noc byli odprowadzani do izolowanych cel. Więźniowie chorzy byli przenoszeni do szpitala, istniała też łaźnia, rozmównica publiczna oraz osobne miejsce na spotkania z adwokatem przed procesem. La Force należało do większych więzień: średnio przebywało w nim około tysiąca osadzonych.
W swojej historii La Force miało też epizod jako więzienie polityczne, co miało miejsce w czasach Wielkiej Rewolucji Francuskiej. Przetrzymywano w nim wówczas arystokratów oraz pokonanych przeciwników politycznych, z których najsłynniejszymi byli żyrondyści w liczbie 12 byłych deputowanych. W czasie masakr wrześniowych w La Force tłum zlinczował kilkadziesiąt osób podejrzanych o spiskowanie, w tym dawną przyjaciółkę królowej Marii Antoniny, księżniczkę de Lamballe.
Obiekt został rozebrany pod koniec XIX w. ze względu na zły stan techniczny.

</doc>
<doc id="1326386" url="https://pl.wikipedia.org/wiki?curid=1326386" title="Al-Arjan">
Al-Arjan

Al-Arjan (hebr. אל עריאן; arab. العريان; arab. Al-Arian) - arabska wieś położona w Samorządzie Regionu Menasze, w dystrykcie Hajfa, w Izraelu.
Położenie.
Wioska leży na południe od masywu Góry Karmel, w pobliżu miasta Hadera. Jest położone przy terytorium Autonomii Palestyńskiej.
Gospodarka.
Gospodarka wioski opiera się na rolnictwie.

</doc>
<doc id="1326388" url="https://pl.wikipedia.org/wiki?curid=1326388" title="Lew Gudkow">
Lew Gudkow

Lew Dmitriewicz Gudkow (ros. "Лев Дмитриевич Гудков", ur. 6 grudnia 1946 w Moskwie) - rosyjski socjolog. 
Ukończył studia na Uniwersytecie Moskiewskim w 1971. Po śmierci Jurija Lewady w 2006 objął stanowisko dyrektora Centrum Lewady w Moskwie. Wykładowca socjologii kultury w Instytucie Nauk Europejskich przy Rosyjskim Państwowym Uniwersytecie Humanistycznym oraz socjologii politycznej w Moskiewskiej Wyższej Szkole Nauk Społecznych i Ekonomicznych. Autor wielu publikacji poświęconych m.in. stosunkom narodowościowym, socjologii literatury i problemom transformacji ustrojowej w posowieckiej Rosji. 

</doc>
<doc id="1326390" url="https://pl.wikipedia.org/wiki?curid=1326390" title="Janówek (powiat łęczycki)">
Janówek (powiat łęczycki)

Janówek – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.
Przez miejscowość przebiega droga wojewódzka nr 703.
Zobacz też: Janówek

</doc>
<doc id="1326392" url="https://pl.wikipedia.org/wiki?curid=1326392" title="Umm al-Kutuf">
Umm al-Kutuf

Umm al-Kutuf (hebr. אום אל-קוטוף; arab. أمّ القـُطـُف; ang. Umm al-Qutuf) – arabska wieś położona w Samorządzie Regionu Menasze, w dystrykcie Hajfa, w Izraelu.
Położenie.
Leży na południe od masywu Góry Karmel, w otoczeniu miasta Barta'a, miasteczek Kafr Kara, Arara i Kacir-Charisz, kibuców Barkaj i Mecer, oraz wiosek Charisz i Micpe Ilan.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji wioska Umm al-Kutuf miała znaleźć się w państwie arabskim, jednak podczas wojny o niepodległość w 1948 roku wojska izraelskie opanowały całą okolicę. Po zawarciu rozejmu, wioska znalazła się na terytoriach przyznanych państwu Izrael.
Gospodarka.
Gospodarka wioski opiera się na rolnictwie i hodowli drzewek oliwnych.
Transport.
Na zachód od wioski przebiega autostrada nr 6, brak jednak możliwości bezpośredniego wjazdu na nią. Z wioski wyjeżdża się na zachód na drogę nr 6353, którą jadąc na zachód dojeżdża się do kibucu Barkaj i drogi nr 574, lub jadąc na południe dojeżdża się do wioski Charisz i drogi nr 611.

</doc>
<doc id="1326393" url="https://pl.wikipedia.org/wiki?curid=1326393" title="Goślub-Osada">
Goślub-Osada

Goślub-Osada – wieś w Polsce położona w województwie łódzkim, w powiecie łęczyckim, w gminie Piątek.
W latach 1975–1998 miejscowość administracyjnie należała do województwa płockiego.
Zobacz też: Goślub

</doc>
<doc id="1326394" url="https://pl.wikipedia.org/wiki?curid=1326394" title="Nabih Berri">
Nabih Berri

Nabih Berri (arab. نبيه بري, ur. 28 stycznia 1938 w Bo w Sierra Leone) – libański polityk, przewodniczący Zgromadzenia Narodowego od 1992, lider opozycyjnej prosyryjskiej partii Amal.
Życiorys.
Nabih Berri urodził się w mieście Bo w Sierra Leone. Jego rodzice byli Libańczykami. Uczęszczał do szkoły w Tibnin i Ain Ebel w południowym Libanie. Następnie studiował prawo na Uniwersytecie Libańskim w Bejrucie, który ukończył w 1963. W latach 60. należał do Arabskiego Ruchu Narodowego, panarabskiej organizacji.
Na początku lat 70. XX w. pracował w Bejrucie jako prawnik dla General Motors. Od 1976 do 1978 mieszkał w Detroit.
W latach 70. XX w. Berri zajmował różne stanowiska wewnątrz ruchu Amal, z którym związał się na stałe. W kwietniu 1980 stał się głównym działaczem tego ruchu i przejął nad nim pełną kontrolę. Przewodził ruchowi Amal podczas wojny domowej w Libanie (1975-1990). W 1984 wszedł do rządu jedności narodowej jako minister ds. odbudowy prowincji południowych. Następnie w gabinecie premiera Raszida Karamiego urzędował jako minister sprawiedliwości, elektryczności i zasobów wodnych.
Nabih Berri wchodził ponownie w skład rządu w latach 1989–1992. 20 listopada 1992 został wybrany przewodniczącym Zgromadzenia Narodowego. Stanowisko to zajmuje do chwili obecnej. W wyborach parlamentarnych w 2005 Ruch Amal zdobył 14 miejsc w 128-osobowym parlamencie.

</doc>
<doc id="1326397" url="https://pl.wikipedia.org/wiki?curid=1326397" title="Sport w Szczecinie">
Sport w Szczecinie

Sport do 1945 r..
Kluby sportowe ze Szczecina istniejące przed 26 kwietnia 1945:

</doc>
<doc id="1326399" url="https://pl.wikipedia.org/wiki?curid=1326399" title="Evolution (singel Ayumi Hamasaki)">
Evolution (singel Ayumi Hamasaki)

evolution – dwudziesty singel Ayumi Hamasaki. Ayumi sama skomponowała muzykę i napisała tekst do piosenki "evolution". Hamasaki komponuje pod pseudonimem CREA (jeden z jej psów tak się wabi). W Japonii płyta kosztowała ¥ (wersja CD) i ¥ (wersja DVD). W pierwszym tygodniu sprzedano kopii, natomiast kopii całościowo. Reżyserem teledysku do singla był Wataru Takeishi.
Single wideo.
13 czerwca 2001 roku "evolution" został wydany jako trzeci album wideo na VHS i DVD przez wytwórnię Avex Trax.

</doc>
<doc id="1326401" url="https://pl.wikipedia.org/wiki?curid=1326401" title="Tiger Williams">
Tiger Williams

David James „Tiger” Williams (ur. 3 lutego 1954 w Weyburn w Kanadzie) – kanadyjski były zawodowy hokeista, który grał na pozycji napastnika. Ostatnio grał w zespole Hartford Whalers. Swoją karierę rozpoczął w lidze Western Hockey League w drużynie Swift Current Broncos. W historii ligi NHL Williams zapisał się dzięki 4421 minutom spędzonym na ławce kar w całej swojej karierze w NHL (z czego 3966 minut w sezonie zasadniczym i 455 w playoffs). W NHL rozegrał 14 sezonów i 1045 meczów co daje około 4 minuty kary na każdy rozegrany mecz. Uzyskał on przydomek „NHL Penalty King”, czyli król kar NHL. Pseudonim „Tiger”, którego używał wymyślił mu jego trener hokeja, gdy miał 5 lat.
Tiger Williams został wybrany w 1974 roku w 2. rundzie Amateur Draft z 31 miejsca przez zespół Toronto Maple Leafs.

</doc>
<doc id="1326402" url="https://pl.wikipedia.org/wiki?curid=1326402" title="Agapornis fischeri">
Agapornis fischeri



</doc>
<doc id="1326403" url="https://pl.wikipedia.org/wiki?curid=1326403" title="ABT">
ABT



</doc>
<doc id="1326406" url="https://pl.wikipedia.org/wiki?curid=1326406" title="Jorge Melicio">
Jorge Melicio



</doc>
<doc id="1326410" url="https://pl.wikipedia.org/wiki?curid=1326410" title="Zadnia Kopa">
Zadnia Kopa

Zadnia Kopa, nazywana też Niżnią Bystrą (błędnie "Suchy Zadek", słow. "Nižná Bystrá") – szczyt w południowo-zachodniej grani Bystrej w słowackiej części Tatr, ósmy co do wysokości (2163 m) szczyt Tatr Zachodnich. Znajduje się w tej grani między Małą Bystrą a Przednią Kopą. Jest to jedno z wybitniejszych wzniesień w grani Bystrej tworzące skalną piramidę. Jest zwornikiem dla bocznego, opadającego w południowo-zachodnim kierunku grzbietu Pośrednie. Zadnia Kopa wznosi się nad trzema dolinami: Gaborową, Raczkową i Bystrą. Jej wschodnie stoki opadają do wysoko położonej Doliny Bystrej, a dokładniej do jednego z jej górnych odgałęzień, kotliny zwanej Suchym Zadkiem. W kotlinie tej, tuż u podnóża Zadniej Kopy znajduje się nieduże jezioro Anusine Oczko. Do Anusinego Oczka Zadnia Kopa opada urwistą ścianą.
Nie jest znane pierwsze letnie wejście na szczyt. Pierwsze wejście zimowe miało miejsce w 1911. Przez Zadnią Kopę nie prowadzi żaden szlak turystyczny, istnieje jednak nieznakowane przejście, będące jedną z ciekawszych graniówek Tatr Zachodnich.

</doc>
<doc id="1326413" url="https://pl.wikipedia.org/wiki?curid=1326413" title="Cienie za nami">
Cienie za nami

Cienie za nami (tytuł oryginalny: "Hije që mbeten pas") – albański film fabularny z roku 1985 w reżyserii Esata Musliu, na motywach powieści Diany Çuli - "Zeri i larget".
Opis fabuły.
Agron i Marjeta są zgodnym i szczęśliwym małżeństwem. Sytuacja zmienia się w dniu, kiedy przed sądem, któremu przewodniczy Agron, stają dwie osoby i ujawniają swoje powiązania z ojcem Marjety. Agron musi wybierać pomiędzy obowiązkiem a miłością do swojej żony. Ostatecznie przeciwstawia się naciskom swojej żony, która pragnie by ocalił jej ojca.

</doc>
<doc id="1326414" url="https://pl.wikipedia.org/wiki?curid=1326414" title="Old Time Relijun">
Old Time Relijun

Old Time Relijun to amerykański zespół rockowy z Olympia, nagrywający dla K Records. Członkami grupy są Germaine Bacca na perkusji, Aaron Hartman na kontrabasie, Ben Hartman na saksofonach i wokalista Arrington de Dionyso, grający ponadto na gitarze elektrycznej i klarnecie basowym. Nazwa zespołu pochodzi od jednej z piosenek Captain Beefheart.

</doc>
<doc id="1326416" url="https://pl.wikipedia.org/wiki?curid=1326416" title="Vilém Flusser">
Vilém Flusser

Vilém Flusser (ur. 12 maja 1920 w Pradze, w Czechosłowacji; zm. 27 listopada 1991) – filozof.
Żył przez długi czas w Brazylii, potem we Francji. Swoje prace pisał w kilku językach. Był pod wpływem Martina Heideggera. Inspirował się zarówno egzystencjalizmem, jak i fenomenologią.

</doc>
<doc id="1326420" url="https://pl.wikipedia.org/wiki?curid=1326420" title="Homeopatyczny układ okresowy pierwiastków">
Homeopatyczny układ okresowy pierwiastków

Homeopatyczny układ okresowy pierwiastków – układ okresowy pierwiastków, przedstawiający homeopatyczną Materię Medicę pierwiastków chemicznych, opracowany przez Jana Scholtena i opublikowany w pozycji "Homeopatia i pierwiastki chemiczne" (tytuł niderlandzkiego oryginału "Homeopathie en de elementen") w 1996. Współcześnie w homeopatii stosuje się większość ogólnie dostępnych pierwiastków chemicznych oraz ich związków chemicznych, głównie nieorganicznych, w formie spotęgowanej.
Znane i nowe środki homeopatyczne zostały usystematyzowane w oparciu o układ okresowy pierwiastków. Wprowadzona przez Scholtena metoda klasyfikacji, zwana teorią pierwiastków chemicznych ("The Element Theory"), stała się standardem w homeopatii. 
Pierwiastki chemiczne zostały podzielone na 7 serii i 18 stadiów. Każda seria odpowiada jednemu okresowi z układu Mendelejewa, charakteryzuje się odrębnym tematem życiowym/problemem i nosi nazwę najbardziej reprezentatywnego pierwiastka z danego rzędu:
Stadia odpowiadają kolumnom układu okresowego, zostały ponumerowane od 1 do 18, od lewej do prawej strony. Stadia reprezentują poziom rozwoju danego tematu, od fazy początkowej, poprzez szczytowe stadium 10, aż do upadku.
Graficznie homeopatyczna teoria pierwiastków chemicznych została przedstawiona w postaci otwartej, rozszerzającej się spirali pierwiastków chemicznych, w której ostatni pierwiastek z każdej serii sąsiaduje z pierwszym pierwiastkiem kolejnej serii tworząc zakręcenie. Według Jana Scholtena spirala odpowiada rozwojowi samoświadomości.

</doc>
<doc id="1326425" url="https://pl.wikipedia.org/wiki?curid=1326425" title="Sabena">
Sabena

Belgijskie Linie Lotnicze Sabena ("Société Anonyme Belge d’Exploitation de la Navigation Aérienne") – nieistniejące linie lotnicze utworzone przez belgijski rząd 23 maja 1923. Sabena działała głównie z portu lotniczego w Brukseli. Przedsiębiorstwo to zostało sfinansowane częściowo przez dochody z belgijskiej kolonii w Kongo.
W 1990 przedsiębiorstwo zmieniło nazwę na „SABENA World Airlines”, obsługiwało trasy do głównych portów lotniczych w Europie, Afryce i Ameryce. W 1995 Swissair zakupił 49 procent akcji przedsiębiorstwa, posunięcie to było jednym z powodów upadku firmy. W 2001 po stratach wywołanych zamachem na World Trade Center i Pentagon Sabena zaprzestaje działalności (ostatni lot 7 listopada 2001). Po bankructwie w lutym 2002 powstało z części Sabeny przedsiębiorstwo SN Brussels Airlines, które w 2006 przekształciło się w belgijskie linie lotnicze Brussels Airlines.

</doc>
<doc id="1326427" url="https://pl.wikipedia.org/wiki?curid=1326427" title="Klasyfikacja gruntów ornych w Polsce">
Klasyfikacja gruntów ornych w Polsce

Charakterystykę i podział gleb ułatwia systematyka, która wprowadza klasyfikację z uwzględnieniem przyczyn powstawania i podobieństw określonych jednostek glebowych. Systematyka czy klasyfikacja gleb powinna uwypuklać genezę ich powstawania, a poza tym zawierać ocenę przydatności i wartości użytkowej gleby. Przyjęta klasyfikacja powinna wykazać również kierunki rozwoju gleb w czasie.
Można wyróżnić klasyfikację ekonomiczną (opartą na określeniu dochodu z gleby), techniczną, czyli stosowaną (określającą przydatność gleby: rolniczą, leśną itp.) oraz przyrodniczą (opartą na warunkach powstawania i uwzględniającą naturalne cechy gleby).
Pojęcie gleby.
Gleba jest naturalnym tworem wierzchniej warstwy skorupy ziemskiej, powstałym ze zwietrzeliny skalnej w wyniku oddziaływania na nią zmieniających się w czasie zespołów organizmów żywych i czynników klimatycznych w określonych warunkach rzeźby terenu. Na obszarach zasiedlonych przez człowieka ważnym czynnikiem modyfikującym kształtowanie się gleb był i jest wpływ działalności ludzkiej: pasterskiej, rolniczej, urbanizacyjnej, przemysłowej i innej.
Gleba jest układem trójfazowym, złożonym z fazy stałej, płynnej i gazowej. Jest ona ożywionym tworem przyrody, który ma zdolność produkcji biomasy i w którym zachodzą ciągłe procesy rozkładu i syntezy zarówno związków mineralnych, jak i organicznych oraz ich przemieszczanie i kumulacja. Gleba jest integralnym składnikiem wszystkich ekosystemów lądowych i niektórych wodnych, podlegającym stałej ewolucji.
W procesie rozwoju następuje zróżnicowanie gleby na określone poziomy genetyczne. Rodzaj, układ i właściwości poziomów genetycznych są wynikiem minionych i współczesnych procesów glebotwórczych przebiegających w określonych warunkach środowiska geograficznego. Zespół poziomów genetycznych tworzy daną glebę. Morfologia i właściwości poziomów genetycznych stanowią jedną z podstawowych kryteriów podziału gleb. Gleba jest podstawowym elementem gospodarstwa wiejskiego.
Kompleksy przydatności rolniczej gleb.
Kompleksami przydatności rolniczej gleb albo kompleksami glebowo-rolniczymi nazywa się zespół różnych jednostek taksonomicznych gleb, które wykazują zbliżone właściwości rolnicze i mogą być podobnie użytkowane. Kompleksy glebowo-rolnicze stanowią zatem zbiorcze typy siedliskowe rolniczej przestrzeni produkcyjnej, z którymi powiązane są odpowiednie rośliny uprawne. Przy kwalifikowaniu gleb do odpowiednich kompleksów bierze się pod uwagę następujące kryteria:
Kompleksy glebowo-rolnicze gruntów ornych.
Nazwy kompleksów gleb ornych pochodzą od nazw gatunków zbóż – pszenicy i żyta w odniesieniu do gleb terenów równinnych oraz dodatkowo owsa – w odniesieniu do gleb terenów górskich. W polskich bowiem warunkach glebowo-klimatycznych zboża są najlepszymi roślinami wskaźnikowymi, między innymi ze względu na dobre wykorzystanie wody pozimowej zawartej w glebie oraz wierność plonów. Ponadto rośliny te zajmują w Polsce w strukturze zasiewów 50–60% powierzchni gleb ornych. W obrębie gleb ornych wyróżnia się następujące kompleksy przydatności rolniczej:
Ponadto wydziela się także nieużytki rolnicze – N i grunty pod zabudowaniami – Tz.
Kompleksy od 1-9 obejmują gleby orne terenów nizinnych i wyżynnych. Można je także spotkać w niższych częściach terenów górskich, głównie na obszarach przedgórzy i pogórzy oraz w dolinach rzecznych i w niektórych kotlinach śródgórskich.
W terenach typowo górskich wyróżnia się kompleksy 10-13, zwane kompleksami gleb górskich. Kryteria wydzielania tych kompleksów są takie same, jak kryteria wydzielania kompleksów gleb terenów nizinnych, ale zmienia się hierarchia ważności poszczególnych kryteriów. Każdy z wymienionych wyżej kompleksów przydatności rolniczej gleb ma odpowiedni dobór roślin, których udawanie się uwarunkowane jest właściwościami przyrodniczymi gleb, a celowość uprawy względami ekonomicznymi.
Użytkowanie i bonitacja gleb w Polsce.
Sposób trwałego użytkowania gleb wywiera zasadnicze piętno nie tylko na morfologii profilów glebowych, ale również na ich właściwościach fizycznych, chemicznych i biologicznych oraz wartości użytkowej. Dlatego obok systematyki przyrodniczej konieczne jest wyróżnienie kategorii użytkowych gleb, różniących się swoistymi właściwościami, tendencją rozwojową i dynamizmem zachodzących w nich procesów, oraz odrębne ich traktowanie. Na terenie Polski do najważniejszych kategorii gleb należy zaliczyć: gleby orne (uprawne), gleby darniowe (pod trwałymi użytkami łąkowo-pastwiskowymi) i gleby leśne.
Specyficzną kategorią gleb są grunty pod wodami.
Gleby orne pozostają pod przemożnym działaniem człowieka, który wywiera najistotniejszy wpływ glebotwórczy. Stosowane przez niego zabiegi agrotechniczne, agrochemiczne i melioracyjne powodują zasadnicze zmiany we właściwościach poszczególnych jednostek taksonomicznych gleb. Dzięki uprawie i nawożeniu procesy glebowe, zwłaszcza rozkład substancji mineralnej i organicznej, przebiegają intensywniej w glebie ornej, toteż gleby te odznaczają się dużym dynamizmem. W miarę podnoszenia się kultury rolnej dynamizm gleby wzmaga się w zależności od stosowanych zabiegów. Zwiększenie wilgotności gleby w okresie wegetacyjnym przez nawodnienie lub zraszanie podnosi dynamizm gleby ornej. Uprawa przeobraża glebę, powodując zmiany warunków bioekologicznych, przeto ewolucja gleby uprawnej zależna jest przede wszystkim od woli człowieka i jego świadomego działania.
Bonitacyjna klasyfikacja gleb gruntów ornych..
Gleboznawczą klasyfikacją gruntów w Polsce objęte są grunty rolne, w tym grunty orne, a także grunty leśne.
Bonitacja gleb gruntów ornych opiera się przede wszystkim na terenowych badaniach odkrywek glebowych, ze szczególnym uwzględnieniem takich cech morfologicznych i właściwości gleby, jak jej położenie, budowa profilu (gibkość gleby i poziomu próchniczego), barwa, struktura, skład granulometryczny poszczególnych poziomów, przepuszczalność, stosunki wodne, odczyn, zawartość wapnia w przeliczeniu na tlenek lub węglan wapnia i inne. Uzupełniającymi czynnikami bonitacji są właściwości fizjograficzne otoczenia profilu glebowego i warunki uprawy.
W obrębie gruntów ornych wydziela się 9 klas bonitacyjnych, oznaczonych symbolami: I, II, III a, III b, IV a, IV b, V, VI i VIz.
Klasa I – gleby orne najlepsze.
Gleby te występują zawsze w dobrych warunkach fizjograficznych, to jest na równinach lub na bardzo małych pochyłościach. Są zasobne we wszystkie składniki pokarmowe roślin, mają dobrą naturalną strukturę, nawet na znacznej głębokości, są łatwe do uprawy, ciepłe czynne, przepuszczalne i przewiewne, ale przy tym dostatecznie wilgotne. W dobrze wykształconym i głębokim poziomie akumulacyjnym zawierają słodką próchnicę, nie wykazują większego zakwaszenia, mają dobre stosunki wodno-powietrzne, i nie wymagają melioracji. Można na nich osiągać bez większych nakładów wysokie plony najszlachetniejszych i głęboko korzeniących się roślin uprawnych. Udają się na nich wszystkie rośliny uprawne, a przede wszystkim buraki cukrowe, pszenica, lucerna, rzepak, koniczyna czerwona i warzywa. Do klasy tej zalicza się gleby orne: najlepsze czarnoziemy, mady pyłowe, mady próchniczne, niektóre czarne ziemie, rędziny i gleby brunatne wytworzone z lessów.
Klasa II – gleby orne bardzo dobre.
Gleby zaliczane do tej klasy są zbliżone do gleb klasy I, ale występują w nieco gorszych, choć jeszcze dobrych warunkach rzeźby terenu. Mają gorsze stosunki wodne, są mniej przepuszczalne, mniej przewiewne i nieraz trochę trudniejsze do uprawy, są zmeliorowane lub nie wymagają melioracji. W zasadzie udają się na nich te same rośliny uprawne co na glebach klasy I, ale przy średniej kulturze rolnej plony są niższe. Gleby te wchodzą w skład kompleksów pszennego bardzo dobrego lub pszennego dobrego. Nadają się pod płodozmiany specjalne dla najbardziej wymagających roślin uprawnych, a również bardzo dobrze pod sady. Do klasy tej zalicza się gleby takich rodzajów jak klasa I, a także niektóre gleby płowe i brunatne.
Klasa III a – gleby orne dobre.
Zalicza się tu gleby mające już wyraźnie gorsze właściwości fizyczne i chemiczne lub występujące w gorszych warunkach fizjograficznych od gleb klasy I i II. Odnosi się to przede wszystkim do stosunków wodnych. Dlatego wybór roślin, które mogą być uprawiane, jest mniejszy. Wysokość plonów waha się w szerokich granicach w zależności od stopnia kultury, umiejętności uprawy i nawożenia, a także w pewnym stopniu od warunków atmosferycznych. Niektóre z gleb zaliczanych do tej klasy mogą być także trudniejsze do uprawy. Większość gleb wykazuje już pewne oznaki procesu degradacji, a w przypadku gleb bielicowych lub płowych poziom próchniczy w stanie świeżym jest najczęściej barwy szarej lub jasnoszarej. Gleb tych nie można jednak nazwać glebami wadliwymi, gdyż ujemne cechy występują w nieznacznym stopniu. Są to gleby zmeliorowane lub niewymagające melioracji. Na lżejszych odmianach tych gleb osiąga się wysokie plony żyta, jęczmienia, owsa i ziemniaków, a w warunkach wysokiej kultury oraz na glebach cięższych – drobne plony buraków cukrowych, pszenicy, warzyw i koniczyny czerwonej. Gleby tej klasy przeważnie można zaliczyć do kompleksu gleb pszennych dobrych, a w niektórych przypadkach będą to najlepsze gleby kompleksu żytniego bardzo dobrego. Nadają się one również pod sady. Do klasy III a zalicza się gleby brunatne i płowe, zdegradowane czarnoziemy, mady piaszczyste, niektóre rędziny, niewymagające melioracji (lub zmeliorowane) gleby torfowo-murszowe i torfowe.
Klasa III b – gleby orne średnio dobre.
Zasadniczo są to gleby zbliżone właściwościami do gleb klasy III a, ale w większym stopniu zaznaczają się ich gorsze właściwości fizyczne i chemiczne lub gorsze warunki fizjograficzne. Poziom wód gruntowych ulega jeszcze większym wahaniom, a plony uzależnione są od warunków atmosferycznych, niektóre z nich bywają okresowo za suche, inne mogą być okresowo za mokre. Gleby te mogą być narażone na erozję. Oznaki procesu degradacji, jeśli występują, to są już wyraźnie zaznaczone. Omawiane gleby, choć zasadniczo jeszcze dobre, mogą być już uważane w pewnym nieznacznym stopniu za wadliwe. Niektóre z nich są trudniejsze do uprawy. Na glebach klasy III b w warunkach wysokiej kultury i pomyślnego przebiegu warunków atmosferycznych można osiągnąć dobre plony pszenicy, buraków cukrowych i koniczyny czerwonej. Gleby tej klasy, jeżeli nie są ciężkie, to należą przeważnie do kompleksu żytniego bardzo dobrego, natomiast cięższe spośród nich do pszennego dobrego lub zbożowo-pastewnego mocnego, a nawet niekiedy do pszennego wadliwego. Nadają się również pod sady. Zalicza się tu gleby brunatne, płowe i opadowo-glejowe, czarne ziemie, rędziny, niewymagające melioracji (lub zmeliorowane) gleby orne torfowo-murszowe i torfowe.
Klasa IV a – gleby orne średniej jakości, lepsze.
Są to gleby o zdecydowanie mniejszym wyborze roślin uprawnych niż gleby poprzednich, wyższych klas. Na ogół uzyskuje się na nich średnie plony, nawet wówczas, gdy stosuje się dobrą agrotechnikę. Plony roślin w znacznym stopniu uzależnione są od ilości i rozkładu opadów atmosferycznych, szczególnie w okresie wegetacyjnym. Gleby te nieraz występują w gorszych położeniach w rzeźbie terenu, na większych spadkach i często narażone są na erozję wodną. Gleby ciężkie tej klasy są zasobne w składniki pokarmowe i charakteryzuje je duża żyzność potencjalna, lecz są mało przewiewne, zimne i mało czynne pod względem biologicznym, przeważnie ciężkie w uprawie, wymagają więc umiejętności uchwycenia pory wykonania zabiegów uprawowych. W okresach upałów zsychają się tworząc głębokie pęknięcia i szczeliny lub bryły trudne do rozbicia. Uprawiane na mokro mażą się. W sprzyjających warunkach atmosferycznych i w dobrej kulturze mogą dać nawet wysokie plony pszenicy, buraków cukrowych i koniczyny czerwonej. Żyto plonuje przeważnie gorzej od pszenicy i jest mniej pewne. Znaczna część gleb klasy IV a ma okresowo za wysoki poziom wód gruntowych i wymaga melioracji (drenowania), a po jej wykonaniu może być zaliczona do klas wyższych (nawet do klasy II). Gleby te należą do kompleksu zbożowo-pastewnego mocnego lub pszennego wadliwego. W większości przypadków mogą być przydatne pod sady, ale nie pod wszystkie gatunki drzew. Gleby lekkie tej klasy są glebami żytnio-ziemniaczanymi, na których koniczyna czerwona zawodzi. Gdy są one w wysokiej kulturze i w dobrych warunkach wilgotnościowych, wówczas udaje się na nich jęczmień, a nawet pszenica i owies. Nadają się również pod sady, ale nie pod wszystkie gatunki drzew. Do klasy IV a należą: lepsze gleby brunatne, płowe, bielicowe, brunatne, płowe i opadowo-glejowe, podmokłe czarnoziemy, mady ciężkie, rędziny, zmeliorowane gleby torfowe i torfowo-murszowe.
Klasa IV b – gleby orne średniej jakości, gorsze.
Zasadniczo są to gleby zbliżone właściwościami do gleb klasy IV a, ale są bardziej od nich wadliwe, albo zbyt suche, albo zbyt wilgotne. Uzyskiwane plony wahają się w szerokich granicach i uzależnione są przede wszystkim od warunków atmosferycznych. Gleby ciężkie w tej klasie są najczęściej podmokłe, albo zbyt ciężkie do uprawy, albo położone w złych warunkach fizjograficznych, np. na silnych spadkach, zerodowanych szczytach wzgórz czy zagłębieniach terenu. Niektóre gatunki (odmiany) podścielone są płytko zbyt przepuszczalnym podłożem, dlatego są zbyt suche. W innych gatunkach poziom wód gruntowych jest przez dłuższy okres zbyt wysoki. Gleby ciężkie tej klasy zaliczane są do kompleksów zbożowo pastewnych lub pszennego wadliwego, gdyż najlepiej udają się na nich pastewne mieszanki, owies, kapusta, koniczyna, brukiew i inne rośliny pastewne. Gleby te nadają się tylko pod niektóre gatunki drzew owocowych. Gleby ciężki i płytkie na przepuszczalnych podłożach przeważnie należą do kompleksów przydatności rolniczej żytnich, najczęściej dobrych. Gleby lekkie tej klasy są w zasadzie glebami żytnio-ziemniaczanymi, często jednak wykazują wrażliwość na suszę. Wyjątkowo, gdy są w wysokiej kulturze i przy dobrych warunkach atmosferycznych, mogą się na nich udawać także inne rośliny uprawne. Gleby te zaliczane są zasadniczo do kompleksu żytniego słabego, w niektórych warunkach do żytniego dobrego. Nadają się tylko dla mniej wybrednych gatunków drzew owocowych. Do klasy IV b zalicza się takie same jednostki taksonomiczne gleb, jak do klasy IV a, ale charakteryzujące się znacznie gorszymi właściwościami, których przyczynami są budowa profilu i mniej korzystne położenie fizjograficzne.
Klasa V – gleby orne słabe.
Gleby te są mało żyzne, słabo urodzajne i zawodne. Należą tu gleby zbyt lekkie, za suche, przydatne do uprawy żyta i łubinu, a w latach obfitujących w opady – ziemniaków i seradeli. Do tej klasy zalicza się również płytkie i kamieniste gleby, najczęściej ubogie w substancję organiczną oraz gleby zbyt mokre, nie zmeliorowane lub nie nadające się do melioracji. Gleby lekkie i suche tej klasy należą w zasadzie do kompleksu gleb żytnich słabych lub bardzo słabych. W głównej mierze uzależnione to jest od stosunków wodnych i stopnia kultury. Gleby klasy V przydatne są tylko pod niektóre gatunki drzew owocowych. Gleby ciężkie i podmokłe klasy V przydatne są najlepiej pod brukiew i kapustę, mieszanki traw oraz niektóre rośliny pastewne. Gleby te należą do kompleksu przydatności rolniczej zbożowo-pastewnego słabego. Pod sady w zasadzie nie nadają się. Zalicza się do nich takie gleby, jak: gleby brunatne, rdzawe, płowe, bielicowe wytworzone z piasków i żwirów gliniastych, płytkie mady, rędziny i gleby kamieniste.
Klasa VI – gleby orne najsłabsze.
Gleby te są słabe, wadliwe i zawodne, plony uprawianych na nich roślin są bardzo niskie i niepewne. Należą tu gleby za suche i luźne, na których udaje się łubin, natomiast żyto tylko w latach sprzyjających daje średnie plony. Gleby bardzo płytkie lub płytkie silnie kamieniste, wskutek tego trudne do uprawy, gleby za mokre o stale za wysokim poziomie wód gruntowych, często ze storfiałą lub murszastą próchnicą, w których przeprowadzenie melioracji jest bardzo utrudnione. Gleby suche tej klasy mogą być zaliczone wyłącznie do kompleksu żytniego bardzo słabego. Pod sady gleby te w zasadzie nie nadają się, mogą być na nich sadzone tylko mniej wybredne odmiany wiśni. Na bardzo płytkich rędzinach tej klasy uprawiać można jedynie żyto i koniczynę białą. W zasadzie gleby te nadają się bardziej pod zalesienie niż pod uprawę rolną. Podmokłe gleby tej klasy nie nadają się do uprawy zbóż i roślin okopowych, dlatego też powinny być wykorzystywane raczej jako pastwiska. Do klasy VI zalicza się gleby rdzawe, bielicowe, rankery, płytkie rędziny inicjalne, ciężkie mady podmokłe.
Zanieczyszczenie gleb gruntów ornych.
Zanieczyszczenie pierwiastkami chemicznymi.
Średnie zawartości w glebach użytków rolnych Polski Cd, Cu, Ni, Pb i Zn oraz siarki siarczanowej(S-SO4) są nieduże i wynoszą odpowiednio: Cd-0.21, Cu-6.5, Ni-6.2, Pb-13.6, Zn-32.4 (mg/kg), S-SO4- 1,79 (g/kg). Około 80% gleb użytków rolnych kraju charakteryzuje się naturalną, a 17,6% podwyższoną zawartością metali ciężkich. Na glebach o podwyższonej zawartości metali ciężkich można uprawiać wszystkie rośliny z wyjątkiem warzyw na przetwory i przeznaczonych do bezpośredniej konsumpcji dla dzieci. Około 3% gleb jest w różnym stopniu zanieczyszczone metalami ciężkimi. Terelak i in. [2000] podaje, iż 10% gruntów Polski jest zanieczyszczonych metalami ciężkimi, z czego 0,5% to użytki rolne. Na glebach słabo i średnio zanieczyszczonych metalami ciężkimi, które stanowią łącznie 2,68% powierzchni użytków rolnych Polski, należy wykluczyć uprawę roślin przeznaczonych do bezpośredniej konsumpcji. Można na nich uprawiać rośliny okopowe, zbożowe i pastewne, kontrolując ich jakość pod względem zawartości metali ciężkich. Gleby silnie i bardzo silnie zanieczyszczone metalami ciężkimi stanowią odpowiednio 0,27% i 0,08% gleb rolniczych kraju. Można na nich uprawiać rośliny dla potrzeb przemysłu (len, konopie, zboża, ziemniak, rzepak, słonecznik) oraz produkować materiał siewny i szkółkarski. Odmiany gleb najsłabsze i najsilniej zanieczyszczone należy zalesić lub zadarnić.
Niewłaściwa mechanizacja rolnictwa.
Stosowanie ciężkich ciągników, maszyn żniwnych i innych zbierających ziemiopłody może powodować ujemne skutki dla środowiska glebowego i jego urodzajności. Ciężkie pługi ciągnikowe worują się znacznie głębiej niż konie. Prowadzi to do spotęgowania zjawiska odpróchnicowania gleb lżejszych, głębiej i mocniej przewietrzanych, a z natury ubogich w próchnicę. Zbyt ciężki sprzęt rolniczy ugniata silnie glebę, niszczy jej strukturę i teksturę, zwiększa zagęszczenie masy glebowej oraz zmienia niekorzystnie układ porowatości kapilarnej i niekapilarnej. Wskutek tego następują często zachwianie równowagi wodno-powietrznej, zaskorupienie powierzchni gleby i zahamowanie wymiany gazowej, co ujemnie wpływa na rośliny. Wprowadzenie nowych typów maszyn i narzędzi rolniczych, rolniczych ciężarze zredukowanym lub złożonym na większą powierzchnię jednostkowego ciśnienia, oraz głębsze spulchnianie gleby, likwidujące nadmierne opory podczas uprawy, będą przeciwdziałać ujemnym skutkom jednostronnej mechanizacji.
Wadliwa chemizacja gleby.
Obok korzyści jakie daje rolnictwu chemizacja (intensyfikacja nawożenia mineralnego, szerokie zastosowanie pestycydów), powoduje ona stopniowe zagrożenie środowiska glebowego. Z licznych doświadczeń wynika, że przy obecnym stanie żyzności gleb udział nawożenia w plonowaniu roślin wynosi średnio 60%, a tylko 40% przypada na pozostałe zabiegi agrotechniczne. W warunkach dobrej zasobności gleb udział nawożenia maleje na korzyść pozostałych zabiegów agrotechnicznych. W miarę wzrostu zasobności będzie zmniejszał się bezpośredni wpływ nawożenia na urodzajność gleb. Gdy gleba osiągnie optymalny poziom zasobności, wówczas trzeba będzie prawdopodobnie zaprzestać dalszego jej nadmiernego wzbogacania w składniki pokarmowe, ograniczając się jedynie do racjonalnego żywienia roślin. W przeciwnym razie nastąpiłyby zachwianie równowagi pomiędzy makro- i mikroelementami w glebie, a także w składzie chemicznym roślin, nadmierne zasolenie gleb oraz eutrofizacja wód gruntowych i otwartych. Przenawożenie odbija się ujemnie na środowisku glebowym i organizmach w nim żyjących. W związku z tym do gleby należy doprowadzić nie maksymalne, lecz optymalne dawki N, P, K, Ca, aby nie naruszać równowagi biologicznej i tym samym nie obniżyć żyzności gleby.
Drugim źródłem skażenia mogą być pestycydy stosowane w ochronie roślin, ponieważ żaden z nich nie jest obojętny na agrocenozy. Szczególnie niebezpieczne są tutaj związki rtęcioorganiczne, chlorowane węglowodory, związki fosforoorganiczne, karbaminiany. Stosowanie ich w sposób niekontrolowany powoduje poważną degradację środowiska glebowego. Zaleca się następujące środki przeciwdziałające chemicznym skażeniom środowiska przez pestycydy:
Zanieczyszczenia przemysłowe gleb.
Intensywny rozwój przemysłu powoduje często degradację środowiska glebowego i wyraźne zmniejszenie żyzności gleb. Przyczyną tego są najczęściej szkodliwe substancje emitowane głównie do atmosfery, skąd przenikają do gleby w postaci gazów, płynów lub pyłów. Do najbardziej szkodliwych należą związki siarki, które wydzielane są w postaci SO2, kwasu siarkowego i siarkawego, siarkowodoru oraz pyłów siarki rodzimej i innych. Pod ich wpływem następuje szybko bardzo mocne zakwaszanie, a nawet całkowita degradacja środowiska glebowego. Przykłady dewastacji gleby i szaty roślinnej można obserwować w Tarnobrzeskim Zagłębiu Siarkowym i w otoczeniu Bazy Przeładunku Siarki w Gdańsku.
Podstawy organizacyjno-prawne wykonywania klasyfikacji gruntów ornych.
Klasyfikacja gruntów w Polsce jest wykonywana na podstawie ustawy z dnia 17 maja 1989 r. – Prawo geodezyjne i kartograficzne i przepisów wykonawczych do tej ustawy.
Do dnia 28.11.2012 roku klasyfikacji dokonywało się na podstawie przepisów rozporządzenia Rady Ministrów z dnia 4 czerwca 1956 r., wydanych na podstawie dekretu z dnia 2 lutego 1955 r. o ewidencji gruntów i budynków. W dniu 29.11.2012 roku weszło w życie rozporządzenie Rady Ministrów z dnia 12 września 2012 roku w sprawie gleboznawczej klasyfikacji gruntów ().
Zgodnie z przepisami, badania terenowe gleboznawczej klasyfikacji gruntów przeprowadzają wykwalifikowani klasyfikatorzy gruntów upoważnieni przez właściwego starostę, na którego terenie dokonywana jest klasyfikacja.
Projekt ustaleń gleboznawczej klasyfikacji gruntów zatwierdzany jest decyzją administracyjną, wydawaną przez starostów. Ostateczna decyzja ustalająca klasę gruntu, ujawniana jest w prowadzonej przez starostów ewidencji gruntów i budynków.
Ewidencja gruntów i budynków stanowi podstawę wymiaru podatków i świadczeń.
Ogólnopolską organizacją, zrzeszającą klasyfikatorów gruntów, jest Polskie Stowarzyszenie Klasyfikatorów Gruntów z siedzibą w Puławach.
Podstawy prawne ochrony gruntów rolnych i leśnych.
Historia polskich regulacji prawnych o ochronie gruntów nie jest długa. Pierwsze regulacje dotyczące ochrony gruntów leśnych pojawiły się w prawodawstwie leśnym okresu międzywojennego, natomiast pierwsze przepisy o ochronie gruntów ornych zostały wydane dopiero w latach sześćdziesiątych XX w. Pierwszym aktem normatywnym ujmującym w sposób całościowy problematykę ochrony gruntów, była ustawa z 26 października 1971 r. "o ochronie gruntów rolnych i leśnych oraz rekultywacji gruntów". Zasadniczymi celami ochrony były:
W ochronie gruntów rolnych i leśnych wyodrębnia się zwykle ochronę ilościową oznaczającą zapobieganie i ograniczanie przeznaczania na cele nierolnicze oraz ochronę jakościową obejmującą inne aspekty między innymi związane z ochroną środowiska. Ustawa z dnia 3 lutego 1995 r. "o ochronie gruntów rolnych i leśnych", zawiera szereg uregulowań, które mają przeciwdziałać nieracjonalnej gospodarce przestrzenią produkcyjną rolną i leśną. Uregulowania te wprowadzały ograniczenia administracyjne i ekonomiczne mające na celu ochronę przed przeznaczeniem na cele nierolnicze gleb najlepszej jakości. Ograniczenia te występują już na etapie projektowania inwestycji, dlatego też ustawa o ochronie gruntów rolnych i leśnych w przypadku projektowania inwestycji na gruntach rolnych lub leśnych, nakazywała bezwzględne sporządzenie miejscowego planu zagospodarowania przestrzennego. Jednak ustawą z dnia 27 marca 2003 r. "o planowaniu i zagospodarowaniu przestrzennym" zostały wprowadzone zmiany w ustawie o ochronie gruntów rolnych i leśnych polegające na tym, że tylko w przypadkach zaprojektowania inwestycji na gruntach, które wymagają wyrażenia zgody na przeznaczenie na cele nierolnicze i nieleśne przez Ministra Rolnictwa i Rozwoju Wsi i Ministra Środowiska, wojewodę, obecnie marszałka województwa lub innych organów uprawnionych, istnieje obowiązek sporządzania miejscowego planu zagospodarowania przestrzennego.
W pozostałych przypadkach realizacji inwestycji na gruntach słabszej jakości oraz w obszarach obejmujących użytki rolne klas I-III poniżej 0,5 ha i klas IV poniżej 1 ha, nie ma obowiązku sporządzania miejscowego planu zagospodarowania przestrzennego. Ustawa "o planowaniu i zagospodarowaniu przestrzennym" w przypadku braku planu zagospodarowania przestrzennego dopuściła również możliwość ustalenia lokalizacji inwestycji celu publicznego oraz innych inwestycji w drodze decyzji o warunkach zabudowy. W takim przypadku istnieje obowiązek uzgodnienia takiej decyzji m.in. z organem właściwym w sprawach ochrony gruntów rolnych i leśnych. Wydanie decyzji o warunkach zabudowy jest jedynie możliwe m.in. w przypadku spełnienia jednocześnie wszystkich wymagań zawartych w ustawie "o planowaniu i zagospodarowaniu przestrzennym", zgodnie z którą:

</doc>
<doc id="1326428" url="https://pl.wikipedia.org/wiki?curid=1326428" title="Joshua Van Sant">
Joshua Van Sant

Joshua Van Sant (ur. 31 grudnia 1803, zm. 8 kwietnia 1884 w Baltimore, Maryland) – amerykański prawnik i polityk związany z Partią Demokratyczną.
W latach 1853–1855 przez jedną kadencję Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.
W latach 1871–1875 pełnił funkcję burmistrza miasta Baltimore.

</doc>
<doc id="1326429" url="https://pl.wikipedia.org/wiki?curid=1326429" title="Mondi i Diana">
Mondi i Diana

Mondi i Diana (tytuł oryginalny: "Mondi dhe Diana") – albański film fabularny z roku 1985 w reżyserii Besima Kurtiego.
Opis fabuły.
Uczeń Mondi jest znany w szkole dzięki temu, że dobrze się uczy, ale zarazem jest wyjątkowo impulsywny. Nowa nauczycielka, która nie ma jeszcze doświadczenia w pracy pedagogicznej jest przekonana, że Mondi jest do niej wrogo nastawiony. Z pomocą rodziców chłopca udaje się jednak uformować we właściwy sposób jego charakter.

</doc>
<doc id="1326435" url="https://pl.wikipedia.org/wiki?curid=1326435" title="Listy pułków amerykańskich okresu wojny secesyjnej">
Listy pułków amerykańskich okresu wojny secesyjnej

Listy pułków amerykańskich okresu wojny secesyjnej 1861-1865, ułożone według poszczególnych stanów (lista niepełna):

</doc>
<doc id="1326437" url="https://pl.wikipedia.org/wiki?curid=1326437" title="Nieprzerwana melodia">
Nieprzerwana melodia

Nieprzerwana melodia (tytuł oryginalny: "Melodi e pandërprerë") – albański film fabularny z roku 1985 w reżyserii Fehmiego Hoshafiego.
Opis fabuły.
Bohaterem filmu jest Jani, pasterz kóz mieszkający wraz z rodziną w jednej z małych wsi na południu Albanii. Hodowlę zwierząt Jani traktuje jako życiowe powołanie, które realizuje z pasją i oddaniem, rozmawiając czule z kozami, powierzonymi jej opiece, Nie może jednak zrozumieć potrzeby zmian w systemie hodowli i norm, narzuconych przez urzędników.
W roli statystów wystąpili w filmie pracownicy kołchozu we wsi Qeparo.

</doc>
<doc id="1326441" url="https://pl.wikipedia.org/wiki?curid=1326441" title="Stylizacja językowa">
Stylizacja językowa



</doc>
<doc id="1326444" url="https://pl.wikipedia.org/wiki?curid=1326444" title="Andrzej Dębski">
Andrzej Dębski

Andrzej Michał Dębski (ur. 23 maja 1956 w Warszawie) – polski aktor. Ojciec Mateusza Dębskiego i Urszuli Dębskiej, która również występuje w serialach (aktorka niezawodowa).
Życiorys.
Zadebiutował w teatrze 13 grudnia 1979 w roli Dudy w „Najżałośniejszej komedii i najokrutniejszej śmierci Pyrama i Tyzbe” Williama Shakespeare’a w reżyserii Marka Grzesińskiego na scenie Teatru Muzycznego w Słupsku.
W 1987 w Warszawie zdał egzamin eksternistyczny dla aktorów dramatu.
Filmografia.
Współpracował między innymi z Dariuszem Biskupskim, Moniką Pikułą i Pawłem Nowiszem.

</doc>
<doc id="1326445" url="https://pl.wikipedia.org/wiki?curid=1326445" title="Edward Hammond">
Edward Hammond

Edward Hammond (ur. 17 marca 1812, zm. 19 października 1882 roku) – amerykański prawnik i polityk związany z Partią Demokratyczną.
W latach 1849–1853 przez dwie kadencje Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1326446" url="https://pl.wikipedia.org/wiki?curid=1326446" title="Doronicum orientale">
Doronicum orientale



</doc>
<doc id="1326447" url="https://pl.wikipedia.org/wiki?curid=1326447" title="Anápolis FC">
Anápolis FC

Anápolis Futebol Clube - brazylijski klub piłkarski z siedzibą w mieście Anápolis leżącym w stanie Goiás.
Historia.
Klub założony został 1 maja 1946 pod początkową nazwą "Operário Futebol Clube". W 1951 klub przyjął obecnie stosowaną nazwę - "Anápolis Futebol Clube".

</doc>
<doc id="1326450" url="https://pl.wikipedia.org/wiki?curid=1326450" title="Wirus (film 1996)">
Wirus (film 1996)

Wirus – film sensacyjny, thriller polsko-francusko-brytyjski w reżyserii Jana Kidawy-Błońskiego, wyprodukowany w 1996 roku. Film miał premierę 15 października 1996 roku.
Autorem scenariusza jest Maciej Ślesicki, który jednak ostatecznie wycofał swoje nazwisko z czołówki, gdyż uznał, że do jego pomysłu wprowadzono zbyt wiele zmian, żeby mógł się pod scenariuszem podpisać.
Fabuła.
W warszawskim banku dziecko bawiące się komputerem przypadkowo uruchamia utajnione dane. Urzędniczka, która do tego dopuściła, ukrywa sprawę. Dwa tygodnie później w wypadku samochodowym ginie dyrektor banku. W jednym ze szpitali umierają dwie osoby, które podłączono do nowoczesnego komputerowego systemu sterowania. Do telewizji dociera kaseta z wiadomością od nieznanego terrorysty, który informuje, że atak na szpital był tylko drobną demonstracją.
Informatyk Michał przyjmuje propozycję pani prokurator, by został jej niezależnym ekspertem w sprawie. Michał jest zauroczony atrakcyjną i tajemniczą Ewą. Tymczasem terrorysta atakuje system komputerowy Giełdy Papierów Wartościowych w Warszawie oraz system sterowania ruchem podmiejskich pociągów. Badając kod wirusów Michał podejrzewa, że pisze je Stefan – jego przyrodni brat. Kiedy Michał i policjanci przybywają do jego domu, Stefan wysadza się w powietrze. Kilka dni później Michał odkrywa, że Stefanowi udało się uciec i że nadal żyje. Jednocześnie Michał staje się głównym podejrzanym, gdyż wszystkie poszlaki w śledztwie wskazują na niego. Ukrywając się rozumie, że pułapkę zastawiała na niego prokurator. Kontynuuje jednak romans, uważając, że tylko w ten sposób odkryje prawdę.
Terrorysta zaraża wirusem system sterowania ruchem kolejowym i krajowy system bankowy. Policja jest bezradna. Michał odkrywa spisek – wirus ma za zadanie ukryć finansowe machinacje kilku osób będących u władzy. Michała wyznaczono na rolę ofiary. Jednocześnie musi pokonać terrorystę.
Źródło: 
Obsada.
"alfabetycznie"
Inne postacie.
Źródło: 

</doc>
<doc id="1326451" url="https://pl.wikipedia.org/wiki?curid=1326451" title="Pacjan z Barcelony">
Pacjan z Barcelony

Pacjan z Barcelony, łac. "Patianus", hiszp. "Paciano" (ur. ok. 310, zm. przed 392) – wczesnochrześcijański pisarz, biskup Barcelony (po 343), święty Kościoła katolickiego.
Jest autorem pism: "Jeleń" (przeciw pogańskim świętom Nowego Roku – pismo zaginione), "Trzy listy do Symproniana" (wymierzone przeciw nowacjanom), oraz rozprawy "Zachęta, czyli książeczka zachęcająca do pokuty" i kazania "O chrzcie". Twierdził, że z pnia chrześcijańskiego powstało wiele odłamów (herezji) które wyrosły na drzewie jak dzikie gałęzie, które należy wyciąć i spalić. Powstanie denominacji w chrześcijaństwie uznał za działanie szatana.
Jego wspomnienie liturgiczne obchodzone jest 9 marca.

</doc>
<doc id="1326454" url="https://pl.wikipedia.org/wiki?curid=1326454" title="Ludo van Bogaert">
Ludo van Bogaert

Ludo van Bogaert (ur. 15 maja 1897 w Antwerpii, zm. 4 marca 1989 tamże) – belgijski neuropatolog.
Życiorys.
Ludo van Bogaert urodził się w Antwerpii jako syn lekarza. Jego brat również wybrał studia medyczne. Uczył się w Notre-Dame College w Antwerpii, a w 1914 roku opuścił kupowaną Belgię i podjął studia na Uniwersytecie w Utrechcie. Jako osiemnastolatek zgłosił się na ochotnika do belgijskiej armii. Podczas działań wojennych był dwukrotnie ranny.
Po wojnie studiował na Université Libre w Brukseli, ukończył je z wyróżnieniem w 1922. Doznany na wojnie uraz rdzenia skierował jego zainteresowania w stronę neurologii. Przez rok pracował w Paryżu u Pierre Mariego w Salpêtrière, i w Hôpital de la Charité u Marcela Lebbego. Po powrocie do Antwerpii został asystentem w Szpitalu św. Elżbiety i później lekarzem w szpitalu Stuivenberg. od 1920 do 1939 prowadził prywatną praktykę. W 1933 przyjął ofertę zostania dyrektorem Bunge Research Institute. W czasie II wojny Instytut został zniszczony i po wojnie musiał zostać odbudowany. Po wojnie przedmiotem kontrowersji była przyjaźń van Bogaerta z niemieckimi neuropatologami Hugonem Spatzem i Juliusem Hallervordenem, zaangażowanymi w akcję przymusowej eutanazji w III Rzeszy.
Dorobek naukowy.
Van Bogaert zajmował się przede wszystkim chorobami układu nerwowego, heredoataksjami i chorobami metabolicznymi, zwłaszcza lipidozami. Był autorem i współautorem 753 publikacji. Upamiętniony został w nazwie choroby Divry-Bogaerta, którą opisał. 

</doc>
<doc id="1326456" url="https://pl.wikipedia.org/wiki?curid=1326456" title="Usza (Izrael)">
Usza (Izrael)

Usza (hebr. אושה) – kibuc położony w Samorządzie Regionu Zewulun, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w Dolinie Zewulon, na wschód od miasta Hajfy.
Historia.
Kibuc został założony w 1937 roku przez imigrantów z Polski.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326458" url="https://pl.wikipedia.org/wiki?curid=1326458" title="Anápolis Futebol Clube">
Anápolis Futebol Clube



</doc>
<doc id="1326459" url="https://pl.wikipedia.org/wiki?curid=1326459" title="Złomrex">
Złomrex

Złomrex – polskie przedsiębiorstwo założone w 1990 roku, zajmujące się początkowo skupem i sprzedażą złomu, następnie też obrotem półwyrobami i wyrobami hutniczymi.
Grupa kapitałowa Złomrex posiada większościowy udział lub jest jedynym właścicielem kilkunastu spółek zależnych, m.in. Huty Stali Jakościowych w Stalowej Woli, ZW - Walcownia Bruzdowa w Zawierciu, Odlewni Metali Szopienice sp. z o.o., Ferrostalu Łabędy i innych.
W 2007 Złomrex przystąpił do budowania silnej grupy dystrybucyjnej, która byłaby potentatem na rynku środkowoeuropejskim. Ma ona obejmować sieć złożoną z b. Centrostalu, b. Centrostalu Górnośląskiego, b. Stalexport Trade oraz b. Voestalpine Stalhandel. Od 2008 roku grupa dystrybucyjna jest konsolidowana pod marką firmy Cognor, z wehikułem inwestycyjnym (powstałym z połączenia dwóch centrostali i dystrybucyjnej cz. stalexportu) Cognor SA w roli spółki-matki, z siedzibą w Katowicach.
Złomrex jest sponsorem profesjonalnego sportu: klubu żużlowego Cognor Włókniarza Częstochowa (ekstraliga żużlowa), drużyny dwukrotnych mistrzów Polski w futsalu – Baustalu Kraków oraz drużyny koszykówki Złomrex BMD Polonia Poraj (III liga).
Wyniki finansowe lokują spółkę w drugiej setce największych polskich przedsiębiorstw.

</doc>
<doc id="1326462" url="https://pl.wikipedia.org/wiki?curid=1326462" title="Anapolis FC">
Anapolis FC



</doc>
<doc id="1326465" url="https://pl.wikipedia.org/wiki?curid=1326465" title="Dmitrij Lewicki (prawnik)">
Dmitrij Lewicki (prawnik)

Dmitrij Aleksandrowicz Lewicki, ros. Дмитрий Александрович Левицкий (ur. 17 lutego 1907 w Rydze, wówczas Cesarstwo Rosyjskie, obecnie Łotwa, zm. 9 stycznia 2007 w Arlington, USA) – rosyjski emigracyjny prawnik, publicysta i działacz polityczny, sekretarz głównego zarządu organizacyjnego Komitetu Wyzwolenia Narodów Rosji pod koniec II wojny światowej.
W 1935 r. ukończył prawo na uniwersytecie w Rydze, po czym pracował jako prawnik w administracji. Był zastępcą przewodniczącego rosyjskiego komitetu w Rydze. Jednocześnie należał do Narodowego Związku Pracujących (NTS) jako jego przedstawiciel w krajach bałtyckich (do marca 1944). W okresie II wojny światowej podjął współpracę z Niemcami. W 1943 r., po wizycie gen. Andrieja A. Własowa w Rydze, przystąpił do Rosyjskiego Ruchu Wyzwoleńczego. Od końca 1944 r. był sekretarzem głównego zarządu organizacyjnego Komitetu Wyzwolenia Narodów Rosji. Po zakończeniu wojny wyemigrował do USA. Mieszkał w Waszyngtonie, a następnie w Arlington. W 1969 r. ukończył slawistykę na Uniwersytecie Pensylwanii.
Linki zewnętrzne.
Biografia Dmitrija A. Lewickiego 

</doc>
<doc id="1326467" url="https://pl.wikipedia.org/wiki?curid=1326467" title="Zapalenie małych naczyń skóry">
Zapalenie małych naczyń skóry

Zapalenie małych naczyń skóry, leukocytoklastyczne zapalenie naczyń skóry, zapalenie naczyń z nadwrażliwości – schorzenie należące do grupy układowych zapaleń naczyń polegające na izolowanym procesie zapalnym naczyń krwionośnych w obrębie skóry, bez zajęcia procesem chorobowym naczyń innych narządów.
Epidemiologia i etiologia.
Zapalenie małych naczyń skóry jest schorzeniem bardzo rzadkim: Zapadalność wynosi około 1 przypadek na 40 milionów ludzi w ciągu roku.
Około 50% przypadków choroby to postać pierwotna, której przyczyna pozostaje nieznana. Postać wtórną obserwuje się w przebiegu:
Zapalenie małych naczyń skóry jest chorobą przebiegającą z wytworzeniem kompleksów antygen–przeciwciało.
Objawy choroby.
Objawy postaci pierwotnej zapalenia małych naczyń skóry ustępują zwykle samoistnie w ciągu kilku tygodni lub miesięcy, u części chorych występują nawroty, nawet po długim czasie. Przebieg postaci wtórnych choroby zależy od przyczyny wywołującej.
Rozpoznanie i leczenie.
Chorobę rozpoznaje się na podstawie badania histopatologicznego wycinka skóry, w którym stwierdza się cechy zapalenia obejmujące całą grubość małych naczyń skóry (głównie małych naczyń żylnych), z obecnością martwicy włóknikowatej. W nacieku zapalnym obserwuje się obecność neutrofilów, fragmentów ich jąder komórkowych, a rzadziej limfocytów. W przebiegu postaci wtórnych, indukowanych lekami, obserwowano ponadto nacieki eozynofilowe. Stwierdzenie zmian zapalnych w naczyniach innych narządów niż skóra wyklucza tę jednostkę chorobową.
W leczeniu postaci pierwotnej choroby stosuje się niesteroidowe leki przeciwzapalne, antagonisty receptora H1, kolchicynę, dapson, kortykosteroidy, a w cięższych przypadkach azatioprynę, ponadto zaleca się ochronę skóry przed zimnem i światłem słonecznym oraz unikanie nadmiernego wysiłku fizycznego. Postać wtórną leczy się likwidując przyczynę, a więc stosując odpowiednią dla choroby podstawowej terapię lub odstawiając lek, który wywołał zapalenie małych naczyń skóry.

</doc>
<doc id="1326468" url="https://pl.wikipedia.org/wiki?curid=1326468" title="Jagur">
Jagur

Jagur (hebr. יגור) - kibuc położony w Samorządzie Regionu Zewulun, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w Dolinie Zewulon u podnóża masywu Góry Karmel, na wschód od miasta Hajfy.
Historia.
Kibuc został założony w 1922 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326471" url="https://pl.wikipedia.org/wiki?curid=1326471" title="Kefar ha-Makkabbi">
Kefar ha-Makkabbi

Kefar ha-Makkabbi (hebr. כפר המכבי) – kibuc położony w Samorządzie Regionu Zewulun, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w Dolinie Zewulun, na wschód od miasta Hajfy.
Historia.
Kibuc został założony w 1936 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326472" url="https://pl.wikipedia.org/wiki?curid=1326472" title="Kościół św. Jana Chrzciciela we Włocławku">
Kościół św. Jana Chrzciciela we Włocławku

Późnogotycki kościół św. Jana Chrzciciela we Włocławku, dawna fara miejska, został zbudowany w 1538 r., na miejscu świątyni opisywanej w 1065 r.
Budowla stoi nad Wisłą, przy Starym Rynku. Jest to jednonawowy kościół o dwuprzęsłowym prezbiterium zamkniętym pierwotnie prostą ścianą, a obecnie węższą i niższą od niego półkolistą apsydą. Nawa jest również dwuprzęsłowa, o takiej samej szerokości i wysokości co prezbiterium, oddzielona od niego ostrołukowym łukiem tęczowym. Od zachodu do nawy przylega przysadzista trójkondygnacyjna wieża zwieńczona barokowym hełmem baniastym z latarnią.
Do wyposażenia wnętrza, utrzymanego w stylu późnobarokowym i rokokowym, należą m.in.: ołtarz główny z 1 połowy XVIII w., dwa ołtarz boczne z 3 ćwierci XVIII w., obraz Anioła Stróża (1635 r.), barokowa chrzcielnica (XVII w.) i rokokowa ambona z XVII w.
Historia.
Budowa kościoła rozpoczęła się na przełomie XIV i XV wieku w miejscu dawnej budowli na wzgórzu nad Wisłą. W 1538 roku została konsekrowana i oddana do użytku. Jego bryła została stopniowo uzupełniona rozbudowami: w 1565 r. powstała od północy kaplica pw. Jedenastu Tysięcy Dziewic, obecnie pw. Pięciu Ran Chrystusa i św. Zyty, w 1580 r. dostawiono od zachodu wieżę, w 1622 powiększono prezbiterium o półkolistą apsydę, a w 1635 r. dobudowano od południa kaplicę pw. Aniołów Stróżów, obecnie pw. Matki Boskiej Szkaplerznej.
W 1780 roku dobudowana została niewielka wieżyczka na środku dachu kościoła.
W przeszłości fara bywała wiele razy zalewana w wyniku powodzi. Dwie takie powodzie upamiętniają wyryte na cegłach ściany daty. Dopiero powstanie Bulwarów w XIX wieku zapobiegło zalewaniu kościoła.
W 1650 roku erygowano bractwo Aniołów Stróżów, którzy opiekowali się kaplicą południową. Wcześniej opiekował się nim cech krawiecki. Umieszczono w nim ołtarz Św. Barbary i Klemensa, nad którym pieczę sprawował cech rybacki.
W 1741 roku papież Benedykt XIV erygował bractwo filadelficzne, którego siedzibą była kaplica pw. Jedenastu Tysięcy Dziewic.
W 1921 roku mieszkańcy ufundowali votum w postaci obrazu Matki Boskiej Częstochowskiej w srebrnej sukni. Okazali w ten sposób wdzięczność za ocalenie kraju przed bolszewikami.

</doc>
<doc id="1326473" url="https://pl.wikipedia.org/wiki?curid=1326473" title="I liga polska na żużlu (2005)">
I liga polska na żużlu (2005)

I liga polska na żużlu w sezonie 2005. 

</doc>
<doc id="1326474" url="https://pl.wikipedia.org/wiki?curid=1326474" title="Kudelicze">
Kudelicze

Kudelicze – wieś w Polsce położona w województwie podlaskim, w powiecie siemiatyckim, w gminie Mielnik. Samodzielną wsią miejscowość została 1 stycznia 2013. Wcześniej stanowiła część wsi Maćkowicze
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.
Linki zewnętrzne.
 

</doc>
<doc id="1326475" url="https://pl.wikipedia.org/wiki?curid=1326475" title="Ramat Jochanan">
Ramat Jochanan

Ramat Jochanan (hebr. רמת יוחנן) - kibuc położony w Samorządzie Regionu Zewulun, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w Dolinie Zewulon, na wschód od miasta Hajfy.
Historia.
Kibuc został założony w 1932 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326477" url="https://pl.wikipedia.org/wiki?curid=1326477" title="Droga wojewódzka nr 658">
Droga wojewódzka nr 658

Droga wojewódzka nr 658 (DW658) – droga wojewódzka w województwie podlaskim łącząca Kajankę (droga wojewódzka nr 693) z Kudeliczami (droga wojewódzka nr 640) o długości 8,5 km. 
Z powodu bliskiego położenia tej trasy (8 km od Siemiatycz na wschód) oraz jego przebiegu (północ-południe) bywa nazywana niekiedy częścią obwodnicy Siemiatycz – pozwala np. osobom jadącym z Węgrowa dojechać do Hajnówki bez konieczności podróży przez centrum Siemiatycz. 

</doc>
<doc id="1326484" url="https://pl.wikipedia.org/wiki?curid=1326484" title="Rancor">
Rancor

Rancory – fikcyjne zwierzę z uniwersum "Gwiezdnych wojen". Rzadko występujące drapieżniki, powszechnie znane w galaktyce i uważane za bardzo niebezpieczne ze względu na dzikość i agresywność w połączeniu z dużymi rozmiarami i siłą. Wywodzą się prawdopodobnie z planety Ottethan, jednak na kilku planetach (m.in. na Dathomirze) gatunek ten rozwijał się niezależnie przez tak długi czas, że wykształciły się tam pewne szczególne cechy. Jedną z tych istot trzymał dla rozrywki w podziemiach swojego pałacu na Tatooine Jabba.
Fizjologia.
Rancory osiągają przeróżne rozmiary, od kilku do nawet kilkudziesięciu metrów. Najczęściej spotykane są 5-10 metrowe osobniki.
Rancory opierają ciężar swojego ciała na dwóch potężnych kończynach dolnych podobnych do pni. Ich skóra może mieć przeróżne ubarwienie, najczęściej szary, brązowy i zielony. Często jest upstrzona plamkami i cętkami, a także różnej wielkości wyrostkami. Mają też niepasujące do masywnego ciała długie, szczupłe kończyny górne, których palce są zakończone ostrymi pazurami oraz czarne oczy i potężne szczęki, pełne ogromnych kłów. Gruba i wytrzymała skóra chroni przed pociskami blasterów czy niektórymi rodzajami broni siecznej.
Rancory posiadają cechy zarówno gadów, jak i ssaków. Zaliczają się do zwierząt żyworodnych, lecz samice nie karmią młodych piersią. Każdorazowo rodzą dwoje młodych. Młode rancory mają 3 metry wysokości i chwytają się brzucha lub pleców matki.
Dobrze karmione i trzymane wśród innych osobników tego gatunku rancory nie przejawiają z reguły nadmiernej agresji, jednak zawsze pozostają stworzeniami bardzo niebezpiecznymi.
Występowanie.
Pojedyncze egzemplarze tych istot lub też niewielkie szczepy, można spotkać na planetach rozrzuconych po całym obszarze galaktyki. Ich obecność można wytłumaczyć przemytem tych stworzeń do celów pociągowych, czy też do wykorzystania jako bojowe wierzchowce. Stwory te upodobali sobie zwłaszcza niektórzy przywódcy organizacji przestępczych, trzymając je jako znak prestiżu oraz narzędzie terroryzowania podwładnych.
Dathomira.
Na Dathomirę rancory dotarły w wyniku rozbicia się transportującego je statku kosmicznego. Liczba ocalałych istot była wystarczająca, żeby zapoczątkować cały szczep tych drapieżników, który następnie ewoluował niezależnie. Rancory występujące na Dathomirze osiągają zazwyczaj większe rozmiary, posiadają też generalnie wyższy współczynnik inteligencji, niż ich pozostałe podgatunki i dają się tresować. Z tego względu bywają wykorzystywane przez Wiedźmy jako wierzchowce oraz do przewożenia towarów, a także do pomocy przy większych budowach.
Lehon.
Podobnie jak na Dathomirę, rancory dotarły na planetę Rakatan w wyniku katastrofy kosmicznej – w tym przypadku wywołanej przez pole zakłócające generowane w układzie Gwiezdnej Kuźni przez systemy starożytnej świątyni na Lehonie.
Taris.
Około roku 3996 BBY jeden rancor żył w podziemiach planety Taris. Podczas próby dostania się do bazy Vulkarów trafił na niego Revan i zabił go.
Tatooine.
Na Tatooine posiadaczem rancora był Jabba. Zwierzę znajdowało się pierwotnie w posiadaniu Grendu, bothańskiego handlarza z układu Tarsunt specjalizującego się w „artykułach egzotycznych”. Ten zlecił Grizzidowi, niezależnemu pilotowi, przewiezienie stwora jego lekkim frachtowcem (nie jest znany odbiorca docelowy). Podczas podróży zwierzę wydostało się z klatki i doprowadziło do rozbicia transportowca na Tatooine.
Wrak frachtowca odnaleźli Jawowie, ale podczas próby „pozyskania” z niego przydatnych części natknęli się na rancora, który zmasakrował część plemienia. Pozostali umknęli, a wieść o wraku dotarła od nich do Biba Fortuny i Bidlo Kwerve’a, poruczników w organizacji Jabby. Ci postanowili dostarczyć stwora w prezencie urodzinowym swojemu szefowi. Jabbie bardzo spodobał się prezent – Fortunę nagrodził za niego stanowiskiem naczelnego majordomusa, natomiast Bidlo stał się pierwszą ofiarą nowego stwora w menażerii bossa świata przestępczego.
Rancora umieszczono w podziemnym lochu, a jako jego opiekuna podwładni Jabby zatrudnili Malakiliego, dotychczasowego pracownika Circus Horrificus. Ten stopniowo zyskał zaufanie gigantycznego stwora, pewnego razu wyprowadził go nawet na „spacer” po powierzchni Tatooine. Podczas podróży jego skif odmówił posłuszeństwa, a rancor zniknął na horyzoncie. Wrócił jednak, kiedy poruszający się pieszo Malakili został zaatakowany przez Jeźdźców Pustyni i uratował go, pokonując równocześnie w walce ich banthy.
Śmierć Rancora.
Hutt trzymał rancora w jaskini pod salą tronową i karmił go więźniami, natrętnymi reporterami lub nieposłuszną służbą, wrzucanymi tam zazwyczaj za pomocą zapadni. Lubił też wystawiać przeciw potworowi kolejne, coraz to groźniejsze stwory sprowadzane z odległych zakątków galaktyki. Malakili wiedział, że to tylko kwestia czasu, aż rancor przegra którąś walkę (Hutt miał w planach złowienie Smoka Krayt), w związku z czym porozumiał się z Lady Valarian celem wykradzenia zwierzęcia i ucieczki z nim od Jabby. Do tego jednak nie doszło ze względu na przybycie Luke’a Skywalkera, który zabił rancora przy pomocy ciężkiej bramy w lochu.

</doc>
<doc id="1326485" url="https://pl.wikipedia.org/wiki?curid=1326485" title="Greg Louganis">
Greg Louganis

Gregory Efthimios Louganis (ur. 29 stycznia 1960 r. w El Cajon) – amerykański skoczek do wody. Wielokrotny medalista olimpijski.
Ma szwedzkie i samoańskie korzenie, jednak został adoptowany przez rodzinę greckiego pochodzenia. Uchodzi za jednego z najwybitniejszych skoczków do wody w historii. Na igrzyskach debiutował w Montrealu w roku 1976, ostatni raz wystąpił w Seulu dwanaście lat później. Za każdym razem, podczas trzech startów, zdobywał medale (łącznie pięć). Pierwszy krążek – srebrny – wywalczył w skokach z wieży. W 1980 r. był wielkim faworytem, jednak Amerykanie zbojkotowali igrzyska w Moskwie. Cztery lata później zdobył złote medale w obu olimpijskich konkurencjach – skokach z wieży i platformy. W Seulu powtórzył swój wyczyn. Był także pięć razy mistrzem świata (dublet w 1982 i 1986).
W Seulu podczas zawodów doznał kontuzji – uderzył się w głowę i do wody skoczył z okrwawioną głową. Kontrowersje pojawiły się kilka lat później, gdy ujawnił, że już wtedy był nosicielem HIV. Jest również sześciokrotnym złotym medalistą igrzysk panamerykańskich, te tytuły wywalczył na igrzyskach w San Juan, Caracas oraz Indianapolis.
W 1995 roku opublikował autobiografię "Breaking the Surface", która doczekała się filmowej adaptacji dwa lata później ().

</doc>
<doc id="1326486" url="https://pl.wikipedia.org/wiki?curid=1326486" title="Osbert Peake">
Osbert Peake

Osbert Peake, 1. wicehrabia Ingleby (ur. 30 grudnia 1897, zm. 11 października 1966) – brytyjski polityk, członek Partii Konserwatywnej, minister w rządach Winstona Churchilla i Anthony'ego Edena.
Życiorys.
Wykształcenie odebrał w Eton College, w Sandhurst oraz w Christ Church na Uniwersytecie Oksfordzkim. Studia ukończył w 1919 r. Walczył podczas I wojny światowej w szeregach Northamptonshire Yeomanry oraz Coldstream Guards. W 1923 r. rozpoczął praktykę adwokacką w korporacji Inner Temple. W 1929 r. został wybrany do Izby Gmin jako reprezentant okręgu Leeds North. Po likwidacji tego okręgu w 1955 r. reprezentował okręg wyborczy Leeds North East.
W 1939 r. objął stanowisko podsekretarza stanu w ministerstwie spraw wewnętrznych. W latach 1944-1945 był finansowym sekretarzem skarbu. Po powrocie konserwatystów do władzy w 1951 r. objął stanowisko ministra zabezpieczenia socjalnego (od 1953 r. urząd nosił nazwę ministra emerytur i zabezpieczenia socjalnego). Od 1954 r. był członkiem gabinetu. Zasiadał w nim do grudnia 1955 r. Rok później otrzymał tytuł 1. wicehrabiego Ingleby i zasiadł w Izbie Lordów.
19 czerwca 1922 r. poślubił lady Joan Capell (28 lutego 1899 – 1979), córkę George'a Capella, 7. hrabiego Essex, i Adeli Grant, córki Beacha Granta. Osbert i Joan mieli razem syna i cztery córki:
Lord Ingleby zmarł w 1966 r. Tytuł wicehrabiego odziedziczył jego jedyny syn.

</doc>
<doc id="1326487" url="https://pl.wikipedia.org/wiki?curid=1326487" title="Wicehrabia Ingleby">
Wicehrabia Ingleby

Wicehrabiowie Ingleby 1. kreacji (parostwo Zjednoczonego Królestwa)

</doc>
<doc id="1326489" url="https://pl.wikipedia.org/wiki?curid=1326489" title="Droga wojewódzka nr 640">
Droga wojewódzka nr 640

Droga wojewódzka nr 640 – droga wojewódzka w województwie podlaskim (w powiecie siemiatyckim) łącząca Siemiatycze z miejscowością Koterka o długości ok. 24 km. Droga jest przedłużeniem drogi krajowej nr 62. Trasa kończy się w Koterce 3 km przed granicą z Białorusią. 

</doc>
<doc id="1326493" url="https://pl.wikipedia.org/wiki?curid=1326493" title="Order Korony Żelaznej">
Order Korony Żelaznej

Order Korony Żelaznej () – order zasługi Cesarstwa Austrii (później Austro-Węgier) nadawany w latach 1816-1918, przejęty w 1815 wraz z Lombardią po upadku napoleońskiego Królestwa Włoch
Historia.
Order został ustanowiony pod francuską nazwą "Ordre Royal de la Couronne de Fer" dnia 5 czerwca 1805 roku przez Napoleona I, który po wyborze na króla Italii koronował się w Mediolanie 26 maja 1805. Po przyłączeniu Lombardo-Wenecji do Cesarstwa Austrii cesarz Franciszek I odnowił order, przejęty już w 1815, w dniu swych urodzin (12 lutego 1816) pod nową niemiecką nazwą "Orden der Eisernen Krone". 
W statutach zachowano trzy klasy:
przepisów statutowych nie przestrzegano jednak, gdyż do roku 1856 dokonano już przez 40 lat ok. 2 tys. nadań. Kobiety orderu otrzymać nie mogły.
Po roku 1868 nie nadawano orderu poddanym Italii, z wyjątkiem osób zatrudnionych w Watykanie. Według ustaleń dworów rzymskiego i wiedeńskiego orderu miano więcej nie nadawać po zgonie cesarza Franciszka Józefa, ale w warunkach I wojny światowej, kiedy Austro-Węgry i Italia stały się przeciwnikami wojennymi, Wiedeń nie dotrzymał obietnicy.
Do roku 1884 z posiadaniem I klasy związany był tytuł tajnego radcy, a więc – ekscelencji, II klasa dawała tytuł barona, a III klasa nobilitację, co doprowadziło nieomal do inflacji tytułów szlacheckich, czemu austriackie MSW położyło kres w 1884. Mimo utraty Lombardii na rzecz Królestwa Sardynii (1859) order nadal nadawano aż do upadku monarchii w 1918. Jego włoski bliźniak, Order Korony Italii, z Żelazną Koroną Longobardów w medalionie środkowym awersu, istniał do roku 1947.
Kawalerowie I klasy – wielkiego krzyża – mieli prawo zwracać się do monarchy "per" „mój kuzynie”.
Insygnia.
Odznaka: nad Żelazną Koroną na awersie umieszczono dwugłowego orła austriackiego z niebieską tarczą na piersi, na której widniał złoty monogram odnowiciela orderu „F”. Na rewersie znajdowała się data odnowienia, 1815. Zawieszką była korona austriackiego cesarstwa, tzw. korona rudolfińska.
Gwiazda, przysługująca jedynie kawalerom I klasy, była srebrna, ośmiopromienna i nosiła w środku wyobrażenie Żelaznej Korony otoczonej dewizą austriackiego orderu „AVIDA ET AUCTA” („PRADAWNA I ROZSZERZONA”).
Nakładany przy szczególnych uroczystościach łańcuch orderowy składał się z ogniw trzech rodzajów, splecionego monogramu FP ("Franciscus Primus"), „żelaznej korony” i wieńca z liści dębowych.
Wstęga orderowa była za czasów napoleońskich pomarańczowa z obustronnymi zielonymi bordiurami, za czasów austriackich żółta z niebieskimi bordiurami.
12 marca 1860 wprowadzono dekorację wojenną (niem.: "Kriegs-Dekoration", skrót: K.-D.). Przy niższych stopniach orderu dodawano pod koroną-zawieszką dwa skrzyżowane złote miecze, przy I klasie otaczano dwugłowego orła oznaki dwiema emaliowanymi na zielono gałązkami lauru, na gwieździe umieszczano pod medalionem środkowym dwa skrzyżowane miecze. W późniejszych latach usunięto miecze z oznaki i ozdabiano order wojenny gałązkami laurowymi, dawniej przysługującymi tylko I klasie.

</doc>
<doc id="1326494" url="https://pl.wikipedia.org/wiki?curid=1326494" title="Okręg wyborczy Leeds North">
Okręg wyborczy Leeds North

Okręg wyborczy Leeds North powstał w 1885 r. i wysyłał do brytyjskiej Izby Gmin jednego deputowanego. Okręg obejmował północną część miasta Leeds. Został zlikwidowany w 1955 r.

</doc>
<doc id="1326495" url="https://pl.wikipedia.org/wiki?curid=1326495" title="Scardinus graecus">
Scardinus graecus



</doc>
<doc id="1326496" url="https://pl.wikipedia.org/wiki?curid=1326496" title="Blok konstytucyjny">
Blok konstytucyjny

Blok konstytucyjny – we francuskiej praktyce konstytucyjnej określenie źródeł prawa konstytucyjnego. Na blok składają się:

</doc>
<doc id="1326497" url="https://pl.wikipedia.org/wiki?curid=1326497" title="Onari Kimura">
Onari Kimura

 – japoński lekarz neurolog i neuropatolog. Studiował na Tokijskim Uniwersytecie Cesarskim; ukończył studia w 1910 roku. Od 1911 do 1915 uczył się patologii w Niemczech i Francji. Później pracował na Wydziale Psychiatrii Szkoły Medycznej Mukden. W 1923 roku na zaproszenie Spielmeyera pracował w jego laboratorium, razem z Hugonem Spatzem zajmował się wtedy chorobą Picka i wspólnie z nim przedstawił jeden z jej pierwszych opisów.

</doc>
<doc id="1326499" url="https://pl.wikipedia.org/wiki?curid=1326499" title="Thomas Watkins Ligon">
Thomas Watkins Ligon

Thomas Watkins Ligon (ur. 10 maja 1810, zm. 12 stycznia 1881) – amerykański prawnik i polityk.
W latach 1845–1849 przez dwie kadencje Kongresu Stanów Zjednoczonych jako działacz Partii Demokratycznej był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.
W latach 1854–1858 piastował stanowisko gubernatora stanu Maryland.

</doc>
<doc id="1326500" url="https://pl.wikipedia.org/wiki?curid=1326500" title="Pterois antennata">
Pterois antennata



</doc>
<doc id="1326502" url="https://pl.wikipedia.org/wiki?curid=1326502" title="Droga wojewódzka nr 618">
Droga wojewódzka nr 618

Droga wojewódzka nr 618 (DW618) – droga wojewódzka w województwie mazowieckim łącząca Wyszków z miejscowością Gołymin-Ośrodek przez Pułtusk o długości ok. 45 km. 

</doc>
<doc id="1326504" url="https://pl.wikipedia.org/wiki?curid=1326504" title="Canon EOS 400D">
Canon EOS 400D

Canon EOS 400D – cyfrowa lustrzanka jednoobiektywowa, produkowana przez japońską firmę Canon. Aparat wszedł na rynek 24 sierpnia 2006 roku zastępując model 350D. Należy do systemu Canon EOS. Pasują do niego wszystkie obiektywy z tego systemu, zarówno EF jak i EF-S.

</doc>
<doc id="1326508" url="https://pl.wikipedia.org/wiki?curid=1326508" title="Leukocytoklastyczne zapalenie naczyń">
Leukocytoklastyczne zapalenie naczyń



</doc>
<doc id="1326509" url="https://pl.wikipedia.org/wiki?curid=1326509" title="John Wethered">
John Wethered

John Wethered (ur. 8 maja 1809, zm. 15 lutego 1888) – amerykański przedsiębiorca i polityk związany z Partią Wigów.
W latach 1843–1845 przez jedną kadencję Kongresu Stanów Zjednoczonych był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1326511" url="https://pl.wikipedia.org/wiki?curid=1326511" title="Droga wojewódzka nr 620">
Droga wojewódzka nr 620

Droga wojewódzka nr 620 (DW620) – droga wojewódzka w województwie mazowieckim łącząca Przewodowo-Parcele (droga wojewódzka nr 618 z Nowym Miastem (droga wojewódzka nr 632) o długości 23,5 km. 

</doc>
<doc id="1326512" url="https://pl.wikipedia.org/wiki?curid=1326512" title="Amarusion">
Amarusion

Amarusion (gr. "Αμαρούσιον") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba i jedyna miejscowość gminy Amarusion. W 2011 roku liczyło 72 333 mieszkańców. Położone w granicach Wielkich Aten.

</doc>
<doc id="1326515" url="https://pl.wikipedia.org/wiki?curid=1326515" title="LVT Amtrac">
LVT Amtrac



</doc>
<doc id="1326516" url="https://pl.wikipedia.org/wiki?curid=1326516" title="LVT(1)">
LVT(1)



</doc>
<doc id="1326517" url="https://pl.wikipedia.org/wiki?curid=1326517" title="LVT(2)">
LVT(2)



</doc>
<doc id="1326518" url="https://pl.wikipedia.org/wiki?curid=1326518" title="LVT(3)">
LVT(3)



</doc>
<doc id="1326519" url="https://pl.wikipedia.org/wiki?curid=1326519" title="LVT(4)">
LVT(4)



</doc>
<doc id="1326520" url="https://pl.wikipedia.org/wiki?curid=1326520" title="LCM(1)">
LCM(1)



</doc>
<doc id="1326522" url="https://pl.wikipedia.org/wiki?curid=1326522" title="LCM(2)">
LCM(2)



</doc>
<doc id="1326523" url="https://pl.wikipedia.org/wiki?curid=1326523" title="LCM(3)">
LCM(3)



</doc>
<doc id="1326524" url="https://pl.wikipedia.org/wiki?curid=1326524" title="LCM(4)">
LCM(4)



</doc>
<doc id="1326525" url="https://pl.wikipedia.org/wiki?curid=1326525" title="LCM(5)">
LCM(5)



</doc>
<doc id="1326526" url="https://pl.wikipedia.org/wiki?curid=1326526" title="LCM(6)">
LCM(6)



</doc>
<doc id="1326527" url="https://pl.wikipedia.org/wiki?curid=1326527" title="LCM(7)">
LCM(7)



</doc>
<doc id="1326528" url="https://pl.wikipedia.org/wiki?curid=1326528" title="LSH">
LSH



</doc>
<doc id="1326529" url="https://pl.wikipedia.org/wiki?curid=1326529" title="LSI(M)">
LSI(M)



</doc>
<doc id="1326530" url="https://pl.wikipedia.org/wiki?curid=1326530" title="LSI(L)">
LSI(L)



</doc>
<doc id="1326531" url="https://pl.wikipedia.org/wiki?curid=1326531" title="AP-APD">
AP-APD



</doc>
<doc id="1326532" url="https://pl.wikipedia.org/wiki?curid=1326532" title="LST">
LST



</doc>
<doc id="1326533" url="https://pl.wikipedia.org/wiki?curid=1326533" title="Paweł Księżak">
Paweł Księżak

Paweł Krzysztof Księżak (ur. 18 czerwca 1979 w Opolu) – polski poeta.
Jeden z najwcześniej debiutujących młodych poetów pokolenia 79. W dniu 1 czerwca 1993, jako czternastoletni chłopiec, wyrecytował na opolskim rynku z pamięci ponad 70 utworów. Rok później jego wiersze ukazały się drukiem w „Gazecie Wyborczej” (dodatek regionalny „Gazeta w Opolu”). Filolog polski, absolwent Uniwersytetu Opolskiego. Organizator wielu wieczorków poetyckich na terenie miasta Opola. Ważniejsze publikacje: "Chochlik dzikich myśli i uczuć" – 2002, "Patrząc w miłość" – 2003, "Ale są święta" – 2007, "Ogrody światła" – 2008.
Należy do Opolskiego Towarzystwa Fotograficznego. W 2019 kandydował bez powodzenia do Sejmu z warszawskiej listy Prawa i Sprawiedliwości.

</doc>
<doc id="1326534" url="https://pl.wikipedia.org/wiki?curid=1326534" title="LCT(1)">
LCT(1)



</doc>
<doc id="1326535" url="https://pl.wikipedia.org/wiki?curid=1326535" title="LCT(2)">
LCT(2)



</doc>
<doc id="1326536" url="https://pl.wikipedia.org/wiki?curid=1326536" title="LCT(3)">
LCT(3)



</doc>
<doc id="1326537" url="https://pl.wikipedia.org/wiki?curid=1326537" title="LCT(4)">
LCT(4)



</doc>
<doc id="1326538" url="https://pl.wikipedia.org/wiki?curid=1326538" title="LCT(5)">
LCT(5)



</doc>
<doc id="1326539" url="https://pl.wikipedia.org/wiki?curid=1326539" title="LCT(6)">
LCT(6)



</doc>
<doc id="1326540" url="https://pl.wikipedia.org/wiki?curid=1326540" title="LCT(7)">
LCT(7)



</doc>
<doc id="1326541" url="https://pl.wikipedia.org/wiki?curid=1326541" title="LCT(8)">
LCT(8)



</doc>
<doc id="1326542" url="https://pl.wikipedia.org/wiki?curid=1326542" title="LCI(L)">
LCI(L)



</doc>
<doc id="1326543" url="https://pl.wikipedia.org/wiki?curid=1326543" title="LCI(S)">
LCI(S)



</doc>
<doc id="1326545" url="https://pl.wikipedia.org/wiki?curid=1326545" title="LCF">
LCF



</doc>
<doc id="1326546" url="https://pl.wikipedia.org/wiki?curid=1326546" title="LCS">
LCS

Termin LCS może oznaczać:

</doc>
<doc id="1326547" url="https://pl.wikipedia.org/wiki?curid=1326547" title="Gęstość grafu">
Gęstość grafu



</doc>
<doc id="1326548" url="https://pl.wikipedia.org/wiki?curid=1326548" title="LCG">
LCG



</doc>
<doc id="1326549" url="https://pl.wikipedia.org/wiki?curid=1326549" title="LCT(R)">
LCT(R)



</doc>
<doc id="1326553" url="https://pl.wikipedia.org/wiki?curid=1326553" title="Lista jednostek Armii Konfederacji ze stanu Maryland">
Lista jednostek Armii Konfederacji ze stanu Maryland

Lista jednostek Armii Konfederacji ze stanu Maryland w czasie wojny secesyjnej 1861-1865.

</doc>
<doc id="1326556" url="https://pl.wikipedia.org/wiki?curid=1326556" title="Homeopatyczny układ okresowy">
Homeopatyczny układ okresowy



</doc>
<doc id="1326561" url="https://pl.wikipedia.org/wiki?curid=1326561" title="Zawody">
Zawody



</doc>
<doc id="1326563" url="https://pl.wikipedia.org/wiki?curid=1326563" title="Teoria lokalizacji stref produkcji rolniczej">
Teoria lokalizacji stref produkcji rolniczej

Teoria lokalizacji stref produkcji rolniczej – model przedstawiający rozmieszczenie różnych rodzajów produkcji rolnej wokół jednego centralnie zorganizowanego rynku zbytu jakim jest miasto. Autorem tej teorii jest Johann Heinrich von Thünen, XIX-wieczny ekonomista niemiecki. Była to jedna z pierwszych teorii lokalizycyjnych. 
Thünen przyjął następujące założenia:
Teoria Thünena stanowiła podstawę dla teorii Webera i Löscha.

</doc>
<doc id="1326564" url="https://pl.wikipedia.org/wiki?curid=1326564" title="Bitwa morska pod Naupaktos">
Bitwa morska pod Naupaktos

Bitwa morska pod Naupaktos – starcie zbrojne, które miało miejsce w roku 429 p.n.e. w trakcie I fazy II wojny peloponeskiej (431 p.n.e. – 404 p.n.e.) tzw. wojnie archidamijskiej (431 p.n.e. – 421 p.n.e.)
Po klęsce w bitwie koło przylądka Rhion flota peloponeska popłynęła do Kyllene, gdzie naprawiła uszkodzone jednostki i zwiększyła ich liczbę do 77. Na czele floty znajdował się strateg Knemon i jego spartańscy doradcy. Ateńczycy tymczasem mieli do dyspozycji 20 trier, gdyż resztę odesłali do zadań na Krecie. Obie floty spotkały się w pobliżu Molykrion, gdzie stanęły w odległości 5 km od siebie. Przez najbliższy tydzień flota peloponeska mimo przewagi liczebnej nie kwapiła się do ataku. W końcu Knemon dał rozkaz wypłynięcia w kierunku północno-wschodnim. Flota płynęła w czterech szeregach, mając na czele 20 najszybszych trier, które upozorowały atak na miasto Naupaktos. Peloponezyjczycy zamierzali wywabić flotę Formiona i otoczyć ją a następnie zniszczyć.
Po dostrzeżeniu płynących okrętów ateńskich, Peloponezyjczycy wykonali zwrot, atakując wroga od frontu. Jedenastu okrętom ateńskim udało się ominąć przeciwnika i dopłynąć do Naupaktos. Pozostałe dziewięć wpadło w ręce zwycięzców, a załogi okrętów zostały wybite. Nielicznym żołnierzom udało się dopłynąć wpław do brzegu.
Tymczasem okręty, które przedostały się do Naupaktos, zwróciły się dziobami w stronę morza, po czym zatopiły jedną z trier peloponeskich, która zbytnio zbliżyła się do szyku ateńskiego. Pozostałe triery zatrzymały się a ich załogi obawiały się dalszego ataku. Kilka trier, które dopłynęły później na skutek nieznajomości terenu wpadło na mieliznę. W tej chwili Formion uderzył na Peloponezyjczyków siłami 10 okrętów ateńskich, zmuszając flotę przeciwnika do ucieczki w kierunku Panormos. W ręce ateńczyków wpadło 6 trier wraz z całymi załogami. Odzyskano też własne okręty, utracone wcześniej. Łącznie Ateńczycy zdobyli 18 trier, stracili zaś jeden okręt.
Po walce flota peloponeska wycofała się do Koryntu. Ateńczycy zaś wzmocnieni kolejnymi dwudziestoma okrętami przystąpili do blokady Zatoki Korynckiej.

</doc>
<doc id="1326565" url="https://pl.wikipedia.org/wiki?curid=1326565" title="Illicium anisatum">
Illicium anisatum



</doc>
<doc id="1326566" url="https://pl.wikipedia.org/wiki?curid=1326566" title="Wyznanie wiary polskiego dziecka">
Wyznanie wiary polskiego dziecka



</doc>
<doc id="1326570" url="https://pl.wikipedia.org/wiki?curid=1326570" title="Kto ty jesteś?">
Kto ty jesteś?



</doc>
<doc id="1326575" url="https://pl.wikipedia.org/wiki?curid=1326575" title="Callinectes sapidus">
Callinectes sapidus



</doc>
<doc id="1326578" url="https://pl.wikipedia.org/wiki?curid=1326578" title="Droga wojewódzka nr 632">
Droga wojewódzka nr 632

Droga wojewódzka nr 632 (DW632) – droga wojewódzka w województwie mazowieckim łącząca podwarszawskie Marki z Płońskiem. 
Droga wojewódzka klasy GP łącząca miejscowości Płońsk - Nowe Miasto - Nasielsk - Dębe - Legionowo - Rembelszczyzna - Marki. Całkowita długość drogi 72,085 km. Droga częściowo wyremontowana w 2009 roku. Na odcinku Rembelszczyzna - Legionowo ograniczenie tonażowe do 20 t. Trasa omija aglomerację warszawską od północy.

</doc>
<doc id="1326579" url="https://pl.wikipedia.org/wiki?curid=1326579" title="Maria Laura Koburg">
Maria Laura Koburg



</doc>
<doc id="1326580" url="https://pl.wikipedia.org/wiki?curid=1326580" title="James Stuart (1. wicehrabia Stuart of Findhorn)">
James Stuart (1. wicehrabia Stuart of Findhorn)

James Gray Stuart, 1. wicehrabia Stuart of Findhorn MVO, CH (ur. 9 lutego 1897 w Edynburgu, zm. 20 lutego 1971) – brytyjski arystokrata i polityk, członek Partii Konserwatywnej, minister w rządach Winstona Churchilla i Anthony’ego Edena.
Życiorys.
Był młodszym synem Mortona Stuarta, 17. hrabiego Moray, i Edith Palmer. Walczył podczas I wojny światowej w szeregach Royal Scots. Dosłużył się rangi kapitana i otrzymał Military Cross.
4 sierpnia 1923 r. poślubił lady Rachel Cavendish (22 stycznia 1902 – 2 października 1977), córkę Victora Cavendisha, 9. księcia Devonshire, i lady Evelyn Petty-Fitzmaurice, córki 5. markiza Lansdowne. James i Rachel mieli razem syna i córkę:
W 1923 r. został wybrany do Izby Gmin jako reprezentant okręgu Moray and Nairn. W 1939 r. został członkiem Tajnej Rady. W latach 1941–1948 był głównym whipem Partii Konserwatywnej. W latach 1941–1945 był parlamentarnym sekretarzem skarbu. W latach 1950–1952 był przewodniczącym Szkockiej Partii Unionistycznej. W latach 1951–1957 był członkiem gabinetu jako minister ds. Szkocji. W 1957 r. otrzymał Order Kawalerów Honorowych. 20 listopada 1959 r. otrzymał tytuł 1. wicehrabiego Stuart of Findhorn i zasiadł w Izbie Lordów. Tytuł parowski odziedziczył jego jedyny syn.

</doc>
<doc id="1326583" url="https://pl.wikipedia.org/wiki?curid=1326583" title="Deflazakort">
Deflazakort

Deflazakort (łac. "Deflazacortum") – organiczny związek chemiczny, syntetyczny glikokortykosteroid; lek o działaniu przeciwzapalnym i immunosupresyjnym.
Ma mniej nasilone działania niepożądane, takie jak zaburzenia w gospodarce węglowodanowej i wapniowej czy skłonność do powstawania osteoporozy. Charakteryzuje się raczej krótkotrwałym hamowaniem podwzgórza i przysadki względem innych steroidów.
Lek nie jest dostępny w Polsce.

</doc>
<doc id="1326584" url="https://pl.wikipedia.org/wiki?curid=1326584" title="Wicehrabia Stuart of Findhorn">
Wicehrabia Stuart of Findhorn

Wicehrabiowie Stuart of Findhorn 1. kreacji (parostwo Zjednoczonego Królestwa)
Dziedzic tytułu wicehrabiego Stuart of Findhorn: Andrew Moray Stuart, przyrodni brat 3. wicehrabiego

</doc>
<doc id="1326595" url="https://pl.wikipedia.org/wiki?curid=1326595" title="U progu życia (film 1985)">
U progu życia (film 1985)

U progu życia (tytuł oryginalny: "Në prag të jetës") – albański film fabularny z roku 1985 w reżyserii Piro Milkaniego, na motywach dramatu Dhimitra Xhuvaniego.
Opis fabuły.
Film podejmuje problem przygotowania młodzieży do samodzielnego życia w społeczeństwie. Dwoje młodych ludzi: Ardi i Rina zakochuje się w sobie i próbuje przekonać do ich związku nieprzychylne im otoczenie.

</doc>
<doc id="1326596" url="https://pl.wikipedia.org/wiki?curid=1326596" title="Sorghum japonicum">
Sorghum japonicum



</doc>
<doc id="1326597" url="https://pl.wikipedia.org/wiki?curid=1326597" title="Ekrem Akurgal">
Ekrem Akurgal

Ekrem Akurgal (ur. 30 marca 1911 w Tulkarm; zm. 1 listopada 2002 w Izmirze) − turecki archeolog.
Od 1949 profesor uniwersytetu w Ankarze. Był znawcą sztuki hetyckiej i urartyjskiej, badacz początków sztuki greckiej i jej związku z Anatolią. Kierował licznymi pracami archeologicznymi między innymi w Smyrnie, Eretrii, Fokai, Synopie.
Był wieloletnim naczelnym komisarzem tureckiego urzędu do spraw zabytków starożytnych, oraz autorem wielokrotnie wznawianego dzieła "Ancient Civilization and Runis of Turkey" wydanego w 1969.

</doc>
<doc id="1326599" url="https://pl.wikipedia.org/wiki?curid=1326599" title="Jana Frey">
Jana Frey

Jana Frey (ur. 17 kwietnia 1969 w Düsseldorfie) – niemiecka pisarka, autorka książek dla dzieci i młodzieży. Współpracuje także z telewizją. Jej utwory często mają za tematykę poważne problemy nastolatków: uzależnienia, ucieczkę z domu, wczesne macierzyństwo czy ciężkie choroby. 
Książki Jany Frey są w Polsce wydawane przez Zakład Narodowy im. Ossolińskich. 

</doc>
<doc id="1326605" url="https://pl.wikipedia.org/wiki?curid=1326605" title="Redykołka">
Redykołka

Redykołka (redykawka) – rodzaj sera wytwarzanego głównie na Podhalu i w Beskidzie Śląskim. W obu tych miejscach pierwsi wytwarzali ją tamtejsi pasterze wołoscy. Redykołka często mylona jest z oscypkiem. Podobieństwo wynika z faktu, że produkowana jest z resztek sera, które nie wystarczyły do wytworzenia oscypka, czyli z resztek przetworzonego bundzu. Redykołka charakteryzuje się zapachem i posmakiem wędzenia oraz pikantnym, lekko słonym smakiem będącym wynikiem moczenia sera w solance.
Redykołki najczęściej formuje się w kształty zwierząt (owiec, koników, jeleni, kur, kogutów, niedźwiadków), serc (parzenic) lub wrzecion.
Ser ten niegdyś popularny był jako upominek, dawany (i wyrabiany) zawsze w parach (po 2 sztuki) przy różnych okazjach. Rozdawany był też w czasie powrotu owiec z kilkumiesięcznego wypasu na halach (tzw. „redykanie”). Nazwą „redykołka” określano dawniej każdy prezent z sera.
Produkt o nazwie „redykołka” został wpisany 10 października 2005 na polską "Listę produktów tradycyjnych" w kategorii „Produkty mleczne w województwie małopolskim”, a 12 grudnia 2008 kolejny o tej samej nazwie w kategorii „Produkty mleczne w województwie śląskim”. 1 grudnia 2009 w Dzienniku Urzędowym Unii Europejskiej opublikowane zostało rozporządzenie Komisji (WE) nr 1176/2009 z dnia 30 listopada 2009 rejestrujące w rejestrze chronionych nazw pochodzenia i chronionych oznaczeń geograficznych nazwę (Redykołka (ChNP)).

</doc>
<doc id="1326608" url="https://pl.wikipedia.org/wiki?curid=1326608" title="Palaš">
Palaš

Palaš – (1021 m n.p.m.), szczyt w południowej części Gór Bialskich. W całości leży na terytorium Czech. Poza małym obszarem porośnięty jest lasem iglastym w stopniu uniemożliwiającym obserwację okolicy.
Turystyka.
Na uwagę zasługuje fakt, że na sam szczyt prowadzi droga asfaltowa, która umożliwia zdobycie góry samochodem. Droga jest jednak wąska, a zimą może być nieprzejezdna.
Szczyt jest jednym z największych węzłów szlaków turystycznych w tej części Gór Bialskich. W niewielkiej odległości ok. 500 m znajduje się schronisko turystyczne i parking samochodowy. Po południowej stronie góry znajdują się wyciągi narciarskie.

</doc>
<doc id="1326614" url="https://pl.wikipedia.org/wiki?curid=1326614" title="Chrystiansdor">
Chrystiansdor

Chrystiansdor (duń. "Christian d'or") - złota moneta duńska bita na wzór hiszpańskiego pistola.
Nazwa monety wywodzi się od imienia króla Danii - w 1775 roku Chrystiansdory rozpoczął bić Chrystian VII. Moneta ważyła 6,681 gramów i zawierała 6,032 gramów złota. W 1827 Fryderyk VI zamiast Chrystiansdorów nakazał bić Frederiksdory. 
Chrystiansdory ponownie bito w latach panowania Chrystiana VII (1839 - 1848) oraz w latach 1863-1870 pod rządami króla Chrystiana X. Jednak pod względem wagi i zawartości złota były identyczne z Frederiksdorami - ważyły 6,642 gramy i zawierały 5,95 gramów czystego złota.

</doc>
<doc id="1326618" url="https://pl.wikipedia.org/wiki?curid=1326618" title="Sytuacja prawna i społeczna osób LGBT w Kosowie">
Sytuacja prawna i społeczna osób LGBT w Kosowie

Prawo a dyskryminacja osób homoseksualnych.
Kontakty homoseksualne zostały zalegalizowane w Kosowie w 1970 roku. Od 1 stycznia 1991 roku zrównany jest wiek osób legalnie dopuszczających się kontaktów homo- i heteroseksualnych; wynosi on 14 lat. Geje nie są wykluczeni ze służby wojskowej z powodu swojej orientacji seksualnej.
Operacje zmiany płci dla transseksualistów są legalne od 2001 roku. Od grudnia 2002 roku geje i biseksualiści mogą być dawcami krwi, spermy i narządów wewnętrznych. Od 2004 roku lesbijki mają prawo do sztucznego zapłodnienia np. in vitro. W marcu 2006 roku wykreślono homoseksualizm z listy zaburzeń psychicznych.
Ochrona prawna przed dyskryminacją.
Artykuł 24. projektu konstytucji Kosowa zakazuje dyskryminacji z jakiegokolwiek powodu, włącznie z orientacją seksualną. Kosowo jest jednym z kilku państw w Europie, które wprowadziły konstytucyjny zakaz dyskryminacji z powodu orientacji seksualnej (choć konstytucja Kosowa nie jest jeszcze prawomocna).
Ustawa przeciw dyskryminacji, przyjęta przez Zgromadzenie Kosowa w 2004 roku, zabrania dyskryminacji w wielu dziedzinach życia m.in. zatrudnieniu, członkostwu w organizacjach, edukacji i opiece socjalnej. Ustawa ta mówi o dyskryminacji zarówno pośredniej, jak i bezpośredniej (dręczenie, gnębienie, segregacja).
Uznanie związków osób tej samej płci.
Ogólnokrajowe
W kosowskim ustawodawstwie nie istnieje żadna prawna forma uznania związków jednopłciowych. Artykuł 37. projektu konstytucji Kosowa nie definiuje małżeństwa jako związek kobiety i mężczyzny. Mówi, że każdy może cieszyć się prawem do zawarcia małżeństwa i posiadania rodziny. Artykuł 24. zakazuje dyskryminacji, także na podstawie orientacji seksualnej. Odpowiednia interpretacja obu artykułów stwarza możliwość zawarcia małżeństwa osobom tej samej płci.
Życie osób LGBT w kraju.
W 2007 roku homoseksualista z Kosowa uzyskał azyl w Stanach Zjednoczonych, ponieważ był wielokrotnie bity i poniżany we własnym kraju (także przez pracowników szpitala i policjantów, u których szukał pomocy).
W Kosowie działa kilka organizacji zajmujących się walką o prawa społeczności LGBT i walką z nietolerancją. Najbardziej znana jest "Qendra për Emancipim Shoqëror" (z albańskiego "Centrum Społecznej Emancypacji"). W maju 2007 roku liderom organizacji grożono śmiercią; kosowska policja odmówiła zajęcia się sprawą, twierdząc, że groźby były niewystarczająco poważne, a ich adresaci powinni wnieść sprawę z powództwa cywilnego.
"Centrum Społecznej Emancypacji" określa życie osób LGBT w kraju jako „bardzo podziemne”. W Kosowie nie istnieje żaden gejowski lokal i nie odbywają się tam parady mniejszości seksualnych.
60% mieszkańców Kosowa uważa, że homoseksualizm jest niemoralny i można go wyleczyć. 7% populacji popiera małżeństwa homoseksualne, a 5% adopcję dzieci przez osoby tej samej płci.

</doc>
<doc id="1326628" url="https://pl.wikipedia.org/wiki?curid=1326628" title="Natalia Oreiro (album)">
Natalia Oreiro (album)

Natalia Oreiro – debiutancki album urugwajskiej aktorki i piosenkarki Natalii Oreiro z 1998 roku. Polska premiera płyty miała miejsce 24.08.2000 r.
Utwór „Cambio Dolor” stał się muzycznym motywem przewodnim argentyńskiej telenoweli pt. Zbuntowany anioł w której odtwórczynią głównej roli była Natalia Oreiro.

</doc>
<doc id="1326629" url="https://pl.wikipedia.org/wiki?curid=1326629" title="Kłośnicowate">
Kłośnicowate

Kłośnicowate, cuchnowate (Scathophagidae) – rodzina owadów z rzędu muchówek i podrzędu krótkoczułkich. Obejmuje około 350 opisanych gatunków, prawie wyłącznie holarktycznych. Obie płcie są dychoptyczne. Charakteryzuje je również redukcja łuski tułowiowej. Dorosłe są zwykle drapieżne, rzadziej żywią się nektarem, kałem lub padliną. Larwy to głównie fitofagi, zwykle minujące, rzadko drapieżniki lub saprofagi.
Opis.
Do cech autapomorficznych należą: dychoptyczność u obu płci, redukcja łuski tułowiowej oraz nagie powierzchnie: meronu i brzuszna tarczki. Głowę mają zwykle w profilu mniej lub więcej zaokrągloną, wyposażoną w 1 lub 2 pary dużych wibrys, pozbawioną krzyżujących się szczecinek na czole. Aparat gębowy gatunków drapieżnych odznacza się silnym ryjkiem z labellą zaopatrzoną w zęby służące dziurawieniu ofiary. Ich długie skrzydła są na żyłkach poprzecznych często przyciemnione. Odwłok ma zawsze powyżej czterech segmentów przedgenitalnych. W ogólnym wyglądzie muchówki te przypominają śmietkowate, a niektóre gatunki mogą być nawet pomylone z przedstawicielami Acalyptratae.
Ciało larw jest prawie walcowate i zwykle zwężone ku przodowi, rzadziej z przodu tępe. Oprócz głowy i trzech segmentów tułowia składa się z ośmiu segmentów odwłoka. Szkielet głowowo-gardzielowy mają dobrze rozwinięty. U wodnych gatunków na spodniej stronie drobnej głowy poprzeczne rzędy drobnych kolców, z kolei kolce na spodniej części odwłoka występują na wałeczkach. Na ostatnim segmencie od strony brzusznej znajduje się pole analne z wałeczkiem z przodu i wyrostkami z tyłu, a od strony grzbietowej pole przetchlinkowe z czwórką lub piątką płatowatych, krótkich wyrostków.
Biologia i ekologia.
Dorosłe spotyka się w wilgotnych lasach, łąkach, bagnach, torfowiskach i wśród roślinności przybrzeżnej. Większość to drapieżniki polujące na małe owady. Nieliczne dorosłe są koprofagami, nektarożercami lub saprofagami. Większość larw natomiast to fitofagi, zwykle minujące. Żerują głównie na jednoliściennych, znacznie rzadziej na dwuliściennych. Mniej liczne są larwy drapieżne lub saprofagiczne. Zasiedlają one glebę, odchody lub wody stojące i płynące, wiodąc tryb życia bentosowy wśród roślin.
Rozprzestrzenienie.
Rodzina w zasadzie holarktyczna. Pięć gatunków podawanych z półkuli południowej mogło zostać tam zawleczonych. W Palearktyce stwierdzono, według stanu na 2010 rok, 220 gatunków z 38 rodzajów. Bogatą faunę kłośnicowatych mają góry Eurazji, a w niektórych ich rejonach liczne są taksony endemiczne. 150 gatunków występuje w Kanadzie, z czego 25 wyłącznie w części arktycznej. W Polsce do 2001 stwierdzono 77 gatunków (zobacz: kłośnicowate Polski). 54 gatunki zasiedlają Wyspy Brytyjskie.
Systematyka.
Do rodziny tej należy około 350 gatunków. Jej monofiletyzm jest dobrze umocowany i poparty autapomorfiami. Enderlein w 1936 potraktował ją jako jedyną z monotypowej grupy Protomuscaria, pośredniej między Calyptrata a Acalyptrata. Współcześnie klasyfikuje się ją w nadrodzinie Muscoidea wraz z muchowatymi, zgniłówkowatymi i śmietkowatymi. Jej pozycja w ich obrębie nie jest jednak pewna: publikacja McAlpina i Wooda z 1989 wskazuje na jej pozycję bazalną w obrębie Muscoidea, podczas gdy analiza Bernasconiego i innych z 2000 na jej pozycję siostrzaną względem śmietkowatych. Ta ostatnia kwestionuje również monofiletyzm Muscoidea.
Należą tu następujące rodzaje:

</doc>
<doc id="1326630" url="https://pl.wikipedia.org/wiki?curid=1326630" title="Scathophagidae">
Scathophagidae



</doc>
<doc id="1326632" url="https://pl.wikipedia.org/wiki?curid=1326632" title="Cuchnowate">
Cuchnowate



</doc>
<doc id="1326633" url="https://pl.wikipedia.org/wiki?curid=1326633" title="666667 Club">
666667 Club

666 667 Club – piąty album studyjny francuskiej grupy Noir Désir wydany 17 grudnia 1996 roku nakładem Barclay Records. Płyta została nagrana już z nowym basistą – Jeanem Paulem Royem (po odejściu Frédérica Vidalenca).
Wyprodukowana przez Teda Niceleya przy współpracy Noir Désir, a nagrywana i miksowana przez Andy’ego Bakera. Węgierski skrzypek Félix Lajkó brał udział w nagrywaniu płyty, mianowicie można go usłyszeć w utworze "Ernestine".
Teksty zawarte na płycie często dotyczą tematów politycznych – głównie krytykuje Front Narodowy: (FN Souffrance / Qu'on est bien en France) w utworze "Un jour en France". Wykorzystano również parafrazę refrenu piosenki Les Poppys, francuskiego zespołu – "Love, lioubov, amour" („Love, love, love, dit-on en Amérique, lioubov en Russie ex-soviétique, amour aux quatre coins de France”) w utworze L’Homme pressé.
Lista utworów.
Wszystkie utwory zostały skomponowane i napisane przez Bertranda Cantata i Noir Désir z wyjątkiem „Septembre, En Attendant”.

</doc>
<doc id="1326634" url="https://pl.wikipedia.org/wiki?curid=1326634" title="Powstanie w Paryżu w 1839">
Powstanie w Paryżu w 1839

Powstanie w Paryżu 12 maja 1839 – nieudana próba zamachu stanu w Paryżu, zorganizowana przez tajne stowarzyszenie blankistowskie o nazwie "Stowarzyszenie Pór Roku".
Przebieg walk.
Zgodnie z blankistowską taktyką działania, spiskowcy pod wodzą Augusta Blanquiego, Armanda Barbèsa i Martina Bernarda nie prowadzili szerszej akcji agitacyjnej wśród robotników i studentów. Oczekiwali na to, że samo pojawienie się powstańców na ulicach skłoni masy do uczestnictwa w walce o obalenie monarchii i ustanowienie republiki.
12 maja 1839 około czternastej powstańcy, podzieleni na trzy kolumny, udali się do dzielnicy Hal, gdzie okrzykami bojowymi oraz budując barykady usiłowali zachęcić mieszkańców ubogich dzielnic do uczestnictwa w walce. Oczekiwany entuzjazm ludowy jednak nie nastąpił. Do kilkuset powstańców przyłączyły się jedynie pojedyncze osoby. Nie powiódł się marsz na prefekturę policji, spiskowcy czasowo opanowali za to ratusz, z balkonu którego Barbès wygłosił rewolucyjną deklarację. Ostatecznie zniechęciła ona mniej radykalne środowiska republikańskie od poparcia powstania. W tej fazie powstania to Barbès kierował akcją powstańczą i Blanqui wielokrotnie oskarżał go później o popełnienie błędów przesądzających o niepowodzeniu całego przedsięwzięcia. Nawet jeśli pewne błędy w istocie zostały popełnione, to i tak kluczową przyczyną porażki była dysproporcja sił i całkowita apatia mas ludowych, na które najbardziej liczono.
W godzinach popołudniowych ratusz został otoczony przez wojsko. W strzelaninie zginęło 77 powstańców, a 51 zostało rannych. Straty strony rządowej wyniosły 28 zabitych żołnierzy oraz 62 rannych. Przywódcy powstania, poza Blanquim, który ukrywał się do października, zostali ujęci tego samego dnia lub następnego. Walki zakończyły się totalną klęską oddziałów republikańskich.
Konsekwencje.
Porażka powstania była kompromitacją blankistowskiej taktyki działania. Nie okazała się jednak gwoździem do trumny blankizmu – ruch ten zachował swoją popularność i jeszcze w czasie Komuny Paryskiej znacząco wpływał na francuską lewicę.
Bezpośrednim skutkiem powstania była seria procesów, w których łącznie osądzono 750 osób. Najważniejsi oskarżeni stanęli przed Izbą Parów. Barbès i Bernard, sądzeni 11 i 12 lipca, odmówili obrony i zostali skazani odpowiednio na śmierć i na deportację. Dzięki interwencji Wiktora Hugo, który osobiście apelował o zachowanie życia podsądnym, karę śmierci zamieniono początkowo na ciężkie roboty, a następnie – także na deportację. Obaj trafili do więzienia stanu na wyspie Mont Saint-Michel.
Proces Blanquiego i dalszych członków powstańczego sztabu (łącznie 34 osoby) miał miejsce w styczniu 1840 i zakończył się wyrokiem skazującym Blanquiego na śmierć, także zamienioną na dożywotnie osadzenie na Mont Saint-Michel. Wszyscy osadzeni opuścili więzienie w 1848 r. na fali amnestii dla republikanów po zwycięskiej rewolucji lutowej.

</doc>
<doc id="1326644" url="https://pl.wikipedia.org/wiki?curid=1326644" title="Gwarectwo">
Gwarectwo

Gwarectwo (z niem. "Gewerkschaft", z łac. "communitas fovae") – spółka eksploatująca złoża rud metali nieżelaznych, a od XVIII w. także węgla kamiennego. W górnictwie środkowej Europy było znane już w końcu XII w., w Polsce od wieku XIV.
W 1987 roku polskie gwarectwa zostały zgrupowane wraz z innymi przedsiębiorstwami we Wspólnocie Węgla Kamiennego.

</doc>
<doc id="1326648" url="https://pl.wikipedia.org/wiki?curid=1326648" title="Droga wojewódzka nr 833">
Droga wojewódzka nr 833

Droga wojewódzka nr 833 (DW833) – droga wojewódzka klasy G w województwie lubelskim, w powiecie kraśnickim (miasto Kraśnik, gmina Urzędów) i w powiecie opolskim (gmina Chodel) o długości 29,3 km. Właścicielem drogi jest Zarząd Dróg Wojewódzkich w Lublinie – Rejon DW Lublin z s. w Bychawie. Trasa zaczyna się w Kraśniku, na skrzyżowaniu z drogą krajową nr 19 (skrzyżowanie ulic Przemysłowa/Lubelska, do 2015 r. kończyła się w Chodlu na rondzie z drogą wojewódzką nr 747 (u zbiegu ulic Godowskiej, Mostowej, Opolskiej i Ratoszyńskiej). Od 1 stycznia 2016 została przedłużona o 2,6 km do skrzyżowania z nowym przebiegiem drogi wojewódzkiej nr 747 (obwodnica Chodla) w Przytykach.
Odcinek w granicach miasta Kraśnika był ważną arterią komunikacyjną o dużym natężeniu ruchu i jednocześnie najdłuższą ulicą tego miasta – Urzędowską, łączącą dwie główne części miasta oddalone od siebie o około 6 km (Starą i Fabryczną). 31 grudnia 2021 r. otwarto dla ruchu północną obwodnicę Kraśnika, którą poprowadzono drogę 833, i nadano jej nazwę „Lubelskiego Lipca 1980”.

</doc>
<doc id="1326650" url="https://pl.wikipedia.org/wiki?curid=1326650" title="666 667 Club">
666 667 Club



</doc>
<doc id="1326654" url="https://pl.wikipedia.org/wiki?curid=1326654" title="Leszek Kozłowski">
Leszek Kozłowski

Leszek Kozłowski (ur. 29 lipca 1929 w Krośnie, zm. 31 lipca 1983 w Warszawie) – generał brygady Wojska Polskiego.
Życiorys.
Urodził się 29 lipca 1929 roku w Krośnie w rodzinie robotniczej; syn Jana. Po ukończeniu siedmiu klas szkoły powszechnej w Piekiełku od 1 listopada 1944 do 28 lutego 1945 pracował jako robotnik w Zakładach Farmaceutycznych w Tarchominie. Od 1 marca 1945 do 24 kwietnia 1947 – uczeń gimnazjum mechanicznego w Skawiencicach. Przerwał naukę i ochotniczo wstąpił do Ludowego Wojska Polskiego. Ukończył zaocznie Liceum Ogólnokształcące w Warszawie i zdał maturę. W 1951 roku zawarł związek małżeński z Danutą Kraśniej. Miał z tego związku dwie córki: Bożenę i Kamilę.
W Wyższej Szkole Oficerskiej Wojsk Zmechanizowanych im. Tadeusza Kościuszki dokonał wielu zmian organizacyjnych i personalnych. Rozbudował i zmodernizował bazę dydaktyczną oraz unowocześnił infrastrukturę. Opinie za okres służby w Wyższej Szkole Oficerskiej Wojsk Zmechanizowanych wystawione przez szefa Głównego Zarządu Szkolenia Bojowego – gen. broni Wojciecha Barańskiego – są pozytywne. W ostatnim okresie życia przebywał w szpitalu w związku z ciężką chorobą. Zmarł 31 lipca 1983 roku w Warszawie. Został pochowany na Powązkach Wojskowych w Warszawie (kwatera B4-9-2).
5 września 1983 został skreślony z ewidencji generałów i admirałów.
10 października 1983 gen. broni Florian Siwicki, w zastępstwie Ministra Obrony Narodowej, wyróżnił go pośmiertnie wpisem do „Honorowej Księgi Czynów Żołnierskich”.
Życie prywatne.
Mieszkał we Wrocławiu. Pochowany w Warszawie wraz z żoną Hanną Eulalią Pijewską-Kozłowską (1933-2009). Miał dwie córki.

</doc>
<doc id="1326655" url="https://pl.wikipedia.org/wiki?curid=1326655" title="Sytuacja prawna i społeczna osób LGBT w Czarnogórze">
Sytuacja prawna i społeczna osób LGBT w Czarnogórze

Kontakty homoseksualne zostały zalegalizowane w Czarnogórze w 1977 roku. W tym samym roku zrównano wiek osób legalnie dopuszczających się kontaktów homo- i heteroseksualnych. Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej. 27 lipca 2010 roku parlament przyjął ustawę zakazującą dyskryminacji m.in. ze względu na orientację seksualną i tożsamość płciową.
13 listopada 2012 roku wicepremier Dusko Markovic zapowiedział, że rząd przygotuje projekt ustawy regulującej status prawny związków osób tej samej płci. 1 lipca 2020 roku projekt ustawy został zatwierdzony przez czarnogórski parlament w głosowaniu 42-5, i oczekuje na podpis prezydenta. Ustawa została podpisana w dniu 3 lipca 2020 roku przez prezydenta Milo Đukanovića. Ustawę opublikowano w dniu 7 lipca 2020 r. w Dzienniku Urzędowym Czarnogóry. Weszła w życie ósmego dnia od daty publikacji i będzie obowiązywać po roku od tej daty.

</doc>
<doc id="1326659" url="https://pl.wikipedia.org/wiki?curid=1326659" title="Bob Webster">
Bob Webster

Robert David Webster (ur. 25 października 1938 w Berkeley), amerykański skoczek do wody. Dwukrotny złoty medalista olimpijski.
Dwukrotnie zwyciężał w skokach z wieży – na igrzyskach w Rzymie (1960) i Tokio (1964. W Rzymie wygrał z Garym Tobianem, cztery lata później ze startującym do wielkiej kariery Włochem Klausem Dibiasim. W 1963 triumfował w Igrzyskach Panamerykańskich.

</doc>
<doc id="1326661" url="https://pl.wikipedia.org/wiki?curid=1326661" title="Zbór Kościoła Chrześcijan Baptystów w Zduńskiej Woli">
Zbór Kościoła Chrześcijan Baptystów w Zduńskiej Woli

Zbór Kościoła Chrześcijan Batystów w Zduńskiej Woli – zbór baptystyczny utworzony w 1885.
Historia.
Pierwsi baptyści przybyli do Zduńskiej Woli w 1868. W 1876 nabyto dom przy ul. Sieradzkiej. Początkowo wspólnota miała status placówki i podlegała zborowi w Kurówku. Usamodzielnienie nastąpiło w roku 1885, zbór liczył wtedy 207 członków. Parafia posiadała 9 filii: w Wandalinie, Milejowie, Marianowie (powiat sieradzki), Kaliszu i Johance (powiat kaliski), Porożu i Pęczniewie (powiat Poddębice) oraz Słaborowicu i Kęszycu (powiat Ostrów Wielkopolski).
W 1925 zbór liczył około 700 wyznawców, z czego połowa pochodziła ze Zduńskiej Woli. Większość wyznawców byłą niemieckojęzyczna. W 1941 na bramie prowadzącej do kościoła umieszczono napis „Polakom wstęp wzbroniony”.
W 1945, po wejściu Armii Czerwonej zbór praktycznie przestał funkcjonować. Niemiecka większość wyemigrowała na Zachód, natomiast polska mniejszość spotykała się w prywatnym domu. Budynek najpierw został zamieniony na więzienie dla jeńców niemieckich, a następnie mieściła się w nim Komenda Hufca Harcerzy ZHP. W 1963 postanowieniem Sądu Powiatowego w Sieradzu nieruchomość przeszła na własność Skarbu Państwa „przez zasiedzenie”. W 1988 budynek przekazano Kościołowi Polskokatolickiemu. W 1990 prezydent miasta zakwestionował postanowienie sądu z roku 1963 i przekazał budynek Kościołowi Chrześcijan Baptystów. W 1990 odgruzowano zabetonowane baptysterium i po 45 latach odbył się w nim pierwszy chrzest.
Obiekt sakralny.
W latach 1901–1902 na potrzeby zboru wzniesiono kościół w stylu neogotyckim. Obecnie obok funkcji religijnych organizowane są w nim wystawy artystyczne.

</doc>
<doc id="1326662" url="https://pl.wikipedia.org/wiki?curid=1326662" title="Robert Webster">
Robert Webster



</doc>
<doc id="1326663" url="https://pl.wikipedia.org/wiki?curid=1326663" title="Polana Przysłop (Gorce)">
Polana Przysłop (Gorce)



</doc>
<doc id="1326665" url="https://pl.wikipedia.org/wiki?curid=1326665" title="Piotr Wachowski">
Piotr Wachowski

Piotr Wachowski (ur. w 1976) – polski artysta malarz. Studiował na Wydziale Malarstwa ASP w Warszawie. W 2001 r. uzyskał dyplom z wyróżnieniem w pracowni prof. Wiesława Szamborskiego oraz aneks do dyplomu w pracowni Sztuki w Przestrzeni Publicznej prof. Mirosława Duchowskiego, gdzie jest doktorem sztuki i pracuje jako asystent. Od 2013 r. jest również nauczycielem rysunku, malarstwa oraz projektowania kompozycji w Liceum Plastycznym im. Stanisława Wyspiańskiego w Tomaszowie Mazowieckim.
Uprawia malarstwo sztalugowe i ścienne. Jest współautorem realizacji fresku na czerpni warszawskiego metra. Wczesne obrazy malował w opracowanej przez siebie technologii ultrafioletowej – farbami fluorescencyjnymi eksponując je potem przy lampach ultrafioletowych. Zaczynał od "Metamorfoz" – w latach 1999 – 2001 tworzył wielkoformatowe przedstawienia procesów przekształceń ludzi i przedmiotów w zwierzęta. Często posługuje się ikonami kultury portretując Adolfa Hitlera, któremu przyznał równe miejsce w świecie innych wizerunków stawiając go pomiędzy katolickimi świętymi ("Hitler i Święty", 2003). Jego obraz "św. Sebastian" został zakupiony do zbiorów Regionalnego Towarzystwa Zachęty Sztuk Pięknych w Częstochowie.
Jest reprezentowany przez galerię m2 w Warszawie.
Nagrody i wyróżnienia.
W 2001 był stypendystą Mazowieckiego Centrum Kultury. W 2002 r. był nominowany do Paszportów Polityki przez kwartalnik "Exit". Rok później został laureatem nagrody tegoż czasopisma. W roku 2007 otrzymał stypendium Ministra Kultury i Dziedzictwa Narodowego.

</doc>
<doc id="1326666" url="https://pl.wikipedia.org/wiki?curid=1326666" title="Dhumawati">
Dhumawati

Dhumawati – hinduistyczna bogini ubóstwa nazywana "Wdową", jedna z bogiń mahawidja. Wyobrażana jako szczerbata kobieta w brudnej sukni. Rządzi porą deszczową w czasie, gdy Słońce skryje się na okres czterech miesięcy. W tym czasie nie można odprawiać żadnych rytuałów i obrzędów.
Przedstawiana jako wysoka kobieta o okrutnym spojrzeniu, w którym czai się okrucieństwo. Posiada niezdrową cerę, z włosami splątanymi w nieładzie. Twarz jej odbija się w licach trędowatych nędzarzy, żebraków, chromych. Jej siedlisko to jątrzące się rany, bezkresne pustkowia, ruina.

</doc>
<doc id="1326670" url="https://pl.wikipedia.org/wiki?curid=1326670" title="Leccinum niveum">
Leccinum niveum



</doc>
<doc id="1326671" url="https://pl.wikipedia.org/wiki?curid=1326671" title="Rozmieszczenie ludności">
Rozmieszczenie ludności

Artykuł opisuje rozmieszczenie ludności na świecie oraz czynniki wpływające na to rozmieszczenie.
Zróżnicowanie rozmieszczenia ludności związane jest z:
Stąd też pewne obszary są bardziej atrakcyjne od innych. Strefa umiarkowana i podzwrotnikowa zapewniają optymalne warunki dla rozwoju osadnictwa. Natomiast klimat suchy i gorący wpływa na obniżenie deficytu wody. Dlatego na tych obszarach obserwujemy mniejsze osiedlanie się ludności, bądź też jej brak. Również tereny górskie nie sprzyjają osadnictwu, ponieważ utrudniają zakładanie miast i rozwój rolnictwa.
Rozmieszczenie ludności.
Powierzchnia wszystkich lądów (naturalnego siedliska człowieka) wynosi ok. 150 mln km². Liczba ludności to ok. 7,2 mld.. Gęstość zaludnienia wynosi więc ok. 45 osób na km². Najwięcej ludzi zamieszkuje Azję (60,6%), następnie Afrykę (13,8%), Europę (11,4%), Amerykę Północną (8,6%), Amerykę Południową (5,1%), Australię i Oceanię (0,5%), Antarktydę (0%). Części świata o największej gęstości zaludnienia to kolejno: Azja (90 osób/km²), Europa (70 osób/ km²), Ameryka Południowa (32 osoby/km²), Afryka (31 osób/km²), Ameryka Północna (14 osób/km²), Australia i Oceania (4 osoby/km²), Antarktyda (0 osób/km²)
Najgęściej zaludnione obszary to: delta Gangesu/Brahmaputry, Chiny wschodnie, Półwysep Indyjski, Europa Zachodnia, Europa Środkowa, północno-wschodnie Stany Zjednoczone, wybrzeże zatoki La Plata, wschodnie i północno-wschodnie wybrzeże Brazylii, dolina i delta Nilu oraz wyspy Wielka Brytania, Jawa, Honsiu, Kiusiu, Sikoku, Tajwan, Luzon.
Najrzadziej zaludnione obszary to: Antarktyda, Grenlandia, północna Kanada, Syberia, Patagonia, zachodnia Brazylia, zachodnia Australia, Wyżyna Tybetańska.
Najgęściej zaludnione kraje świata (nie licząc miast-państw i małych krajów wyspiarskich) to: Bangladesz, Tajwan, Korea Południowa i Japonia.
Najrzadziej zaludnione kraje świata to: Mongolia, Namibia, Australia i Surinam
Urbanizacja.
Miasta są obszarami o największej koncentracji ludności. Większość ludności na świecie to mieszkańcy miast. Najsilniej zurbanizowaną częścią świata jest Europa. Silnie zurbanizowane są też obie Ameryki i Australia. Najbardziej zurbanizowane kraje w Afryce i Azji to: Libia, Gabon, Arabia Saudyjska, Korea Południowa, Zjednoczone Emiraty Arabskie. Najmniej zurbanizowane kraje świata to: Etiopia, Uganda, Burkina Faso, Nepal, Bhutan i Kambodża. Czasami w danym kraju może występować zjawisko hipertrofii stolicy, czyli koncentracji ogromnej części ludności kraju w jednym mieście (stolicy). Przykładami państw, gdzie takie zjawisko występuje, są: Argentyna (ok. 40 mln mieszkańców/Buenos Aires ok. 13 mln), Grecja, Urugwaj czy Węgry.

</doc>
<doc id="1326672" url="https://pl.wikipedia.org/wiki?curid=1326672" title="98 Pułk Piechoty (LWP)">
98 Pułk Piechoty (LWP)

98 Pułk Piechoty (98 pp) – oddział piechoty Wojska Polskiego.
Pułk został sformowany w 1951 roku, w składzie 24 Dywizji Piechoty, według etatu Nr 2/130 o stanie 1233 żołnierzy i 31 pracowników cywilnych. Stacjonował w garnizonie Ostrów Mazowiecka-Komorowo. W 1952 roku został rozformowany.
Skład organizacyjny.
dowództwo i sztab

</doc>
<doc id="1326675" url="https://pl.wikipedia.org/wiki?curid=1326675" title="Ulung">
Ulung

Oolong (ulung, zwana też herbatą niebiesko-zieloną, szmaragdową, turkusową, wulung, bohea, bohe, bou; ) – rodzaj półoksydowanej herbaty z Chin (prowincje Fujian i Guangdong) oraz północnej i północno-wschodniej części Tajwanu. Znane są też ulungi z Indii, Nepalu, Wietnamu i innych krajów.
Herbatę ulung można rozpoznać po barwie zaparzonego liścia – jego ciemniejsze brzegi, które uległy procesowi oksydacji, przypominają liść czarnej herbaty, pozostała, znacznie jaśniejsza część liścia, wygląda jak liść herbaty zielonej.
Obróbka ulung.
W celu uzyskania unikalnego aromatu i smaku, herbata ulung zostaje poddana kilku procesom. Obróbka typowej ulung odbywa się według następujących etapów:
Klasyfikacja i ocena.
Znawcy klasyfikują herbatę pod względem jej aromatu (często kwiatowego lub owocowego), smaku i posmaku. Podczas gdy wiele rodzajów ulung można używać natychmiast po procesie obróbki, jakość niektórych wzrasta znacznie przez długie dojrzewanie podczas delikatnego prażenia na niewielkim płomieniu węgla drzewnego (烘培, pinyin: hōngpeì, dosłownie: suche prażenie na ogniu). Przed prażeniem listki herbaty ulung są zwijane i lekko zgniatane, aby ich otwarte ścianki stymulowały aktywność enzymatyczną. Proces prażenia usuwa niepożądany zapach z herbaty, zmniejszając również kwaśny i cierpki smak. Ponadto uważa się, że dzięki temu herbata ulung jest łagodniejsza dla żołądka.
Produkcja i rodzaje ulung.
Najpopularniejsze i najdroższe z herbat ulung produkowane są w Chinach, Fújiàn, Wǔyí (武夷岩茶, Wǔyí yán chá), lecz produkcja w dalszym ciągu uznawana jest za organiczną. Jedne z najbardziej znanych herbat Wǔyí to:
Tajwan.
Uprawa herbaty na Tajwanie rozpoczęła się w połowie XIX wieku. Od tamtej pory wiele herbat uprawianych w prowincji Fujian rośnie również na Tajwanie. Od lat 70. przemysł herbaciany na Tajwanie szybko się rozwinął, wraz z innymi gałęziami tajwańskiej gospodarki. Ze względu na duży krajowy popyt i zakorzenioną kulturę picia herbaty, większość uprawianych tam herbat spożywana jest przez samych Tajwańczyków.
Ze względu na dużą zmienność klimatyczną wyspy, jakość herbaty między poszczególnymi okresami upraw może znacznie się różnić. Pomimo tego, że wyspa jest niewielka, z punktu widzenia geograficznego jest bardzo różnorodna: wysokie strome góry graniczą z nizinnymi wybrzeżami. Dlatego też dzięki różnicom pogody, temperatur, położenia i gleby wygląd, aromat i smak herbaty uprawianej na obszarach górskich na dużych wysokościach stał się niepowtarzalny.
Parzenie.
Herbatę można parzyć w ilości ok. 2-3 gramów na 170 mililitrów wody przez około 2–3 minuty. Temperatura wody w przypadku zielonych ulungów powinna mieć ok. 95 °C, w przypadku tych o wysokim stopniu utlenienia i długo prażonych ok. 98 °C. Herbatę najpierw płuczemy, zwłaszcza gdy nie mamy pewności, czy liście nie były opryskiwane pestycydami lub nie zawierają pyłów. Pozwala to również „obudzić” liście, szczególnie w przypadku ulungów długo prażonych.
W Chinach do parzenia tej herbaty wykorzystuje się naczynia o pojemności do 300 mililitrów: gaiwan lub czajniczki yixing. Herbatę parzy się w nich w większych ilościach (5-6 gramów na 170 mililitrów wody) przez krótszy okres – pierwsze parzenie od kilkunastu do kilkudziesięciu sekund. Dokładny czas parzenia określamy w zależności od rodzaju ulunga. Ulungi zielone, o niskim stopniu oksydacji, nieprażone (m.in. z Anxi i tajwańskie), za pierwszym razem parzy się długo (około 1–1,5 minuty). Pozwala to mocno zrolowanym liściom w pełni się rozwinąć. Kolejne parzenia są krótkie (20–30 sekund) i stopniowo się je wydłuża (o 10 sekund, później coraz dłużej). W przypadku ulungów, które są mocno utlenione i prażone, parzenia od samego początku są bardzo krótkie. Trwają od kilku-kilkunastu sekund i są stopniowo wydłużane.
Najlepsze ulungi o liściach wysokiej jakości można parzyć wielokrotnie, do kilkunastu (nawet powyżej dwudziestu) razy.
Metodą wykorzystywaną w herbaciarniach, sklepach z herbatami i w domach jest gongfu cha (chi. upr.: 工夫茶). Oprócz czajniczków yixing lub gaiwanów wykorzystywane są specjalne utensylia (cha dao; chiń. upr.: 茶道), specjalny stół, który odprowadza wodę (cha pan; chiń. upr.: 茶盘), czarki (bardzo często wraz z wenxiangbei; chiń. upr.: 闻香杯), sitko (cha luo; chiń. upr.: 茶漏) i inne. Parzenia są krótkie, które za każdym razem stopniowo się wydłuża.

</doc>
<doc id="1326678" url="https://pl.wikipedia.org/wiki?curid=1326678" title="81 Pułk Piechoty (LWP)">
81 Pułk Piechoty (LWP)

81 Pułk Piechoty (81 pp) – oddział piechoty ludowego Wojska Polskiego.
Pułk sformowany został w 1951, w garnizonie Zambrów. Wchodził w skład 24 Dywizji Piechoty. W następnym roku został rozformowany.
Skład organizacyjny.
dowództwo i sztab

</doc>
<doc id="1326679" url="https://pl.wikipedia.org/wiki?curid=1326679" title="86 Pułk Piechoty (LWP)">
86 Pułk Piechoty (LWP)

86 Pułk Piechoty (86 pp) – oddział piechoty ludowego Wojska Polskiego.
Pułk sformowany został w 1951, w garnizonie Zambrów. Wchodził w skład 24 Dywizji Piechoty. W następnym roku został rozformowany.
Skład organizacyjny.
dowództwo i sztab

</doc>
<doc id="1326680" url="https://pl.wikipedia.org/wiki?curid=1326680" title="Gary Tobian">
Gary Tobian

Gary Milburn Tobian (ur. 14 sierpnia 1935 w Detroit) – amerykański skoczek do wody. Trzykrotny medalista olimpijski.
W 1956 zajął drugie miejsce w skokach z wieży (10 m), przegrywając z Meksykaninem Joaquinem Capillą. Cztery lata później ponownie zajął drugie miejsce w tej konkurencji, jednak zwyciężył na trampolinie (3 m). Sześć razy był mistrzem Stanów Zjednoczonych. Brał udział w igrzyskach panamerykańskich, gdzie wywalczył złoty medal w 1959 oraz zdobył brązowy cztery lata wcześniej.

</doc>
<doc id="1326683" url="https://pl.wikipedia.org/wiki?curid=1326683" title="Pochodzenie rodziny Rougon-Macquartów">
Pochodzenie rodziny Rougon-Macquartów

Pochodzenie rodziny Rougon-Macquartów, "Wzniesienie się Rougonów" lub "Początki fortuny Rougonów" (oryg. fr. "La Fortune des Rougon") – pierwszy tom cyklu Émile’a Zoli "Rougon-Macquartowie". Opublikowany po raz pierwszy na łamach „Le Siècle” na przełomie lat 1870 i 1871. W tomie tym przedstawiona zostaje większość bohaterów, którzy będą powtarzać się również w dalszych częściach. Akcja powieści rozgrywa się w fikcyjnej miejscowości Plassans w Prowansji w czasie zamachu stanu Napoleona III, między 7 a 11 grudnia 1851.
Treść.
Utwór rozpoczyna się od przedstawienia historii Rougon-Macquartów przed 1851 r. i założycielki rodziny Adelajdy Fouque, zwanej Didą. Jako młoda dziewczyna wyszła ona za mąż za robotnika rolnego Rougona, który rychło po ślubie zmarł, spłodziwszy jedynie syna Piotra. Adelajda uwikłała się wówczas w skandaliczny związek z przemytnikiem i pijakiem Macquartem, z którym miała kolejne dzieci – Antoniego i Urszulę. Maltretowana przez kochanka, od którego jednak nie umiała się uwolnić, popadała stopniowo w chorobę psychiczną, zaś faktyczną głową rodziny stawał się dorastający Piotr. Jego głównym celem stało się wzbogacenie. Ożenił się z Felicją Puech, córką zamożnego kupca, i pozbył się rodzeństwa (wydając siostrę za robotnika z Marsylii, a Antoniego nie wykupując od służby wojskowej). Stopniowo uzbierał pewien majątek, który jednak nie mógł zaspokoić jego rozbuchanych ambicji, a zwłaszcza chciwości energicznej małżonki. Dopiero na starość, dzięki najstarszemu synowi Eugeniuszowi, zyskał ogromną szansę na zdobycie majątku i szacunku: Eugeniusz przyłącza się do bonapartystowskiego spisku w Paryżu, a dzięki informacjom od niego Rougonowie mógł ryzykować pozornie niezrozumiałe operacji finansowe, jak i zdobyć szacunek jako „światowi ludzie polityki”.
W dalszej kolejności narrator opisuje historię gałęzi Macquartów, potomków Antoniego. Zgodnie z naturalistyczną teorią dziedziczenia pochodzenie ze związku alkoholika i kobiety chorej psychicznie nieodwracalnie zniszczyło życie Antoniego, który po powrocie z wojska okazał się alkoholikiem i leniem. Ożenił się z pracownicą fabryki krzeseł Józefiną Gavaudan, którą zmuszał do pracy nad siły i w rezultacie doprowadził do śmierci. Mieli trójkę dzieci: Lizę, Gerwazynę i Jana. Z kolei Urszula, żona robotnika Moureta, zmarła młodo, urodziwszy wcześniej córkę Helenę oraz synów Franciszka i Sylweriusza. Po śmierci ukochanej żony ojciec dzieci popełnił samobójstwo. Dzieci zostały rozdzielone; najmłodszy Sylweriusz znalazł się pod opieką Piotra Rougona w Plassans.
W 1851 r. – momencie rozpoczęcia właściwej akcji – do Plassans docierają wieści o zamachu stanu w Paryżu, nieliczni republikanie organizują powstanie zbrojne. Przyłącza się do niego Sylweriusz, młody i naiwny idealista, oraz jego ukochana Mietta Chantegreuil, córka galernika, dyskryminowana z powodu przeszłości ojca. Miasto staje się areną brutalnych walk, w których republikanie ponoszą klęskę, Mietta ginie w czasie bitwy, natomiast Piotr i Felicja Rougonowie drogą dowodzenia lokalną gwardią narodową oraz zakulisowych manewrów zyskują chwałę zbawców miasta. Sylweriusz zostaje pojmany i zastrzelony przez żandarma Rengade’a, do którego strzelał w czasie wcześniejszych starć. Egzekucję widzi młodszy syn Piotra Arystydes, jednak nie robi nic, by ratować kuzyna, którego uważa za „kompromitującego” dla rodziny. Piotr i Felicja osiągają swój cel – są bogaci i wpływowi.
Nawiązanie historyczne i recepcja utworu.
Emil Zola oparł historię nieudanego republikańskiego powstania na autentycznych wydarzeniach. Wiadomo, iż korzystał z historycznych opracowań rozruchów w departamentach Var, Bouches-du-Rhône oraz Basses-Alpes, książek "Prowincja w grudniu 1851" Eugeniusza Ténota oraz "Historia powstania w departamencie Var w 1851 r." Noëla Blache’a. To tam odnalazł opis wydarzeń w mieście Lorgues, które posłużyły za inspirację do opisu epizodu powstańczego w Plassans – wzięcie ratusza, młodą kobietę z czerwonym sztandarem, który niesie w powieści Mietta, strzał do żandarma i bezpośrednie represje za poniesione przez niego obrażenia w postaci masakry grupy powstańców, z których część była nieletnia. Równie istotne jest przedstawienie autentycznych grup społecznych i ich politycznych aspiracji. „Żółty salon” Rougonów wyraża marzenia tej części mieszczaństwa, która nie zdołała – jak wielka burżuazja – wzbogacić się poprzez pracę lub prowadzenie własnego interesu. Zola ukazuje, w jaki sposób przedstawiciele tej warstwy społecznej stopniowo przechodzą na pozycje antyrepublikańskie, wspierając początkowo legitymistów, a następnie stając się entuzjastami cesarstwa. Całkowity realizm utworu paradoksalnie utrudnia jednak koncepcja dziedziczenia, która istotnie determinuje poczynania zarówno Antoniego Macquarta (przeznaczonego do bycia dziedzicznym pijakiem i próżniakiem), jak i Sylweriusza, dla którego z kolei została przewidziana rola niezdolnego do adaptacji społecznego idealisty.
Zola nie uniknął również subiektywizmu: utwór zdecydowanie opowiada się po stronie republikanów przeciwko zachłannemu mieszczaństwu. Opisując środowisko, w jakim obracają się Rougonowie, autor stosuje satyryczne środki wyrazu, które w miarę postępów akcji przechodzą w coraz wyraźniejsze potępienie ich postępowania. Tymczasem opis działania powstańców, mimo całej ich naiwności, zostaje poddany wyraźnej gloryfikacji i monumentalizacji. Symbolem opozycji między tymi dwiema grupami jest częste posługiwanie się kolorem żółtym – barwą złota, i czerwienią – ukazującą krew.
Pierwsze wydanie książki przeszło faktycznie niezauważone, głównie ze względu na niekorzystny okres zawirowań politycznych we Francji. Jedynie Gustaw Flaubert po przeczytaniu dzieła zawyrokował, iż Zola „ma tęgi talent”.

</doc>
<doc id="1326694" url="https://pl.wikipedia.org/wiki?curid=1326694" title="Clovis Cornillac">
Clovis Cornillac

Clovis François Cornillac (ur. 16 sierpnia 1968 w Lyonie) − francuski aktor teatralny i filmowy, laureat Cezara dla najlepszego aktora w roli drugoplanowej za kreację słynnego futbolisty Kevina w komedii "Zdrady, kłamstwa i coś więcej" (2004). Był już dwukrotnie nominowany do tej prestiżowej nagrody za filmy "Karnaval" (1999) i "Z tygodnia na tydzień" (2003). 
Życiorys.
Syn Rogera Cornillaca i Myriam Boyer, mając czternaście lat dołączył do trupy teatru ulicznego. W wieku piętnastu lat trafił na mały ekran w miniserialu "Le Village sur la colline" (1982), a dwa lata po raz pierwszy pojawił się na scenie w sztuce "Une lune pour les déshérités" (1984) podczas Théâtre National de Chaillot Festival d'Avignon. Dorabiał jako kelner w kafejce, a następnie zatrudnił się w teatrze. Rok później został dostrzeżony w ulicznym przedstawieniu i zaproponowano mu kinową rolę Rolanda w dramacie sensacyjnym "Wyjęci spod prawa" ("Hors-la-loi", 1985) u boku Władysława Stańczaka.
Występował w przedstawieniach: Petera Brooka "Le Mahabharata" (1984-86) w Théâtre des Bouffes du Nord, "Made in Britain" (1988-89), "La dame de chez Maxim's" (1990-91) w Théâtre du Huitième w Lyon, "Britannicus" (1990-91), "Désir sous les ormes" (1993) w Théâtre des Amandiers, "Pièces de guerre" (1994-95), "Philoctete" (1995), "La mouette" (1996), "Edward II" (1997) na Festival d'Avignon, "Les Petites Heures" (1997), "Surfeurs" (1998), "Le chant du dire-dire" (1999) w Théâtre National de la Colline, "Café" (2000) w Théâtre National de la Colline i "Perversité sexuelle à Chicago" [2000).
Za rolę Christiana w dramacie "Karnawał" ("Karnaval", 1999) oraz postać Didiera w komediodramacie "Z tygodnia na tydzień" ("À la petite semaine", 2003) był nominowany do nagrody Cezara. W filmie sensacyjno-przygodowym "Sky Fighters" ("Les Chevaliers du ciel", 2005) nazywanym francuskim odpowiednikiem produkcji "Top Gun" zagrał nieustraszonego pilota, który bierze udział w najbardziej niebezpiecznych misjach.
Nagrodę Cezara zdobył za kreację Kevina w komedii "Zdrady, kłamstwa i coś więcej" ("Mensonges et trahisions et plus si affinites", 2004). 
W 2005 został laureatem nagrody im. Jeana Gabina. W dreszczowcu "W skórze węża" ("Le Serpent", 2006) wcielił się w rolę mordercy. W filmie "Asterix na olimpiadzie" ("Asterix aux jeux olympiques", 2008) wystąpił jako Asteriks.
W latach 1994-2010 był żonaty z Caroline Proust. Mają bliźniaczki – Alice i Lily. 30 sierpnia 2013 poślubił Lilou Fogli, z którą ma syna Nino (ur. 2013).

</doc>
<doc id="1326696" url="https://pl.wikipedia.org/wiki?curid=1326696" title="Pangolin indyjski">
Pangolin indyjski



</doc>
<doc id="1326700" url="https://pl.wikipedia.org/wiki?curid=1326700" title="UAI Urquiza">
UAI Urquiza

Club Atlético, Cultural y Social Ferrocarril Urquiza - argentyński klub piłkarski z siedzibą w mieście Villa Lynch leżącym w obrębie zespołu miejskiego Buenos Aires.
Historia.
"Ferrocarril Urquiza" założony został 21 maja 1950 roku. Założycielem klubu był Carmelo Santoro. Pierwszymi zawodnikami i kibicami klubu byli pracownicy firmy kolejowej "Ferrocarril General Urquiza". Klub w 1970 przestał być klubem amatorskim i przyjęty został do federacji piłkarskiej "AFA". Klub rozpoczął grę od najniższej ligi zwanej "Aficionados", która później przekształcona została w ligę Primera D Metropolitana. Klub nigdy nie awansował do wyższej ligi.

</doc>
<doc id="1326705" url="https://pl.wikipedia.org/wiki?curid=1326705" title="Ferrocarril Urquiza">
Ferrocarril Urquiza



</doc>
<doc id="1326706" url="https://pl.wikipedia.org/wiki?curid=1326706" title="Leucopaxillus candidus">
Leucopaxillus candidus



</doc>
<doc id="1326708" url="https://pl.wikipedia.org/wiki?curid=1326708" title="7 Brygada Inżynieryjno-Budowlana">
7 Brygada Inżynieryjno-Budowlana

7 Brygada Inżynieryjno-Budowlana (7 BInż-Bud) – związek taktyczny wojsk inżynieryjnych ludowego Wojska Polskiego.
Powstanie i działalność brygady.
Brygada została sformowana na podstawie rozkazu nr 0121/Org. Naczelnego Dowódcy Wojska Polskiego z 12 maja 1945 roku w Warszawie i podporządkowana dowódcy Wojsk Inżynieryjnych WP gen. Stanisławowi Lisowskiemu. Zadaniem głównym brygady była odbudowa wyznaczonych obiektów w stolicy, a ponadto oczyszczenie Warszawy i jej okolic z amunicji.
Po sformowaniu, uzupełnieniu stanów osobowych pododdziałów oraz krótkim przeszkoleniu jednostka przystąpiła do rozminowania Warszawy i powiatów Błonie, Gostynin, Nowy Dwór Mazowiecki, Sochaczew, Włocławek, Inowrocław, Toruń oraz m. Nieszawa. Oprócz tego pododdziały prowadziły prace wyburzeniowe obiektów miejskich nie nadających się do odbudowy.
42 batalion pod dowództwem mjr. Jana Piotrowskiego 15 czerwca został skierowany do rozminowania terenów w rejonie nr 2. Obszar o powierzchni 13 tys. km kw. położony na zachód od Warszawy obejmował Wisłę do Bydgoszczy i tereny położone na zachód na tym odcinku. Pierwsza kompania tego batalionu rozminowała na obszarze Warszawy 101 obiektów. W lipcu 1945 roku żołnierze 7 BInż-Bud wywieźli 925,5 ton amunicji i materiałów wybuchowych, zgromadzonych na stacjach Warszawa Wschodnia Towarowa i Warszawa Zachodnia. Do 4 września 1945 roku, w Palmirach, patrol saperski z 42 batalionu zniszczył 377 ton amunicji wywiezionej ze składów warszawskich.
W pierwszym etapie prowadzonych prac bataliony przede wszystkim usuwały miny z zasadniczych dróg i miejscowości. W następnym etapie rozminowywały lewy brzeg Wisły, Puszcze Kampinoską oraz obszar twierdzy Modlin.
Innymi ważniejszymi przedsięwzięciami wykonywanymi przez brygadę było:
Brygada sprawdziła i rozminowała ponad 9000 km. kw. terenu, ponad 32,5 tys. km dróg, 23 mosty kolejowe, 147 km torów kolejowych, 1 lotnisko. Przy tym unieszkodliwiono lub zniszczono ok. 16 tys. szt. min, 4753 bomby lotnicze oraz kilkaset tysięcy sztuk innych niebezpiecznych przedmiotów.
Brygadę została rozformowana 11 września 1945 roku. Z brygady wydzielono samodzielne bataliony inżynieryjno-budowlane i podporządkowano III wiceministrowi obrony narodowej.

</doc>
<doc id="1326709" url="https://pl.wikipedia.org/wiki?curid=1326709" title="Pangolin malajski">
Pangolin malajski



</doc>
<doc id="1326710" url="https://pl.wikipedia.org/wiki?curid=1326710" title="Łuskowiec indochiński">
Łuskowiec indochiński



</doc>
<doc id="1326711" url="https://pl.wikipedia.org/wiki?curid=1326711" title="46 Pułk Piechoty (LWP)">
46 Pułk Piechoty (LWP)

46 Pułk Piechoty (46 pp) – oddział piechoty ludowego Wojska Polskiego.
Pułk został sformowany w 1945 roku, w garnizonie Gliwice, w składzie 13 Dywizji Piechoty. W 1946 roku jednostka została rozformowana. Dowódcą pułku był ppłk Kułakowski .
Skład etatowy.
dowództwo i sztab
Etatowo stan pułku wynosił
żołnierzy 2915 "(w tym oficerów - 276, podoficerów 872, szeregowców - 1765)".
Sprzęt:
162 rkm, 54 ckm, 66 rusznic ppanc, 12 armat ppanc 45mm, 4 armaty 76mm, 18 moździerzy 50 mm, 27 moździerzy 82 mm, 8 moździerzy 120 mm

</doc>
<doc id="1326713" url="https://pl.wikipedia.org/wiki?curid=1326713" title="Jean d’Orléans (ur. 1965)">
Jean d’Orléans (ur. 1965)

Jean-Carl Pierre Marie d’Orléans (ur. 19 maja 1965 w Paryżu) – hrabia Paryża, drugi syn Henriego d’Orléans, i Marii Teresy Wirtemberskiej. Od 2019 roku orleański pretendent do tronu Francji jako "Jan IV".
Wywodzi się z rodu Burbonów orleańskich, jego przodek Ludwik Filip I zasiadał na tronie francuskim w latach 1831-1848. Jego dziadkiem ze strony matki był zaś Filip Albert, książę Wirtembergii – pretendent do tronu Wirtembergii jako "Filip II" (1893–1975).
27 września 1987 Jean d’Orléans otrzymał od swojego dziadka tytuł księcia Vendôme. Jego rodzice rozwiedli się cywilnie, ojciec ożenił się ponownie, ale drugiego małżeństwa za ważne nie uznał ani Kościół ani głowa rodu, dziadek Jeana d’Orléans, Henri d’Orléans. 
Po śmierci nestora rodu 19 czerwca 1999 roku większość orleanistów uznała Jeana od za prawowitego pretendenta do tronu z pominięciem brata François.
Jean d’Orléans studiował na Sorbonie i ukończył studia tytułem magistra z filozofii. Potem studiował prawo, jego specjalizacją były stosunku międzynarodowe. Studia zakończył w Los Angeles, w Kalifornii. Aby zabezpieczyć go finansowo jako przyszłą głowę roku, jego babka Isabelle d’Orléans-Bragance przekazała mu swoją część rodzinnego majątku. Został właścicielem większej części lasu w Nouvion-in-Thiérache. W czerwcu 2003 założył stowarzyszenie "Ludzie Francji" (franc. "Gens de France").
Małżeństwo.
31 grudnia 2000 ogłoszono zaręczyny Jeana d’Orléans z księżniczką Tatjaną Oldenburg (ur. 1974). Zaręczyny zerwano tuż przed ślubem – 11 czerwca 2001. Powodem były odmienne wyznania narzeczonych – ojciec Jana obawiał się komplikacji w sprawach sukcesji rodziny orleańskiej w razie przyjścia na świat pretendenta z matki ewangeliczki (co ciekawe, jego praprzodkinią była luteranka – Helena Mecklenburg-Schwerin).
20 marca 2009 w merostwie VII dzielnicy Paryża poślubił Philomenę de Tornos y Steinhart. Cywilnego ślubu młodej parze udzieliła minister sprawiedliwości Rachida Dati. Ślub kościelny odbył się 2 maja w Senlis (departament Oise), rodowej siedzibie dynastii Kapetyngów, gdzie w 987 roku Hugo Kapet został wybrany pierwszym królem z tej dynastii. Para ma pięcioro dzieci:

</doc>
<doc id="1326714" url="https://pl.wikipedia.org/wiki?curid=1326714" title="If I Never See Your Face Again">
If I Never See Your Face Again

If I Never See Your Face Again (pl. "Jeśli nigdy więcej nie zobaczę twojej twarzy") – czwarty singel z drugiego albumu Maroon 5 "It Won't Be Soon Before Long". Piosenka została nagrana ponownie z ekstra-wersetami zaśpiewanymi przez Rihannę, piosenka znalazła się także na jej albumie „Good Girl Gone Bad: Reloaded”. Piosenka wydana w amerykańskim radiu 13 maja 2008 roku.
Teledysk.
Teledysk nagrany został z udziałem Rihanny. Jego reżyserem jest Anthony Mandler, sceny miały miejsce między innymi w czerwonej sali i zielonej z wielkim stołem.
Pozycje na listach.
„If I Never See Your Face Again” zajęło następujące miejsca na listach przebojów:

</doc>
<doc id="1326715" url="https://pl.wikipedia.org/wiki?curid=1326715" title="44 Pułk Piechoty (LWP)">
44 Pułk Piechoty (LWP)

44 Pułk Piechoty (44 pp) – oddział piechoty ludowego Wojska Polskiego.
Pułk został sformowany w 1945 roku, w garnizonie Tarnowskie Góry, w składzie 13 Dywizji Piechoty. W 1946 roku jednostka została rozformowana.
Skład etatowy.
dowództwo i sztab
Etatowo stan pułku wynosił:
żołnierzy 2915 "(w tym oficerów – 276, podoficerów 872, szeregowców - 1765)".
Sprzęt:
162 rkm, 54 ckm, 66 rusznic ppanc, 12 armat ppanc 45 mm, 4 armaty 76 mm, 18 moździerzy 50 mm, 27 moździerzy 82 mm, 8 moździerzy 120 mm
Żołnierze pułku.
Dowódcy pułku:
Oficerowie pułku:

</doc>
<doc id="1326717" url="https://pl.wikipedia.org/wiki?curid=1326717" title="Jeffrey Dean Morgan">
Jeffrey Dean Morgan

Jeffrey Dean Morgan (ur. 22 kwietnia 1966 w Seattle) – amerykański aktor telewizyjny i filmowy.
Życiorys.
Wczesne lata.
Urodził się w Seattle, w stanie Waszyngton jako syn Sandy Thomas i Richarda Deana Morgana. Jego rodzina była pochodzenia walijskiego i irlandzkiego. Uczęszczał do Ben Franklin Elementary School i Rose Hill Junior High. W 1984 ukończył Lake Washington High School w pobliskim mieście Kirkland, w stanie Waszyngton. Marzył o karierze w sporcie jako koszykarz, zanim doznał kontuzji kolana. Przez pewien czas pracował jako grafik. Następnie przeniósł się do Los Angeles, gdzie zainteresował się aktorstwem.
Kariera.
Po raz pierwszy pojawił się na ekranie jako Sharkey w dreszczowcu "Anioł w czerwieni" ("Uncaged", 1991), a następnie zagrał Roda, przyjaciela Jamesa Birda (Billy Burke) w komedii "To Cross the Rubicon" (1991). Wystąpił potem w dwóch produkcjach wideo: jako Jack Bennett w dramacie kryminalnym "Dillinger i Capone" ("Dillinger and Capone", 1995) u boku Martina Sheena, F. Murraya Abrahama i Catherine Hicks oraz jako Ramone w dreszczowcu "Gorąca agentka" ("Undercover Heat", 1995) z Meg Foster. W telewizyjnym biograficznym dramacie kryminalnym Hallmark "W mgnieniu oka" ("In the Blink of an Eye", 1996) opartym na autentycznych wydarzeniach z Mimi Rogers i Veronicą Hamel wcielił się w postać Jessiego Tafero, który w 1990 został skazany na śmierć za zabójstwo dwóch policjantów na Florydzie. w sensacyjnym dramacie kryminalnym "Człowiek mafii" ("Heist", 2015) z Robertem De Niro zagrał pracownika kasyna Luke Vaughna, który dowiaduje się, że życie jego ciężko chorej córce może uratować jedynie droga terapia i postanawia obrabować kasyno, by zdobyć pieniądze na jej operację.
Po występie w serialu United Paramount Network "Strefa zagrożenia" ("Burning Zone", 1996-1997) jako dr Edward Marcase, pojawiał się gościnnie w odcinkach seriali: "Strażnik Teksasu" ("Walker, Texas Ranger", 2000), "Ostry dyżur" ("ER", 2001) czy "JAG – Wojskowe Biuro Śledcze" ("JAG", 2002). W 2003 kandydował do roli Keitha Scotta w serialu The CW "Pogoda na miłość" ("One Tree Hill").
W 2005 zagrał jednocześnie w dwóch serialach: Showtime "Trawka" ("Weeds", 2005) jako Judah Botwin, zmarły mąż Nancy Botwin (Mary-Louise Parker) i The CW "Nie z tego świata" ("Supernatural", 2005-2008) w roli Johna Winchestera, tajemniczego ojca głównych bohaterów - Sama (Jared Padalecki) i Deana (Jensen Ackles). Rok potem w serialu ABC "Chirurdzy" ("Grey's Anatomy", 2006–2009) wystąpił w roli pacjenta Denniego Duquette po przeszczepieniu serca. W dramacie sensacyjnym "Czerwony świt" ("Red Dawn", 2012) został obsadzony jako sierżant major Andrew Tanner USMC. W ekranizacji Jamesa Pattersona "Sztuka zbrodni" ("The Postcard Killings", 2020) zagrał nowojorskiego detektywa Jacoba Kanona.
Życie prywatne.
30 maja 1992 ożenił się z Anyą Longwell, lecz 19 lipca 2003 rozwiódł się. Ze związku z aktorką Sherrie Rose ma syna Deana (ur. 2005). Spotykał się też z Sarah Lancaster i Mary-Louise Parker (od grudnia 2006 roku do czerwca 2007 i od 12 lutego 2008 do kwietnia 2008). 5 października 2019 poślubił Hilarie Burton, znaną z serialu "Pogoda na miłość". Mają syna Gusa (ur. 10 marca 2010) i córkę George (ur. 2018).

</doc>
<doc id="1326718" url="https://pl.wikipedia.org/wiki?curid=1326718" title="48 Pułk Piechoty (LWP)">
48 Pułk Piechoty (LWP)

48 Pułk Piechoty (48 pp) – oddział piechoty ludowego Wojska Polskiego.
Pułk został sformowany w 1945 roku, w garnizonie Chorzów, w składzie 13 Dywizji Piechoty. W 1946 roku jednostka została rozformowana.
Skład etatowy.
dowództwo i sztab
Etatowo stan pułku wynosił:
żołnierzy 2915 "(w tym oficerów - 276, podoficerów 872, szeregowców - 1765)".
&lt;br&gt;Sprzęt:
162 rkm, 54 ckm, 66 rusznic ppanc, 12 armat ppanc 45mm, 4 armaty 76mm, 18 moździerzy 50 mm, 27 moździerzy 82 mm, 8 moździerzy 120 mm

</doc>
<doc id="1326720" url="https://pl.wikipedia.org/wiki?curid=1326720" title="Pangolin chiński">
Pangolin chiński



</doc>
<doc id="1326721" url="https://pl.wikipedia.org/wiki?curid=1326721" title="Melarsoprol">
Melarsoprol

Melarsoprol – wielofunkcyjny związek chemiczny zawierający arsen, stosowany w leczeniu trypanosomatozy afrykańskiej w 2. fazie choroby (z zajęciem ośrodkowego układu nerwowego). Nazwy handlowe leku to Mel B i Melarsen Oxide-BAL. Lek jest wysoce toksyczny i ma liczne działania niepożądane, takie jak encefalopatia, miejscowe podrażnienie skóry, podrażnienie przewodu pokarmowego, kardiomiopatia.
Dawkowanie.
Według starego wzorca dawkowania: 1. dnia dawka 1–2 mg/kg, 2. dnia 2–4 mg/kg, 3. i 4. dnia 3–6 mg/kg. Cykl powtarzany jest 2 albo 3 razy z 7–10-dniowymi okresami przerwy.
Według nowego wzorca dawkowania – przez 10 dni dawka 2 mg/kg.

</doc>
<doc id="1326724" url="https://pl.wikipedia.org/wiki?curid=1326724" title="Miraculum (przedsiębiorstwo)">
Miraculum (przedsiębiorstwo)

Miraculum S.A. (dawniej Grupa Kolastyna, Laboratorium Kolastyna SA) – polskie przedsiębiorstwo kosmetyczne. 
Spółka Miraculum S.A. jest jednostką dominującą grupy kapitałowej, do której należą: Miraculum S.A. jako podmiot dominujący oraz BIONIQ. Institute of Skin Care Technology Sp. z o.o jako podmiot zależny.
13 lutego 2007 spółka zadebiutowała jako Grupa Kolastyna na warszawskiej Giełdzie Papierów Wartościowych.
11 marca 2010 zarząd przedsiębiorstwa złożył w Sądzie Rejonowym dla Krakowa-Śródmieścia wniosek o ogłoszenie upadłości z możliwością zawarcia układu.
16 kwietnia 2010 Sąd Rejonowy dla Krakowa-Śródmieścia w Krakowie, Wydział VIII Gospodarczy dla spraw upadłościowych i naprawczych wydał postanowienie o ogłoszeniu upadłości z możliwością zawarcia układu.
30 czerwca 2010 Zarząd Grupa Kolastyna S.A. w upadłości układowej zawarł umowę sprzedaży marki KOLASTYNA na rzecz Sarantis Polska S.A. Spółka Grupa Kolastyna S.A. zobowiązała się do zmiany firmy do dnia 31 grudnia 2010 r. w ten sposób, aby nie zawierała ona słowa „Kolastyna”. Do tego czasu Spółka może używać tego słowa jako oznaczenia przedsiębiorstwa, jak również zarządzać stroną korporacyjną: grupakolastyna.pl. Po tym czasie spółka zmieni nazwę na Miraculum S.A. W wyniku przejęcia Sarantis Polska S.A. zyskała prawo do: kilkudziesięciu znaków towarowych służących do oznaczania produktów sprzedawanych pod tą marką, na czele ze znakiem parasolowym: K Kolastyna Laboratorium, prawa autorskie do posiadanych znaków towarowych, receptury i know-how związane z produktami produkowanymi pod tymi znakami towarowymi, formy służące do produkcji opakowań, towary i surowce związane z tymi produktami, a także domeny internetowe związane z marką „Kolastyna”. Cena sprzedaży wyniosła 11,6 mln zł.
31 grudnia 2010 Grupa Kolastyna S.A. zmieniła nazwę na Miraculum S.A.
29 grudnia 2016 roku zmieniono siedzibę spółki z Krakowa na Warszawę.

</doc>
<doc id="1326725" url="https://pl.wikipedia.org/wiki?curid=1326725" title="Frederick Marquis">
Frederick Marquis

Frederick James Marquis, 1. hrabia Woolton CH (ur. 1883, zm. 1964), brytyjski przedsiębiorca i polityk, członek Partii Konserwatywnej, minister w rządach Winstona Churchilla i Anthony'ego Edena.
Wykształcenie odebrał w Manchester Grammar School oraz na Uniwersytecie w Manchesterze. W latach 30. był dyrektorem zarządzającym jednego ze sklepów sieci Lewis's. W 1939 r. za zasługi dla brytyjskiego przemysłu otrzymał parowski tytuł 1. barona Woolton i zasiadł w Izbie Lordów.
W kwietniu 1940 r. lord Woolton otrzymał stanowisko ministra żywności. W 1943 r. został członkiem gabinetu wojennego jako minister odbudowy. W gabinecie dozorującym Churchilla w 1945 r. sprawował urząd Lorda Przewodniczącego Rady. Woolton nie był jeszcze wówczas członkiem Partii Konserwatywnej - wstąpił do niej niedługo po przegranych wyborach 1945 r. W 1946 r. otrzymał stanowisko przewodniczącego partii.
Po powrocie konserwatystów do władzy w 1955 r. Woolton otrzymał Lorda Przewodniczącego Rady. W latach 1952-1955 był Kanclerzem Księstwa Lancaster. W 1953 r. otrzymał tytuł wicehrabiego Woolton, a w 1956 r. został 1. hrabią Woolton. Zmarł w 1964 r. Nowym hrabią został jego najstarszy syn, Roger.

</doc>
<doc id="1326726" url="https://pl.wikipedia.org/wiki?curid=1326726" title="Kolastyna">
Kolastyna



</doc>
<doc id="1326730" url="https://pl.wikipedia.org/wiki?curid=1326730" title="Affabre Concinui">
Affabre Concinui

Affabre Concinui, znany także jako Affabre – The Chamber Singers – męski zespół wokalny (sekstet), założony w 1983 r. w Poznaniu.
Członkowie zespołu wywodzą się z Poznańskiego Chóru Chłopięcego i Poznańskich Słowików. Wyróżnikiem zespołu jest śpiew a cappella, a ich artystyczne "credo" określa łacińska nazwa zespołu, która znaczy „idealnie współbrzmiąc”. Jako swój pierwowzór muzyczny wymieniają angielski sekstet wokalny The King’s Singers.
Repertuar zespołu obejmuje setki różnorodnych utworów. Można w nim znaleźć: utwory ludowe, dawną muzykę religijną i świecką (od renesansowych motetów i madrygałów po pieśni romantyczne, kolędy polskie i światowe, Gorzkie Żale), utwory orkiestrowe, żarty muzyczne, standardy jazzowe i przeboje pop. Utwory charakteryzują się ciekawym, czystym i naturalnym brzmieniem, a także znakomitą imitacją instrumentów muzycznych w połączeniu z humorem.
Zespół koncertuje w największych ośrodkach kulturalnych kraju, a także poza jego granicami (Algieria, Austria, Belgia, Białoruś, Chiny, Czechy, Dania, Finlandia, Francja, Hiszpania, Holandia, Japonia, Kanada, Korea Południowa, Liban, Niemcy, Rosja, Stany Zjednoczone, Szwajcaria, Tajwan, Turcja, Ukraina, Watykan, Wielka Brytania i Włochy).
W 1988 r. zespół został nagrodzony Medalem Młodej Sztuki. W 1991 r. nagrał pierwszą płytę z muzyką polskiego renesansu dla francuskiego dystrybutora Harmonia Mundi, wysoko ocenioną przez krytyków specjalistycznego francuskiego miesięcznika „Diapason”. Od tego momentu powstają kolejne płyty (CD i DVD) zawierające repertuar zespołu, który obejmuje ponad 300 utworów, m.in. Giovanniego da Palestriny, Bartłomieja Pękiela, Wacława z Szamotuł, Thomasa Tallisa, Orlanda di Lasso, Thomasa Morleya, Franza Schuberta, Roberta Schumanna, Fryderyka Chopina, Stanisława Moniuszki, Mieczysława Karłowicza, Francisa Poulenca, Krzysztofa Pendereckiego, Krzesimira Dębskiego oraz współczesne przeboje rozrywkowe.
W 2013 r., z okazji 30-lecia zespołu, członkowie Affabre Concinui otrzymali Srebrne Krzyże Zasługi (przyznane przez Prezydenta Rzeczypospolitej) za działalność artystyczną, społeczną i charytatywną.

</doc>
<doc id="1326732" url="https://pl.wikipedia.org/wiki?curid=1326732" title="Paged">
Paged

Paged Spółka Akcyjna (akronim od słów "Polska Agencja Eksportu Drewna") – polskie przedsiębiorstwo przemysłu drzewnego z siedzibą w Warszawie, od 10 października 1996 notowane na Giełdzie Papierów Wartościowych w Warszawie.
Paged powstał w 1931 jako agencja eksportu drewna przy Dyrekcji Naczelnej Lasów Państwowych.
Spółka jest jednostką dominującą grupy kapitałowej, w skład której wchodzą: Paged-Sklejka SA z siedzibą w Morągu, Paged Meble SA z siedzibą w Jasienicy oraz Woodways sp. z o.o. w Warszawie. Do spółki należy również firma Meble Jarocin – Biura i Hotele sp. z o.o. w Jarocinie, która zakończyła działalność 31 maja 2017. Fabryka Mebli-Gostyń sp. z o.o. w likwidacji w Gostyniu, Buk Ltd w Risby (Wielka Brytania), Woodways Imports Ltd w Londynie, Oldbuk Ltd w Risby, Zumcontract, Inc. w Charlotte (USA).
Według informacji spółki, 4 marca 2008 największymi jej akcjonariuszami były: Opera TFI SA (22,06%), Dyrekcja Generalna Lasów Państwowych w Warszawie (14,06%), Millenium TFI SA (11,04%), Pioneer Pekao Investment Management SA (10,81%).
Siedziba.
W latach 1934-1939 siedziba spółki mieściła się w Gdyni we własnej kamienicy przy ul. Świętojańskiej 44. Obecnie siedziba mieści się przy ul. Mineralnej 7 w Warszawie.

</doc>
<doc id="1326734" url="https://pl.wikipedia.org/wiki?curid=1326734" title="Hrabia Woolton">
Hrabia Woolton

Informacje ogólne.
Hrabiowie Woolton 1. kreacji (parostwo Zjednoczonego Królestwa)

</doc>
<doc id="1326739" url="https://pl.wikipedia.org/wiki?curid=1326739" title="Brytyjska Kompania Południowoafrykańska">
Brytyjska Kompania Południowoafrykańska

Brytyjska Kompania Południowoafrykańska (ang. "British South Africa Company") – brytyjska kompania handlowa, założona w 1889 roku przez Cecila Rhodesa poprzez połączenie Central Search Association i Exploring Company Ltd. po otrzymaniu koncesji od rządu brytyjskiego. Rhodes zakładając Kompanię Południowoafrykańską wzorował się na Brytyjskiej Kompanii Wschodnioindyjskiej i miał nadzieję, że umożliwi ona wzmożoną kolonizację i eksploatację ekonomiczną Afryki Południowej, co było częścią „Wyścigu o Afrykę”.

</doc>
<doc id="1326740" url="https://pl.wikipedia.org/wiki?curid=1326740" title="WUM">
WUM



</doc>
<doc id="1326741" url="https://pl.wikipedia.org/wiki?curid=1326741" title="Parafia św. Jacka w Stanowicach">
Parafia św. Jacka w Stanowicach

Parafia św. Jacka w Stanowicach – rzymskokatolicka parafia położona na południu Polski, należąca do archidiecezji katowickiej i dekanatu dębieńskiego. 
Rys historyczny.
W pierwszych latach po wojnie pilną potrzebą w Stanowicach było rozpoczęcie budowy Kościoła, gdyż do tej pory jedynym miejscem gromadzenia się mieszkańców na wspólnych nabożeństwach była kapliczka św. Jana Nepomucena. Wierni uczęszczali na nabożeństwa do kościoła w Bełku, Czerwionce lub Leszczyn. 
Wiosną 1946 grupa parafian zwróciła się z prośbą do proboszcza Wilhelma Pnioka o pozwolenie na budowę kościoła filialnego na terenie Stanowic. Zawiązano Komitet Organizacyjny Budowy Kościoła, który zakupił stary, drewniany barak w Rudach Wielkich. Teren pod budowę otrzymano dzięki poparciu przewodniczącego Rady Narodowej. Pierwotny projekt drewnianego kościółka zmieniono na murowany z drewnianym dachem. Budowę kościoła rozpoczęto 18 maja 1947. 
Patronem kościoła został wybrany św. Jacek – patron diecezji katowickiej. 17 sierpnia 1947 odbyło się poświęcenie kamienia węgielnego, a już 17 lipca 1949 nastąpiło poświęcenie gotowego kościoła. Projektantem wystroju kościoła był Leonard Piórecki. Poświęcenia dokonał dziekan Juliusz Kwapuliński z Ornontowic. Do 1952 roku msze św. odprawiał ks. Pniok z Bełku. 1 września 1953 pracę duszpasterską przy kościele św. Jacka rozpoczął ks. Edmund Górecki. W 1976 roku Stanowice zostały wydzielone z Bełku i stały się samodzielną parafią. 
Wiosną 1999 roku ks. proboszcz Eugeniusz Durczok przedstawił metropolicie katowickiemu Damianowi Zimoniowi plan rozbudowy i modernizacji kościoła według projektu Grzegorza Ratajskiego. Kamień węgielny kościoła został poświęcony 26 maja 1999 przez Ojca Świętego Jana Pawła II w Rzymie. 
W 2007, z okazji Jubileuszu 750-lecia patrona kościoła św. Jacka ks. Durczok zwrócił się z pisemną prośbą do przeora oo. Dominikanów z Krakowa o relikwie św. Jacka. Parafia otrzymała je 17 sierpnia 2007 z rąk ks. kardynała Stanisława Dziwisza. Relikwie św. Jacka trafiły do Stanowic wraz z dokumentem stwierdzającym ich autentyczność, podpisanym przez kard. Karola Wojtyłę. Od 1999 roku aż do chwili obecnej trwa rozbudowa świątyni.

</doc>
<doc id="1326743" url="https://pl.wikipedia.org/wiki?curid=1326743" title="Ministrowie odbudowy Wielkiej Brytanii">
Ministrowie odbudowy Wielkiej Brytanii

Minister odbudowy (en. "Minister of Reconstruction"), odpowiadał w brytyjskim rządzie za sprawy związane z odbudową kraju po I i II wojnie światowej. Istniał w latach 1917–1919 i 1944–1945.

</doc>
<doc id="1326746" url="https://pl.wikipedia.org/wiki?curid=1326746" title="Granatnik AT-4">
Granatnik AT-4



</doc>
<doc id="1326751" url="https://pl.wikipedia.org/wiki?curid=1326751" title="Bielik białobrzuchy">
Bielik białobrzuchy

Bielik białobrzuchy ("Haliaeetus leucogaster") – gatunek ptaka z rodziny jastrzębiowatych (Accipitridae). Duży ptak drapieżny występujący w Azji, Australii i Oceanii. Nie jest zagrożony wyginięciem.
Występowanie.
Zasięg występowania bielika białobrzuchego obejmuje Indie i Sri Lankę na wschód przez Azję Południowo-Wschodnią, Andamany, południowe Chiny, Archipelag Sundajski, Filipiny, Wallaceę, Nową Gwineę i Archipelag Bismarcka do Australii i Tasmanii.
Systematyka.
Taksonomia.
Bielik białobrzuchy został po raz pierwszy opisany w 1788 przez niemieckiego przyrodnika Johanna Friedricha Gmelina, który bazował na tekście „White-bellied Eagle” Johna Lathama. Gmelin nadał ptakowi nazwę "Falco leucogaster". Nie wskazał miejsca typowego, Ernst Hartert w 1902 roku wskazał je jako Jawę. John Latham poczynił notatki na temat zwierzęcia w 1781, na podstawie okazu pozyskanego w lutym 1780 na wyspie Panaitan koło najbardziej wysuniętego na zachód przylądka Jawy podczas ostatniej wyprawy kapitana Cooka. Jego najbliższym krewnym jest słabo poznany bielik melanezyjski z Wysp Solomona. Razem tworzą supergatunek i podobnie jak w przypadku innych supergatunków bielików, jeden (bielik białobrzuchy) ma białą głowę, w przeciwieństwie do ciemnej głowy drugiego gatunku. Dziób i oczy są ciemne, a szpony ciemnożółte, jak u wszystkich bielików półkuli południowej. Oba gatunki mają przynajmniej nieco ciemniejsze ubarwienie na ogonach, choć nie zawsze może być to wyraźnie widoczne u bielika białobrzuchego.
Wraz z bielikiem melanezyjskim ("H. sanfordi"), bielikiem afrykańskim ("H. vocifer") i bielikiem madagaskarskim ("H. vociferoides") tworzą grupę siostrzaną. Takson monotypowy, nie wyróżniono podgatunków.
Etymologia.
Nazwa rodzajowa pochodzi od łacińskiego słowa "haliaetus" lub "haliaetos" – „bielik, rybołów” (od greckiego ἁλιαιετος "haliaietos" – „bielik, rybołów” ( "hali-" – „morski-” ( "hals", "halos" – „morze”)) oraz "aetos" – „orzeł”). Epitet gatunkowy pochodzi z greki i oznacza „białobrzuchy” ( "leukos" – „biały” oraz "gastēr", "gastros" – „brzuch”).
Morfologia.
Długość ciała 75–85 cm, rozpiętość skrzydeł 178–218 cm, masa ciała samców 1800–2900 g, samic 2500–3900 g, długość skoku 25–28 cm. Samice są zawsze większe od samców, do 20% w wielkości i do 120% w masie ciała. U dorosłego ptaka głowa, szyja i spód ciała koloru białego zaś górne części ciała koloru ciemnoszarego. Głowa stosunkowo mała z głęboko osadzonym dziobem, szyja długa, krótki ogon w kształcie klina, skrzydła długie, kremowe kończyny raczej krótkie. Woskówka szara. Osobniki młodociane są brązowo nakrapiane z białym ogonem, co odróżnia ją od ciemno-ogonowych dorosłych i młodych bielików melanezyjskich. Dojrzałość płciową uzyskują w trzecim roku życia.
Głos.
Wokalizuje głównie w okresie przed niesieniem, szczególnie wczesnym rankiem i wieczorem, ale usłyszeć go można przez cały rok, a nawet w nocy. Odzywa się głównie trąbiącym głosem podobnym do gęsi czy kaczek lub nosowym wołaniem, który podczas powietrznych akrobacji może stać się wyższy i szybszy, a czasem tworzą nieregularny duet. W stanie zagrożenia wydaje z siebie skrzeczące odgłosy.
Ekologia.
Siedlisko i pokarm.
Bielik białobrzuchy zamieszkuje przybrzeżne morza i wyspy, wybrzeża, ujścia rzek i podmokłe tereny lądowe takie jak znajdujące się w pobliżu wody zalesione i otwarte siedliska, w tym nizinne lasy deszczowe. Na Celebesie spotykany w lesie monsunowym na wysokości 1500 m n.p.m. lub 1700 m n.p.m., ale spotykany głównie poniżej 900 m n.p.m. Gniazduje w lesie i na obszarach skalistych.
Dorosłe osobniki podczas lęgów i wychowu młodych osiadłe, osobniki młodociane dyspersyjne, z najdłuższym zarejestrowanym przelotem wynoszącym 3000 km od południowych do północnych obszarów Australii. Niektóre ruchy wymuszone, gdy wysychają wody śródlądowe. W Indiach lub na Celebesie czasami przemieszcza się w wzdłuż dużych rzek, oddalając się znacznie w głąb lądu.
W skład pokarmu bielika białobrzuchego wchodzą ssaki, ptaki, gady, ryby, skorupiaki i padlina (obserwowano 45 ptaków na wysypiskach śmieci). Poluje na króliki, walabie, rudawki, ptactwo wodne i morskie do wielkości mewy, kormorana i głuptaka, trawi również kolczaste i trujące ryby oraz węże morskie. Pokarm ćwiartuje 10–20 m nad ziemią, na wysoko rosnących drzewach, które służą mu jako punkty obserwacyjne, czasami prowadząc obserwację w parach. Zdobycz atakuje lotem nurkowym, porywając zdobycz z ziemi lub z powierzchni wody (czasami zanurzając się w całości). Nęka ptaki wodne aż do ich wyczerpania, porywa rudawki z ich miejsc odpoczynku na drzewach, okrada inne drapieżniki z ich łupu, w tym ptaki morskie i drapieżne, takie jak rybołów zwyczajny ("Pandion haliaetus") i osobniki własnego gatunku, a także obserwowany wśród żerujących delfinów.
Lęgi.
Sezon lęgowy w Australii przypada na okres od maja do września (od maja do sierpnia na północy, od czerwca do września na południu, gdzie wyjątkowo przeciągnąć się może do grudnia). W Azji i tropikach lęgi odbywają się podczas pory suchej (od października do marca w Indiach, od grudnia do maja w Azji Południowo-Wschodniej i na Filipinach, od maja do listopada na Nowej Gwinei). Pary gniazdują głównie samotnie, ale czasami na małych wyspach spotyka się od 2 do 4 par gniazdujących razem. Na wyspie Netrani w stanie Karnataka w południowych Indiach zarejestrowano 18 używanych i 7 nieużywanych gniazd skupionych na obszarze 4,2 km². Pary zostają ze sobą na całe życie. Gniazdo zbudowane z patyków i gałązek, szerokie na 120–170 cm (wyjątkowo do 300 cm) i głębokie na 50–180 cm, wypełnione jest liśćmi, trawami oraz wodorostami. Na przybrzeżnych wyspach gniazdo znajduje się na ziemi lub na klifie (do 70 m nad ziemią), w innych miejscach od 3 do 50 m nad ziemią na drzewach, w tym namorzynach. Samica składa zazwyczaj 2 jaja (1–3), okres inkubacji wynosi średnio 35–42 dni. Pisklęta po wykluciu pokryte są białym puchem, okres pierzenia wynosi 65–70 dni, ale młode pozostają z dorosłymi przez kolejnych od 3 do 6 miesięcy. W południowej Australii sukces lęgowy wynosi: 1,3 młodych na gniazdo, 1,1 młodych na używane gniazdo, 0,8 młodych na terenie zajmowanym przez rok; w 34% gniazd udało odchować się 2 pisklęta, w 66% tylko 1.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC (ang. Least Concern, najmniejszej troski). Wielkość populacji szacuje się na 1000–10 000 ptaków, co stanowi równowartość 670–6700 dorosłych ptaków. Ogólnie ptak występujący powszechnie, choć w niektórych regionach południowej Australii notuje się spadki populacji wskutek niszczenia siedlisk lub zakłócenia ich miejsc gniazdowania; zanotowano również spadek w Tajlandii. Grubość skorupy jaj w Australii znacznie zredukowana przez zastosowanie DDT (choć środek ten nie jest już wykorzystywany).

</doc>
<doc id="1326753" url="https://pl.wikipedia.org/wiki?curid=1326753" title="Bondarzewia mesenterica">
Bondarzewia mesenterica



</doc>
<doc id="1326755" url="https://pl.wikipedia.org/wiki?curid=1326755" title="39 Pułk Piechoty (LWP)">
39 Pułk Piechoty (LWP)

39 Pułk Piechoty (39 pp) – oddział piechoty ludowego Wojska Polskiego.
39 Pułk Piechoty został sformowany w 1945 w Gnieźnie, w składzie 12 Dywizji Piechoty. Stacjonował pierwotnie w Kamieniu Pomorskim. W 1947 dyslokowany do Gryfic, a pod koniec 1948 do garnizonu Trzebiatów. W 1949 został włączony w skład 8 Zmotoryzowanej Dywizji Piechoty i przeformowany w 39 zmotoryzowany pułk piechoty. W 1950 roku oddział został przeformowany w 39 pułk zmechanizowany.
Żołnierze pułku.
Dowódcy pułku:
Oficerowie:
Skład etatowy.
dowództwo i sztab
Razem:
żołnierzy 2915 "(w tym oficerów - 276, podoficerów 872, szeregowców - 1765)".
Sprzęt:
162 rkm, 54 ckm, 66 rusznic ppanc, 12 armat ppanc 45 mm, 4 armaty 76 mm, 18 moździerzy 50 mm, 27 moździerzy 82 mm, 8 moździerzy 120 mm
Sztandar pułku.
Sztandar ufundowany przez społeczeństwo Kamienia Pomorskiego został wręczony pułkowi 29 czerwca 1947 roku w Szczecinie. Aktu wręczenia dokonał Bolesław Bierut
Opis sztandaru:&lt;br&gt;Płat o wymiarach 100 x 100 cm, obramowany na brzegach złotą taśmą, na czerwonym tle złożoną w wężyk, obszyty z trzech stron frędzlą złotą. Płat przymocowany jest do drzewca za pomocą ceratowej tulei.
Drzewce z jasnego, politurowanego drewna, z dwóch części połączonych za pomocą stalowych okuć. Na drzewcu siedemnaście gwoździ pamiątkowych. Głowica w kształcie orła ze skrzydłami stylizowanymi na wzór skrzydeł husarskich, wspartego na cokole skrzynkowym z napisem: "39 PP". Przy drzewcu wstążka biało-czerwona, zawiązana w kokardę.
Strona główna: &lt;br&gt;Czerwony krzyż grunwaldzki obwiedziony srebrem; pola między ramionami krzyża białe. Pośrodku haftowany biało-srebrnymi nićmi orzeł w otoku wieńca laurowego. Wieniec haftowany złotą nicią. Na górnym i dolnym ramieniu krzyża haftowany srebrną nicią napis: „HONOR I OJCZYZNA”. Na białych polach haftowane czerwonymi nićmi ponad dwoma złotymi gałązkami lauru inicjały pułku: „39 PP”.
Strona odwrotna:&lt;br&gt;Biały krzyż grunwaldzki, obwiedziony srebrem; pola między ramionami krzyża czerwone. Pośrodku haftowany złotą nicią napis: „ZA POLSKĘ WOLNOŚĆ I LUD”, w otoku wieńca. Na czerwonych polach ponad złotymi gałązkami lauru haftowane napisy i herby: w lewym górnym kontury tarczy; w prawym: „39 PP MIESZKAŃCY M. KAMIENIA”; w lewym dolnym herb Kamienia; w prawym dolnym data: „13.X.1946 R”.
Przekształcenia.
39 pułk piechoty → 39 zmotoryzowany pułk piechoty → 39 pułk zmechanizowany → 36 Łużycki pułk zmechanizowany → 36 pułk zmechanizowany Legii Akademickiej → 3 Brygada Pancerna → 36 Brygada Pancerna → 36 Brygada Zmechanizowana → 3 batalion zmechanizowany Legii Akademickiej

</doc>
<doc id="1326757" url="https://pl.wikipedia.org/wiki?curid=1326757" title="Haliaeetus leucogaster">
Haliaeetus leucogaster



</doc>
<doc id="1326760" url="https://pl.wikipedia.org/wiki?curid=1326760" title="2 Pułk Łączności (II RP)">
2 Pułk Łączności (II RP)

2 Pułk Łączności (2 płącz) - oddział łączności Wojska Polskiego II RP. 
Historia pułku.
2 pułk łączności stacjonował na terenie trzech okręgów korpusów: V, VI i X.
W czerwcu 1924 roku została wprowadzona nowa organizacja pokojowa wojsk łączności, w ramach której rozformowano 3 pułk łączności i sformowano pułk radiotelegraficzny. Ze składu pułku został wyłączony II batalion radiotelegraficzny i kadra kompanii zapasowej tegoż batalionu. Obie jednostki stacjonujące w Żurawicy zostały włączone w skład pułku radiotelegraficznego. Dotychczasowy dowódca II batalionu radiotelegraficznego kpt. łącz. inż. Kazimierz Goebel został przydzielony do Oddziału IV Sztabu Generalnego, natomiast pełniący obowiązki komendanta kadry kompanii zapasowej por. łącz. Józef Chebda został przeniesiony do pułku radio.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 29 czerwca, jako datę święta pułkowego. 
Organizacja pokojowa pułku w 1923 roku.
Organizacja pokojowa pułku w 1923 roku
W skład dowództwa wchodził sztab i sekcja administracyjno-taborowa. Ponadto przy dowództwie pułku funkcjonował warsztat i skład techniczny.
Dowódca pułku podlegał bezpośrednio szefowi wojsk łączności Okręgu Korpusu Nr X. Dowódcy pułku podlegali bezpośrednio dowódcy batalionów telegraficznych i dowódca batalionu radiotelegraficznego oraz dowódcy kompanii telegraficznych specjalnych. W sprawach wyszkolenia i technicznych dowódca pułku miał dwóch pomocników: oficera telegrafii i oficera telegrafii. Ponadto we wszystkich sprawach, a w szczególności sprawach administracyjnych, pomocnikiem dowódcy pułku był jego zastępca.
Kadry kompanii zapasowych telegraficznych i kadra kompanii zapasowej radiotelegraficznej składały się z dowództwa kadry, magazynu okręgowego, warsztatu okręgowego i sekcji taborowej. Do każdej kadry została przydzielona, pod względem ewidencyjnym stała stacja gołębi pocztowych. Komendant kadry, pod względem służbowym, podlegał dowódcy okręgu korpusu, na obszarze którego kadra stacjonowała. Z dowódcą pułku komendant kadry „pozostawał w ścisłym porozumieniu”. Dowódca pułku i dowódca batalionu miał prawo inspekcjonowania kadry, po uprzednim poinformowaniu o tym dowódcy okręgu korpusu.
Odznaka pułkowa.
14 lipca 1928 Minister Spraw Wojskowych, marszałek Polski Józef Piłsudski zatwierdził wzór i regulamin odznaki pamiątkowej 2 płącz. Odznaka o wymiarach 40x40 mm ma kształt srebrnego równoramiennego krzyża pokrytego czarną emalią. W centrum niebieski medalion z cyfrą „2” w srebrnym wieńcu. Między ramionami srebrne błyskawice. Krzyż nałożony jest na złoconą tarczę słoneczną. Odznaka oficerska, trzyczęściowa, wykonana w srebrze, emaliowana. Wykonawcą odznak byli Zjednoczeni Grawerzy z Warszawy.

</doc>
<doc id="1326761" url="https://pl.wikipedia.org/wiki?curid=1326761" title="Siergiej Kara-Murza">
Siergiej Kara-Murza

Siergiej Kara-Murza (Сеpгей Геоpгиевич Каpа-Муpза) (ur. 23 stycznia 1939) - rosyjski chemik, historyk, filozof polityczny i socjolog. Przeciwnik globalizacji, kapitalizmu, marksizmu i zachodniej liberalnej demokracji.

</doc>
<doc id="1326764" url="https://pl.wikipedia.org/wiki?curid=1326764" title="Stadion Partizana">
Stadion Partizana

Stadion Partizana – wielofunkcyjny stadion sportowy położony w serbskiej stolicy Belgradzie. Na stadionie swoje mecze domowe rozgrywa drużyna Partizana Belgrad. Stadion powstał w miejscu dawnego stadionu Beogradski SK i został otwarty 9 października 1949 roku. Na inauguracje stadionu rozegrany został mecz międzynarodowy pomiędzy Francją a Jugosławią. W 1962 roku arena lekkoatletycznych mistrzostw Europy. Zanim weszły regulacje UEFA dotyczące bezpieczeństwa stadion mieścił 55 000 miejsc. Po renowacji która się odbyła w 1998 roku, pojemność stadionu została zmniejszona do 32 887 miejsc. Stadion posiada sztuczne oświetlenie o mocy 1200 luksów.

</doc>
<doc id="1326775" url="https://pl.wikipedia.org/wiki?curid=1326775" title="Baron Hailes">
Baron Hailes



</doc>
<doc id="1326776" url="https://pl.wikipedia.org/wiki?curid=1326776" title="Nowotwór skóry">
Nowotwór skóry



</doc>
<doc id="1326777" url="https://pl.wikipedia.org/wiki?curid=1326777" title="Nowotwory skóry">
Nowotwory skóry



</doc>
<doc id="1326779" url="https://pl.wikipedia.org/wiki?curid=1326779" title="1 Pułk Łączności (II RP)">
1 Pułk Łączności (II RP)

1 Pułk Łączności (1 płącz.) – oddział łączności Wojska Polskiego II RP.
Organizacja i obsada personalna pułku w 1923.
Dowództwo w Zegrzu
I batalion telegraficzny w Zegrzu
kadra kompanii zapasowej I batalionu telegraficznego w Zegrzu
II batalion telegraficzny w Zegrzu
kadra kompanii zapasowej II batalionu telegraficznego w Krasnymstawie
III batalion telegraficzny w Zegrzu
kadra kompanii zapasowej III batalionu telegraficznego w garnizonie Grodno
IX batalion telegraficzny w Zegrzu
kadra kompanii zapasowej IX batalionu telegraficznego w Brześciu
I batalion radiotelegraficzny w Beniaminowie
kadra kompanii zapasowej batalionu radiotelegraficznego Nr I w Beniaminowie
1 specjalna kompania telegraficzna
skadrowana kompania zapasowa batalionów telegraficznych i radio-telegraficznego
stała stacja gołębi pocztowych
trzy plutony (lokalne) telegraficzne
Dowódca pułku podlegał bezpośrednio szefowi wojsk łączności Okręgu Korpusu nr I, natomiast dowódcy kadr kompanii zapasowych podlegali dowódcom okręgów korpusów, na terenie których stacjonowały.
Odznaka pamiątkowa.
21 kwietnia 1928 roku minister spraw wojskowych, marszałek Polski Józef Piłsudski zatwierdził wzór i regulamin odznaki pamiątkowej 1 płącz. Odznaka o wymiarach 40x40 mm ma kształt równoramiennego krzyża o zaokrąglonych ramionach, na których umieszczono dużą literę T, pomiędzy nimi złote, dębowe gałązki oraz dwie błyskawice. W centrum złoto-czerwona tarcza z orłem bez korony. Dwuczęściowa - oficerska wykonana w srebrze. Wykonanie: Zjednoczeni Grawerzy - Warszawa

</doc>
<doc id="1326780" url="https://pl.wikipedia.org/wiki?curid=1326780" title="Zdobycz (powieść)">
Zdobycz (powieść)

Zdobycz (fr. "La Curée") – powieść Emila Zoli, druga część cyklu o losach rodziny Rougon-Macquartów, opublikowana w 1871. Jej akcja rozgrywa się w czasie wielkiej przebudowy Paryża w latach 50. i 60. XIX wieku i opisuje życie wielkiej burżuazji francuskiej oraz prowadzone przez nią finansowe spekulacje. Jej głównymi bohaterami są Arystydes Rougon, jego druga żona Renata z arystokratycznej rodziny du Chatel oraz Maksym – około 20-letni syn z pierwszego małżeństwa.
Tytuł.
Zdaniem Haliny Suwały polskie tłumaczenie myśliwskiego terminu "la curée" jako „zdobyczy” (lub w pierwszych wydaniach jako „łup”), jest niezgodne z intencjami autora i ze znaczeniem, jakie to słowo miało już we wcześniejszej francuskiej literaturze społecznie zaangażowanej. Wskazuje ona, iż w języku polskim w podobnym kontekście polowania używa się słowa "odprawa", które oznacza zarówno część zwierzyny oddawanej psom łownym, jak i sam moment karmienia ich nią.
Treść.
Powieść rozpoczyna szczegółowy opis domu, powozu i zaprzęgu należącego do rodziny Arystydesa Rougona, który w ciągu czternastu lat dzielących tę powieść od "Pochodzenia rodziny Rougon-Macquartów" porzucił pierwotny młodzieńczy idealizm i pracę redaktora prowincjonalnego dziennika, by dzięki protekcji brata, Eugeniusza, zdobyć w Paryżu fortunę. Eugeniusz, bonapartystowski polityk, zgadza się na zakulisową pomoc pod warunkiem zmiany nazwiska przez Arystydesa, który przyjmuje pseudonim Saccard. Dzięki wiadomościom zdobytym od brata, był w stanie przeprowadzić szereg udanych operacji spekulacyjnych w czasie przebudowy miasta, kupując domy przeznaczone do wyburzenia i otrzymując krociowe odszkodowania. Resztę fortuny zdobywa dzięki małżeństwu – żeni się z nastoletnią arystokratką Renatą, która, uwiedziona przez nieznanego mężczyznę, zaszła w ciążę i tym samym jej rodzinie zależało na jak najszybszym małżeństwie w celu uniknięcia skandalu.
Małżeństwo Saccarda i Renaty nie układa się dobrze, mężczyzna wikła się w liczne romanse, które mają zapewnić mu kolejne znajomości i wpływy. W tym samym czasie nimfomanka Renata rozpoczyna na poły kazirodczy romans z młodszym od niej o zaledwie kilka lat Maksymem, który Saccard toleruje. Związek ten w końcu rozpada się, gdy Maksym nudzi się swoją kochanką i zaczyna szukać nowych przygód miłosnych z bogatymi młodymi paryżankami. Upokorzona traktowaniem ze strony męża, Renata usiłuje poróżnić go z synem, jednak jej misterna intryga upada. W finale kobieta umiera na zapalenie opon mózgowych, podczas gdy Arystydes żyje dalej jako członek finansowej elity, a Maksym żeni się z odrażająco brzydką, lecz posażną córką przemysłowca.
Okoliczności powstania i recepcja.
Chociaż w momencie pisania utworu Zola był ubogim dziennikarzem i nigdy nie obracał się na salonach, dzieło otrzymało wysokie oceny za swój realizm w opisie zepsucia, hipokryzji i bezwzględności wyższych sfer francuskiej burżuazji. Autor spędził kilka miesięcy zdobywając informacje i notując najdrobniejsze detale nt. wyglądu rezydencji najbogatszych, obyczajów panujących w ich domach, strojów, a także historycznych okoliczności przebudowy Paryża. Notabene, utwór nie był planowany jako historia miłosna, w której niektórzy badacze doszukiwali się nawiązania do racinowskiej "Fedry", lecz miał pierwotnie koncentrować się wyłącznie na dziejach zdobywania fortuny przez Saccarda i opisywać środowisko tzw. „złotej młodzieży”, szczególnie potępiane przez autora, jak i ukazywać konsekwencje wychowania kobiet jedynie do roli żon i bywalczyń salonów. Autor doszedł jednak do wniosku, że na poły kazirodczy romans będzie znakomitym symbolem zepsucia świata „arystokracji pieniądza”. Utwór doceniony przez jednych krytyków, został oskarżony przez innych o całkowite pogwałcenie zasad moralności oraz o obrazę Cesarstwa, a gazeta "Le Cloche" przerwała jego druk w odcinkach, notabene na prośbę samego autora, który nie chciał, by jego przyjaciel Ulbach stracił dziennik. Pierwsze wydanie rozeszło się, mimo skandalu, kiepsko (zaledwie 1000 egzemplarzy), zaś autor został uznany za notorycznego pornografa. Praktycznie jedyną osobą, która publicznie wyraziła się pozytywnie o powieści, był młody Paul Alexis, który od tego czasu był niezwykle zafascynowany Zolą.

</doc>
<doc id="1326782" url="https://pl.wikipedia.org/wiki?curid=1326782" title="Okręg wyborczy Liverpool East Toxteth">
Okręg wyborczy Liverpool East Toxteth

Okręg wyborczy Liverpool East Toxteth powstał w 1885 r. i wysyłał do brytyjskiej Izby Gmin jednego deputowanego. Okręg obejmował wschodnią część dzielnicy Toxteth w Liverpoolu. Okręg został zlikwidowany w 1950 r.

</doc>
<doc id="1326783" url="https://pl.wikipedia.org/wiki?curid=1326783" title="Jean René Cruchet">
Jean René Cruchet

Jean René Cruchet (ur. 21 marca 1875 w Bordeaux, zm. 1959) – francuski lekarz.
Studiował medycynę w rodzinnym Bordeaux. Doktoryzował się w 1902 roku i otrzymał tytuł Chef de clinique. W 1907 roku został Médecin des hôpitaux, i w tym samym roku habilitował się. Od 1920 roku docent patologii ogólnej i terapeutyki. W 1926 roku objął katedrę pediatrii w Bordeaux. Zajmował się tikami, spastycznym kręczem szyi, śpiączkowym zapaleniem mózgu.

</doc>
<doc id="1326786" url="https://pl.wikipedia.org/wiki?curid=1326786" title="1 Pułk Łączności">
1 Pułk Łączności



</doc>
<doc id="1326789" url="https://pl.wikipedia.org/wiki?curid=1326789" title="Okręg wyborczy Beckenham">
Okręg wyborczy Beckenham

Okręg wyborczy Beckenham powstał w 1950 i wysyła do brytyjskiej Izby Gmin jednego deputowanego. Okręg obejmuje północno-zachodnią część London Borough of Bromley.

</doc>
<doc id="1326794" url="https://pl.wikipedia.org/wiki?curid=1326794" title="Makarony Polskie">
Makarony Polskie

Makarony Polskie SA – polskie przedsiębiorstwo z siedzibą w Rzeszowie, działające w branży spożywczej, specjalizujące się w produkcji makaronu. Siedziba Spółki znajduje się w Rzeszowie. Firma posiada 2 zakłady produkcyjne w Rzeszowie i Częstochowie. Od 6 czerwca 2007 notowane na Giełdzie Papierów Wartościowych w Warszawie.
Działalność.
Grupa wytwarza makarony: "Makarony Polskie" "Sorenti", "Solare", "Makaron Staropolski" oraz przetwory owocowo warzywne pod marką "Tenczyczek" i dania gotowe "Stoczek" i "Męska Rzecz". Produkty spółki są również sprzedawane pod markami sieci handlowych i hipermarketów (m.in. Tesco, Carrefour, Auchan, Biedronka).
Historia.
Rzeszowska wytwórnia makaronu powstała na początku lat 90. XX w. w ramach przedsiębiorstwa państwowego PZZ Rzeszów, które w połowie lat 90. zostało skomercjalizowane i już jako spółka akcyjna trafiło do programu NFI. W 1988 właścicielem większościowego pakietu akcji została Agro-Technika SA, a wytwórnia makaronu stała się jej oddziałem. W 2002 Agro-Technika SA utworzyła Makarony Polskie sp. z o.o., która w październiku przejęła działalność wytwórni. W 2004 zmieniono formę prawną spółki na akcyjną. Tego samego roku przedsiębiorstwo przejęło płocką Elpast s.c., również produkującą makaron.
Akcjonariat.
Według danych z ze stycznia 2014 roku największymi znanymi akcjonariuszami spółki są:

</doc>
<doc id="1326796" url="https://pl.wikipedia.org/wiki?curid=1326796" title="3 Pułk Łączności (II RP)">
3 Pułk Łączności (II RP)

3 Pułk Łączności (3 płącz) – oddział łączności Wojska Polskiego II RP.
Pułk został sformowany w listopadzie 1921, w garnizonie Grudziądz, w wyniku połączenia IV, VII i VIII batalionu telegraficznego.
Organizacja pokojowa pułku.
Dowódca pułku podlegał bezpośrednio szefowi wojsk łączności Okręgu Korpusu nr IV, natomiast dowódcy kadr kompanii zapasowych podlegali dowódcom okręgów korpusów, na terenie których stacjonowały. Pod względem ewidencyjnym do każdej kadry kompanii zapasowej batalionu telegraficznego należała jedna stała stacja gołębi pocztowych.
Oba plutony telegraficzne lokalne zostały rozformowane w terminie do 1 lipca 1927 roku.
Kadra pułku.
Dowódcy pułku
Oficerowie
Obsada personalna pułku w 1923 roku

</doc>
<doc id="1326797" url="https://pl.wikipedia.org/wiki?curid=1326797" title="Sza’ar ha-Amakim">
Sza’ar ha-Amakim

Sza’ar ha-Amakim (hebr. שער העמקים) – kibuc położony w Samorządzie Regionu Zewulun, w Dystrykcie Północnym, w Izraelu. Członek Ruchu Kibuców ("HaTenu'a HaKibbutcit").
Położenie.
Leży w Dolinie Zewulon, na wschód od miasta Hajfy.
Historia.
Kibuc został założony w 1935 roku.
Gospodarka.
Gospodarka kibucu opiera się na intensywnym rolnictwie.

</doc>
<doc id="1326799" url="https://pl.wikipedia.org/wiki?curid=1326799" title="2 Pułk Łączności">
2 Pułk Łączności

Pułki łączności Wojska Polskiego noszące numer 2:

</doc>
<doc id="1326801" url="https://pl.wikipedia.org/wiki?curid=1326801" title="Kefar Bialik">
Kefar Bialik

Kefar Bialik (hebr. כפר ביאליק) – moszaw położony w Samorządzie Regionu Zewulun, w dystrykcie Hajfa, w Izraelu.
Położenie.
Leży w Dolinie Zevulon w Zachodniej Galilei, w otoczeniu miast Hajfa, Kirjat Bialik i Kirjat Atta, oraz kibucu Afek.
Historia.
Tutejszą ziemię zakupił na początku XX wieku Żydowski Fundusz Narodowy. Moszaw został założony w 1934 roku przez żydowskich imigrantów z Niemiec. Nazwano go na cześć hebrajskiego poety Haima Nahmana Bialika (1873-1934), który zmarł miesiąc przed założeniem moszawu.
Kultura i sport.
W moszawie jest ośrodek kultury oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie, sadownictwie i turystyce.
Komunikacja.
Trzy lokalne drogi prowadzą do położonego na zachodzie miasta Kirjat Bialik. Wzdłuż południowej granicy moszawu przebiega droga nr 781, którą jadąc na zachód dojeżdża się do miasta Kirjat Bialik i drogi ekspresowej nr 4, lub jadąc na wschód dojeżdża się do miasta Kirjat Atta.

</doc>
<doc id="1326802" url="https://pl.wikipedia.org/wiki?curid=1326802" title="FC Augsburg">
FC Augsburg

Fußball-Club Augsburg 1907 e.V. – niemiecki klub piłkarski mający siedzibę w Augsburgu. Został założony w 1907 roku.
Historia.
Klub został założony 8 sierpnia 1907 jako Fußball-Club Allemannia Augsburg, a od 1921 do 1969 roku występował jako BC Augsburg. W 1969 roku połączył się z klubem Schwaben Augsburg (który zrezygnował z udziału w rozgrywkach profesjonalnych) tworząc FC Augsburg. Od 1969 roku po fuzji klub kontynuuje tradycje BC Augsburg. Po raz pierwszy w drugiej lidze zagrał w 1983 roku, jednak zajął wówczas siedemnaste miejsce w tabeli i został zdegradowany. Wcześniej występował co prawda w 2. Bundesliga Süd, jednak były to rozgrywki przeznaczone tylko dla południowej części kraju. W 2006 roku FC Augsburg wygrało rozgrywki Regionalligi i po raz drugi w historii awansowało do drugiej ligi. W sezonie 2006/2007 zespół zajął w tabeli siódme miejsce. Do MSV Duisburg, które zajęło trzecie miejsce i awansowało do najwyższej klasy rozgrywek w kraju drużyna z Augsburga straciła osiem punktów. W sezonie 2009/2010 drużyna z Augsburga zakończyła rozgrywki drugiej ligi na trzecim miejscu i w barażach o awans do pierwszej ligi zmierzyła się z 1. FC Nürnberg. FC Augsburg e.V. dwukrotnie uległ rywalom (0-1 i 0-2) i w elicie pozostał zespół z Norymbergi. W 2011 roku zajmując drugie miejsce w 2. Bundeslidze po raz pierwszy w historii awansowali do najwyższej klasy rozgrywkowej.

</doc>
<doc id="1326804" url="https://pl.wikipedia.org/wiki?curid=1326804" title="Vladimír Kinier">
Vladimír Kinier

Vladimír Kinier (ur. 6 kwietnia 1958 w Żylinie) – były słowacki piłkarz grający na pozycji obrońcy. 
Kariera sportowa.
Grał w reprezentacji Czechosłowacji na Mistrzostwach Świata w 1990, podczas których rozegrał jeden, cały mecz z reprezentacją Włoch (przegrany 2-0). W sumie zaliczył 10 występów w drużynie Czechosłowacji. Większość swojej klubowej kariery rozegrał w Slovanie Bratysława.

</doc>
<doc id="1326805" url="https://pl.wikipedia.org/wiki?curid=1326805" title="Aborcja w Chile">
Aborcja w Chile

W Chile obowiązuje od roku 1989 całkowity zakaz aborcji (art. 342-345 Kodeksu karnego oraz art. 119 Kodeksu służby zdrowia). W latach 1967-1989 była ona legalna, gdy ciąża była zagrożeniem dla życia matki. Znowelizowany Kodeks służby zdrowia wszedł w życie w 1991 roku.
21 listopada 2006 Izba Deputowanych odrzuciła projekt liberalizacji przepisów.
Od 1988 roku wielokrotnie próbowano – również bez rezultatu – zwiększyć kary za nielegalną aborcję, zrównując je z tymi za morderstwo i dzieciobójstwo.
Liczba zgonów kobiet wskutek nielegalnych aborcji spada systematycznie od lat 60., kiedy to wobec zastraszających rozmiarów podziemia aborcyjnego (według sondaży z początku lat sześćdziesiątych 25% Chilijek poddało się przynajmniej raz w życiu nielegalnemu przerwaniu ciąży) rząd chilijski zaczął wspierać programy planowania rodziny. W 1996 roku do chilijskich szkół wprowadzono edukację seksualną, pomimo sprzeciwu środowisk konserwatywnych.

</doc>
<doc id="1326807" url="https://pl.wikipedia.org/wiki?curid=1326807" title="Kefar Chasidim Alef">
Kefar Chasidim Alef

Kefar Chasidim Alef (hebr. כפר חסידים) – moszaw położony w Samorządzie Regionu Zewulun, w dystrykcie Hajfa, w Izraelu.
Położenie.
Leży w Dolinie Zewulon, na wschód od miasta Hajfy.
Historia.
Moszaw został założony w 1924 roku przez chasydów z Polski.
Gospodarka.
Gospodarka moszawu opiera się na intensywnym rolnictwie.

</doc>
<doc id="1326808" url="https://pl.wikipedia.org/wiki?curid=1326808" title="Bitwa pod Mirem (1812)">
Bitwa pod Mirem (1812)

Bitwa pod Mirem – starcie zbrojne, które miało miejsce 10 lipca 1812 roku podczas inwazji na Rosję w pobliżu miasta Mir.
Opis.
Dywizja polskiej kawalerii generała Aleksandra Rożnieckiego w sile 3000 żołnierzy maszerowała w przedniej straży francuskiego korpusu generała Latour–Maubourga (IV Korpus Jazdy Odwodowej). Gdy Rożniecki dostrzegł zbliżających się Rosjan, błędnie ocenił ich siły i postanowił zaatakować. Okazało się, że wojsko dostrzeżone przez polskiego generała to korpus generała Matwieja Płatowa liczący 9000 żołnierzy i 12 dział. Atak na liczniejszego przeciwnika przyniósł polskiej dywizji klęskę i ciężkie straty wynoszące około 1/3 stanu osobowego. Zwycięstwo odniesione przez Płatowa wstrzymało na pewien czas pochód wojsk francuskich i dało Rosjanom czas na wycofanie swych wojsk do Bobrujska.

</doc>
<doc id="1326812" url="https://pl.wikipedia.org/wiki?curid=1326812" title="Hélène Ségara">
Hélène Ségara

Hélène Ségara, właśc. Hélène Aurore Alice Rizzo (ur. 26 lutego 1971 w Six-Fours-les-Plages) – francuska piosenkarka pop i aktorka, najlepiej znana z roli Esmeraldy we francuskim musicalu "Notre Dame de Paris". Sprzedała ponad 10 milionów płyt.
Życiorys.
Urodziła się na farmie dziadka w Six-Fours-les-Plages w departamencie Var. Jej ojciec Bernardo Rizzo miał włoskie pochodzenie, a matka Thérèse Kasbarian była ormiańskiego pochodzenia. Gdy miała osiem lat, jej rodzice rozwiedli się. W wieku piętnastu lat opuściła szkołę i rodzinę. Następnie pracowała dorywczo jako pianistka w restauracjach Lazurowego Wybrzeża. W lutym 1990, mając 18 lat urodziła swoje pierwsze dziecko, syna Raphaëla. W 1993 pojawił się pierwszy singiel „Loin”, który w 1994 pozwolił jej zaistnieć w programie France 2 "La Chance aux chansons".
W 1996, wraz z synem, przeniosła się do Paryża. Wkrótce poznała Bruno 'Orlando' Gigliotti, brata piosenkarki Dalidy, który zachęcił ją do jego kariery muzycznej. Pierwszy sukces odniosła w 1996 roku z singlem "Je vous aime adieu", pochodzącym z debiutanckiego albumu "Cœur de verre". Kolejny singiel „Vivo per léi” (1997) w duecie z Andreą Bocellim przekroczyły nakład miliona egzemplarzy. Śpiewała na ścieżce dźwiękowej francuskiej wersji kreskówki "Anastazja" (1997). 
W 1998 roku po wycofaniu izraelskiej piosenkarki Noi, została wybrana roli Esmeraldy, którą grała w latach 1998-2001 we francuskim musicalu Riccardo Cocciante "Notre Dame de Paris" u boku Garou, Patricka Fiori, Daniela Lavoie, Bruna Pelletiera, Lucka Mervila i Julie Zenatti. 
W duecie z Garou zaśpiewała utwór „L'amour existe encore” (1998), nagrany na płycie "Ensemble contre le sida". 22 stycznia 2000 otrzymała NRJ Music Award w kategorii francuska rewelacja roku.
8 października 2013 zdiagnozowano u niej rzadką chorobą autoimmunologiczną, która powoduje utratę wzroku prawego oka. Dzięki leczeniu kortyzonem, udało się ustabilizować wzrok.

</doc>
<doc id="1326817" url="https://pl.wikipedia.org/wiki?curid=1326817" title="Kefar Chasidim Bet">
Kefar Chasidim Bet

Kefar Chasidim Bet (hebr. כפר חסידים ב') – wieś komunalna położona w Samorządzie Regionu Zewulun, w dystrykcie Hajfa, w Izraelu.
Położenie.
Osada leży w Dolinie Zewulon, na wschód od miasta Hajfy.
Historia.
Wieś została założona w 1950 roku przez chasydów z pobliskiego moszawu Kefar Chasidim Alef.
Gospodarka.
Gospodarka wioski opiera się na rolnictwie.

</doc>
<doc id="1326819" url="https://pl.wikipedia.org/wiki?curid=1326819" title="Ibtin">
Ibtin

Ibtin (hebr. אבטין; arab. إبطن) – wieś położona w Samorządzie Regionu Zewulun, w dystrykcie Hajfa, w Izraelu.
Położenie.
Miasteczko leży w Dolinie Zewulon, na wschód od miasta Hajfy.
Gospodarka.
Gospodarka wioski opiera się na rolnictwie.

</doc>
<doc id="1326821" url="https://pl.wikipedia.org/wiki?curid=1326821" title="Chawalid">
Chawalid

Chawalid (hebr. ח'וואלד; arab. الخوالد; ang. Khawaled lub Khawalid) - wieś położona w Samorządzie Regionu Zewulun, w dystrykcie Hajfa, w Izraelu.
Położenie.
Wioska leży w Dolinie Zewulon, na wschód od miasta Hajfy.
Gospodarka.
Gospodarka wioski opiera się na rolnictwie.

</doc>
<doc id="1326823" url="https://pl.wikipedia.org/wiki?curid=1326823" title="Wektor ciągu">
Wektor ciągu



</doc>
<doc id="1326824" url="https://pl.wikipedia.org/wiki?curid=1326824" title="Nofit">
Nofit

Nofit (hebr.: נופית) – osada położona w Samorządzie Regionu Zewulun, w dystrykcie Hajfa, w Izraelu.
Położenie.
Osada leży w Dolinie Zewulon w Dolnej Galilei na wschód od miasta Hajfy.
Historia.
Wioska została założona w 1987 roku. Nazwa osady pochodzi od hebrajskiego słowa 'nof' które oznacza widok.

</doc>
<doc id="1326826" url="https://pl.wikipedia.org/wiki?curid=1326826" title="Oranim">
Oranim

Oranim (hebr. אורנים) – wieś położona w Samorządzie Regionu Zewulun, w dystrykcie Hajfa, w Izraelu.
Położenie.
Wioska leży w Dolinie Zewulon, na wschód od miasta Hajfy.
Historia.
Wieś została założona w 1951 roku.
Gospodarka.
Gospodarka wioski opiera się na rolnictwie.

</doc>
<doc id="1326831" url="https://pl.wikipedia.org/wiki?curid=1326831" title="Jurij Pokalczuk">
Jurij Pokalczuk

Jurij Pokalczuk, (ur. 24 stycznia 1941 w Krzemieńcu, zm. 10 września 2008 w Kijowie) – ukraiński pisarz, tłumacz, naukowiec, doktor filologii, dyrektor międzynarodowego oddziału Narodowego Związku Pisarzy Ukrainy w latach 1994-1998.
Życiorys.
Jurij Pokalczuk urodził się w Krzemieńcu jako syn dialektologa Wołodymyra Pokalczuka. Dzieciństwo i młodość spędził w Łucku, gdzie skończył szkołę i Łucką Akademię Pedagogiczną. Później studiował na Uniwersytecie Leningradzkim.
W ZSRR był pierwszym tłumaczem argentyńskiego pisarza Jorge Luisa Borgesa. Tłumaczył dzieła Hemingwaya, Salingera, Cortázara, Amado, Vargasa Llosy, Kiplinga, Rimbauda i wielu innych, napisał 17 książek fabularnych. Znał 11 języków obcych, biegle władał polskim, angielskim, hiszpańskim i francuskim.

</doc>
<doc id="1326839" url="https://pl.wikipedia.org/wiki?curid=1326839" title="Dzioboróg kafryjski">
Dzioboróg kafryjski

Dzioboróg kafryjski, dzioborożec kafryjski ("Bucorvus leadbeateri") – gatunek dużego ptaka z rodziny dzioborożców (Bucerotidae) występujący w centralnej i południowej Afryce. Narażony na wyginięcie.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1825 roku Nicholas Aylward Vigors. Autor nadał gatunkowi nazwę "Buceros Leadbeateri", gdyż holotyp pochodził z kolekcji Benjamina Leadbeatera. Vigors błędnie podał, że ptak ten występuje w głębi Afryki Północnej ("in Africa interiori Septentrionali"), co później poprawiono na dolny bieg rzeki Bushman River w RPA. Obecnie gatunek ten umieszczany jest w rodzaju "Bucorvus". Dawniej w odniesieniu do tego gatunku często używano nowszej nazwy "Bucorvus cafer", gdyż istniały podejrzenia, że zaginionym holotypem "B. leadbeateri" była samica dzioboroga abisyńskiego ("B. abyssinicus"), co okazało się nieprawdą.
Nie wyróżnia się podgatunków.
Morfologia.
Dzioborogi kafryjskie mierzą 90–100 cm długości. Masa ciała samców wynosi 3459–6180 g, samic 2230–4580 g. Czarne upierzenie, poza częścią białych lotek widocznych głównie podczas lotu. Dziób pokaźny, czarny i prosty. Na głowie wokół oczu i u nasady dzioba widoczne są czerwone łaty nagiej skóry. Na gardle czerwony, mogący się nadymać, worek nagiej skóry; samica ma na tym worku niebieską plamę.
Występowanie.
Południowa Kenia i Rwanda na południe po południowo-wschodnią Demokratyczną Republikę Konga, Angolę, północną Namibię, północną i wschodnią Botswanę oraz północno-wschodnią i wschodnią RPA.
Ekologia.
Środowiskiem życia gatunku są zadrzewienia, sawanna i obszary trawiaste przyległe do obszarów lasu. Zasiedlane obszary trawiaste cechuje różnorodność, od górskich obszarów trawiastych po rozległe, wysokie skupiska "Baikiaea plurijuga", "Colospermum mopane" i "Brachystegia spiciformis". Żywi się głównie stawonogami (m.in. prostoskrzydłe, chrząszcze, termity i skorpiony), zjada również inne zwierzęta – ślimaki, płazy, mangustowate, pisklęta i młode zające. Odnotowano w diecie również nasiona i owoce.
Lęgi.
Gniazduje kooperatywnie; parze może towarzyszyć do 9 pomocników. Dzioborogi kafryjskie niosą się głównie od września do grudnia. Gniazdo przeważnie znajduje się w dziupli drzewa i wyściełane jest wewnątrz suchymi liśćmi; rzadko ptaki te zakładają gniazda również w otworach między skałami lub ziemistych zboczach. Przeważnie w zniesieniu znajduje się 1 lub 2 jaja, rzadko 3. Składane są w odstępie 3–14 dni. Samica wysiaduje je sama przez 37–43 dni. W ciągu dnia na krótko opuszcza gniazdo najwyżej 3 lub 4 razy, więc pokarm dostarczają jej głównie samiec i pomocnicy lęgowi. Młode klują się niesynchronicznie, najmłodsze pisklę umiera zwykle po tygodniu, niekiedy po kilku. Młode opuszczają gniazdo po około 86 dniach życia i towarzyszą rodzicom jeszcze kilka lat.
Status zagrożenia.
IUCN uznaje dzioboroga kafryjskiego za gatunek narażony na wyginięcie (VU, "Vulnerable") od 2010 roku (stan w 2022); wcześniej uchodził za gatunek najmniejszej troski. Głównym zagrożeniem dla gatunku jest utrata środowiska wskutek wycinki drzew do użytku, pozyskania miejsca pod uprawy oraz pożarów. Wymienione oraz inne problemy populacji pogłębia fakt powolnego rozmnażania się i dojrzewania ptaków tego gatunku.

</doc>
<doc id="1326841" url="https://pl.wikipedia.org/wiki?curid=1326841" title="Jan Astriab">
Jan Astriab

Jan Astriab (ur. 14 września 1937 w Smerekowcu, zm. 29 marca 2005 w Poznaniu) – polski kompozytor i pedagog.
Życiorys.
Dyplom kompozytora uzyskał w klasie Stefana Bolesława Poradowskiego w Państwowej Wyższej Szkole Muzycznej w Poznaniu (1963). Warsztat kompozytorski doskonalił w Eastman School of Music w Rochester w stanie Nowy Jork (1973-74): Warren Benson (kompozycja i instrumentacja), Rayburn Wright (muzyka jazzowa).
Od 1963 roku prowadził wykłady z zasad kompozycji, kontrapunktu i instrumentacji w poznańskiej Akademii Muzycznej i jej filii w Szczecinie, od 1989 jako profesor nadzwyczajny, od 1992 profesor zwyczajny. Współpracował także z Wyższą Szkołą Pedagogiczną w Słupsku. W poznańskiej Uczelni pełnił odpowiedzialne funkcje organizacyjne: prorektora do spraw artystyczno-naukowych (1987-90) i trzykrotnie dziekana Wydziału Kompozycji, Dyrygentury i Teorii Muzyki. Od 1993 roku kierował Zespołem Badań Naukowych, a od 1996 - Katedrą Kompozycji i Teorii Muzyki. Tytuł profesora nadzwyczajnego uzyskał w roku 1989, zwyczajnego - w 1992.
Jego twórczość muzyczna jest znana, ceniona i wykonywana w kraju, jak również i za granicą: w Armenii, na Litwie, w Niemczech, Rosji, Szwecji, na Węgrzech i w Stanach Zjednoczonych. Styl kompozytorski Jana Astriaba jest twórczą syntezą tradycji i współczesnych środków kompozytorskich. Najistotniejszą rolę odgrywa w nim kolorystyka brzmieniowa związana z indywidualną harmonią oraz wszechstronnym wykorzystaniem możliwości instrumentów muzycznych. Utwory jego charakteryzuje głęboki emocjonalizm i kondensacja wyrazu.
Jan Astriab był wielkim propagatorem polskiej muzyki współczesnej. Uczestniczył w pracach organizacyjnych i artystycznych licznych koncertów kompozytorskich oraz festiwali (m.in. Warszawska Jesień, Poznańska Wiosna Muzyczna).

</doc>
<doc id="1326842" url="https://pl.wikipedia.org/wiki?curid=1326842" title="Hakeborn">
Hakeborn

Hakeborn – dzielnica gminy Börde-Hakel w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina będąca częścią wspólnoty administracyjnej Egelner Mulde.

</doc>
<doc id="1326843" url="https://pl.wikipedia.org/wiki?curid=1326843" title="Makrum">
Makrum

Makrum – fabryka w Bydgoszczy założona w 1868 roku, od 2009 należąca do grupy kapitałowej Makrum, a od 2014 do Grupy Kapitałowej Immobile S.A. z siedzibą w Bydgoszczy.
Obecnie marka Makrum funkcjonuje w Grupie Przemysłowej Projprzem Makrum S.A zależnej od Grupy Kapitałowej Immobile S.A
Charakterystyka.
Głównym trzon działalności marki Makrum stanowią kruszarki, młyny, suszarnie oraz innowacyjna maszyna dla budownictwa drogowego Granulator Destruktu Asfaltowego GDA. Produkowane są tutaj również wielkogabarytowe konstrukcje stalowe, stosowane w górnictwie morskim, budownictwie okrętowym i w przemyśle maszynowym. Zakład świadczy również usługi m.in. obróbkę mechaniczną i plastyczną, remonty maszyn i urządzeń, spawanie, odprężanie, czyszczenie i malowanie konstrukcji stalowych itp.
W zakładzie wykonywano konstrukcje i maszyny m.in. dla takich klientów jak: Rolls Royce, Helmerding, KGHM Polska Miedź, AXTech.
Historia.
Okres pruski.
Początki fabryki sięgają roku 1868, gdy przemysłowiec Hermann Löhnert uruchomił przy ul. Podolskiej warsztat produkcji maszyn i urządzeń rolniczych. Oprócz działalności produkcyjnej prowadził remonty maszyn oraz świadczył usługi dla rolnictwa. Do 1897 wykonano m.in. 4000 młocarni do koniczyny. Zatrudnienie wynosiło wtedy ok. 30 osób. Po budowie w 1884 zakładu przy ul. Dworcowej 13 oraz zakupie od Waldemara Jenischa prototypu młyna kulowego, zakład zmienił profil produkcji na maszyny i urządzenia do mechanicznej przeróbki surowców mineralnych, m.in. młyny do przemiału cementu, rud metali i nawozów sztucznych oraz maszyny dla cukrowni i gorzelni. Produkcja młynów kulowych dla cementowni oparta była na własnych patentach, a produkty sprzedawano w Niemczech i za granicą, nawet w Chinach. Właściciel zakładu Hermann Löhnert (zm. 1910) dobrze ułożył sobie stosunki z robotnikami w fabryce, fundując im. m.in. książeczki oszczędnościowe oraz udzielając pomocy Przemysłowej Szkole Dokształcającej.
W 1899 przy udziale Ostbank für Handel und Gewerbe z Poznania, firma stała się spółką akcyjną, zatrudniającą ok. 240 osób. Na początku XX wieku zakupiono teren na wschodnim obrzeżu ówczesnej Bydgoszczy przy ul. Leśnej z przeznaczeniem na rozbudowę zakładu. W latach 1902-1912 powstały tu: budynek administracyjny i zaplecze techniczne, m.in. hala obróbki mechanicznej i montażu, blacharnia, kotlarnia, kuźnia, odlewnia żeliwa, siłownia z turbiną parową (800 kW), stolarnia i narzędziownia oraz bocznica kolejowa doprowadzona od linii Warszawsko-Bydgoskiej.
W 1913 wykonano pierwszą kompletną cementownię z piecem obrotowym na metodę suchą z młynami do przemiału węgla, surowców i klinkieru dla przemysłu mineralnego, a w następnym roku cementownię z piecami szybowymi. Zatrudnienie sięgało 800 osób. Podczas I wojny światowej fabryka realizowała zamówienia dla armii niemieckiej.
Okres międzywojenny.
W 1920 personel techniczny, złożony w 90% z Niemców, wyjechał do Rzeszy. Po uzupełnieniu załogi Polakami zakład produkował urządzenia dla cukrownictwa, kotły parowe, a także konstrukcje stalowe (m.in. rozprężane zbiorniki na gaz miejski). Pracowało tu ok. 540 osób, a fabryka dysponowała kapitałem mieszanym niemiecko-polskim. W latach 20. poszerzono asortyment o maszyny i urządzenia do kotłowni, walce, dźwigi, podnośniki, żurawie, maszyny budowlane, drogowe i inne. W czasie swego największego rozkwitu był to drugi pod względem wielkości zakład przemysłowy Bydgoszczy. Kotły parowe i żelazne konstrukcje metalowe eksportowano do Jugosławii i Belgii.
Podczas wielkiego kryzysu (1929-1935) fabryka zredukowała działalność do minimum. Z ponad 500 pracowników pozostało tylko 21, a obroty w 1935 kształtowały się na poziomie 2,5% w stosunku do roku 1929. W kwietniu 1932 fabryka zgłosiła upadłość, w której pozostawała do końca 1938, kiedy wartość produkcji osiągnęła 19% wartości produkcji z 1929, a zatrudnienie – ok. 250 osób. W 1938 powołano do życia spółkę dzierżawców pod nazwą: Pomorska Fabryka Maszyn Spółka z o.o. w Bydgoszczy. W 1939 uruchomiono produkcję maszyn kruszących materiały twarde, taboru kolei wąskotorowych oraz maszyn i urządzeń dla cementowni, cukrowni, cegielni i różnego typu kotłów i zbiorników. W sierpniu 1939 w przedsiębiorstwie pracowały 103 osoby (głównie ślusarze i tokarze).
Okres okupacji niemieckiej.
Podczas okupacji hilerowskiej fabryka pod nazwą Bydgoska Fabryka Maszyn Hermanna Löhnerta pracowała na rzecz niemieckiej machiny wojennej. Wytwarzała m.in. sekcje do łodzi podwodnych, windy, kotwice, odlewy żeliwne oraz szrapnele.
Okres PRL.
W 1946 fabryka została upaństwowiona. Produkowała części do parowozów, maszyny dla cukrowni i budownictwa, konstrukcje mostowe, remontowała urządzenia i maszyny. W zakładzie przy ul. Leśnej 19 pracowało ok. 700 pracowników, w pozostałych 3 oddziałach: przy ul. Świętej Trójcy 11 – 139 osób, przy ul. Gdańskiej 112 – 76 osób, a przy ul. Fordońskiej 102 – 42 osoby. Na początku 1948 zatrudnienie w przedsiębiorstwie wynosiło 815 osób, a w 1954 roku – 1200 osób, w tym 200 kobiet.
W latach 50. i 60. XX w. fabrykę znacznie rozbudowano, wznosząc hale obróbki mechanicznej, montażu i odlewnię żeliwa z kompleksem oddziałów towarzyszących. W 1957 po połączeniu z dawną Bydgoską Fabryką Maszyn i Kotłów Parowych Hansa Eberhardta oraz pomniejszymi zakładami zmieniono jej nazwę na Pomorskie Zakłady Budowy Maszyn „Makrum” i podzielono na wydziały: odlewnię, modelarnię, mechaniczny II, montażowy II, krajalnic, kompresorownię i kotłownię. Integralnie z nią związane były magazyny żelaza i blach oraz odlewów. Kolejny etap rozbudowy zakładów nastąpił w latach 1962-1967. Jego celem była dalsza przebudowa hal fabrycznych
i doposażenie w maszyny do obróbki urządzeń ciężkich, wielkogabarytowych. W latach 70. wprowadzono automatyzację produkcji m.in. w pracach spawalniczych wraz z aparatura kontrolną. Na obniżenie jakości produkowanych wyrobów miał wpływ przymus stosowania krajowych podzespołów, surowców i urządzeń (łożyska, silniki, urządzenia elektryczne i hydrauliczne), które dostarczano nierytmicznie i z wadami, a niektóre specjalistyczne urządzenia dostępne były jedynie z importu.
W latach 60. i 70. XX w przedsiębiorstwo liczyło się w Europie jako producent maszyn i urządzeń dla przemysłu materiałów budowlanych. Wytwarzano w 60% typowe, powtarzalne maszyny i urządzenia, a około 40% produkcji obejmowało wyroby wytwarzane jednostkowo, realizujące konkretne zamówienie odbiorcy. Maszyny nietypowe często były urządzeniami prototypowymi, które sprawdzano i poddawano testom technicznym dopiero w czasie eksploatacji u odbiorcy. Od 1975 zakład posiadał własne biuro konstrukcyjne, które przygotowało pełną dokumentację techniczną na parki maszynowe następujących obiektów: Fabryka Tlenku Glinu w Nowinach, cementownie: Nowiny, Kujawy w Piechcinie, Groszowice, Małogoszcz, Tarnobrzeg, Sulejów, Szczakowa, Goleszów. Powstawały tu m.in. urządzania dla cementowni: w Wierzbicy, Działoszynie, Piechcinie, Górażdże, Ożarowie. Zakład należał do Zjednoczenia Mechanizacji Budownictwa „Zremb” w Warszawie. Przedsiębiorstwo realizowało zamówienia eksportowe do krajów RWPG i państw arabskich, a najwięcej do: Libii, Pakistanu, Kuwejtu, Korei Północnej, Wietnamu oraz ZSRR, NRD, Bułgarii, Mongolii i Chin. Sporadycznie realizowano zamówienia dla klientów z krajów zachodnich.
W latach 60. wzniesiono Wydział Konstrukcji Ciężkich z Oddziałem Obróbki Mechanicznej i Kotlarni Ciężkiej. Do przewozu wielkogabarytowych maszyn i urządzeń służyły barki i statki, do transportu kolejowego i drogowego niskopodłogowe przyczepy. Od 1960 produkowano koparki kołowo-frezowe i ładowarki, od 1968 łamiarnie samojezdne na gąsienicach. W ramach eksportu zbudowano w Iraku cementownię w Fallua i zakład wapienniczy w Karbali, przemiałownię cementu w Kuwejcie i w Beremend na Węgrzech. Produkowano też korowniki dla przemysłu papierniczego i duże wiertnice do drążenia tuneli, a od 1990 kompostownie do utylizacji odpadów miejskich.
W latach 80. z Pomorskich Zakładów Budowy Maszyn „Zremb Makrum” eksportowano ok. 30% produkcji sprzedanej. Oprócz wyposażenia dla cementowni na Bliskim Wschodzie wysyłano maszyny i całe obiekty do Bułgarii, Czechosłowacji i ZSRR.
Brak możliwości rozbudowy zakładu na osiedlu Leśnym był przyczyną decyzji o budowie w Paterku pod Nakłem nowego kompleksu produkcyjnego, trzykrotnie większego, niż w Bydgoszczy. Z powodu kryzysu gospodarczego w latach 80. kompleksu nie ukończono i w 1983 przekazano PKP.
Okres III RP.
W 1991 nastąpiła komercjalizacja przedsiębiorstwa i prywatyzacja w ramach Narodowych Funduszy Inwestycyjnych. Przełomem okazał się rok 2001, gdy głównym udziałowcem Makrum został Rafał Jerzy. Dzięki niemu spółka zaczęła dynamicznie działać w branży off shore oraz marine, a w 2007 zadebiutowała na warszawskiej Giełdzie Papierów Wartościowych. W 2008 przejęto szczecińską stocznię Pomerania, a w 2009 Heilbronn Pressen (producenta pras przemysłowych) - co zapoczątkowało proces tworzenia Grupy Kapitałowej Makrum. W 2012 na wydzierżawiony teren w Paterku (15 ha) przeniesiono oddział produkcyjny zatrudniający ok. 400 pracowników. Na terenie poprzemysłowym przy ul. Leśnej w Bydgoszczy rozważano budowę centrum handlowego „Makrum Park”.
W 2012 Makrum S.A. przejęła spółkę Immobile, w 2013 rozpoczynając proces połączenia obu spółek, zakończony w 2014 zmianą nazwy na Grupa Kapitałowa Immobile S.A. Grupa prowadzi działalność w branży elektromaszynowej, hotelarstwie, budownictwie, handlu i zarządzaniu nieruchomościami. W 2015 zdecydowano o przeprowadzce zakładu z osiedla Leśnego na działkę (2 ha) przylegającą do Bydgoskiego Parku Przemysłowo-Technologicznego. Na terenach ograniczonych ulicami: Leśną, Kamienną, Dwernickiego i Sułkowskiego zaprojektowano budowę osiedla biurowo-mieszkaniowego „Platanowy Park”, z kilkunastoma budynkami z ponad 1000 mieszkań. Budowę pierwszego budynku wielorodzinnego na tym obszarze rozpoczęto 29 maja 2014 r.
25 września 2019 przystąpiono do wyburzania zachowanych dotąd zabudowań produkcyjnych na Osiedlu Leśnym: hali produkcyjnej, pieca, budynku biurowego z trafostacją, krajalni, suwnic północnej i południowej, malarni i śrutowni. Pamiątką po fabryce z pocz. XX wieku będą dwie prasy, które zamierza się pozostawić na terenie przyszłego osiedla.

</doc>
<doc id="1326845" url="https://pl.wikipedia.org/wiki?curid=1326845" title="Czepiak">
Czepiak

Czepiak ("Ateles") – rodzaj nadrzewnego ssaka naczelnego z podrodziny czepiaków (Atelinae) w rodzinie czepiakowatych (Atelidae).
Zasięg występowania.
Rodzaj obejmuje gatunki występujące w gęstych lasach Ameryki Środkowej i Południowej – od Meksyku po dorzecze Amazonki.
Morfologia.
Długość ciała samic 30–66 cm, samców 37–70 cm, ogona 64–93 cm; masa ciała samic 5–10,5 kg, samców 7,4–10,4 kg. Czepiaki z tego rodzaju charakteryzują się smukłą sylwetką przystosowaną do szybkiego przemieszczania się pomiędzy konarami drzew. Bardzo sprawnie poruszają się metodą brachiacji, wykorzystują również długi, chwytny ogon do przytrzymywania się gałęzi.
Systematyka.
Podział systematyczny.
Do rodzaju należą następujące gatunki:
Takson o nieznanym lub wątpliwym zastosowaniu ("nomen dubium"):

</doc>
<doc id="1326847" url="https://pl.wikipedia.org/wiki?curid=1326847" title="Legitymacja szkolna">
Legitymacja szkolna

Legitymacja szkolna – legitymacja poświadczająca fakt uczęszczania ucznia do szkoły oraz jego uprawnienia do korzystania ze zniżek ustawowych przy przejazdach środkami publicznego transportu kolejowego i autobusowego; dla ucznia w wieku szkolnym, nieposiadającego dowodu osobistego ani paszportu legitymacja szkolna jest także poświadczeniem jego tożsamości. Legitymacja ma formę kartonika o wymiarach 72×103 mm; w lewym górnym rogu legitymacji jest miejsce do wklejenia fotografii (formatu 30×42 mm) jej posiadacza. Oprócz imienia, nazwiska, daty urodzenia i miejsca zamieszkania ucznia w legitymacji znajduje się numer legitymacji, pieczęć podłużna szkoły i podpisy (osoby wystawiającej i posiadacza), a na odwrocie miejsce na wpisy i pieczęcie, określające termin ważności legitymacji.
Zgodnie z nieobowiązującym już rozporządzeniem MEN opublikowanym w , wydawanie i ewidencja wydanych legitymacji było obowiązkiem szkoły, do której uczęszcza uczeń. Nowe wzory legitymacji, opublikowane w tym rozporządzeniu obowiązywały od 1 stycznia 2007 i różniły się od poprzednio obowiązujących tym, że na rewersie legitymacji znajdował się napis „"Poświadcza uprawnienie do ulg ustawowych przy przejazdach środkami publicznego transportu zbiorowego"”. Oprócz tego rozporządzenie z 2002 roku wprowadziło rozróżnienie legitymacji dla uczniów zdrowych oraz dla uczniów niepełnosprawnych: odpowiednio wzór MENiS-II/180/2 w kolorze różowym i MENiS-II/182/2 w kolorze żółtym. Starsze wzory legitymacji (z lat 50.-80. XX wieku) były zasadniczo identyczne z obecnie obowiązującymi z tą różnicą, że inne były zasady udzielania zniżek w środkach komunikacji i inny był w związku z tym tekst wydrukowanej na rewersie informacji; nie było rozróżnienia pomiędzy uczniami niepełnosprawnymi i zdrowymi – blankiety legitymacji były dla wszystkich uczniów różowe.
Na podstawie rozporządzenia MEN opublikowanego w , został zmieniony wzór legitymacji szkolnych poprzez zamieszczenie miejsca na wpisanie numeru PESEL. Legitymacje dotychczasowego wzoru mogą być nadal wydawane, jednakże zgodnie z § 2 ust. 2 wspomnianego wyżej rozporządzenia, legitymacje dotychczasowych wzorów mogą być wydawane do roku szkolnego 2015/2016 włącznie.
Jednocześnie na odwrocie legitymacji dotychczasowego wzoru osoby upoważnione przez dyrektora danej szkoły są zobowiązane dokonać adnotacji zawierającej numer PESEL i potwierdzić ten wpis małą pieczęcią urzędową. Powyższe rozporządzenie zmienia również wzór legitymacji szkolnej dla uczniów niepełnosprawnych. Ponownie zostały one ujednolicone kolorystycznie z legitymacjami uczniów zdrowych. Wyróżniają się jedynie innym symbolem MEN na rewersie – MEN-I/50a/2 dla uczniów zdrowych oraz MEN-I/50a-N/2 dla uczniów niepełnosprawnych. Od 6 czerwca 2019 r. obowiązuje Rozporządzenie Ministra Edukacji Narodowej z dnia 27 sierpnia 2019 r. w sprawie świadectw, dyplomów państwowych i innych druków ().
Elektroniczne legitymacje szkolne.
Możliwość wydawania uczniom elektronicznych legitymacji szkolnych zakłada rozporządzenie w sprawie świadectw, dyplomów państwowych i innych druków szkolnych wydane w 2018 r.
Nowe rozwiązania wychodzą naprzeciw oczekiwaniom zarówno uczniów, jak i ich rodziców, którzy wielokrotnie wnioskowali o wprowadzenie legitymacji w postaci elektronicznej. Elektroniczne legitymacje mogą być używane przez uczniów od 1 września 2018 roku.
GIODO a PESEL ucznia na legitymacji.
2 marca 2015 roku Generalny Inspektor Ochrony Danych Osobowych (GIODO) wystąpił do Ministerstwa Edukacji Narodowej z prośbą o rozważenie możliwości wprowadzenia zmian w ustawie dotyczących danych umieszczanych na legitymacji szkolnej, sugerując, że ujawnianie numeru PESEL ucznia w legitymacji szkolnej jest zbędne.

</doc>
<doc id="1326848" url="https://pl.wikipedia.org/wiki?curid=1326848" title="Baalberge">
Baalberge

Baalberge – dzielnica miasta Bernburg w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina należąca do wspólnoty administracyjnej Nienburg (Saale).

</doc>
<doc id="1326850" url="https://pl.wikipedia.org/wiki?curid=1326850" title="Wielka Noc">
Wielka Noc



</doc>
<doc id="1326853" url="https://pl.wikipedia.org/wiki?curid=1326853" title="Jacek Müldner-Nieckowski">
Jacek Müldner-Nieckowski

Jacek Müldner-Nieckowski (ur. 5 września 1947 w Zielonej Górze, zm. 25 kwietnia 2018 w Warszawie) – polski rzeźbiarz.
Życiorys.
W 1975 ukończył Akademię Sztuk Pięknych w Warszawie, następnie w 1978 odbył studia z zakresu ceramiki w Faenza we Włoszech. Miał kilkanaście wystaw indywidualnych we Włoszech, Stanach Zjednoczonych, Kanadzie oraz Austrii. Jego rzeźby znajdują się w parkach i ogrodach Warszawy, m.in. na Polu Mokotowskim, i – podobnie jak medale – w zbiorach prywatnych.
W październiku 2010 został odznaczony Brązowym Medalem „Zasłużony Kulturze Gloria Artis”.
Życie prywatne.
Jego ojcem był artysta plastyk Wiesław Müldner-Nieckowski, bratem pisarz i lekarz Piotr Müldner-Nieckowski, żoną aktorka Izabella Dziarska, a córką aktorka Sara Müldner.
Został pochowany na cmentarzu Bródnowskim (kw. 108I-1-29).

</doc>
<doc id="1326856" url="https://pl.wikipedia.org/wiki?curid=1326856" title="Bucorvus leadbeateri">
Bucorvus leadbeateri



</doc>
<doc id="1326858" url="https://pl.wikipedia.org/wiki?curid=1326858" title="Stefan Kawyn">
Stefan Kawyn

Stefan Kawyn (ur. 1904, zm. 1968) – historyk literatury polskiej. W latach 1945-1950 wykładowca na KUL-u, od 1954 profesor Uniwersytetu Łódzkiego. Córka Zofia Kurzowa, językoznawczyni, profesor UJ.

</doc>
<doc id="1326859" url="https://pl.wikipedia.org/wiki?curid=1326859" title="Concepción de la Sierra">
Concepción de la Sierra

Concepción de la Sierra – miasto w prowincji Misiones w Argentynie. Ośrodek administracyjny departamentu Concepción
Historia.
Miasto założone w 1619 przez jezuitę Roque González de Santa Cruz.

</doc>
<doc id="1326863" url="https://pl.wikipedia.org/wiki?curid=1326863" title="Wyspa Roosevelta">
Wyspa Roosevelta

Wyspa Roosevelta (ang. "Roosevelt Island") – bezludna „wyspa” – wyniesienie lodowe (ang. "ice rise") – w północno-wschodniej części Lodowca Szelfowego Rossa na Morzu Rossa u wybrzeży Półwyspu Edwarda VII w Antarktydzie Zachodniej.
Nazwa.
Nazwa wyspy upamiętnia 32. prezydenta Stanów Zjednoczonych Franklina Delano Roosevelta (1882–1945).
Geografia.
Wyspa Roosevelta leży w północno-wschodniej części Lodowca Szelfowego Rossa na Morzu Rossa na południe od Zatoki Wielorybiej u wybrzeży Półwyspu Edwarda VII w Antarktydzie Zachodniej. Jest to wyniesienie lodowe (ang. "ice rise") przylegające do podłużnego fragmentu dna morskiego ok. 150–350 m p.p.m., o długości ok. 150 km i szerokości ok 70 km. Już pionierskie badania przeprowadzone podczas drugiej ekspedycji antarktycznej Byrda w latach 1933–1935 wykazały, że jej duża północno-zachodnia część nie unosi się na powierzchni, lecz przylega do dna. 
Ma ok. 145 km długości i ok. 56 km szerokości, a jej powierzchnia wynosi ok. 7910 km². Długość jej linii brzegowej to ok. 352 km. W jej środkowej części pasmo wznoszące się na wysokość 550 m m.p.n..
Grubość lodu na Wyspie Roosevelta waha się od 400 do 900 m. Wyspa jest bezludna. 
Historia.
Wyspa Roosevelta została odkryta w 1934 roku przez Richarda Byrda (1888–1957).
W latach 2011–2012 i 2012–2013 prowadzono na wyspie wiercenia lodu w ramach programu Roosevelt Island Climate Evolution (RICE), pobierając rdzenie lodowe z głębokości 426 m. 

</doc>
<doc id="1326866" url="https://pl.wikipedia.org/wiki?curid=1326866" title="Wiktor Wołkow">
Wiktor Wołkow

Wiktor Wołkow (ur. 4 kwietnia 1942 w Białymstoku, zm. 27 marca 2012 w Supraślu) – artysta-fotografik specjalizujący się w fotografii pejzażu oraz przyrody Polski północno-wschodniej. 
Życiorys.
Od 1973 członek Związku Polskich Artystów Fotografików. Autor około stu wystaw indywidualnych i kilkunastu albumów, laureat ponad 100 nagród w konkursach krajowych i międzynarodowych.
Z wykształcenia był leśnikiem, mieszkał wraz z żoną Grażyną w Supraślu. Pochowany na Cmentarzu Farnym w Białymstoku.
Odznaczenia.
W 2005, na ceremonii podczas koncertu inaugurującego sezon, w gmachu Opery i Filharmonii Podlaskiej w Białymstoku, został odznaczony przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”.
We wrześniu 2012 roku pośmiertnie odznaczony został Krzyżem Oficerskim Orderu Odrodzenia Polski.

</doc>
<doc id="1326870" url="https://pl.wikipedia.org/wiki?curid=1326870" title="Biendorf (Bernburg (Saale))">
Biendorf (Bernburg (Saale))

Biendorf – wieś położona w zasięgu administracyjnym miasta Bernburg (Saale) w Niemczech, w kraju związkowym Saksonia-Anhalt, w powiecie Salzlandkreis.
Do 31 grudnia 2009 była to oddzielna gmina należąca do wspólnoty administracyjnej Nienburg (Saale).

</doc>
<doc id="1326871" url="https://pl.wikipedia.org/wiki?curid=1326871" title="Magazine (zespół muzyczny)">
Magazine (zespół muzyczny)

Magazine – brytyjski zespół nowofalowy założony przez Howarda Devoto z zespołu Buzzcocks. W grupie grali m.in. John McGeoch, Dave Formula, Barry Adamson. Magazine miał wraz Ultravox wpływ na powstanie nurtu new romantic.
Historia.
Zespół został utworzony w Manchesterze przez Howarda Devoto zaraz po opuszczeniu jego macierzystego zespołu Buzzcocks na początku 1977 roku. W Kwietniu 1977 Devoto, spotkał gitarzystę Johna McGeocha, ówcześnie studenta sztuki pięknej, i we dwóch rozpoczęli pisanie materiału na debiutancką płytę zespołu. Niewiele później do zespołu dołączyli – basista Barry Adamson, klawiszowiec Bob Dickinson oraz perkusista Martin Jackson. W tym składzie zespół podpisał kontrakt z Virgin Records. Bob Dickinson, który był bardziej związany z muzyką poważną, opuścił zespół wkrótce po kilku koncertach, pod koniec 1977. Na początku 1978 roku zespół wydał swój pierwszy singel "Shot By Both Sides", a jako klawiszowiec dołączył Dave Formula, z którym zespół wystąpił po raz pierwszy w lutym 1978 roku promując swój singel w słynnym programie "Top Of The Pops".
Następnym krokiem było wydanie albumu długogrającego zatytułowanego "Real Life". Album ten, bardzo wysoko oceniony, znalazł się w zestawieniu magazynu „The Guardian” zatytułowanym „1000 albumów które musisz usłyszeć przed śmiercią”. Już w trakcie trasy koncertowej promującej ten album zespół został opuszczony przez perkusistę pod koniec lipca 1978. Szybko zastąpił go Paul Spencer, ale już w październiku pojawił się kolejny, a był nim John Doyle, który pozostał już z zespołem.
W 1979 roku pojawił się drugi album zespołu, "Secondhand Daylight", bardziej eksperymentalny i z większą zawartością dźwięków syntezatorów. W tym samym roku, McGeoch, Adamson oraz Formula przyłączyli się do nowo powstałego projektu Visage, nagrywając singel "Tar".
Po wydaniu drugiego albumu Devoto zdecydował się na zmianę producenta muzycznego, wybierając znaną postać jaką był Martin Hannett, który wyprodukował kolejny album zespołu jeszcze w tym samym roku. Album nosił tytuł "The Correct Use of Soap", ale zaraz po jego wydaniu zespół opuścił John McGeoch, rozczarowany stylem muzycznym oraz słabą sprzedażą poprzednich płyt. McGeoch związał się z Siouxsie and the Banshees, a do Magazine przyłączył się Robin Simon, który poprzednio grał w Ultravox oraz Neo. W tym składzie zespół nagrał album live zatytułowany „Play” w czasie serii koncertów w Europie oraz Australii. Niestety już w trakcie próbnych nagrań do następnego albumu zespołu „Magic Murder And The Weather”, Simon opuścił zespół.
Kolejne raz zespół musiał szukać gitarzysty. Tym razem Devoto, poprosił o współpracę swojego kolegę ze szkoły w Bolton, Bena Mandelsona (byłego członka zespołu Amazorblades). W tym składzie nagrano Magic, Murder And The Weather, ale rozczarowany i zmęczony słabym powodzeniem zespołu, Devoto postanowił rozwiązać grupę. Na pocieszenie dla fanów, rok później wydano kompilację największych przebojów zespołu o tytule "After The Fact".
Adamson kontynuował współpracę z zespołem Visage i niebawem rozpoczął granie dla The Birthday Party, Formula pozostał członkiem Visage oraz przyłączył się do zespołu Ludus. Kolejni z byłych członków zespołu, też sobie poszukali nowego zajęcia, i tak: Mandelson wstąpił w szeregi The Mekons, Doyle wraz z Johnem McGeochem odnaleźli się w The Armoury Show. Natomiast sam lider, Devoto, po dwóch albumach z zespołem Luxuria oraz próbach solowej kariery, całkowicie rozczarowany, zaprzestał działalności muzycznej. Jego nazwisko pojawiło się ponownie dopiero w 2002 roku podczas współpracy z Pete Shelleyem przy produkcji albumu Buzzkunst.
Spuścizna.
Muzyka stworzona przez Magazine ma cały czas wpływ na dzisiejszych muzyków. Ich, niespotykany wcześniej, styl mający swoje korzenie w punku oraz nowej fali, umiejętnie połączył awangardę muzyczną wraz z popem. Liczne covery utworów Magazine są nagrywane oraz wykonywane na koncertach do dzisiaj. Zespół Radiohead wykonuje na koncertach utwór „Shot By Both Sides”. Były wokalista The Smiths Morrissey ma także w swoim repertuarze utwór Magazine. Jest to „A Song From Under The Floorboards” wydany jako strona B singla z 2006 roku „The Youngest Was the Most Loved”. „Floorboards” został nagrany przez My Friend The Chocolate Cake na ich debiutanckim albumie z 1994 roku. Half Man Half Biscuit wykonują na koncertach utwory Magazine. „The Light Pours Out Of Me”, z albumu "Real Life", został nagrany zarówno przez Petera Murphy’ego, jak i zespół Ministry. Natomiast szwedzki zespół No Fun At All nagrał cover „Shot By Both Sides” na ich wydawnictwie „And Now For Something Completely Different”.
Odrodzenie.
W czerwcu 2008 potwierdzono, że Howard Devoto wraz z zespołem Magazine w klasycznym składzie (Devoto, Formula, Adamson oraz Doyle, bez zmarłego w 2004 roku McGeocha) wystąpią w lutym 2009 na pięciu koncertach. Jako gitarzysta ma wystąpić wraz z nimi Noko, znany ze współpracy z Devoto w zespole Luxuria.

</doc>
<doc id="1326872" url="https://pl.wikipedia.org/wiki?curid=1326872" title="Carlo Galetti">
Carlo Galetti

Carlo Galetti (ur. 26 sierpnia 1882 w Corsico; zm. 2 kwietnia 1949 w Mediolanie) - włoski kolarz szosowy startujący wśród zawodowców w latach 1906-1921, trzykrotny zwycięzca Giro d’Italia (1910-1912). W 1912 startując w grupie Atala wygrał Giro razem z Luigi Ganną, Giovanni Michelotto i Eberardo Pavesim (klasyfikacji indywidualnej nie prowadzono).

</doc>
<doc id="1326874" url="https://pl.wikipedia.org/wiki?curid=1326874" title="Republika Côte d'Ivoire">
Republika Côte d'Ivoire



</doc>
<doc id="1326876" url="https://pl.wikipedia.org/wiki?curid=1326876" title="Côte d’Ivoire">
Côte d’Ivoire



</doc>
<doc id="1326878" url="https://pl.wikipedia.org/wiki?curid=1326878" title="43 Pułk Piechoty (LWP)">
43 Pułk Piechoty (LWP)

43 Pułk Piechoty – oddział piechoty ludowego Wojska Polskiego.
Sformowany w 1945. Wchodził w skład 12 Dywizji Piechoty. 2 września 1952 został podporządkowany dowódcy 14 Dywizji Piechoty.
W 1957. powtórnie podporządkowany dowódcy 12 DP i przemianowany na 9 Zaodrzański pułk piechoty; wkrótce przemianowany na 9 Zaodrzański pułk zmotoryzowany; w 1958 przeformowany na 9 pułk zmechanizowany.
Stacjonował w garnizonach Biedrusko, Szczecin, Stargard Szczeciński.
Historia pułku.
Pułk w garnizonie Biedrusko.
Rozkazem nr 058/Org. Naczelnego Dowódcy WP z 15 marca 1945 roku, w terminie do 30 kwietnia 1945 roku, nakazano sformować 43 pp z miejscem stacjonowania w Biedrusku, będącym w składzie 12 DP. Pierwszym dowódcą pułku został oficer Armii Czerwonej ppłk Kazimierz Sikorski. 27 kwietnia 1945 r. rozpoczęto w pododdziałach pułku szkolenie, które poprzedzono ćwiczeniami pokazowymi na temat „Organizacja i przeprowadzenie zajęć wyszkolenia taktycznego i ogniowego”. W zakresie wyszkolenia bojowego zwracano uwagę na umiejętne prowadzenie natarcia, zaciętości i wytrwałości w obronie, zwalczanie czołgów oraz lotnictwa. W zakresie pracy politycznej, wpajano dowódcom i szeregowym zasady żelaznej dyscypliny, wytrwałości w wykonywaniu zadań bojowych oraz ugruntowanie nienawiści do wroga. Szkolenie bojowe pododdziałów prowadzone było w systemie 10 godzinnym. Informacje polityczne realizowano dwa razy w tygodniu w godzinach wieczornych. W maju przerobiono tematykę z zakresu wyszkolenia pojedynczego strzelca, działania drużyny w natarciu i obronie, zadania kompanii w ubezpieczeniu, naukę o broni i zasady służby wartowniczej. 1, 3 i 9 maja 1945 r. pułk defilował przed mieszkańcami Poznania. 22 maja otrzymał zadanie przedyslokowania się w rejon Starogrodu (Stargard) z zadaniem nie dopuścić do przechodzenia ludności niemieckiej na ten rejon Polski. Pułk wystawił w tym terenie i na linii Odry punkty kontrolne i zorganizował wzdłuż rzeki służbę patrolową.
Pułk w osłonie granic.
Rozkaz dowódcy 2 A WP nr 018 z 27 maja 1945 r. rozszerzył pas odpowiedzialności 12 Dywizji Piechoty do Schwedt i wskazał jako miejsce postoju sztabu Stargard Szczeciński. 1 czerwca 1945 r. 43 pp osiągnął okolice Stargardu. 4 czerwca na południe od Kamienia Pomorskiego rozwinął swoje pododdziały, zorganizował punkty kontrolne. Ochrona granicy zorganizowana była na zasadzie obrony pułku na szerokim froncie. Każda czata wystawiała 2 placówki w sile wzmocnionej drużyny, te z kolei 1-2 posterunki po 2-3 żołnierzy. Ponadto każda czata organizowała podsłuch i wystawiała patrole. Obserwację prowadzono z wież obserwacyjnych, kontrolowano wszystkie główne drogi. Doraźnie 43 pp kwaterował w Dąbiu w koszarach przy ul Słupskiej i Portowej, w listopadzie 1945 r., w związku z korektami linii granicznej, pułk został przebazowany do lewobrzeżnej części miasta (ochraniał odcinek granicy państwowej od Kostrzynia po Gryfino). 10 czerwca 1945 r. pluton saperski z 43 pp wraz z 17 sbsap oraz plutonami saperskimi z 39 pp i 41 pp został skierowany do akcji rozminowania przydzielonego terenu. Na przełomie czerwca i lipca 1945 r. 43 pp wykonywał zadania 12 DP uczestnicząc w akcji wysiedlenia ludności niemieckiej z pasa przygranicznego. Pułk brał także udział w akcji osadnictwa wojskowego oraz w akcji żniwnej, gdzie zorganizował brygadę żniwną. Podczas tych prac zginęło 5 żołnierzy w wyniku miny pułapki w Klęskowie. W sierpniu 1945 r. Wojsko Polskie przeszło na etaty czasu pokojowego.
Pułk w garnizonie Szczecin.
W listopadzie 1945 r. pododdziały 43 pp zakończyły pełnienie służby granicznej. Odcinki graniczne przekazano nowo powstałym oddziałom Wojsk Ochrony Pogranicza. Pułk zlikwidował swoje placówki i przeniósł się do Szczecina. Pod koniec listopada 1945 r., w wyniku rozformowania orkiestry dywizyjnej, zorganizowano w pułku 15-osobową orkiestrę pod dowództwem ppor. Leona Zawodnego. W styczniu 1946 r. dowódcą pułku był ppłk Jan Kaniwiec. W tym samym roku dwukrotnie jeszcze zmieniano dowódcę pułku. W 1946 r. wydano decyzję o wprowadzeniu czterocyfrowych numerów jednostek wojskowych w terminie do dnia 31 maja 1946 r. 43 pp otrzymał numer JW 3579. 14 kwietnia 1946 r. żołnierze 43 pp wraz z żołnierzami 12 DP złożyli na Jasnych Błoniach w Szczecinie przysięgę na nowo ufundowany sztandar dla 12 DP. Przysięgę przyjął marszałek Polski Michał Rola-Żymierski.
Pułk w garnizonie Stargard Szczeciński.
W dniu 4 sierpnia 1946 r. 43 pp został przeniesiony do Starogardu i był zakwaterowany przy ul. Marszałka Żukowa. Pułk był na etacie 2/51 – 1304 wojskowych i 8 kontraktowych – numer poczty polowej 84256). W 1946 r. pułk brał udział w akcji wiosennych prac rolnych i w żniwnych. W listopadzie 1946 r. dowódcą pułku był płk Włodzimierz Biełasz, który wcześniej był dowódcą 39 pułku piechoty. Zastępcą dowódcy pułku ds. polityczno-wychowawczych był por. Bruzda. We wrześniu 1946 r. administratorem kościoła parafialnego w Stargardzie został ks. Alojzy Piłat TChr, który zarazem rozpoczął wykonywanie funkcji kapelana stargardzkiego garnizonu, w tym dla 43 pp.
W 1947 r. zmienił się zakres pomocy rolnictwu. Pomagano głównie w zakresie fachowej obsługi traktorów i maszyn, wypożyczano konie i sprzęt, a tylko w wyjątkowych sytuacjach bezpośrednio brano udział w pracach w polu. Jesienią żołnierze pułku wzięli udział w akcji „walki z ugorami i nieużytkami”. Rok 1947 był ostatnim, w którym żołnierze pułku bezpośrednio uczestniczyli w akcji orno-siewnej. Od tej pory pomoc na rzecz gospodarki rolnej miała charakter doraźny, mający związek z klęskami lub zagrożeniem mienia.
Umacnianie władzy ludowej, walka z ukraińskim podziemiem zbrojnym.
W grudniu 1946 r., w związku ze zbliżającymi się wyborami do Sejmu Ustawodawczego, ruszyły z pułku w teren grupy propagandowe. Pułkowi przypadł obszar powiatów stargardzkiego i choszczeńskiego. W dniach od 17 do 20 stycznia 1947 r. z pułku zostały wysłane specjalne patrole, wystawiono posterunki oraz przygotowano odwody w nadzorowanym terenie.
W marcu 1947 r. po śmierci gen. Świerczewskiego zaistniała polityczna wola siłowego i bardziej stanowczego rozwiązania problemu narodowościowego w Bieszczadach. Każda dywizja piechoty zobowiązana była sformować „kombinowany pułk piechoty”. 43 pp wydzielił ze swojego składu batalion piechoty do 12 kombinowanego pp. Został on podporządkowany Grupie Operacyjnej „Wisła”. 19 kwietnia 1947 r. żołnierze wydzielonego batalionu pod dowództwem mjr Henryka Bąkowskiego wyjechali w rejon koncentracji Grupy Operacyjnej „Wisła” w celu likwidacji zbrojnego podziemia ukraińskiego oraz przesiedlenia osób narodowości ukraińskiej, operacja militarno-przesiedleńcza, tzw. Akcja „Wisła”. W dniach 22 kwietnia do 26 lipca 12 pułk walczył przeciwko sotniom Łasiwki, Hromenki i Jara. 26 lipca 1947 r. batalion z 43 pp powrócił do macierzystej jednostki w Stargardzie, a 12 kombinowany pp został w Szczecinie rozformowany.
Poświęcenie kościoła Mariackiego, wręczenie sztandaru, szkolenie poligonowe, inspekcje, stalinizacja, zmiany organizacyjne.
W maju 1947 r. żołnierze pułku uczestniczyli w poświęceniu kościoła Mariackiego, którego dokonał ówczesny dziekan stargardzki ks. Alojzy Piłat TChr i odtąd w każdą niedzielę odprawiano tu sumę przy udziale Wojska Polskiego, w tym żołnierzy 43 pp. W dniu 26 czerwca 1947 r. w Szczecinie na Wałach Chrobrego 43 pp otrzymał sztandar wojskowy. Latem tego roku orkiestra 43 pp koncertowała w Szczecinie z okazji 75. rocznicy śmierci Stanisława Moniuszki. W kwietniu 1948 r. pułk wraz z jednostkami 12 DP został poddany pierwszej inspekcji przeprowadzonej przez komisję ministra obrony narodowej pod przewodnictwem gen. dyw. Wsiewołoda Strażewskiego. Pułk otrzymał najwyższą ocenę ze wszystkich jednostek 12 DP, średnią 4,78. W tym samym roku orkiestra 43 pp, reprezentująca OW II, zdobyła I miejsce w konkursie orkiestr wojskowych w zorganizowanym w Warszawie po raz pierwszy po wojnie.
Przeprowadzona kolejna reorganizacja jednostek 12 Dywizji Piechoty spowodowała, że 43 pp (JW 3579) otrzymał etat Nr 2/85 z dnia 30.03.1949 r. (1940 wojskowych i 6 pracowników kontraktowych) i dalej stacjonował w Stargardzie Szczecińskim przy ul. Wandy Wasilewskiej. W tym samym roku pułk, stacjonujący w Stargardzie Szczecińskim przy ul. Al. Żołnierza 37, wraz z jednostkami dywizji rozpoczął regularne szkolenie na poligonie drawskim, na który przegrupowano pododdziały pułku marszem pieszym.
W marcu 1950 r. w pododdziałach pułku i dywizji przeprowadzono alarmy ćwiczebne. Było to podyktowane sytuacją na Półwyspie Koreańskim. W maju 1950 r. z przyczyn politycznych został odwołany ze stanowiska dowódcy 43 pp ppłk Aleksander Mac i skierowany do pracy poza wojskiem. W tym samym roku po wprowadzeniu decyzji ministra obrony narodowej pułk szkolił swoje pododdziały na sześciomiesięcznym zgrupowaniu, które było prowadzone od maja do października. Pod koniec szkolenia pułk odbywał ćwiczenie taktyczne na szczeblu dywizji ze strzelaniem amunicją bojową, które było oceniane przez dowódcę okręgu wojskowego. Uroczysty powrót do garnizonu był zakończeniem półrocznego szkolenia. Pułk w roku 1950 zanotował dużą ilość wypadków nadzwyczajnych.
W kwietniu 1951 r. Generał Towarzystwa Chrystusowego, ks. Ignacy Posadzy odwołał ze Stargardu Szczecińskiego ks. dziekana Alojzego Piłata, który sprawował funkcję kapelana stargardzkiego garnizonu, a zarazem kapelana 43 pp. W czerwcu 1951 r. pułk zorganizował pokazowe ćwiczenie dla słuchaczy Akademii Sztabu Generalnego. Latem pododdziały łączności 43 pp brały udział w dywizyjnych zawodach technicznych, gdzie wykazały najwyższy poziom. We wrześniu tego roku komisja ministerstwa obrony narodowej przeprowadziła inspekcję oddziałów dywizji, w tym 43 pp. Pułk otrzymał ocenę dostateczną. W tym samym roku i w 1952 r. została wykonana kolejna reorganizacja jednostek 12 Dywizji Piechoty. Wiosną 1952 r. 43 pp i inne oddziały 12DP zostały poddane kontroli przez komisję pod przewodnictwem zastępcy dowódcy OW II ds. wyszkolenia gen. bryg. Antoniego Władyczańskiego, która zarządziła alarm bojowy z wyjściem do rejonów koncentracji. Pułk uzyskał ocenę dobrą.
Pułk w strukturze 14DP i ponownie w 12DP.
1 września 1952 r. dowódca OW II dokonał przeniesienia 43 pp (JW 3579) do struktur 14 Dywizji Piechoty. Pułk dalej kwaterował w Stargardzie Szczecińskim przy ul. Al. Żołnierza 37. Wiosną 1957 r. 43 pp będący w składzie 14 DP został przekazany do 12 DP na podstawie rozkazu MON nr 0025/Org. z 2 kwietnia 1957 r. w związku z rozformowaniem 14 Dywizji Piechoty. 43 pp z miejscem stacjonowania Stargard Szczeciński był ponownie w składzie 12 DP, która wiosną została zreorganizowana i otrzymała etat dywizji piechoty typu A.
Przemianowanie pułku.
W dniu 3 maja 1957 r. 43 pp, na mocy zarządzenia Szefa Sztabu Generalnego WP Nr 071/Org. z dnia 03.05.1957 r. został przemianowany na 9 Zaodrzański pułk piechoty, który stacjonujący w Pile został w kwietniu 1957 r. rozformowany na mocy rozkazu MON nr 0025/Org. z 2 kwietnia 1957 r. Miejscem stacjonowania 9 Zaodrzańskiego pułku piechoty (JW 3579) był nadal Stargard Szczeciński.
Zmiany organizacyjne i dyslokacyjne.
24 marca 1945 r. 43 pp rozpoczął formowanie w Biedrusku w składzie 12DP. W 1952 r. pułk został wyłączony ze składu 12DP i został podporządkowany dowódcy 14 DP. 2 kwietnia 1957 r. w związku z rozformowaniem 14 Dywizji Piechoty 43 pp został przekazany do 12DP.
Miejsce stacjonowania pułku.
JW 3579
Żołnierze pułku.
Dowódca
Oficerowie
Skład etatowy.
dowództwo i sztab
Razem:
żołnierzy 2915 ("w tym oficerów – 276, podoficerów 872, szeregowców – 1765").
Sprzęt:
162 rkm, 54 ckm, 66 rusznic ppanc, 12 armat ppanc 45 mm, 4 armaty 76 mm, 18 moździerzy 50 mm, 27 moździerzy 82 mm, 8 moździerzy 120 mm
Sztandar pułku.
Sztandar dla 43 pp był ufundowany przez społeczeństwo Stargardu Szczecińskiego i został wręczony pułkowi 26 czerwca 1947 roku w Szczecinie na Wałach Chrobrego, po uroczystym nabożeństwie odprawionym przez naczelnego kapelana WP ks. płk Stanisława Warchałowskiego. Aktu wręczenia dokonał Prezydent RP Bolesław Bierut. Wręczony sztandar dla 43 pp był już nowego wzoru, gdzie zamiast krzyża kawalerskiego użyto Krzyż Grunwaldu – po stronie prawej czerwony na białym, po lewej biały na czerwonym. Wprawdzie utrzymano na stronie prawej dewizę "Honor i Ojczyzna", ale w centrum lewej umieszczono nową – "Za Polskę, Wolność i Lud". Słowo "Honor" umieszczono nad pozbawionym korony orłem," a Ojczyzna" pod nim.

</doc>
<doc id="1326886" url="https://pl.wikipedia.org/wiki?curid=1326886" title="Biendorf (Meklemburgia-Pomorze Przednie)">
Biendorf (Meklemburgia-Pomorze Przednie)

Biendorf – gmina w Niemczech, w kraju związkowym Meklemburgia-Pomorze Przednie, w powiecie Rostock, wchodzi w skład Związku Gmin Neubukow-Salzhaff.
Części gminy "(Ortsteil)": Biendorf, Büttelkow, Gersdorf, Dorf Jörnstorf, Hof Jörnstorf, Körchow, Lehnenhof, Parchow, Sandhagen, Uhlenbrook, Westenbrügge i Wischuer,

</doc>
<doc id="1326891" url="https://pl.wikipedia.org/wiki?curid=1326891" title="Biendorf">
Biendorf

Niemcy:
Zobacz też:

</doc>
<doc id="1326895" url="https://pl.wikipedia.org/wiki?curid=1326895" title="Al-Sabah">
Al-Sabah

Al-Sabah - jeden z najpoczytniejszych dzienników irackich.
Wydawany przez korporację Iraqi Media Network.

</doc>
<doc id="1326897" url="https://pl.wikipedia.org/wiki?curid=1326897" title="Nieszuflada">
Nieszuflada



</doc>
<doc id="1326900" url="https://pl.wikipedia.org/wiki?curid=1326900" title="Brzuch Paryża">
Brzuch Paryża

Brzuch Paryża () – trzecia powieść z cyklu Rougon-Macquartowie, której akcja rozgrywa się w czasach II Cesarstwa w paryskiej dzielnicy Hal. Głównym bohaterem jest Florentyn, niespokrewniony z pierwszoplanową rodziną, jedynie spowinowacony z Lizą Macquart-Quenu. Utwór podejmuje problematykę życia codziennego ubogich paryskich handlarzy w Halach.
Treść.
Główny bohater, Florentyn Quenu, jest byłym więźniem politycznym, któremu udała się ucieczka z deportacji do Kajenny. Mężczyzna trafił do więzienia, gdyż znalazł się w okolicach barykady wzniesionej przez republikanów w czasie zamachu stanu w 1851 r. i ubrudzony krwią przypadkowo zabitej kobiety, został uznany za niebezpiecznego wywrotowca. Po powrocie do Francji Florentyn szuka schronienia w domu swojego brata, ożenionego z Lizą Macquart. Małżeństwo posiada w Halach względnie prosperujące stoisko z serami i mięsem.
Dzięki bratu Florentyn uzyskuje w Halach posadę inspektora. W zakres jego obowiązków wchodzi kontrola higieny i warunków pracy na największym paryskim targowisku. Nadzorując pracę handlarek i handlarzy, zdobywa przyjaźń jednych i naraża się na niechęć drugich. Przerażony fatalną sytuacją społeczną panującą w Halach, zaczyna czytać pisma radykalnych socjalistów i zakłada kółko lewicowe. Brakuje mu jednak zdolności organizatorskich. Ostatecznie bratowa wydaje go w ręce policji, namówiona do tego przez handlarki, którym Florentyn jako inspektor przeszkadzał. Sąd wojskowy, po znalezieniu u niego radykalnych pism oraz planów powstania, skazuje go na ponowną deportację.
Wartość literacka i cechy utworu.
"Brzuch Paryża" jest pierwszym dziełem, w którym Zola bezpośrednio podjął temat życia codziennego miejskiej biedoty. Widać w nim liczne cechy, które rozwiną się w pełni w dalszych powieściach, jak "W matni" i "Germinal" - użycie języka potocznego, zastosowanie wyrażeń właściwych slangowi robotników, ale i monumentalne opisy miejsc akcji, w tym wypadku kompleksu Hal. Zola postanowił podjąć w nim próbę przeniesienia impresjonistycznej techniki na grunt powieściowy. Szczególną sławę zdobył opis straganu z serem, w którym pełen rozmachu literacki język zostaje użyty do przedstawienia błahego, uważanego dotąd za niegodny, tematu. Sam autor określił książkę jako „poemat brzucha”. Po raz pierwszy również Zola dokonał typowego dla późniejszych utworów zabiegu - ożywienia i monumentalizacji przedmiotu martwego (który stał się, według określenia A. Lanoux, „dziwotworem” – postacią rozwijającą się mimo woli artysty), w tym wypadku kompleksu Hal
Tworząc postać młodego idealisty Florentyna i jego rewolucyjną biografię Zola wykorzystał szereg autentycznych epizodów odnalezionych w książkach lewicowych historyków Cesarstwa - prawdziwy jest opis traktowania więźniów zesłanych do Gujany Francuskiej oraz epizod, w którym konwój więźniów prowadzonych do aresztu tarasuje drogę grupie powozów udających się na bal, ku wściekłości ich właścicieli. Kwestia społeczna jest bowiem drugim - obok opisu Hal - wielkim tematem utworu. W zamyśle autora "Brzuch Paryża" - obraz średnio zamożnego mieszczaństwa i całkowitej biedoty - miał stanowić dopełnienie "Zdobyczy" jako obrazu społecznego wczesnej fazy II Cesarstwa, natomiast warstwa drobnych posiadaczy - reprezentowana przez małżeństwo Quenu - poddana równie surowej krytyce, co wielka burżuazja z powodu analogicznego materializmu i niepohamowanego pędu do bogacenia się. Zola sugerował wręcz, że Florentyn i Liza uosabiają typową dla współczesnych mu społeczeństw walkę Tłustych z Chudymi, którą na razie ci drudzy przegrywają.
O ile recenzenci, nie mogąc zrozumieć wyboru tematu, dziwili się autorowi, że zdecydował się na opisywanie życia w jednej z gorszych dzielnic miasta, powieść wzbudziła entuzjazm w kręgach młodych literatów-adeptów naturalizmu. Jej miłośnikiem był m.in. Guy de Maupassant

</doc>
<doc id="1326902" url="https://pl.wikipedia.org/wiki?curid=1326902" title="Azzaman">
Azzaman

Al-Zaman – prywatny dziennik iracki publikowany w Londynie, Bagdadzie i Bejrucie. Zawiera strony w języku angielskim.

</doc>
<doc id="1326903" url="https://pl.wikipedia.org/wiki?curid=1326903" title="Atik Ismail">
Atik Ismail

Atik Ismail (ur. 5 stycznia 1957 roku w Helsinkach) – fiński piłkarz, niegdyś grający na pozycji pomocnika. W latach 1977–1984 26 razy wystąpił w reprezentacji narodowej, strzelając 7 bramek.
Urodził się w rodzinie fińskich Tatarów. Jest wychowankiem klubu HJK Helsinki, do którego szkółki trafił w wieku 10 lat. Do tego klubu wielokrotnie wracał w ciągu piłkarskiej kariery, reprezentował również barwy innych fińskich klubów. Grał także w tureckim Beşiktaş JK i belgijskim RSC Anderlecht. Po zakończeniu kariery próbował sił jako komentator sportowy, pracował także jako trener drużyn młodzieżowych oraz klubów z niższych klas rozgrywkowych. Wystąpił także w kilku serialach telewizyjnych, w których grał samego siebie. Obecnie (maj 2008) jest trenerem trzecioligowego klubu PK-37.
W 1978 i 1981 roku zdobywał mistrzostwo Finlandii, w 1981 i 1984 – Puchar Finlandii.

</doc>
<doc id="1326905" url="https://pl.wikipedia.org/wiki?curid=1326905" title="Tarthun">
Tarthun

Tarthun – dzielnica gminy Bördeaue w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina będąca częścią wspólnoty administracyjnej Egelner Mulde.

</doc>
<doc id="1326910" url="https://pl.wikipedia.org/wiki?curid=1326910" title="Unseburg">
Unseburg

Unseburg – dzielnica gminy Bördeaue w Niemczech, w kraju związkowym Saksonia-Anhalt, powiecie Salzland. Leży ok. 25 km na południe od Magdeburga, nad rzeką Bode.
Do 31 grudnia 2009 była to oddzielna gmina będąca częścią wspólnoty administracyjnej Egelner Mulde.

</doc>
<doc id="1326911" url="https://pl.wikipedia.org/wiki?curid=1326911" title=".LRN">
.LRN

.LRN (czytaj dot LRN) – platforma edukacyjna oparta na licencji GNU GPL, wspierająca zarządzanie kursami, komunikację online oraz pracę grupową w środowisku internetowym w zakresie e-learningu oraz badań naukowych. Została ona stworzona przez MIT Sloan School of Management, a jest używana i rozwijana we współpracy z kilkudziesięcioma uniwersytetami, instytucjami badawczymi i organizacjami z całego świata. Organizacja kierująca platformą (.LRN Consortium) ma charakter non-profit, a jej zarząd składa się z przedstawicieli oficjalnych członków platformy. Platforma w założeniu ma tworzyć, dostarczać i rozwijać narzędzia i metody doskonalące e-lerning na terenie całego świata.

</doc>
<doc id="1326912" url="https://pl.wikipedia.org/wiki?curid=1326912" title="Wyspa Carneya">
Wyspa Carneya

Wyspa Carneya () – wyspa w obrębie Lodowca Szelfowego Getza w Antarktydzie Zachodniej u Wybrzeża Bakutisa na Ziemi Marii Byrd.
Nazwa.
Nazwa nadana przez amerykański Advisory Committee on Antarctic Names (tłum. „Komitet doradczy ds. nazewnictwa Antarktyki”) upamiętnia admirała Roberta Carney’a (1895–1990), dowódcę operacji morskich podczas operacji Deep Freeze w ramach Międzynarodowego Roku Geofizycznego 1957–1958.
Geografia.
Wyspa Carneya leży w obrębie Lodowca Szelfowego Getza u Wybrzeża Bakutisa na Ziemi Marii Byrd, między Siple Island i Wright Island. Ma ok. 113 km długości i w całości pokryta jest lodem. Między Wyspą Carneya a Siple Island znajduje się Russell Bay. 
Historia.
Wyspa – poza jej częścią południową – została zmapowana na podstawie zdjęć lotniczych wykonanych w styczniu 1947 podczas amerykańskiej Operacji Highjump (1946–1947).

</doc>
<doc id="1326914" url="https://pl.wikipedia.org/wiki?curid=1326914" title="Miles Franklin">
Miles Franklin

Miles Franklin właściwie Stella Maria Sarah Miles Franklin (ur. 14 października 1879 w Talbingo, Nowa Południowa Walia, zm. 19 września 1954 w Drummoyne, Nowa Południowa Walia) – australijska pisarka i feministka najbardziej znana z autobiograficznej powieści "My Brilliant Career" (pl. "Moja błyskotliwa kariera") wydanej w 1901 roku.
Życiorys.
Wczesne lata.
Najstarsze dziecko Maurice John Franklin, i Margaret Susannah Helena, z d. Lampe. Kształciła się w domu, a po 1889 r. w Thornford Public School w Stillwater, gdzie się przeprowadzili na małe gospodarstwo w pobliżu Goulburn. Pierwszą dekadę życia Stella przedstawia w autobiograficznej książce "Childhood at Brindabella: my first ten years" (1963). Około 1902 roku rodzina zajęła się gospodarką w Cranebrook, w pobliżu Penrith, a 1915 r. zrezygnowała z ziemi i osiedliła się w Sydney w dzielnicy Carlton. Związane z tym trudne warunki życia wzmogły dumę i samoświadomość Stelli i wykształciły Miles Franklin – nacjonalistkę, feministkę i powieściopisarkę.
Ukończona w 1899 książka "My Brilliant Career" (opubl. 1901 r.) przyniosła jej natychmiastową sławę. Niejasności związane z publikacją szybko wywarły na innych wrażenie niezaradnej 22-letniej kobiety. Stella skierowała się w kierunku literackiej niszy, chroniąc się przy Rose Scott, która wprowadziła ją do wyszukanych feministycznych środowisk. W latach 1903–1904, pod pseudonimem „Sarah Frankling”, pracowała jako służba domowa w Sydney i Melbourne poszukując materiałów literackich. W Melbourne poznała Josepha Furphy, trwałą inspirację, Kate Baker i Goldstein, która zachęcała ją do nauki chrześcijańskiej i bardziej skutecznie, do emigracji.
Emigracja.
7 kwietnia 1906 roku Franklin zaokrętowała się na statku Ventura do Stanów Zjednoczonych Ameryki, zamierzając pracować jako "Mary Ann". Publikuje jeden z trzech rękopisów pisanych od 1901 roku, "Some Everyday Folk and Dawn" (1909). W latach 1906–1915 przebywała w Chicago. Skierowana do Hull House Jane Addams, została przyjęta przez Australijki Alice Henry i Margaret Dreier Robins, przewodniczącą National Women's Trade Union League of America, która w październiku 1907 zaproponowała jej stanowisko osobistej sekretarki.
Franklin przybywało wciąż nowych obowiązków: w roku 1908 była nieoficjalnie sekretarzem ligi, od 1910 sekretarzem, w 1912 roku nieoficjalnie zastępcą redaktora Alice Henry w miesięczniku "Life and Labor", w latach 1913–1914 współredaktorem i w 1915 redaktorem. W wolnym czasie brała lekcje gry na fortepianie i śpiewu. Przeżycia tych dynamicznych lat na Dearborn Street w Chicago można zauważyć w jej mało znanym romansie "The Net of Circumstance", opublikowanym w Londynie w 1915 roku pod pseudonimem "Mr and Mrs Ogniblat L'Artsau". Krótko po wizycie w Anglii i Francji w 1911 r. jej zdrowie zaczęło coraz bardziej podupadać. Mimo tego zdwoiła swoje literackie i polityczne działania.
Ogłoszenie I wojny światowej w Europie skrystalizowało poglądy Franklin: odrzuciła instytucję małżeństwa, które uważała za "króliczą" pracę i zirytowana amerykańskim szowinizmem, utwierdziła się w swoim nacjonalizmie. W związku z narastaniem ideologicznych i osobistych konfliktów wewnątrz ligi, 30 października 1915 roku popłynęła do Anglii. Pracowała w żłobku Margaret McMillan w Deptford i jako kucharz w Minerva Café w High Holborn, w międzyczasie bezskutecznie negocjowała pod męskim pseudonimem z wydawcami lub zajmowała się dziennikarstwem. W czerwcu 1917 roku przyłączyła się jako wolontariusz do pracy w American Unit of the Scottish Women's Hospitals for Foreign Service stacjonującej w Ostrovo w Macedonii, dowodzonej przez dr Agnes Elizabeth Lloyd Bennett i dr Mary Clementina De Garis. Wyczerpana i chora wróciła do Londynu w lutym 1918. Pozostała w Londynie jeszcze osiem lat, odwiedzając w 1919 i 1926 Irlandię oraz na przełomie 1923–1924 Australię. Od 1919 była zatrudniona jako sekretarka w National Housing and Town Planning Council w Bloomsbury. Miała wiele zgromadzonych rękopisów, jednak zły stan zdrowia oraz odnowione australijskie kontakty i nowe przyjaźnie z Mary Eliza Fullerton i P. S. Watson, ponownie uporządkowały jej literackie priorytety. Jej powrót do korzeni symbolizuje ukończenie "Prelude to Waking" w grudniu 1925 roku (opublikowany 1950 r).
Powrót do Australii.
W 1927 pod naciskiem rodziny i stanu zdrowia powróciła do domu. Między 1928 a 1931, opublikowała trzy z dziewięciu planowanych części sagi pod pseudonimem „Brent of Bin Bin”. Niezadowolona z australijskiego życia literackiego pod koniec 1930 roku, oraz w poszukiwaniu wydawców, Franklin wyjechała do Londynu. W 1931 zmarł jej ojciec (co wiązało się ze znacznym stopnieniem jej finansów). W tym samym roku pojawiła się pod jej własnym nazwiskiem (pierwszy raz od 1909) książka "Old Blastus of Bandicoot". W 1932 ponownie przyjechała do Australii. W 1933 roku opublikowała "Bring the Monkey" i ukończyła sześć powieści pod pseudonimem "Brent of Bin Bin", a także "All that Swagger", która w 1936 zdobyła S. H. Prior Memorial Prize.
Franklin dużo pracowała, poświęciła się całkowicie pracy intelektualnej i australijskiej literaturze za co otrzymała 1935 r. King George V's Silver Jubilee medal. Obejmując dwa literackie pokolenia, umocniona amerykańskimi doświadczeniami i życzliwością kobiet pisarek, aktywnie włączyła się do życia literackiego. W 1933 została członkiem Fellowship of Australian Writers a w 1935 PEN Club w Sydney.
Pierwszy entuzjazm przygasł wraz z upadkiem projektów wydawniczych Percy'ego Reginalda Stephensena. Franklin zaczęła promować własne idee: poezję Mary Fullerton, Lawsona, wznowienie "Joseph Furphy: the legend of a man and his book" (1944) we współpracy z Kate Baker (wcześniejszy esej o Furphy zdobył w 1939 nagrodę Prior Memorial). Roztaczała opiekę nad obiecującymi młodymi pisarzami, jak Jean Devanny, Sumner Locke Elliott, Ian Mudie, David Martin i Ric Throssell. Wspierała nowe czasopisma literackie "Meanjin" i "Southerly", the United Association of Women oraz różne programy kształtowania australijskich pisarzy, w tym wykłady Commonwealth Literary Fund. Jej wkład w historię literatury australijskiej i uznanie jakim się cieszyła zaowocowały wykładami wygłoszonymi na University of Western Australia (1950), wydanymi pośmiertnie jako "Laughter, Not for a Cage" (1956).
Czas II wojny światowej zajmują jej nagrania dla wojska, pomoc dla Związku Radzieckiego i publikacja zaległych rękopisów. Miles Franklin otwarcie obawiała się śmierci. Zmarła na chorobę wieńcową 19 września 1954 w szpitalu w Drummoyne. Została skremowana w anglikańskim obrządku a jej prochy rozsypano na Jounama Creek, Talbingo. Spadek, szacowany na 8922£, przeznaczyła na australijską nagrodę literacką. Jej wizja przetrwała w postaci dorocznej australijskiej nagrody literackiej (pierwszy nagrodę zdobył Patrick White za „Voss” w 1957), w jej opublikowanych pracach, międzynarodowym ekranowym sukcesie "My Brilliant Career", oraz w jej obszernych referatach.

</doc>
<doc id="1326917" url="https://pl.wikipedia.org/wiki?curid=1326917" title="Westeregeln">
Westeregeln

Westeregeln – dzielnica gminy Börde-Hakel w Niemczech, w kraju związkowym Saksonia-Anhalt, w powiecie Salzland. Leży ok. 30 km na południowy zachód od Magdeburga.
Do 31 grudnia 2009 była to oddzielna gmina będąca częścią wspólnoty administracyjnej Egelner Mulde.

</doc>
<doc id="1326919" url="https://pl.wikipedia.org/wiki?curid=1326919" title="96 Pułk Piechoty (LWP)">
96 Pułk Piechoty (LWP)

96 Pułk Piechoty – oddział piechoty ludowego Wojska Polskiego.
W wykonaniu rozkazu Ministra Obrony Narodowej nr 0045/org. z 17 maja 1951 roku, 96 pułk piechoty w terminie do 1 grudnia 1951 został sformowany według etatu nr 2/130 o stanie 1233 wojskowych i 31 kontraktowych. Wchodził w skład 27 Dywizji Piechoty. Stacjonował w garnizonie Zgorzelec. Zimą 1952/1953 roku jednostka została przeformowana na etat nr 2/157 o stanie 796 żołnierzy i 12 pracowników cywilnych oraz 7 samochodów i 135 koni. Rozformowany w 1955.
Skład organizacyjny.
dowództwo i sztab 
Stan etatowy wynosił:1234 

</doc>
<doc id="1326921" url="https://pl.wikipedia.org/wiki?curid=1326921" title="90 Pułk Piechoty (LWP)">
90 Pułk Piechoty (LWP)

90 Pułk Piechoty (90 pp) – oddział piechoty ludowego Wojska Polskiego.
Pułk został sformowany w latach 1951-1952, w garnizonie Zgorzelec, w składzie 27 Dywizji Piechoty, według etatu Nr 2/130 o stanie 1233 żołnierzy i 31 pracowników cywilnych. Zimą 1952/1953 roku jednostka została przeformowana na etat Nr 2/157 o stanie 796 żołnierzy i 12 pracowników cywilnych oraz 7 samochodów i 135 koni. W ramach redukcji SZ PRL, w terminie do 20 grudnia 1955 roku pułk został rozformowany.

</doc>
<doc id="1326922" url="https://pl.wikipedia.org/wiki?curid=1326922" title="85 Pułk Piechoty (LWP)">
85 Pułk Piechoty (LWP)

85 Pułk Piechoty – oddział piechoty ludowego Wojska Polskiego.
Sformowany w 1951. Wchodził w skład 27 Dywizji Piechoty. Stacjonował w garnizonie Zgorzelec. W wykonaniu rozkazu Ministra Obrony Narodowej nr 0045/org. z 17 maja 1951 roku, 85 pułk piechoty w terminie do 1 grudnia 1951 został sformowany według etatu nr 2/130 o stanie 1233 wojskowych i 31 kontraktowych. Zimą 1952/1953 roku jednostka została przeformowana na etat Nr 2/157 o stanie 796 żołnierzy i 12 pracowników cywilnych oraz 7 samochodów i 135 koni. Rozformowany w 1955.
Skład organizacyjny.
dowództwo i sztab 
Stan etatowy wynosił:1234 

</doc>
<doc id="1326923" url="https://pl.wikipedia.org/wiki?curid=1326923" title="BMW 319">
BMW 319

BMW 319 – samochód osobowy klasy średniej produkowany w latach 1935 – 1937 przez Bayerische Motoren-Werke AG. Samochód ten zastąpił produkowanego do 1934 r. BMW 303. Łączna produkcja tego samochodu osiągnęła 6468 egzemplarzy.

</doc>
<doc id="1326924" url="https://pl.wikipedia.org/wiki?curid=1326924" title="Wolmirsleben">
Wolmirsleben

Wolmirsleben – gmina w Niemczech, w kraju związkowym Saksonia-Anhalt, w powiecie Salzland, w gminie związkowej Egelner Mulde.

</doc>
<doc id="1326925" url="https://pl.wikipedia.org/wiki?curid=1326925" title="Nagroda im. Miles Franklin">
Nagroda im. Miles Franklin

Nagroda im. Miles Franklin (ang. "Miles Franklin Award") – australijska nagroda literacka przyznawana dorocznie za „powieść o najwyższych walorach, ukazującą życie w Australii we wszelkich przejawach”. Ustanowiono ją w 1957 z woli pisarki Miles Franklin. W 2011 wartość nagrody wyniosła 50 tys. dolarów australijskich.

</doc>
<doc id="1326927" url="https://pl.wikipedia.org/wiki?curid=1326927" title="Ximena Restrepo">
Ximena Restrepo

 
Ximena Restrepo Gaviria (ur. 10 marca 1969 w Medellín) – kolumbijska biegaczka na 200 i 400 metrów.
Jej wielka światowa kariera trwała tylko 3 lata zakończyła się brązowym medalem na 400 m w Barcelonie w 1992. Nie miała szczęścia do mistrzostw świata dwukrotnie była w finale na 400 m zajmowała tam odpowiednio 6 (MŚ 1991) i 5 (MŚ 1993) miejsca. Podczas MŚ w 1995 dotarła do półfinału. Wystartowała jeszcze na igrzyskach olimpijskich w Atlancie, ale nie ukończyła biegu eliminacyjnego. Zniechęcona dalszym brakiem sukcesów zakończyła karierę w tym samym roku. Wciąż jest rekordzistką Ameryki Południowej na 400 m czasem 49,64. Trzykrotnie w karierze kończyła sezon w pierwszej dziesiątce najszybszych zawodniczek na tym dystansie. Jest żoną znanego chilijskiego kulomiota Gerta Weila.

</doc>
<doc id="1326931" url="https://pl.wikipedia.org/wiki?curid=1326931" title="Groß Rosenburg">
Groß Rosenburg

Groß Rosenburg– dzielnica miasta Barby w Niemczech, w kraju związkowym Saksonia-Anhalt, powiecie Salzland. Położona nad rzeką Soławą, 10 km na wschód od Calbe (Saale).
Do 1 stycznia 2010 była to oddzielna gmina wchodząca w skład wspólnoty administracyjnej Elbe-Saale.

</doc>
<doc id="1326934" url="https://pl.wikipedia.org/wiki?curid=1326934" title="90 Pułk Piechoty">
90 Pułk Piechoty

Pułki piechoty (strzelców) noszące numer „90”:
Wojsko Polskie
Austro-węgierski
Niemiecki
Rosyjski

</doc>
<doc id="1326938" url="https://pl.wikipedia.org/wiki?curid=1326938" title="Podbój miasta Plassans">
Podbój miasta Plassans

Podbój miasta Plassans () – czwarty tom cyklu Rougon-Macquartowie, którego akcja rozgrywa się w fikcyjnym miasteczku Plassans. Utwór opisuje życie prowincji w czasach II Cesarstwa oraz wpływ kleru na jej mieszkańców. Jest to zarazem pierwsza powieść Zoli, w której pojawiają się silne akcenty niechęci do Kościoła katolickiego.
Treść.
Na początku utworu przedstawione zostaje małżeństwo Marty i Franciszka Mouretów, kuzynostwa (Marta jest córką Felicji i Piotra Rougonów, Franciszek - synem Urszuli Mouret, przyrodniej siostry Piotra) ożenionego bez miłości, lecz tworzącego względnie zgodną rodzinę, mimo wybuchowości Franciszka i zaczątków choroby psychicznej u Marty. Mają trójkę dzieci: Sergiusza, Oktawa oraz upośledzoną Dorotę.
Życie ich zamienia się w koszmar, gdy za pośrednictwem Felicji Rougon w ich domu zamieszkuje świeżo przybyły proboszcz, ksiądz Owidiusz Faujas, i jego matka. Apodyktyczna kobieta podporządkowuje sobie życie domowników, podczas gdy jej syn wykonuje w mieście zakulisową misję polityczną na rzecz rządu, tytułowy „podbój miasta”. Do domu Mouretów przyjeżdża także siostra księdza Faujasa Olimpia i jej mąż, Trouche. Podczas gdy miasto dzieli się na zwolenników i przeciwników księdza, których konflikt staje się coraz bardziej bezkompromisowy, największą tragedię przeżywa rodzina Mouretów. Marta, zafascynowana postacią Faujasa, popada w dewocję, zaś nieodwzajemnione pożądanie fizyczne charyzmatycznego księdza doprowadza ją do obłędu i ataków autoagresji. Kobieta oskarża męża o maltretowanie, czym doprowadza do jego zamknięcia w domu dla psychicznie chorych. W czasie jego pobytu tam Faujas i jego matka ostatecznie zmieniają układ dawnego domu Mouretów, budząc kolejne spory w mieście. Chcąc zemścić się na Felicji Rougon za dawne krzywdy, Antoni Macquart (przyrodni brat jej męża), wypuszcza Franciszka z przytułku w nadziei wywołania skandalu. Faktycznie, Mouret wraca do domu, którego po zmianach dokonanych przez Faujasów i Trouche`ów nie jest w stanie poznać. Przerażony i również chwiejny psychicznie, podpala dom, ginąc w płomieniach i zabijając księdza i jego matkę. W tym samym czasie Marta umiera w szpitalu, a okoliczni mieszkańcy biernie patrzą na pożar domu, zachwyceni i przerażeni potęgą ognia.
Okoliczności powstania utworu.
Inspiracją dla napisania powieści poświęconej wpływowi religii na kobietę był dla Zoli artykuł w czasopiśmie "Dzwon" ("la Cloche"), dotyczący związku jezuity Dufoura ze swoją penitentką. Skłonił go on do zmiany pierwotnego planu, według którego problemowi księży, celibatu i religii miała być poświęcona tylko jedna powieść (ostatecznie "Grzech księdza Mouret"). Konkretny koncept dzieła mógł pochodzić od Goncourtów i ich "Panią Gervaisais", w której również został ukazany destrukcyjny wpływ dewocji na kobiecą psychikę.
Inspiracje historyczne.
"Podbój miasta Plassans" jest kontynuacją "Pochodzenia rodziny Rougon-Macquartów" - ukazuje konsekwencje zamachu stanu z 1851 r. na prowincji, w fikcyjnym prowansalskim miasteczku Plassans. Chociaż miejsce akcji jest fikcją literacką (choć dokładnie wzorowaną na Aix-en-Provence), jego realia zostały oddane z niezwykłą dokładnością - proces „odzyskiwania dla bonapartyzmu” regionów, które na nowo zaczęły w wyborach głosować na legitymistów, miał miejsce we Francji na ogromną skalę, a ksiądz Faujas może być uznany za postać typową. Zola ukazuje również, w jaki sposób wpływy kościele neutralizowały ambicje lokalnych klanów, czego przykładem jest spadek pozycji Rougonów w miarę wzrostu wpływów Faujasa. Symboliczny wymiar ma ostatnia scena, w której umierająca Marta widzi na tle łuny pożaru swojego syna w sutannie kapłańskiej.
Recepcja utworu.
W ciągu pierwszego pół roku sprzedaży książki udało się sprzedać jedynie 1500 egzemplarzy, co stanowiło wprawdzie postęp w porównaniu z wcześniejszymi tomami cyklu, jednak nadal stanowiło wynik rozczarowujący. Ponownie pochwalił dzieło Gustave Flaubert. W późniejszym czasie, chociaż walory utworu zostały docenione, istotną przeszkodę dla jej popularności stanowiło bardzo ścisłe osadzenie w konkretnym kontekście historycznym i obyczajowym. Liczne aluzje do działań kościelnych na prowincji, łatwo zrozumiałe dla współczesnych, po latach stały się bowiem nieczytelne. Równocześnie wielu krytyków zarzucało Zoli niedostateczne zrozumienie opisywanych problemów i powierzchowność analizy.

</doc>
<doc id="1326939" url="https://pl.wikipedia.org/wiki?curid=1326939" title="Pömmelte">
Pömmelte

Pömmelte – dzielnica miasta Barby w Niemczech, w kraju związkowym Saksonia-Anhalt, powiecie Salzland.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Saale.

</doc>
<doc id="1326940" url="https://pl.wikipedia.org/wiki?curid=1326940" title="1. Wiener Neustädter SC (1908)">
1. Wiener Neustädter SC (1908)

1. Wiener Neustädter SC – austriacki klub piłkarski, mający siedzibę w mieście Wiener Neustadt, w północno-wschodniej części kraju, działający w latach 1908–2010.
Historia.
Chronologia nazw:
Klub sportowy 1. Wiener Neustädter SC został założony w miejscowości Wiener Neustadt w 1908 roku przez studentów Emmericha Sommera, Franza Eichlera, Juliusa Bendeka oraz Aloisa i Hansa Meszarosów. Podstawę zespołu stanowili gracze wolnych stowarzyszeń "SC Edelweiß" i "FC Graphia". W sezonie 1922/23 odbyły się pierwsze Mistrzostwa Dolnej Austrii, które zostały wygrane przez klub z Wiener Neustadt. Do 1926 roku został czterokrotnym mistrzem kraju Dolnej Austrii, co było największym możliwym sukcesem dla amatorskiego klubu Dolnej Austrii w tym czasie. Od 1926 roku w Dolnej Austrii były dwa stowarzyszenia: NÖFV i VAFÖ. Klub grał w rozgrywkach VAFÖ, zdobywając mistrzostwo VAFÖ Dolnej Austrii w 1929 i 1933. W 1934 roku wydarzenia polityczne doprowadziły do rozwiązania VAFÖ. Klub musiał grać w "NÖ 1. Klasse Süd" i w pierwszym roku wygrał tam mistrzostwo i awansował do "NÖ Landesliga". W sezonie 1935/36 po raz kolejny został mistrzem Dolnej Austrii i tym samym zakwalifikował się do amatorskich mistrzostw Austrii. W finale zwyciężył Innsbrucker AC (3:2 i 6:0) i zdobył tytuł mistrza Austrii wśród amatorów. W następnym sezonie 1936/37, po wygraniu "NÖ Landesliga", ponownie startował w amatorskich mistrzostwach, gdzie przegrał w drugiej rundzie z przyszłym zwycięzcą Post SV Wien. W sezonie 1937/38 zajął drugie miejsce w 1. Klasse Niederdonau (D2) i stracił szansę awansu do Nationalligi.
Wskutek aneksji Austrii przez Rzeszą Niemiecką 12 marca 1938 roku rozgrywki w Austrii były organizowane jako część mistrzostw Niemiec. Austriackie kluby walczyli w Gaulidze, a zwycięzca potem uczestniczył w rozgrywkach pucharowych o tytuł mistrza Niemiec. W sezonie 1938/39 zajął drugie miejsce w Bezirksklasse Ost (D2), również w sezonie 1941/42 znów był drugim w "1. Klasse Niederdonau" i nie był w stanie awansować do najwyższej ligi.
Po zakończeniu II wojny światowej klub wznowił działalność i wygrał "Landesliga Niederösterreich", jednak mistrz ligi wtedy nie był promowany do zawodowych mistrzostw Austrii. W 1950 roku zdobył kolejny tytuł mistrza Dolnej Austrii, a następnie po trudnych meczach playoff Grupy I (Ost) przeciwko ASV Siegendorf i ESV Austria Graz otrzymał promocję do Staatsligi A. Debiutowy sezon 1950/51 na najwyższym poziomie zakończył na przedostatnim 12.miejscu i został zdegradowany do Staatsligi B. W sezonie 1951/52 po zajęciu trzeciej pozycji zakwalifikował się do meczów playoff, ale przegrał z Salzburger AK (5:2 i 3:3). Dopiero w 1959 klub powrócił do "Staatsligi A". Tym razem po zajęciu 9.miejsca zatrzymał się na najwyższym poziomie na kolejne 3 lata. Po spadku w 1962, klub natychmiast zwyciężył w Regionalliga Ost i wrócił z powrotem do "Staatsligi A". Dotarcie do finału krajowego pucharu w 1965 pozwoliło na występ w Pucharze Zdobywców Pucharów w sezonie 1965/66. Drużyna austriacka już w pierwszej rundzie wyeliminowana została przez rumuński klub Ştiinţa Cluj (przegrywając u siebie 0:1 i na wyjeździe 0:2). W 1967 klub po raz ostatni zagrał na najwyższym poziomie. Po spadku z najwyższej ligi potem występował na drugim poziomie (zwana do 1974 "Regionalliga Ost", w 1974/75 "Nationalliga", od 1975 "2. Division"). Po zakończeniu sezonu 1980/81 został zdegradowany do trzeciego poziomu (Regionalliga Ost), w której grał do sezonu 1992/93. W 1993 wrócił do "2. Division", ale po dwóch latach znów występował w "Regionalliga Ost". W 1998 klub po raz pierwszy w swojej historii spadł do czwartej ligi, zwanej Niederösterreichische Landesliga. W sezonie 2003/04 zajął 16.miejsce i został zdegradowany do 2. Niederösterreichische Landesliga Ost (D5). Pod koniec 2008 roku zdecydowano, że FC Magna Wiener Neustadt powinien przejąć zespoły z "1. Wiener Neustädter SC" po sezonie 2008/09. Klub został oficjalnie rozwiązany 27 kwietnia 2010 roku.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grał w niebieskich koszulkach, niebieskich spodenkach oraz niebieskich getrach.
Struktura klubu.
Stadion.
Klub piłkarski rozgrywał swoje mecze domowe na Stadion Wiener Neustadt w Wiener Neustadt o pojemności 7700 widzów.

</doc>
<doc id="1326942" url="https://pl.wikipedia.org/wiki?curid=1326942" title="Wiener Neustadter SC">
Wiener Neustadter SC



</doc>
<doc id="1326945" url="https://pl.wikipedia.org/wiki?curid=1326945" title="1. Wiener Neustädter Sportclub">
1. Wiener Neustädter Sportclub



</doc>
<doc id="1326946" url="https://pl.wikipedia.org/wiki?curid=1326946" title="Wespen">
Wespen

Wespen – dzielnica miasta Barby w Niemczech, w kraju związkowym Saksonia-Anhalt, powiecie Salzland.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Saale.

</doc>
<doc id="1326948" url="https://pl.wikipedia.org/wiki?curid=1326948" title="Patrick Hancock">
Patrick Hancock

Patrick Francis Hancock (ur. 1914, zm. 1980) – brytyjski dyplomata, sekretarz osobisty ministra gospodarki wojennej 1940-1942 (w Ministry of Economic Warfare), urzędnik Departamentu Centralnego FO (third secretary), ambasador w Norwegii 1963-1965.

</doc>
<doc id="1326951" url="https://pl.wikipedia.org/wiki?curid=1326951" title="Dni wolne od pracy w Polsce">
Dni wolne od pracy w Polsce

Dni wolne od pracy – określone kalendarzowo dni wolne od świadczenia pracy przez pracowników, które mogą być przeznaczone na odpoczynek lub załatwienie prywatnych spraw. Zbieg jednego dnia lub więcej dni wolnych od pracy z sobotą i niedzielą najczęściej czyni z tych dni długi weekend.
Dni wolne od pracy mogą być wolne ustawowo, tj. na podstawie przepisów powszechnie obowiązujących ustaw lub układów zbiorowych, lub wynikać z przyjętego u pracodawcy rozkładu czasu pracy (np. soboty). Ponadto pracodawca może ustanowić dodatkowe dni wolne od pracy, jeżeli z zachowaniem norm czasu pracy pracownicy odpracują wolne w inny dzień. Pozostałe dni nieobecności w pracy (urlopy, zwolnienia lekarskie i inne usprawiedliwione niestawiennictwa w pracy oraz nieobecności zawinione przez pracownika) – są wolne od pracy tylko dla konkretnej osoby.
Sytuacja prawna w Polsce.
Dni ustawowo wolne od pracy.
Na obszarze Polski, zgodnie z ustawą z dnia 18 stycznia 1951 r. o dniach wolnych od pracy (), dniami wolnymi od pracy są następujące dni wyliczone enumeratywnie (według nazw świąt, którymi posługuje się ta ustawa):
oraz
Wpis na powyższą listę pewnych 7 dni będących świętami religijnymi został zagwarantowany umową międzynarodową między Stolicą Apostolską i Rzecząpospolitą Polską (konkordatem).
23 października 2018 r. Sejm przyjął ustawę o jednorazowym Święcie Narodowym 12 listopada 2018 r. będącym dniem wolnym od pracy dla wydłużenia Święta Niepodległości 11 listopada w roku 100-lecia niepodległości, kiedy to święto wypadło w niedzielę. Senat wprowadził pewne poprawki do tej ustawy. 7 listopada 2018 r. parlament przyjął ustawę z poprawkami, następnie trafiła ona do Prezydenta RP, który ją podpisał. Ustawa weszła w życie w dniu następującym po dniu ogłoszenia, czyli 8 listopada.
Ponadto od 18 kwietnia 2020 r. zgodnie z art. 1a ustawy o dniach wolnych od pracy dniem wolnym od pracy jest też dzień określony w rozporządzeniu Prezesa Rady Ministrów w razie ogłoszenia stanu epidemii albo stanu zagrożenia epidemicznego.
Historia.
W Królestwie Polskim (1917–1918).
W okresie tym (również wcześniej) dniami wolnymi od pracy, poza niedzielami, były m.in.: 6 stycznia (Trzech Króli), 2 lutego (Ofiarowanie Pańskie), drugi dzień Wielkanocy, 3 maja, Wniebowstąpienie Pańskie, Boże Ciało, 15 sierpnia (Wniebowzięcie Najświętszej Marii Panny), 8 grudnia (Niepokalane Poczęcie Najświętszej Marii Panny), 25 grudnia, 26 grudnia, a nawet 27 grudnia (tzw. trzeci dzień świąt Bożego Narodzenia).
W dwudziestoleciu międzywojennym.
Tuż po odzyskaniu niepodległości sytuacja dni wolnych od pracy była nieuregulowana. Poza później ustalonymi dniami wolnymi od pracy świętowano m.in. 8 września – święto Narodzenia Najświętszej Maryi Panny.
Dekretem z 7 lutego 1919 roku ustanowiono dzień otwarcia Sejmu Ustawodawczego, 10 lutego, świętem narodowym. Święto to miało jednak charakter jednorazowy. Zgodnie z dekretem: "w tym dniu ulega zawieszeniu praca we wszystkich sądach, urzędach państwowych i komunalnych, zakładach przemysłowych i handlowych, tudzież instytucjach oświatowych, a w szczególności w szkołach rządowych i prywatnych. Przepis niniejszy nie dotyczy zakładów użyteczności publicznej, jak elektrownie, gazownie, wodociągi, telefony, środki komunikacyjne, oraz zakładów gastronomicznych".
W tym samym roku ustanowiono również oficjalnie Święto Narodowe Trzeciego Maja, które było dniem wolnym od pracy.
Rozporządzeniem Prezydenta Rzeczypospolitej z dnia 15 listopada 1924 roku o dniach świątecznych ustanowiono następujące dni świąteczne, wolne od pracy: niedziele oraz:
Ustawą z dnia 18 marca 1925 roku "w przedmiocie zmiany" powyższego rozporządzenia uzupełniono listę dni świątecznych w sposób następujący:
Od około początku lat 30. XX wieku coraz bardziej oficjalnie świętowano 11 listopada jako Święto Niepodległości, ale dopiero ustawą z dnia 23 kwietnia 1937 roku o święcie niepodległości ustanowiono dzień 11 listopada jako rocznicę "odzyskania przez Naród Polski niepodległego bytu państwowego (...) jest uroczystym Świętem Niepodległości", dniem wolnym od pracy.
W PRL.
Dekretem z 8 maja 1945 roku (obowiązującym od 11 czerwca 1945 roku) ustanowiono Narodowe Święto Zwycięstwa i Wolności, obchodzone 9 maja na cześć zakończenia II wojny światowej.
Ustawą z 22 lipca 1945 roku (z mocą obowiązującą od tego dnia) ustanowiono Narodowe Święto Odrodzenia Polski, obchodzone w dniu 22 lipca na pamiątkę ogłoszenia Manifestu PKWN, jednocześnie uchylając ustawę z 1937 roku o Święcie Niepodległości (11 listopada).
Na wniosek Komisji Centralnej Związków Zawodowych, od 1947 roku 3 i 9 maja przestały być dniami wolnymi od pracy, ale najpierw tę zmianę traktowano jako tymczasową.
Ustawą z 26 kwietnia 1950 roku (obowiązującą od 28 kwietnia tego roku) ustanowiono ponadto święto państwowe w dniu 1 maja (nieformalnie nazywane Świętem Pracy).
Ustawą z dnia 18 stycznia 1951 roku o dniach wolnych od pracy ustalono następujące dni wolne od pracy: niedziele oraz:
Ustawa ta ostatecznie znosiła 6 wcześniej obowiązujących dni wolnych od pracy: 2 lutego (Matki Boskiej Gromnicznej), 3 maja, 9 maja (Narodowe Święto Zwycięstwa i Wolności), drugi dzień Zielonych Świątek, 29 czerwca (święto św. św. apostołów Piotra i Pawła) i 8 grudnia (święto Niepokalanego Poczęcia NMP).
Ustawą z dnia 16 listopada 1960 roku o zmianie ustawy o dniach wolnych od pracy zniesiono dwa kolejne dni wolne od pracy: 6 stycznia (Trzech Króli) i 15 sierpnia (Wniebowzięcie NMP).
W III Rzeczypospolitej.
W 1989 roku Narodowe Święto Niepodległości (11 listopada) i Święto Wniebowzięcia NMP (15 sierpnia) ponownie stały się dniami wolnymi od pracy. 
Od roku 1990 dniem wolnym jest 3 maja, a przestał nim być dzień 22 lipca, tj. zniesiono Święto Odrodzenia Polski.
Święto Trzech Króli od 2011 roku ponownie jest dniem wolnym od pracy. 
Współczesne regulacje prawne.
Zwolnienie od pracy.
Na mocy ustaw regulujących stosunek Rzeczypospolitej Polskiej do Kościoła Ewangelicko-Reformowanego i Kościoła Ewangelicko-Augsburskiego (od 1994), Kościoła Ewangelicko-Metodystycznego i Kościoła Chrześcijan Baptystów (od 1995) oraz Kościoła Zielonoświątkowego (od 1997) – członkom tych kościołów przysługuje prawo zwolnienia od nauki lub pracy w Wielki Piątek ("Pamiątka Śmierci Chrystusa Pana") oraz Wniebowstąpienie Pańskie ("Święto Wniebowstąpienia Chrystusa Pana"). Dla luteran zwolnienie dotyczy ponadto Święta Reformacji (31 października), a w przypadku zielonoświątkowców obejmuje także drugi dzień Pięćdziesiątnicy, tj. drugi dzień Zielonych Świątek, których pierwszy dzień jest wolny od pracy dla wszystkich mieszkańców Polski.
Wyznawcom Kościoła Adwentystów Dnia Siódmego przysługuje na mocy ustawy prawo zwolnienia od nauki lub pracy w każdy sabat, tj. od zachodu słońca w piątek, do zachodu słońca w sobotę. Zakład pracy ma obowiązek ustalenia odrębnego rozkładu czasu pracy dla adwentysty uwzględniający czas adwentystycznego święta. W przypadku uczniów i studentów placówki edukacyjne są zobowiązane do wyznaczenia sposobu wyrównania zaległości dydaktycznych spowodowanych zwolnieniem.
Wiernym Kościoła Prawosławnego przysługuje ustawowe zwolnienie od pracy (bez prawa do wynagrodzenia) lub nauki w następujące święta prawosławne (obchodzone według kalendarza juliańskiego): pierwszy i drugi dzień Bożego Narodzenia (7 i 8 stycznia), Chrzest Pański (19 stycznia), Zwiastowanie Najświętszej Marii Panny (7 kwietnia), drugi dzień Wielkiej Nocy, Przemienienie Pańskie (19 sierpnia) oraz Zaśnięcie Najświętszej Marii Panny (28 sierpnia).
Dla mariawitów w Kościele Katolickim Mariawitów ustawowe zwolnienie od pracy przysługuje 2 sierpnia w pamiątkę objawienia Dzieła Wielkiego Miłosierdzia oraz 23 sierpnia w Święto Krwi Przenajdroższej Pana Jezusa i Ofiary Mateczki.
Dni wolne od pracy w tygodniu.
Do 1972 r. w Polsce obowiązywał 6-dniowy tydzień pracy, w którym każda sobota była dniem roboczym, a niedziela była wolna od pracy mocą ww. ustawy z 1951 r. W wyniku zmian ustawowych w latach 1972–1974 i 1981, dla pracowników wprowadzono wolne soboty, które przypadały raz lub kilka razy w miesiącu.
Od 2001 r. obowiązuje 40-godzinny (tj. 5-dniowy) tydzień pracy, przy którym pracodawca musi wyznaczyć dzień wolny od pracy (poza niedzielą), którym zazwyczaj jest sobota.
Dodatkowe dni wolne od pracy.
W Polsce pracodawca ma prawo ustalić dodatkowe dni wolne od pracy dla swoich pracowników w dowolnym wymiarze, chyba że obowiązują go sztywne normy czasu pracy (np. w urzędach). Musi jednak zachować zasadę równego traktowania w zatrudnieniu wszystkich pracowników i nie może przez to ich dyskryminować. Ustanowienie dodatkowego dnia wolnego od pracy wiąże się z koniecznością zachowania norm czasu pracy, tzn. dzień wolny należy odpracować.
Ponadto możliwa jest sytuacja, w której dzień ustawowo wolny od pracy przypada w dzień wolny od pracy zgodnie z obowiązującym u danego pracodawcy rozkładem czasu pracy, np. w sobotę. Zgodnie z przepisami Kodeksu pracy, które obowiązywały od 30 listopada 2006 r. do 31 grudnia 2010 r., każde święto występujące w okresie rozliczeniowym i przypadające w innym dniu niż niedziela, obniżało wymiar czasu pracy o 8 godzin. Wynikał z tego obowiązek przyznania pracownikowi dodatkowego dnia wolnego od pracy dla zachowania obowiązującego pracowników wymiaru czasu pracy, przy czym mógł być to jeden dzień wspólny dla wszystkich pracowników lub różne dni, byleby tylko przypadały w przyjętym okresie rozliczeniowym. Jeśli święto przypadało w niedzielę, nie obniżało wymiaru czasu pracy i nie przysługiwał za nie dodatkowy dzień wolny. We wrześniu 2010 r. Sejm zmienił Kodeks pracy tak, że od 1 stycznia 2011 r. święto nie obniżało wymiaru pracy też wtedy, gdy wypadało na jakikolwiek dzień wolny od pracy wynikający z rozkładu czasu pracy w pięciodniowym tygodniu pracy. Jednak 2 października 2012 r. Trybunał Konstytucyjny uznał, że ten nowy przepis jest niezgodny z art. 32 ust. 1 Konstytucji RP, a więc znów nie obniża wymiaru czasu pracy tylko takie święto, które wypada w niedzielę.
Wybory i referenda.
Według kodeksu wyborczego wybory w Polsce odbywają się w dniu wolnym od pracy. Głosowanie w referendum ogólnokrajowym może być dwudniowe. W przypadku referendum lokalnego głosowanie odbywa się tylko w dniu wolnym od pracy.
Obliczanie terminów.
Choć na gruncie przepisów prawa pracy sobota nie ma statusu dnia powszechnie wolnego od pracy, to w kontekście obliczania terminów z mocy prawa przysługuje jej taki status. Zgodnie z art. 115 Kodeksu cywilnego (w brzmieniu obowiązującym od 1 stycznia 2017 r.), "jeżeli koniec terminu do wykonania czynności przypada na dzień uznany ustawowo za wolny od pracy lub na sobotę, termin upływa następnego dnia, który nie jest dniem wolnym od pracy ani sobotą".
Mimo iż Kodeks postępowania administracyjnego przed 1 czerwca 2017 r. nie rozstrzygał tej kwestii wprost, również na gruncie prawa administracyjnego sobotę należało traktować podobnie jak dni wolne. W orzeczeniu z 15 sierpnia 2011 r. (I OPS 1/11) Naczelny Sąd Administracyjny podjął uchwałę, w której stwierdził, że "sobota jest dniem równorzędnym z dniem ustawowo wolnym od pracy w rozumieniu art. 57 § 4 k.p.a." Od 1 czerwca 2017 r. przepis ten ma brzmienie identyczne jak art. 115 Kodeksu cywilnego.

</doc>
<doc id="1326952" url="https://pl.wikipedia.org/wiki?curid=1326952" title="Dzień wolny od pracy">
Dzień wolny od pracy



</doc>
<doc id="1326955" url="https://pl.wikipedia.org/wiki?curid=1326955" title="Ilberstedt">
Ilberstedt

Ilberstedt – gmina w Niemczech, w kraju związkowym Saksonia-Anhalt, w powiecie Salzland, wchodzi w skład gminy związkowej Saale-Wipper.

</doc>
<doc id="1326961" url="https://pl.wikipedia.org/wiki?curid=1326961" title="109 Pułk Piechoty">
109 Pułk Piechoty

Niemieckie pułki piechoty:
Rosyjskie pułki piechoty:

</doc>
<doc id="1326962" url="https://pl.wikipedia.org/wiki?curid=1326962" title="Plötzkau">
Plötzkau

Plötzkau – gmina w środkowych Niemczech, w kraju związkowym Saksonia-Anhalt, w powiecie Salzland, wchodzi w skład gminy związkowej Saale-Wipper.
Toponimia.
Nazwa pochodzenia słowiańskiego, z łuż. "plot" „płot”.
Geografia.
Plötzkau leży na równinie lessowej "Magdeburger Börde", nad rzeką Soławą, ok. 30 km na północny zachód od Halle (Saale).
Dzielnice.
W skład gminy wchodzą dwie dzielnice:
Historia.
Pierwsze wzmianki o Plötzkau pochodzą z 1049. Miejscowość była siedzibą księstwa Anhalt-Plötzkau, linii bocznej Anhaltów.
Polityka.
Wójtem od 1 marca 2008 jest Peter Rosenhagen.
Komunikacja.
Na zachód od miejscowości przebiega autostrada A14, na terenie gminy znajduje się zjazd (nr 11). W niedalekim otoczeniu gminy zlokalizowano drogę krajową B6, B71 i B185.

</doc>
<doc id="1326963" url="https://pl.wikipedia.org/wiki?curid=1326963" title="Franz Wohlfahrt">
Franz Wohlfahrt

Franz Bernhard Wohlfahrt (ur. 1 lipca 1964 w St. Veit an der Glan) – piłkarz austriacki grający na pozycji bramkarza. Mierzący 190 cm wzrostu, a podczas kariery ważący 85 kg.
Kariera klubowa.
Piłkarską karierę Wohlfahrt rozpoczął w drużynie SV St. Veit/Glan, wywodzącej się z jego rodzinnego miasta. W 1981 roku podjął treningi w Austrii Wiedeń. W austriackiej Bundeslidze zadebiutował w sezonie 1983/1984. Początkowo był rezerwowym dla Friedla Koncilii i przez pierwsze dwa sezony zagrał tylko 6 razy. Miał więc mały udział w zdobyciu dwukrotnego mistrzostwa kraju. W sezonie 1985/1986 był już podstawowym bramkarzem Austrii. Wywalczył z nią wówczas dublet. W 1990 roku znów wygrał Puchar Austrii, a rok później po raz kolejny został mistrzem kraju. W 1992 roku sięgnął z Austrią po dublet, a w sezonie 1992/1993 roku po tytuł mistrzowski. Za rok 1993 został wybrany Piłkarzem Roku w Austrii, a miał także duży udział w wygraniu kolejnego austriackiego pucharu przez "Fioletowych". W kolejnych sezonach nie osiągał już z Austrią sukcesów, a grał w niej do końca sezonu 1995/1996.
Latem 1996 Wohlfahrt został sprzedany z Austrii do niemieckiego VfB Stuttgart. W Bundeslidze swój pierwszy mecz rozegrał 17 sierpnia przeciwko FC Schalke 04. Był podstawowym bramkarzem Stuttgartu i w 1997 roku zajął z nim 4. miejsce w lidze. Zdobył Puchar Niemiec, a latem dotarł do finału Pucharu Ligi Niemieckiej. W 1998 roku znów był z VfB czwarty w lidze i ponownie przegrał finał Pucharu Ligi. Dotarł też do finału innego pucharu - Pucharu Zdobywców Pucharów, który 1:0 wygrała Chelsea F.C. W VfB grał do końca sezonu 1999/2000 i rozegrał dla tego klubu 118 meczów.
Latem 2000 Wohlfahrt znów został bramkarzem Austrii Wiedeń. Grał w niej jeszcze przez dwa sezony, a w 2002 roku odszedł z zespołu, w którym został zastąpiony przez Thomasa Mandla. Ostatnim klubem w karierze Franza był SC Untersiebenbrunn, w którym grał w drugiej lidze. W 2004 roku zakończył karierę w wieku 40 lat.
Kariera reprezentacyjna.
W reprezentacji Austrii Wohlfahrt zadebiutował 18 sierpnia 1987 w zremisowanym 2:2 towarzyskim spotkaniu ze Szwajcarią. W 1998 roku został powołany przez Herberta Prohaskę do kadry na Mistrzostwa Świata we Francji. Na tym turnieju był rezerwowym dla Michaela Konsela i nie wystąpił w żadnym spotkaniu. Ostatni mecz w reprezentacji rozegrał w 2001 roku. W kadrze narodowej wystąpił 59 razy.

</doc>
<doc id="1326970" url="https://pl.wikipedia.org/wiki?curid=1326970" title="Fizyka materii skondensowanej">
Fizyka materii skondensowanej

Fizyka materii skondensowanej – dział fizyki zajmujący się makroskopowymi własnościami fizycznymi materii.
Fizyka materii skondensowanej zajmuje się w szczególności fazą skondensowaną materii, czyli sytuacjami, w których liczba składników układu jest bardzo duża oraz oddziaływania pomiędzy składnikami są silne. Najbardziej znanymi przykładami materii skondensowanej są ciała stałe oraz ciecze, gdzie o kształcie układu decydują oddziaływania elektromagnetyczne pomiędzy atomami lub cząsteczkami wchodzącymi w skład układu. Bardziej egzotycznymi fazami są: stan nadciekły, kondensat Bosego-Einsteina, nadprzewodniki pierwszego i drugiego rodzaju, ferromagnetyk i antyferromagnetyk. 
Fizyka materii skondensowanej jest najobszerniejszym działem współczesnej fizyki. Wyrosła bezpośrednio z fizyki ciała stałego, która jest uważana obecnie za główną gałąź fizyki materii skondensowanej. Sam termin "fizyka materii skondensowanej" został zaproponowany przez Philipa Andersona oraz Volkera Heinego.
Jednym z powodów powstania wspólnej nazwy materia skondensowana dla, często odległych dziedzin fizyki, jest fakt, że modele i metody używane w tych dziedzinach są bardzo podobne bądź wręcz te same. Przykładowo elektrony przewodnictwa w przewodniku tworzą rodzaj cieczy kwantowej o bardzo podobnych właściwościach do cieczy złożonych z atomów. W szczególności, w nadprzewodnictwie kondensacja elektronów w nowy rodzaj fazy, w której poruszają się bez strat, jest bardzo podobna do fazy nadciekłej występującej w niskich temperaturach w 3He.
Fizyka materii skondensowanej posiada dużą część wspólną z chemią, fizyką materiałów, nanotechnologią, inżynierią.

</doc>
<doc id="1326972" url="https://pl.wikipedia.org/wiki?curid=1326972" title="Pokemony legendarne">
Pokemony legendarne



</doc>
<doc id="1326973" url="https://pl.wikipedia.org/wiki?curid=1326973" title="Schackstedt">
Schackstedt

Schackstedt – dzielnica miasta Aschersleben w Niemczech, w kraju związkowym Saksonia-Anhalt, w powiecie Salzland.
Do 31 grudnia 2009 była to oddzielna gmina leżąca we wspólnocie administracyjnej Saale-Wipper.
Współpraca.
Miejscowość partnerska:

</doc>
<doc id="1326974" url="https://pl.wikipedia.org/wiki?curid=1326974" title="Mieczysław Banasik">
Mieczysław Banasik

Mieczysław Banasik (ur. 19 kwietnia 1940 w Wieluniu) – polski aktor teatralny, także filmowy i telewizyjny. 
Pochodzi ze Śląska, gdzie spędził dzieciństwo (w Rybniku). O tym, że zostanie aktorem, marzył już jako uczeń gimnazjum. Początkowo studiował w krakowskiej PWST, skąd został wyrzucony. Absolwent Wydziału Aktorskiego PWSFTviT w Łodzi (1964). Należał do „Solidarności” (1982).
Teatr.
W teatrze zadebiutował 16 października 1964 roku. Jego pierwszym miejscem pracy w zawodzie aktora był Teatr im. Wojciecha Bogusławskiego w Kaliszu, gdzie występował w latach 1964–1965. Następnie był aktorem wrocławskiego Teatru Rozmaitości (1965–1966), a później Teatru Dramatycznego w Wałbrzychu (1966–1967). W latach 1967–1972 grał na scenie Teatru Dramatycznego im. Aleksandra Węgierki w Białymstoku.
W kolejnych latach również występował w wielu teatrach: w Teatrach Dramatycznych w Szczecinie (1972–1975), Teatrze im. Wilama Horzycy w Toruniu (1975–1976), Starym Teatrze im. Heleny Modrzejewskiej w Krakowie (1976–1978), Teatrze Współczesnym (1978–1979), a następnie Teatrze Polskim w Szczecinie (1980–1988) oraz ponownie w tamtejszym Teatrze Współczesnym (1988–1991). Od roku 1991 jest aktorem Teatru im. Horzycy w Toruniu.
Występuje w bardzo różnorodnym repertuarze – m.in. w dramatach Williama Szekspira, Jeana Racine’a, Leona Schillera, Moliera, Juliusza Słowackiego, Gabrieli Zapolskiej, Leona Kruczkowskiego, Stanisława Ignacego Witkiewicza, Bertolda Brechta, Aleksandra Fredry, Adama Mickiewicza, Janusza Głowackiego, Jana Kochanowskiego. Miał też możliwość współpracy z wieloma aktorami i reżyserami. Najlepiej czuje się w repertuarze rosyjskim.

</doc>
<doc id="1326977" url="https://pl.wikipedia.org/wiki?curid=1326977" title="Kazimierz I dymiński">
Kazimierz I dymiński

Kazimierz I (ur. przed 1135, zm. październik-listopad 1180) – książę pomorski, szczeciński i dymiński z dynastii Gryfitów. Młodszy syn księcia Warcisława I i prawdopodobnie księżniczki Idy.
Lata panowania.
Lata młodzieńcze.
Od wczesnej młodości brał udział w życiu publicznym księstwa. Wespół ze swym stryjem Raciborem I uczestniczył w akcjach pirackich na wyspy duńskie. Współrządy nad księstwem rozpoczął razem z bratem Bogusławem I w 1155 lub 1156. W 1157 książęta pomorscy walczyli po stronie Księstwa Polskiego, przeciw cesarzowi Fryderykowi Rudobrodemu. W dwa lata później – przeciw Duńczykom.
Podział księstwa.
Od 1160 Kazimierz rządził samodzielnie częścią północną Księstwa Pomorskiego ze stolicą w Dyminie. W tym roku doszło do podziału księstwa pomiędzy braci. Kazimierz otrzymał dzielnicę złożoną z kasztelanii dymińskiej, kamieńskiej, z ziemi bardzkiej, trzebusickiej, wolińskiej, stargardzkiej i części kołobrzeskiej. Tym samym uznał władzę zwierzchnią brata i tytułował się odtąd księciem na Dyminie. Jego brat Bogusław I przejął pod kontrolę ziemie: szczecińską, kołbacką, wkrzańską, wołogoską, choćkowską i łosicką z siedzibą na Uznamie. Ziemie: kołobrzeska, koszalińska i świdwińska (wschodnie tereny Księstwa Pomorskiego) stanowiły współwłasność obu braci. Dokonany podział terytorialny, zapewne miał zapewnić obu książętom udział w wysokich dochodach z solanek kołobrzeskich.
Kazimierz musiał odpierać ciągłe ataki margrabiów brandenburskich, książąt saskich, książąt rugijskich i Duńczyków. W 1164 popadł w zależność lenną od księcia saskiego Henryka Lwa z ziemi Czrezpienian (okolice dolnej Piany, pomiędzy Pianą a Reknicą), które po 1170 ponownie wróciły do księstwa pomorskiego. W międzyczasie, po stłumieniu powstania u Chyżan przez Duńczyków i Sasów, w którym książę dymiński brał udział, z ziem chyżańskich utworzono trzy księstewka, z których jedno zostało przydzielone pod jurysdykcję Kazimierzowi.
Zdobycie Arkony i dalsze podboje.
W 1168 Kazimierz razem z Bogusławem I uczestniczył w zdobyciu ostatniej twierdzy pogan na wyspie Ranie (Rugii) – Arkony. Udział ten był podyktowany zainteresowaniem króla duńskiego Waldemara legendarnymi skarbami gontyny (świątyni) Świętowita w Arkonie, potężnego i ostatniego ośrodka kultu pogańskiego. Do wojny Waldemar wystawił potężne wojsko, nadciągał również Przybysław, dawny książę obodrzycki, zwany księciem meklemburskim.
Dowództwo objął Absalon, biskup Roskilde. Po ciężkich walkach i nieudanych próbach sforsowania umocnień w końcu udało się złamać opór poprzez podłożenie ognia. Arkona poddała się po spaleniu drewnianej baszty i palisad na szczycie wału. Książęta rańscy – Jaromar I i Tesław – poddali się. Karencja natomiast przyjęła warunki bez prowadzenia walk. Po splądrowaniu i złupieniu bogactw, mieszkańcom nakazano przyjąć chrześcijaństwo. 
W zakresie podboju ziem wieleckich - Kazimierz I był kontynuatorem polityki swego ojca. Podboje książąt pomorskich posuwały się dalej na południe aż do granic Marchii Północnej, zarządzanej przez margrafów askańskich. Po zdobyciu ziem Dołężan i Redarów nadał Kościołowi hawelberskiemu kilka wsi (1170). W tym samym roku miały miejsce nadania dla klasztoru w Lund posiadłości nad rzeką Regą (łac. "iuxta Regam fluvium sitas..."). Dokument pochodzi z XVI w. z odpisu XII-wiecznego. Zawiera 10 nazw miejscowych, położonych nad rzeką Regą.
Hołd lenny.
Ziemie pomorskie stały się miejscem ciągłych penetracji duńskich. Najazdy były dotkliwe dla ich mieszkańców i stanowiły nie lada problem dla Kazimierza I. W 1170 na rzece Dziwnie w pobliżu Wolina doszło do otwartego konfliktu pomiędzy obiema flotami. Następnie w okolicach Wyspy Chrząszczewskiej stoczono bitwę, w której Kazimierz dowodzący 50 statkami odniósł zwycięstwo nad Duńczykami. 
Późniejsze wojny z koalicją Duńczyków, Ranów i Sasów na terenie Pomorza w 1173, zdobycie Wolina, Kamienia, Wołogoszczy i Choćkowa przez Duńczyków oraz udział w sporze Henryka Lwa z cesarzem Fryderykiem Barbarossą, mocno wyczerpały siły księstwa pomorskiego. Jednak cesarz Fryderyk I, chcąc osłabić siły Henryka Lwa, zaproponował książętom zależność lenną. Po złożonym w obecności króla Danii Waldemara hołdzie lennym, Pomorze zaznało wreszcie spokoju od dotkliwych i wyczerpujących konfliktów zbrojnych, które eksploatowały i niszczyły rodzimą gospodarkę.
Ostatnie lata życia. Śmierć księcia.
Książęta pomorscy jako lojalni lennicy stanęli po stronie Henryka Lwa, księcia saskiego toczącego wojnę z Hohenstaufami – szczególnie Kazimierz I, panujący na Zaodrzu. Pomorzanie podejmowali dalekie wyprawy na ziemie łużyckie i późniejszej Brandenburgii przeciwko wrogom Welfa. W 1180 niezadowolona z takiego obrotu sprawy Brandenburgia zaatakowała Pomorze. W trakcie odpierania tego ataku na polu bitwy zginął Kazimierz I (łac. "repentita morte"). XIII-wieczna "Saska kronika świata" oraz "Kodeks z Zwickau" podają, że Kazimierz I zginął na polu bitwy (walcząc z margrabią brandenburskim Ottonem I) wraz z rycerzem Borkiem i czternastoma innymi panami pomorskimi.
Arnold z Lubeki wiadomość o śmierci Kazimierza zawarł zaraz po opisie wyprawy cesarskiej do Saksonii. Dania, chcąc wykorzystać śmierć władcy północnej części księstwa, zaatakowała umocnienia obronne w Świnoujściu. Ten nagły atak przerwała śmierć króla Danii, Waldemara. Śmierć Kazimierza I spowodowała odsunięcie się Pomorzan od obozu Welfa i opowiedzenie się za obozem Hohenstaufa i cesarzem Fryderykiem I. W 1181 Bogusław I uznał się lennikiem cesarskim.
Niektóre źródła podają, że Kazimierz został pochowany w kościele katedralnym w Kamieniu Pomorskim, zapewne wspierając się informacją, że był pierwszym fundatorem kościoła. Według innej wersji spoczął w kościele WNP klasztoru premonstratensów na wyspie Uznam, któremu wcześniej nadał całą wieś i umorzył zaciągnięte u zakonników przez brata Bogusława I długi.
Rodzina.
Żoną Kazimierza I była prawdopodobnie NN, hrabianka holsztyńska, zapewne córka hrabiego Adolfa II i Matyldy ze Schwarzburga. Z małżeństwa tego pochodził, zmarły w młodości syn Adolf (Odolanus). Prawdopodobnie z tego związku narodziły się także dzieci, które zmarły we wczesnym dzieciństwie. Niekiedy przypisuje się Kazimierzowi dwie córki Dobrosławę i Świętochnę (J. Powierski), które według E. Rymara (genealoga), prawdopodobnie były potomkiniami innych książąt. 

</doc>
<doc id="1326979" url="https://pl.wikipedia.org/wiki?curid=1326979" title="Spełzanie gleby">
Spełzanie gleby



</doc>
<doc id="1326980" url="https://pl.wikipedia.org/wiki?curid=1326980" title="Martini (napój)">
Martini (napój)

Martini – jeden z klasycznych koktajli alkoholowych, skomponowany z ginu i wytrawnego wermutu, znajdujący się na oficjalnej liście koktajli IBA ("International Bartenders Association"). 
Historia receptury martini.
Geneza tego koktajlu i nazwy martini nie jest jednoznacznie ustalona. Słowo "Martini" pojawiło się w przemyśle alkoholowym już w roku 1863, jako nazwisko i nazwa wermutu. W okolicy Turynu we Włoszech, w 1840 została założona rozlewnia wermutu "Distilleria Nazionale di Spirito di Vino", która w 1863 zmieniła nazwę na "Martini, Sola &amp; Cia", a od 1879 firma stała się znana jako "Martini &amp; Rossi". Od 1863 produkuje wermut Martini Rosso, eksportowany od 1867 m.in. do Nowego Jorku. Stworzenie drinka martini mogło spopularyzować zainteresowanie tym wermutem.
Po raz pierwszy przepisy na temat sporządzania koktajli z napojów alkoholowych zostały opublikowane w przewodniku dla barmanów Jerry'ego Thomasa "Jak mieszać drinki" lub "Towarzysz Bon Vivanta", stanowiącym dodatek do wydanego w Nowym Jorku w 1862 "Podręcznika wytwarzania nalewek, likierów, fantazyjnych syropów itp." autorstwa Christiana Schultza. W drugiej edycji przewodnika, zatytułowanego "Jerry Thomas Bartenders Guide 1887 Reprint", ze wstępem napisanym przez Rossa Boltona, znalazły się nie uwzględnione w wydaniu pierwszym kolejne receptury, a wśród nich koktajl martinez. W opisie tego dzieła znajduje się stwierdzenie, iż martinez jest prekursorem koktajlu martini. Martinez to miasto w Stanach Zjednoczonych, w stanie Kalifornia, stolica hrabstwa Contra Costa.
Istnieje też nieudokumentowana wersja genezy tego koktajlu, przypisująca autorstwo martini barmanowi o nazwisku Martini di Arma di Taggia, w nieustalonym dokładnie roku w okresie 1904 -1915, zatrudnionemu w hotelu Knickerbocker w Nowym Jorku.
Francuscy miksolodzy twierdzą, iż koktajl martini nie może kojarzyć się z firmą Martini &amp; Rossi i jej wermutem, ponieważ w jego pierwotnym składzie nie znajdował się wermut Martini Rosso, lecz francuski wermut Noilly Prat, a nazwa martini to męska forma napoju marguerite.
Koktajl martini zwiększył swoją popularność w 1933, kiedy zatwierdzając przepisy uchylające prohibicję w Stanach Zjednoczonych, prezydent Franklin Delano Roosevelt, wypowiedział słynne zdanie „myślę, że to dobra pora na piwo”, a według niepotwierdzonych oficjalnie informacji, jednocześnie uczcił to wydarzenie wznosząc toast swoim ulubionym koktajlem dirty martini.
Martini klasyczne.
Oryginalne martini miało smak słodki. W latach 50. XX w. uległo znacznej transformacji. Nabrało charakteru wytrawnego i osiągnęło proporcje uważane obecnie za wyjściowe – gin/wermut: 8:1. Klasyczne Martini jest mieszane, składa się z ginu i wytrawnego wermutu. Cechą tego koktajlu jest klarowność i przejrzystość.
Przy jego przygotowaniu decydujące znaczenie mają: dbałość o właściwe proporcje oraz odpowiednia temperatura alkoholi. Martini musi być maksymalnie schłodzone. Dekoracją jest nieparzysta liczba oliwek. Serwuje się go w dedykowanym dla tego drinka kieliszku ("martinówka") o niskiej, szerokiej czaszy i średniej długości nóżce.
Mieszanie czy wstrząsanie.
Proces mieszania koktajlu z kostkami lodu w szejkerze lub w szklance barmańskiej, wymaga więcej czasu niż wstrząsanie. Wstrząsanie powoduje lepsze ochłodzenie napoju, jednak doprowadza do silniejszego rozcieńczenia składników. Napój do ochłodzonego kieliszka koktajlowego wlewa się przez sitko barmańskie.
Odmiany martini.
Wśród wielu wersji martini można wyróżnić: dry martini, astoria, cajun martini, dirty martini, extra dry martini, fino martini, gibson, knickerbocker martini, montgomery martini, naked martini, saketini, silver bullet martini i inne.
Zamiast wermutu wytrawnego mieszany jest wermut słodki (lub wcale się go nie dodaje), wódkę, szkocką whisky, sake i inne alkohole. Płyny są wlewane w innych proporcjach niż w pierwotnych. Do smaku i dekoracji stosowane jest wiele dodatków, jak: oliwki w różnej (nie tylko nieparzystej) liczbie, marynowane cebulki, zalewa z zielonych oliwek, angostura bitter, gin infuzowany papryczkami jalapeńo, wytrawne sherry w miejsce wermutu.
Vesper martini Jamesa Bonda.
W koktajlu "vesper martini" gin zastąpiony jest wódką, zmieszaną w innych proporcjach niż w klasycznym martini. Wzbogacony jest likierem lillet w stosunku: trzy miarki ginu, jedna miarka wódki, połowa miarki likieru. Nie miesza się go, lecz wstrząsa. Zamiast oliwki, ozdabia go spiralka ze skórki cytrynowej.
Ta kompozycja jest autorskim pomysłem angielskiego pisarza Iana Fleminga, twórcy postaci i przygód agenta 007 Jamesa Bonda. Książkowy Bond nazwał tego drinka "vesper martini" na cześć swojej dziewczyny Vesper Lynd. W kilku ekranizacjach cyklu powieści, bohater sączy koktajl bez likieru. Jednak zawsze „wstrząśnięte, nie mieszane” ("shaken, not stirred"). Powiedzenie to zostało uhonorowane przez Amerykański Instytut Filmowy, jako jeden z najlepszych cytatów filmowych ostatnich stu lat.

</doc>
<doc id="1326981" url="https://pl.wikipedia.org/wiki?curid=1326981" title="Charles S. Sewall">
Charles S. Sewall

Charles S. Sewall (ur. 1779, zm. 3 listopada 1848) – amerykański polityk.
W dwóch różnych okresach reprezentował stan Maryland w Izbie Reprezentantów Stanów Zjednoczonych. W 1832 roku został wybrany w wyborach uzupełniających po śmierci George’a Edwarda Mitchella i w latach 1832–1833 był przedstawicielem szóstego okręgu wyborczego. Dekadę później jako kandydat Partii Demokratycznej ponownie został wybrany w wyborach uzupełniających po śmierci Jamesa Wraya Williamsa i przez dwa miesiące w 1843 roku był przedstawicielem trzeciego okręgu wyborczego.

</doc>
<doc id="1326984" url="https://pl.wikipedia.org/wiki?curid=1326984" title="Abbey Lincoln">
Abbey Lincoln

Abbey Lincoln, właśc. Anna Marie Wooldridge (ur. 6 sierpnia 1930 w Chicago, zm. 14 sierpnia 2010 w Nowym Jorku) – amerykańska wokalistka jazzowa, kompozytorka i aktorka. Laureatka NEA Jazz Masters Award 2003.
Kariera.
Karierę rozpoczęła w latach 50. W 1956 roku nagrała pierwszy album: "Abbey Lincoln's Affair: A Story of a Girl in Love". W następnych latach nagrała kilka albumów dla wytwórni Riverside oraz Candid. W latach 60. wystąpiła w kilku filmach, między innymi w "Nothing But a Man" oraz "Z miłości do Ivy", gdzie zagrała tytułową rolę.
Współpracowała z takimi muzykami jak Thelonious Monk, Steve Coleman, Charlie Haden, Pat Metheny, Stan Getz czy Max Roach, z którym od 1962 do 1970 roku była w związku małżeńskim. Razem z Roachem nagrała m.in. album "We Insist! – Freedom Now Suite". W latach 70. i 80. nagrywała dla mniejszych wytwórni płytowych, takich jak Inner City czy Enja. Pod wpływem wizyty w Afryce w połowie lat 70. zmieniła imię i nazwisko na Aminata Moseka. W 1989 roku nawiązała współpracę z wytwórnią Verve. Jej repertuar stanowiły głównie ballady, śpiewane z dużym zaangażowaniem emocjonalnym.

</doc>
<doc id="1326985" url="https://pl.wikipedia.org/wiki?curid=1326985" title="Aminata Moseka">
Aminata Moseka



</doc>
<doc id="1326988" url="https://pl.wikipedia.org/wiki?curid=1326988" title="Anna Marie Wooldridge">
Anna Marie Wooldridge



</doc>
<doc id="1326992" url="https://pl.wikipedia.org/wiki?curid=1326992" title="Elżbieta Adamska-Wedler">
Elżbieta Adamska-Wedler

Elżbieta Donata Adamska-Wedler (ur. 7 marca 1968 w Rudzie Śląskiej) – polska polityk, posłanka na Sejm III kadencji.
Życiorys.
Ukończyła w 1992 studia na Wydziale Filologiczno-Historycznym Wyższej Szkoły Pedagogicznej w Opolu. W tym samym roku została szefową biura poselskiego Krzysztofa Popendy.
Należała do Konfederacji Polski Niepodległej, w połowie lat 90. przeszła do KPN-OP. W latach 1997–2001 sprawowała mandat posła III kadencji z ramienia Akcji Wyborczej Solidarność.
W 2001 nie ubiegała się o reelekcję i wycofała z polityki. W 2006 została powołana do rady nadzorczej PKS Strzelce Opolskie, będącej spółką Skarbu Państwa. W 2011 przystąpiła do partii Polska Jest Najważniejsza i kandydowała z jej listy do Sejmu. Po rozwiązaniu PJN przystąpiła do współtworzonej przez nią Polski Razem Jarosława Gowina, w 2014 kandydowała z jej listy do Parlamentu Europejskiego. W tym samym roku z ramienia komitetu Nasz Samorząd bez powodzenia startowała na wójta gminy Chrząstowice oraz do rady powiatu opolskiego, a w 2018 ubiegała się o mandat radnej gminy. Objęła funkcję regionalnego skarbnika Polski Razem, w 2017 partia przekształciła się w Porozumienie.

</doc>
<doc id="1326998" url="https://pl.wikipedia.org/wiki?curid=1326998" title="Jerzy IV (król Gruzji)">
Jerzy IV (król Gruzji)



</doc>
<doc id="1326999" url="https://pl.wikipedia.org/wiki?curid=1326999" title="Bitwa pod Coulmiers">
Bitwa pod Coulmiers

Bitwa pod Coulmiers – starcie zbrojne, które miało miejsce 9 listopada 1870 roku pod wsią Coulmiers na zachód od Orleanu. 
Przebieg bitwy.
Bitwa została stoczona pomiędzy francuską Armią Lotaryngii dowodzoną przez Louisa d’Aurelle de Paladinesa oraz siłami bawarskimi dowodzonymi przez generała Ludwiga von der Tann-Rathsamhausena. Francuzi zidentyfikowali obóz bawarskiej piechoty znajdujący się pod Coulmiers. Pierwszy atak rozpoczął się o 13:30 szturmem masy francuskiej piechoty. Bawarska piechota wystrzelała wszystkie naboje i zaczęła być ostrzeliwana przez artylerie. Drugi atak miał miejsce o 15:00. Bawarczycy, przy zmasowanym ostrzale francuskiej artylerii, walczyli zaciekle przeciwko znacznie bardziej liczebnym Francuzom. O zmroku generał Tann wycofał się w kierunku Angerville. 
Po bitwie.
Wiadomość o zwycięstwie dotarła do Paryża i wywołała wśród obleganych obrońców stolicy euforię. Gotowość osiągnęły trzy nowe francuskie korpusy, natomiast Armia Lotaryngii wciąż maszerowała na Paryż mimo sprzeciwu d’Aurelle, który uważał, że należy poczekać z marszem, aby zregenerować wyczerpane zapasy armii.

</doc>
<doc id="1327002" url="https://pl.wikipedia.org/wiki?curid=1327002" title="Andrzej J. Szwarc">
Andrzej J. Szwarc



</doc>
<doc id="1327006" url="https://pl.wikipedia.org/wiki?curid=1327006" title="Kazimierz Nycz (polityk)">
Kazimierz Nycz (polityk)

Kazimierz Nycz (ur. 7 października 1949 w Hermanowicach) – polski polityk, samorządowiec, prezydent Przemyśla (1988–1990), poseł na Sejm II i III kadencji.
Życiorys.
W 1988 ukończył studia na Wydziale Nauk Politycznych Akademii Nauk Społecznych przy KC PZPR. Do Polskiej Zjednoczonej Partii Robotniczej należał od 1976 do jej rozwiązania. Do początku lat 90. pracował m.in. w Poczcie Polskiej.
Od 1985 sprawował funkcję wiceprezydenta Przemyśla, następnie w latach 1988–1990 prezydenta tego miasta. W latach 1993–2001 wykonywał mandat posła na Sejm II i III kadencji wybranego z listy Sojuszu Lewicy Demokratycznej w okręgu przemyskim. Od 2002 do 2006 pełnił funkcję radnego Przemyśla. Do 2007 zajmował także stanowisko wiceprezesa zarządu Wojewódzkiego Funduszu Ochrony Środowiska i Gospodarki Wodnej w Rzeszowie.
Pozostał członkiem SLD, wybierany na przewodniczącego miejskich struktur tej partii.

</doc>
<doc id="1327009" url="https://pl.wikipedia.org/wiki?curid=1327009" title="Eugen Stransky">
Eugen Stransky

Eugen Stransky (ur. 20 stycznia 1891 w Nitrze, zm. 1975 w Wiedniu) – austriacki lekarz pediatra.
Studiował medycynę na Uniwersytecie Wiedeńskim, ukończył studia w 1913 roku. Po wybuchu I wojny światowej wcielony do C. K. armii, służył jako lekarz wojskowy na froncie. Od 1918 do 1919 asystent na oddziale chorób dzieci Kliniki Uniwersyteckiej w Pozsony. W latach 1919–1921 w berlińskiej "Universitäts-Kinderklinik", od 1921 w wiedeńskiej Reichsanstalt für Mutter- und Säuglingsfürsorge. W 1939 wyemigrował na Filipiny; zatrudniony jako profesor na Uniwersytecie Manili. Po wojnie pracował dla UNRRA, w latach 1946–1947 w Chinach. Współzałożyciel „Journal of Pediatrics”, autor około 500 artykułów i licznych książek.

</doc>
<doc id="1327010" url="https://pl.wikipedia.org/wiki?curid=1327010" title="Domingo Pérez">
Domingo Pérez

Domingo Salvador Pérez (ur. 7 czerwca 1936) – piłkarz urugwajski, lewoskrzydłowy. Wzrost 171 cm, waga 73 kg.
Będąc zawodnikiem zespołu Rampla Juniors wziął udział w turnieju Copa América 1959, w którym Urugwaj zajął przedostatnie 6. miejsce. Zagrał tylko w dwóch meczach – w wygranym 7:0 meczu z Boliwią (strzelił bramkę) i w przegranym 1:4 meczu z Argentyną. W tym samym roku wziął udział w ekwadorskim Copa América, gdzie Urugwaj spisał się znakomicie i nie ponosząc porażki zdobył mistrzostwo Ameryki Południowej. Pérez wystąpił we wszystkich czterech spotkaniach – z Ekwadorem (zdobył bramkę), Brazylią, Argentyną i Paragwajem.
Jako piłkarz klubu Club Nacional de Football wraz z reprezentacją Urugwaju wziął udział w finałach mistrzostw świata w 1962 roku. Urugwaj odpadł wtedy w rundzie grupowej, natomiast "Pérez" wystąpił we wszystkich trzech meczach – z Kolumbią, Jugosławią i ZSRR.
Wciąż jako gracz "Nacionalu" wziął udział w finałach mistrzostw świata w 1966 roku, gdzie Urugwaj dotarł do ćwierćfinału. Zagrał we wszystkich czterech meczach – z Anglią, Francją, Meksykiem i Niemcami.
Rok później zagrał w Copa América 1967, gdzie zdobył swój drugi tytuł mistrza Ameryki Południowej. Urugwaj nie przegrał żadnego meczu, a Pérez wystąpił w czterech spotkaniach – z Boliwią, Chile, Paragwajem (zdobył bramkę) i Argentyną.
Od 8 marca 1959 do 2 lutego 1967 rozegrał w reprezentacji Urugwaju 29 meczów w których zdobył 6 bramek.
Uważany jest za najlepszego urugwajskiego lewoskrzydłowego lat 60.

</doc>
<doc id="1327011" url="https://pl.wikipedia.org/wiki?curid=1327011" title="George Turner (pisarz)">
George Turner (pisarz)

George Reginald Turner (ur. 16 października 1916 w Melbourne, zm. 8 czerwca 1997 w Ballarat) – australijski pisarz i krytyk literacki oraz wydawca fantastyki. Najbardziej znany z utworów science fiction, tworzonych w późniejszym okresie kariery literackiej (w dziedzinie SF zadebiutował powieścią "Beloved Son" w 1978, kiedy miał 62 lata). We wcześniejszych latach zdobył uznanie jako pisarz mainstreamowy, był m.in. laureatem Nagrody im. Miles Franklin w 1962 za książkę "The Cupboard Under the Stairs".
W 1988 zdobył Nagrodę im. Arthura C. Clarke’a za powieść "The Sea and Summer".

</doc>
<doc id="1327012" url="https://pl.wikipedia.org/wiki?curid=1327012" title="Jan Dunin-Brzeziński">
Jan Dunin-Brzeziński

Jan Piotr Feliks Dunin-Brzeziński (ur. 30 grudnia 1883 w Łazanach, zm. w kwietniu 1940) – podporucznik cesarskiej i królewskiej armii, podpułkownik kawalerii Wojska Polskiego, dowódca 2 pułku ułanów Polskiego Korpusu Posiłkowego.
Młodość.
Urodził się w Łazanach pod Wieliczką, syn Zdzisława i Eweliny z Morawskich. Majątek Łazany odziedziczył po rodzicach brat Jana Zdzisław Dunin – Brzeziński. Jana natomiast rodzice kształcili, chcąc mu dać zawód. Studiował rolnictwo w Hoenheim w Niemczech. Ukończył też kursy mleczarskie w Szwajcarii. Studia zagraniczne dały mu dobrą znajomość języków niemieckiego i francuskiego. Odbył służbę wojskową w 1 pułku kawalerii austriackiej, uzyskał stopień podporucznika oraz styl i poglądy oficera austriackiego. W 1911 matka przekazała mu majątek ziemski Osieczany (70 ha gruntów ornych i 150 ha lasów, dobrze zagospodarowane) w pobliżu Myślenic, należący wcześniej do jej brata. W 1912 Brzeziński poślubił Marię Rostworowską, córkę Stanisława, nieżyjącego już malarza i artysty i Teresy z hr. Lubienieckich. Do 1914 mieli dwie córki, Teresę i Jadwigę.
Służba w Legionach Polskich.
W chwili wybuchu I wojny światowej zgłosił się do swego pułku kawalerii, ale jako ponadetatowy mógł zostać odesłany do domu. Zgłosił się więc ochotniczo do c. i k. Komendy Legionów Polskich, przy której został oficerem ordynansowym. Po bitwie pod Mołotkowem, w pierwszych dniach listopada, został dowódcą 3 szwadronu ułanów przy II Brygadzie Legionów Polskich, awansowany na porucznika. 4 czerwca 1915 awansowany na rotmistrza. W czerwcu został dowódcą dywizjonu ułanów w II Brygadzie LP. 1 stycznia 1916 objął dowodzenie I dywizjonu 2 pułku ułanów LP oraz został zastępcą dowódcy pułku. Rtm. Brzeziński przeszedł cała kampanię wołyńską. Szczególnie ważną rolę odegrał 3 sierpnia 1916 podczas bitwy pod Rudką Miryńską, kiedy to powstrzymał wdzieranie się Rosjan na odcinku przełamanego frontu. Przerzucony wraz z pułkiem do m. Łotwicze na Litwie, stamtąd w październiku 1916 został powołany na stanowisko komendanta Powiatowego Urzędu Zaciągu do Wojska Polskiego w Kielcach. Z końcem maja 1917 złożył dymisję z zajmowanego urzędu i wziął dwumiesięczny urlop, który przedłużał. Dzięki temu ominęły go wydarzenia kryzysu przysięgowego w Legionach. 1 września powrócił do pułku, przebywał w Medyce na stanowisku zastępcy pułku. Po odwołaniu dowódcy pułku Juliusza Ostoja-Zagórskiego, Brzeziński przejął obowiązki dowódcy. Sprawował je aż do przybycia, z początkiem listopada, nowego dowódcy płk Romana Kaweckiego. 2 p. uł. przeszedł wówczas do Oszechlibów na Bukowinie, a w styczniu 1918 do Korczyna i Synowódzka. Tam, po przejściu frontu przez II Brygadę, pułk rozwiązano, rozpuszczając ułanów do domów. Oficerowie zaś zostali internowani przez Austriaków. Brzezińskiego przetrzymywano w Szeklenczach na Węgrzech. Jako oficer austriacki przebywał tam na wolnej stopie. Zwolniony pod koniec kwietnia powrócił do Osieczany. Przyjął urząd komisarza rolniczego. Nawiązał kontakt z POW, następnie został komendantem POW w powiecie myślenickim.
Służba w Wojsku Polskim, wojna polsko-bolszewicka.
Od 2 listopada 1918, na rozkaz płk. Bolesława Roji, organizował 2 pułk ułanów Wojska Polskiego, późniejszy 2 Pułk Szwoleżerów Rokitniańskich. 15 listopada mianowany majorem i zastępcą dowódcy pułku. Złożył dymisję ze stanowiska, gdy dowiedział się o rezygnacji płk Romana Żaby z dowodzenia pułkiem oraz że sam tego stanowiska nie otrzyma. 12 marca 1919 r. przeszedł do rezerwy. Był faktycznym twórcą 2 p. szwol. wrócił do gospodarowania. Szybko jednak wrócił w szeregi, biorąc udział w wojnie polsko-bolszewickiej. Był szefem kadry 8 p. uł. im. Księcia Józefa Poniatowskiego, a od sierpnia 1920 r. dowódcą 5 pułku strzelców konnych.
Lata międzywojenne.
Po wojnie przeszedł do rezerwy, mianowany podpułkownikiem ze starszeństwem z dniem 1 czerwca 1919. Został zwolennikiem Piłsudskiego. Wkrótce na świat przyszło, po urodzonym jeszcze w czasie wojny Andrzeju, dalszych dwoje dzieci: Zofia i Jan. Po wojnie został prezesem powiatowego Towarzystwa Rolniczego. W Osieczanach założył Straż Pożarną, zakupił mundury, sprzęt i ręczną pompę, został jej komendantem. W Myślenicach natomiast został prezesem Miejskiej Ochotniczej Straży Pożarnej. W Osieczanach założył kółko rolnicze i został jego prezesem. Znacznie wspomógł budowę szkoły w Osieczanach. Został członkiem Powiatowej Rady Szkolnej. Był wielkim przyjacielem harcerstwa. W 1934 został burmistrzem Myślenic. Urząd ten sprawował do wybuchu wojny. Szeroko i bardzo aktywnie zajmował się działalnością społeczną. W 1935 zmarła jego żona Maria. Chcąc zapewnić lepsze wychowanie dzieciom, 19 marca we Lwowie zawarł związek małżeński Eugenią Natalią hr. Dzieduszycką, primo voto Juszkiewiczową, duo voto Wolańską, córką Tomasza i Dominiki z Lachowskich. W związku z tym ściągnął rodzinę do Lwowa.
II wojna światowa.
Gdy wybuchła wojna zgłosił się do wojska. Brał udział w obronie Lwowa. Był internowany przez Sowietów. Zgodnie z informacją, którą w 1979 otrzymał jego syn z Międzynarodowego Komitetu Czerwonego Krzyża z Genewy, Jan Dunin–Brzeziński miał być przewieziony 27 lutego 1940 z obozu w Starobielsku do obozu w Kozielsku. Przyjmuje się jednak, że zginął w kwietniu 1940 jako więzień Ostaszkowa w Miednoje.

</doc>
<doc id="1327016" url="https://pl.wikipedia.org/wiki?curid=1327016" title="Michelstadt">
Michelstadt

Michelstadt − miasto w Niemczech, w południowej części kraju związkowego Hesja, w rejencji Darmstadt, w powiecie Odenwald, pomiędzy Darmstadt a Heidelbergiem.
W mieście na uwagę zasługuje starówka składająca się z domów szachulcowych, zabytkowy ratusz z roku 1484 z charakterystycznymi podcieniami i późnogotycki kościół z końca XIV wieku.
Z Michelstadt pochodzi Jessica Schwarz, niemiecka aktorka.
Współpraca.
Miejscowości partnerskie:

</doc>
<doc id="1327018" url="https://pl.wikipedia.org/wiki?curid=1327018" title="Wielka Ściana">
Wielka Ściana

Wielka Ściana (Wielka Ściana CfA2, Wielki Mur CfA2) – wielkoskalowa struktura Wszechświata złożona z supergromad galaktyk. Jej centralnym obiektem jest Gromada w Warkoczu, odległa od Układu Słonecznego około 100 Mpc (ok. 326 mln lat świetlnych), wchodząca w skład Supergromady w Warkoczu. Rozciąga się włącznie do wielkiej Supergromady w Herkulesie.
Znajduje się w odległości ok. 200 mln lat świetlnych od Ziemi i ma rozmiary 500×300×15 mln lat świetlnych. Jej rozmiary mogą być jeszcze większe, ponieważ pole obserwacji zasłaniane jest częściowo przez materię naszej Galaktyki.
Istnienie Wielkiej Ściany zostało stwierdzone w roku 1989 na podstawie badań przesunięć widm galaktyk ku czerwieni. Odkrycia tego dokonali Margaret Geller i John Huchra z CfA Redshift Survey.
Przez kilka lat Wielka Ściana pozostawała największą znaną strukturą Wszechświata. W roku 2003 odkryta została jeszcze większa Wielka Ściana Sloan.

</doc>
<doc id="1327019" url="https://pl.wikipedia.org/wiki?curid=1327019" title="Domingo Perez">
Domingo Perez



</doc>
<doc id="1327020" url="https://pl.wikipedia.org/wiki?curid=1327020" title="Domingo Salvador Pérez">
Domingo Salvador Pérez



</doc>
<doc id="1327021" url="https://pl.wikipedia.org/wiki?curid=1327021" title="Repasaż">
Repasaż

Repasaż − sposób przeprowadzania eliminacji do kolejnych faz zawodów sportowych stosowany m.in. w kolarstwie, szermierce, judo, kajakarstwie i wioślarstwie. Zakłada odbycie powtórnej walki (wyścigu) o awans do dalszych zawodów dla zawodników, którzy nie zakwalifikowali się bezpośrednio do dalszej części rywalizacji.

</doc>
<doc id="1327022" url="https://pl.wikipedia.org/wiki?curid=1327022" title="Małgorzata Okońska-Zaremba">
Małgorzata Okońska-Zaremba

Małgorzata Agnieszka Okońska-Zaremba (ur. 23 maja 1966 w Wieliczce) – polska polityk, przedsiębiorca i prawniczka, posłanka na Sejm III kadencji, była wiceminister gospodarki.
Życiorys.
Ukończyła studia na Wydziale Prawa i Administracji Uniwersytetu Warszawskiego (w 1994 z zakresu administracji, w 2002 z zakresu prawa). Odbyła studia podyplomowe z bankowości w Szkole Przedsiębiorczości i Zarządzania Akademii Ekonomicznej w Krakowie oraz z zarządzania na Uniwersytecie Gdańskim. W latach 1996–1998 kierowała Krajową Radą Koordynacyjną ZSMP. Pracowała m.in. w Wojskowych Zakładach Uzbrojenia w Krakowie, w latach 1991–1992 pełniła funkcję dyrektora Wojewódzkiego Uniwersytetu Robotniczego w Nowym Sączu.
Z ramienia Sojuszu Lewicy Demokratycznej w latach 1997–2001 sprawowała mandat posłanki na Sejm III kadencji z okręgu Nowy Sącz (wybranego z listy ogólnopolskiej). W Sejmie pracowała m.in. w Komisji Prawa Europejskiego, Komisji Nadzwyczajnej do spraw zmian w kodyfikacjach, Komisji Edukacji, Nauki i Młodzieży, Komisji Sprawiedliwości i Praw Człowieka oraz Komisji do Spraw Kontroli Państwowej. W wyborach parlamentarnych w 2001 bez powodzenia ubiegała się o reelekcję.
Od 2001 do 2004 pełniła funkcję podsekretarza stanu w Ministerstwie Gospodarki.
Była członkinią rady Narodowego Funduszu Zdrowia, Rady Służby Cywilnej, rad nadzorczych Stoczni Szczecińskiej „Nowa” i PKN Orlen. Przewodniczyła radzie nadzorczej Polskiej Agencji Rozwoju Przedsiębiorczości oraz radzie Polskiej Organizacji Turystycznej. W 2004 została doradczynią zarządu Polskiej Konfederacji Pracodawców Prywatnych Lewiatan, później stanęła na czele BDKM Grupy Doradczej oraz przedsiębiorstwa Lub Platform.

</doc>
<doc id="1327023" url="https://pl.wikipedia.org/wiki?curid=1327023" title="Mirosław Żelazny">
Mirosław Żelazny

Mirosław Żelazny (ur. 30 sierpnia 1954 w Radomiu) – polski etyk i estetyk, filozof i historyk filozofii specjalizujący się w filozofii niemieckiej (Kant, Nietzsche), profesor zwyczajny Uniwersytetu Mikołaja Kopernika w Toruniu (kierownik Zakładu Estetyki w Instytucie Filozofii UMK).
Kariera naukowa.
W latach 1973–1977 studiował w Instytucie Filozofii Uniwersytetu Warszawskiego. W 1977 otrzymał magisterium z filozofii na podstawie pracy "Istnienie i egzystencja w filozofii Karla Jaspersa". W 1981 obronił na UMK pracę doktorską "Problem metafizyki u Nietzschego i Wagnera". Habilitował się w 1989 na Uniwersytecie im. Adama Mickiewicza w Poznaniu, na podstawie dorobku naukowego oraz pracy "Metafizyka czasu i wieczności jako filozofia człowieka w idealizmie niemieckim (od Kanta do Nietzschego)". We wrześniu 1977 został zatrudniony w UMK, najpierw w Zakładzie Etyki Instytutu Nauk Społecznych, a później Instytucie Filozofii. Od 1990 był kierownikiem Zakładu Estetyki w Instytucie Filozofii. 
W 1995 otrzymał tytuł profesora nauk humanistycznych o specjalizacji w estetyce i historii filozofii nowożytnej. 
Został przewodniczącym rady programowej "Studiów z filozofii niemieckiej", współzałożycielem oraz członkiem rady programowej serii filozoficznej wydawnictwa Comer, potem Wydawnictwa Rolewski. Był Przewodniczącym Rady Programowej Międzywydziałowych Indywidualnych Studiów Humanistycznych przy UMK.
Opublikował dziewięć książek i kilkanaście artykułów poświęconych historii filozofii nowożytnej i współczesnej, przede wszystkim niemieckiej, a także historii etyki i estetyki. Dokonał trzeciego polskiego przekładu "Krytyki czystego rozumu" Kanta. 
Na początku 2018 był na trzy miesiące zawieszony przez rektora UMK w prawach nauczyciela akademickiego w związku z oskarżeniami o mobbing.
17 stycznia 2020 komisja dyscyplinarna UMK na wniosek rzecznika nałożyła na Żelaznego karę nagany i 5-letni zakaz pełnienia funkcji kierowniczych. Media doniosły 2 kwietnia 2020, że UMK z dniem 1 kwietnia 2020 rozwiązał stosunek pracy z Mirosławem Żelaznym „bez zachowania okresu wypowiedzenia, z powodu ciężkiego naruszenia podstawowych obowiązków pracowniczych”.

</doc>
<doc id="1327026" url="https://pl.wikipedia.org/wiki?curid=1327026" title="Zakręty Heschla">
Zakręty Heschla

Zakręt skroniowy przedni poprzeczny (zakręty Heschla, ang. transverse temporal gyrus, Heschl′s gyri, Heschl's convolutions) – obszar kory mózgowej płata skroniowego stanowiący pierwszorzędowe pole słuchowe, część zakrętu skroniowego górnego, odpowiadający polom Brodmanna 41 i 42. Nazwa honoruje austriackiego anatoma Richarda Ladislausa Heschla. 

</doc>
<doc id="1327027" url="https://pl.wikipedia.org/wiki?curid=1327027" title="Zakręt Heschla">
Zakręt Heschla



</doc>
<doc id="1327028" url="https://pl.wikipedia.org/wiki?curid=1327028" title="Zakręt skroniowy przedni poprzeczny">
Zakręt skroniowy przedni poprzeczny



</doc>
<doc id="1327030" url="https://pl.wikipedia.org/wiki?curid=1327030" title="It Feels So Good">
It Feels So Good

It Feels So Good – pierwszy singel brytyjskiej wokalistki i DJ'a Sonique pochodzący z debiutanckiego albumu "Hear My Cry". Singel został wydany po raz pierwszy w listopadzie 1998. Wówczas dotarł jedynie do 24. miejsca na UK Singles Chart. W maju 2000 po sukcesie piosenki w Stanach Zjednoczonych, singel został wydany ponownie i spędził trzy tygodnie na pierwszych miejscach brytyjskich list przebojów. Przez 14 tygodni utwór plasował się w pierwszej dziesiątce 40 hitów 2000 roku. W Stanach Zjednoczonych dzięki dużemu airplayowi głównie na Florydzie, nagranie dotarło do 8 miejsca na Billboard Hot 100, dzięki czemu artystka podpisała kontrakt z wytwórnią Republic Records. Do października 2014 w samej Wielkiej Brytanii singel sprzedał się w nakładzie 700 tys. egzemplarzy. W 2017 BuzzFeed umieścił piosenkę na 33 miejscu na liście 101 najlepszych piosenek tanecznych, lat 90.
Wideoklip.
Do piosenki zrealizowane zostały dwa teledyski. Jeden z nich został wyreżyserowany przez Tima Storyʼego i miał on premierę w lutym 2000.
Teledysk rozpoczyna się w barze, gdzie Sonique wciela się w rolę kelnerki. Po odejściu klientów przysiada się do pustego stolika i obserwując grupę przyjaciół wyobraża sobie dyskotekę, w której jest DJ’em. Zgromadzona publiczność tańczy i śpiewa razem z piosenkarką, a pary zebrane w klubie przytulają się i całują. Ukazana jest scena, w której ludzie znajdujący się w zaparowanym od gorąca pomieszczeniu chłodzą się kostkami lodu. Z zamyślenia Sonique wyrywa szef, informując, że potrzebna jest jej pomoc w kuchni. Wideoklip zawiera również sceny z wnętrza mieszkania artystki.

</doc>
<doc id="1327032" url="https://pl.wikipedia.org/wiki?curid=1327032" title="Don’t Panic! We’re From Poland">
Don’t Panic! We’re From Poland

Don’t Panic! We’re From Poland – drugi album zespołu Tymon &amp; The Transistors, wydany przez Biodro Records w 2007 roku.

</doc>
<doc id="1327033" url="https://pl.wikipedia.org/wiki?curid=1327033" title="Zbigniew Grzesiak (piłkarz)">
Zbigniew Grzesiak (piłkarz)

Zbigniew Adam Grzesiak (ur. 22 lutego 1965 w Trawnikach) – polski piłkarz grający na pozycji napastnika, trener. Dwukrotny mistrz Polski i zdobywca Pucharu Polski w barwach Legii Warszawa. Trener m.in. Lublinianki i Orląt Radzyń Podlaski.

</doc>
<doc id="1327041" url="https://pl.wikipedia.org/wiki?curid=1327041" title="Rolnicza Spółdzielnia Produkcyjna">
Rolnicza Spółdzielnia Produkcyjna



</doc>
<doc id="1327042" url="https://pl.wikipedia.org/wiki?curid=1327042" title="Derek Roddy">
Derek Roddy

Derek Roddy (ur. 28 sierpnia 1972 w Karolinie Południowej) – amerykański muzyk, kompozytor i multiinstrumentalista, znany głównie jako perkusista. Roddy współpracował z takimi grupami muzycznymi jak Aurora Borealis, Council Of The Fallen, Divine Empire, Hate Eternal, Malevolent Creation, Nile, Today Is The Day czy Traumedy. Od 2007 roku tworzy w ramach solowego projektu pod nazwą Serpent's Rise.
W 2011 roku brał udział w przesłuchaniach na stanowisko perkusisty w amerykańskim zespole progmetalowym Dream Theater. Muzyk gra na bębnach firmy DW, talerzach perkusyjnych Meinl oraz naciągach Remo.

</doc>
<doc id="1327043" url="https://pl.wikipedia.org/wiki?curid=1327043" title="Joga (B.K.S. Iyengar)">
Joga (B.K.S. Iyengar)

Joga – to książka B.K.S. Iyengara z przedmową Yehudi Menuhina, będąca tłumaczeniem "Light on Yoga. Yoga Dipika", uznanej współczesnej pozycji o jodze indyjskiej. Autor książki, jeden z wybitnych hathajoginów indyjskich skupił się w niej przeważnie na asanach, natomiast mniej miejsca poświęcił pranajamom. Książka jest bogato ilustrowana. Opisowi prawie każdej asany i pranajamy towarzyszą zdjęcia. 
W pierwszej części autor wprowadza czytelnika w świat jogi opisując w zwięzły sposób ścieżkę i zasady życia jogina. Kolejne dwie części zawierają opis i sposoby wykonywania wyżej wspomnianych technik. Na końcu książki znajdują się dodatki zawierające kursy asan dla początkujących, średnio i mocno zaawansowanych oraz zestawienie asan stosowanych w terapii różnych schorzeń.
Do książki dołączony jest słowniczek nazw i pojęć.
Zobacz też.
Anatomia Hatha Jogi - podręcznik hathajogi, który opisuje wszystkie elementy praktyki tej dyscypliny korzystając wyłącznie z osiągnięć medycyny i anatomii Świata Zachodu

</doc>
<doc id="1327045" url="https://pl.wikipedia.org/wiki?curid=1327045" title="Roman Kwaśnicki">
Roman Kwaśnicki

Roman Tadeusz Kwaśnicki (ur. 3 lutego 1956 w Jeleniej Górze, zm. 17 grudnia 2021 w Koszalinie) – polski polityk, zootechnik i urzędnik państwowy, od 1995 do 1997 wicewojewoda jeleniogórski, w 2008 prezes KRUS.
Życiorys.
Syn Tadeusza i Krystyny. Ukończył studia na Akademii Rolniczej we Wrocławiu. Uzyskał następnie stopień doktora nauk rolniczych.
W latach 1977–1978 pracował jako zootechnik w rolniczej spółdzielni produkcyjnej. Następnie do 1995 był zatrudniony w oświacie m.in. jako nauczyciel, inspektor oświaty i wychowania w Urzędzie Gminy Jeżów Sudecki, dyrektor Zespołu Szkół Rolniczo-Ekologicznych w Jeleniej Górze.
W latach 1990–1998 pełnił funkcję radnego w tym mieście, krótko zasiadając w zarządzie. Od 1995 do 1997 zajmował stanowisko wicewojewody jeleniogórskiego.
W okresie 1998–2006 kierował Centrum Rehabilitacji Rolników KRUS w Szklarskiej Porębie. Następnie objął stanowisko zastępcy dyrektora departamentu w Urzędzie Marszałkowskim Województwa Dolnośląskiego. Od 2006 był także starszym wykładowcą w Kolegium Karkonoskim w Jeleniej Górze. Od 23 stycznia do 4 września 2008 pełnił funkcję prezesa Kasy Rolniczego Ubezpieczenia Społecznego. Podjął pracę jako wicedyrektor Instytutu Hodowli i Aklimatyzacji Roślin (IHiAR) w Boninie.
Członek Polskiego Stronnictwa Ludowego. Do lutego 2008 kierował miejskimi strukturami tej partii w Jeleniej Górze. Z listy PSL bez powodzenia kandydował w 1993 i 2001 do Sejmu i w 2006 do sejmiku województwa dolnośląskiego. Odznaczony Złotym Krzyżem Zasługi (1999).

</doc>
<doc id="1327047" url="https://pl.wikipedia.org/wiki?curid=1327047" title="Cigarette Smoke Phantom">
Cigarette Smoke Phantom

Cigarette Smoke Phantom – trzeci i ostatni album polskiej grupy Something Like Elvis, wydany przez Post_Post w 2002 roku i wznowiony przez wytwórnię Electric Eye w 2010. Płytę promowała trasa koncertowa w Polsce i Stanach Zjednoczonych. Utwory "Song for Alexandra" i "Mastershot" wykorzystano w filmie "Teraz ja" (2005).
Twórcy.
oraz, dodatkowo:

</doc>
<doc id="1327049" url="https://pl.wikipedia.org/wiki?curid=1327049" title="Dialekt wielkopolski">
Dialekt wielkopolski

Dialekt wielkopolski – dialekt języka polskiego, używany w Wielkopolsce.
Obecnie obejmuje tereny ograniczone linią przechodzącą nieco na południe od Koła, Kalisza, Ostrowa Wielkopolskiego, Rawicza i Babimostu, na zachód od Międzychodu, do Noteci koło Krzyża Wielkopolskiego, i wzdłuż tej rzeki do jej źródeł i do Warty pod Kołem.
Wyróżnia się gwary
Według większości językoznawców dialekt chełmińsko-kociewsko-warmiński jest odgałęzieniem dialektu wielkopolskiego (gwara warmińska najczęściej zaliczana do dialektu mazowieckiego). Stanisław Urbańczyk, wyodrębniający ten subdialekt, przez pewien okres nazywał dialekt wielkopolski dialektem wielkopolsko-pomorskim, zaznaczając przynależność części gwar, pierwotnie pomorskich, do tego zespołu gwarowego.
Do cech dialektu należą: 

</doc>
<doc id="1327052" url="https://pl.wikipedia.org/wiki?curid=1327052" title="Antonow An-26">
Antonow An-26



</doc>
<doc id="1327056" url="https://pl.wikipedia.org/wiki?curid=1327056" title="Deutsche Tourenwagen Masters 2005">
Deutsche Tourenwagen Masters 2005

Deutsche Tourenwagen Masters Sezon 2005 – szósty sezon serii DTM po jej wznowieniu w 2000 roku.
Klasyfikacje generalne.
Zespoły.
"(punkty zdobywane podczas poszczególnych wyścigów)"

</doc>
<doc id="1327057" url="https://pl.wikipedia.org/wiki?curid=1327057" title="Edward August Schroeder">
Edward August Schroeder



</doc>
<doc id="1327059" url="https://pl.wikipedia.org/wiki?curid=1327059" title="Komora trzecia">
Komora trzecia



</doc>
<doc id="1327060" url="https://pl.wikipedia.org/wiki?curid=1327060" title="Album (album Moniki Brodki)">
Album (album Moniki Brodki)

Album – debiutancki album studyjny polskiej wokalistki Moniki Brodki. Wydawnictwo ukazało się 25 października 2004 roku nakładem wytwórni muzycznej BMG Poland. Debiut został wznowiony w 2005 roku pt. "Reedycja" z dodatkową płytą CD.
Album dotarł do 6. miejsca na liście OLiS w Polsce i uzyskał status złotej płyty. Trzy single z albumu trafiły na szczyt zestawienia polskiego Airplay Chart.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1327061" url="https://pl.wikipedia.org/wiki?curid=1327061" title="Parzenica (wzór)">
Parzenica (wzór)

Parzenica – ozdobny ornament hafciarski lub aplikacja poniżej „przyporów” spodni góralskich.
Historia.
Nazwa pochodzi prawdopodobnie od "parznąć, parznić" (brudzić, zanieczyszczać). Nazwa ta oznaczała także drewniane formy do odciskania sera oraz snycerskie motywy zdobnicze w kształcie serca. Przypuszcza się, że wzór przyszedł na tereny polskie z Węgier. W II połowie XIX wieku parzenice miały wygląd prostych pętlic sznurkowych, którymi wzmacniano rozcięcia – „przypory” na przedzie spodni sukiennych. Spełniały na początku praktyczne funkcje – chroniły sukno przed strzępieniem. Współcześnie znany wzór parzenic to zasługa krawców, którzy zaczęli używać w wyszyciu sznura w kolorze czerwonym lub granatowym, zwiększali też liczbę pętli. Poprzednio stosowaną aplikację zastąpiono haftem, a dostępność różnokolorowej włóczki wełnianej wzbogaciła kolorystykę parzenicy.
Wzór – recepcja.
Stylizowana parzenica znalazła się w logotypach m.in.:

</doc>
<doc id="1327062" url="https://pl.wikipedia.org/wiki?curid=1327062" title="Polesiska">
Polesiska

Polesiska – część wsi Guzówka-Kolonia w Polsce położona w województwie lubelskim, w powiecie biłgorajskim, w gminie Turobin.
W latach 1975–1998 miejscowość administracyjnie należała do województwa zamojskiego.

</doc>
<doc id="1327064" url="https://pl.wikipedia.org/wiki?curid=1327064" title="Kongres Narodowy (Argentyna)">
Kongres Narodowy (Argentyna)

Kongres Narodowy jest to bikameralny parlament Argentyny pełniący władze ustawodawczą w tym kraju. Siedziba parlamentu mieści się w stolicy kraju, Buenos Aires na ulicy Avenida de Mayo. Parlament składa się z dwóch izb którymi są Izba Deputowanych posiadająca 257 miejsc oraz Senat posiadający 72 miejsca. Budynek parlamentu powstał w latach 1898-1906 i został zaprojektowany przez włoskiego architekta Vittorio Meano. Część frontowa parlamentu jest usytuowana na placu dwóch kongresów (Plaza de los Dos Congresos). Plac ten jest bardzo popularnym miejscem odwiedzanym przez turystów.

</doc>
<doc id="1327066" url="https://pl.wikipedia.org/wiki?curid=1327066" title="Headlong">
Headlong

Headlong – piosenka brytyjskiego zespołu Queen wydana w 1991 roku na singlu promującym album "Innuendo" (1991). Głównym kompozytorem utworu był gitarzysta Queen, Brian May.
Pierwotnie utwór „Headlong” autorstwa Maya miał trafić na jego kolejny solowy album, "Back to the Light" (1992). Jednak, gdy gitarzysta usłyszał, jak Freddie Mercury śpiewa tę piosenkę, zezwolił na wykorzystanie jej na potrzeby albumu Queen.

</doc>
<doc id="1327072" url="https://pl.wikipedia.org/wiki?curid=1327072" title="Wikana">
Wikana

Wikana SA (wcześniej "Masters SA") – polskie przedsiębiorstwo deweloperskie z siedzibą w Lublinie, od 20 lutego 1997 notowane na Giełdzie Papierów Wartościowych w Warszawie. 
Wikana SA to jednostka dominująca grupy kapitałowej.
Historia.
13 stycznia 1994 pracownicy przedsiębiorstwa państwowego Z.P.O. „Elpo” w Legnicy zawiązali spółkę Z.P.O. Elpo SA. Jej celem było przejęcie i kontynuowanie produkcji likwidowanego zakładu. W 1997 miał miejsce giełdowy debiut spółki: 20 lutego na rynku wolnym, a 11 czerwca – na równoległym warszawskiej giełdy. W 1999 firmę spółki zmieniono na Masters SA. Od 15 maja 2006 akcje spółki były notowane w systemie ciągłym.
W latach 2003–2006 spółka zajmowała się głównie produkcją odzieży, szczególnie jeansowej, działalnością usługową polegającą na konfekcjonowaniu odzieży oraz sprzedażą produktów własnych i obcych.
Masters SA postanowiła zająć się działalnością deweloperską; w tym celu 24 stycznia 2007 zawiązała spółkę zależną MST Deweloper sp. z o.o., obejmując w niej 90,1% udziałów&lt;ref name="rb 05/2007"&gt;&lt;/ref&gt;. 25 stycznia 2007 Masters SA nabyła 100% udziałów dystrybutora obuwia Multiserwis sp. z o.o.&lt;ref name="rb 06/2007"&gt;&lt;/ref&gt;
W 2009 roku nastąpiło połączenie ze spółką Wikana. Od tego czasu spółka występuje pod firmą Wikana S.A.
Akcjonariat.
Struktura akcjonariatu:

</doc>
<doc id="1327073" url="https://pl.wikipedia.org/wiki?curid=1327073" title="Wyspy zaczarowane">
Wyspy zaczarowane

Wyspy zaczarowane – zbiór esejów Waldemara Łysiaka o kulturze włoskiej wydany w roku 1974 nakładem Instytutu Wydawniczego „Pax”. Kolejne wydania ukazały się w roku 1978, 1986 i 1997. Formalnie książka była drugą publikacją (po powieści Kolebka), ale w księgarniach pojawiła się wcześniej. "Wyspy zaczarowane" zostały wysoko ocenione przez krytykę i przyniosły autorowi znaczny rozgłos. Publicysta Michał Radgowski pisał o autorze: "Moralista, romantyk, poeta... Nikt nie zdoła dokładnie określić gatunku, do jakiego należą szkice Łysiaka. Jest swobodny jak ptak". 
Czwarte wydanie książki zostało przez autora "przestylizowane" i znacząco wzbogacone ikonograficznie.

</doc>
<doc id="1327076" url="https://pl.wikipedia.org/wiki?curid=1327076" title="Leitmotif">
Leitmotif



</doc>
<doc id="1327078" url="https://pl.wikipedia.org/wiki?curid=1327078" title="Joaquin Capilla">
Joaquin Capilla



</doc>
<doc id="1327079" url="https://pl.wikipedia.org/wiki?curid=1327079" title="Joaquín Capilla">
Joaquín Capilla

Joaquín Capilla Pérez (ur. 23 grudnia 1928 w Meksyku, zm. 8 maja 2010) – meksykański skoczek do wody. Wielokrotny medalista olimpijski.
Uchodzi za najwybitniejszego meksykańskiego skoczka do wody w historii. Na igrzyskach debiutował w Londynie w 1948, ostatni raz wystąpił w Melbourne 8 lat później. Za każdym razem, podczas trzech startów, zdobywał medale (łącznie cztery). Największy sukces odniósł w 1956 - zwyciężył w rywalizacji na wieży, a w skokach z trampoliny zajął trzecie miejsce. Dwukrotnie, w 1951 i 1955, zdominował rywalizację na Igrzyskach Panamerykańskich, zdobywając po dwa złote medale.

</doc>
<doc id="1327084" url="https://pl.wikipedia.org/wiki?curid=1327084" title="Patricia McCormick">
Patricia McCormick

Patricia McCormick (ur. 12 maja 1930 w Seal Beach, zm. 7 marca 2023), amerykańska skoczkini do wody. Wielokrotna medalistka olimpijska.
Na dwóch olimpiadach zdominowała rywalizację w swojej dyscyplinie. W 1952 zdobyła złote medale w obu olimpijskich konkurencjach – skokach z wieży i platformy. Cztery lata później powtórzyła ten wyczyn. Podobnym osiągnięciem może się pochwalić jedynie, w rywalizacji mężczyzn, Greg Louganis. Zdobyła również cztery medale igrzysk panamerykańskich, podczas zmagań w 1951 i 1955 roku.
Medalistką olimpijską była także jej córka, Kelly.

</doc>
<doc id="1327085" url="https://pl.wikipedia.org/wiki?curid=1327085" title="Rachel Pollack">
Rachel Pollack

Rachel Pollack (ur. 17 sierpnia 1945 na Brooklynie w Nowym Jorku) – amerykańska autorka science fiction i komiksów oraz tarocistka. Laureatka Nagrody im. Arthura C. Clarke’a, którą otrzymała w 1989 roku za książkę pt. "Unquenchable Fire". Była nominowana do Nebuli w 1994 za książkę "Temporary Agency". W roku 1997 otrzymała Nagrodę World Fantasy za wydaną również w Polsce powieść "Matka chrzestna Noc". Z numerem 64. przejęła po Grancie Morrisonie komiks Doom Patrol i pisała go aż do anulowania tytułu w 1995. Jest transpłciową kobietą i lesbijką, często porusza problematykę LGBT w swojej twórczości, zasłynęła m.in. wprowadzeniem pierwszej transpłciowej superbohaterki komiksowej, Coaguli.

</doc>
<doc id="1327086" url="https://pl.wikipedia.org/wiki?curid=1327086" title="Abd al-Rahman al-Dżabarti">
Abd al-Rahman al-Dżabarti

Abd al-Rahman al-Dżabarti (arab. عبد الرحمن الجبرتي), właściwie Abd ar-Rahman ibn al-Hasan ibn Burhan ad-Din al-Dżabarti (ur. 1753?, zm. 1825 w Kairze) – egipski kronikarz i historyk.
Niewiele wiadomo o jego życiu. W zależności od przekazów przyjmuje się, iż przyszedł na świat między 1753 a 1756 rokiem w miejscowości Tell el Gabarti w prowincji Al-Buhajra bądź też w stołecznym Kairze. Zdobywszy tytuł szajcha na kairskim uniwersytecie Al-Azhar rozpoczął prowadzenie kroniki w której dokumentował najważniejsze wydarzenia z życia Kairu. Dzieło to, "Adżaib al-asar fi taradżim wa' l-achbar" ("Cuda pomników przeszłości: biografie i wiadomości historyczne") zamknięte ostatecznie w czterech tomach, jest jednym z najcenniejszych zapisów dokumentujących historię nowożytnego Egiptu od czasów schyłkowych rządów mameluków.
Szczególne miejsce w kronice zajmuje tom opisujący francuską okupację kraju przypadającą na lata 1789-1801. Al-Dżabarti cieszył się dobrą opinią wśród Francuzów, w 1800 został nawet, z nadania generała Menou, głównodowodzącego, w zastępstwie Napoleona, francuskich sił w Egipcie, członkiem dziewięcioosobowego Dywanu, rady doradczej złożonej z muzułmańskich dygnitarzy. Al-Dżabarti szczegółowo opisał życie codzienne we francuskim Egipcie. Mimo niechęci do okupanta, potrafił docenić jego wyższość techniczną (jeden z najbardziej entuzjastycznych opisów odnosi się do nieznanej dotychczas w Egipcie taczki), nawiązał też bliską przyjaźń z szefem kairskich warsztatów rzemieślniczych, inżynierem Nicolasem Conté.
Początkowa niechęć do Francuzów z czasem zmieniła się, zwłaszcza po ich wyjeździe w 1801, w sympatię i podziw. Kronikarz krytykował kontrastujące z europejskim zachowaniem postępowanie Turków. Również po przejęciu władzy przez Muhammada Alego Al-Dżabarti pozostał w opozycji wobec władzy - w licznych dziełach i mowach krytykował poczynania paszy, szczególnie jego politykę zmierzającą do ograniczenia wpływów szejchów na władzę w kraju (m.in. poprzez konfiskatę majątków). W końcu cierpliwość władcy uległa wyczerpaniu. Rozkazał on zamordować niewygodnego kronikarza. Jego zwłoki zostały przywiązane do nóg osła i przeciągnięte po kairskich ulicach.

</doc>
<doc id="1327088" url="https://pl.wikipedia.org/wiki?curid=1327088" title="93 Pułk Desantowy">
93 Pułk Desantowy



</doc>
<doc id="1327090" url="https://pl.wikipedia.org/wiki?curid=1327090" title="Ich bin ein Berliner">
Ich bin ein Berliner

 („jestem berlińczykiem”) – cytat z przemówienia Johna F. Kennedy’ego 26 czerwca 1963 przed ratuszem dzielnicy Schöneberg w Berlinie z okazji 15 rocznicy berlińskiego mostu powietrznego, podczas pierwszej wizyty prezydenta Stanów Zjednoczonych w Niemczech od czasu zbudowania Muru Berlińskiego 13 sierpnia 1961. Prezydent chciał w ten sposób wyrazić swoją solidarność z mieszkańcami Berlina Zachodniego.
W tekście przemówienia wyrażenie pojawia się dwukrotnie:
Kennedy zanotował sobie również inne zwroty do wykorzystania:
Przed wystąpieniem, w gabinecie burmistrza Berlina Willy’ego Brandta, Kennedy ćwiczył wymowę tych zwrotów wraz z tłumaczem Robertem Lochnerem i zapisał sobie ich transkrypcję. Najwięcej kłopotów sprawiała mu wymowa niemieckiego "" i w przemówieniu udało mu się jedynie uzyskać formę zbliżoną do formy "iisz", którą można usłyszeć w dialekcie środkowofrankońskim języka niemieckiego.
Nawiązania.
W latach dziewięćdziesiątych dwudziestego wieku podczas wojny w Jugosławii Madeleine Albright odwołała się świadomie do znanych słów prezydenta i powiedziała: „Ja sam Sarajevka!”, chcąc wskazać na paralelę historyczną sytuacji.
Wyrażenie to zostało sparodiowane przez Terry’ego Pratchetta w książce "Potworny regiment".
Nieporozumienie co do znaczenia zwrotu.
W latach osiemdziesiątych dwudziestego wieku w Stanach Zjednoczonych rozpowszechniona została opinia, jakoby Kennedy ośmieszył się niewprawnym użyciem niemieckiej gramatyki. Według niektórych poprawne zdanie powinno brzmieć „” (bez użycia rodzajnika nieokreślonego), a więc zdanie wypowiedziane przez prezydenta zostało zrozumiane jako „Jestem berlińskim (pączkiem)”, co miało wywołać rozbawienie zebranych. Takie tłumaczenie wypowiedzi bywa rozpowszechniane w języku angielskim jako „I am a jelly[-filled] doughnut”.
Najstarszym odnotowanym przypadkiem wystąpienia tego mitu jest artykuł z The New York Times z roku 1988. Tę legendę powtarzały również inne media jak BBC, czy
MSNBC.
W języku niemieckim wprawdzie często nie stosuje się rodzajnika nieokreślonego przed użytą orzecznikowo nazwą mieszkańców jakiegoś terytorium, podczas gdy można go użyć kładąc nacisk nie na pochodzenie czy miejsce zamieszkania, a przynależność do jakiejś grupy osób. Na ten przypadek wskazuje fakt, że w wystąpieniu prezydenta wyraz „Berliner” pojawił się w znaczeniu przenośnym, wyrażającym solidarność z berlińczykami, oraz jako rzeczownik zwykły, oznaczający wolnego człowieka. W takim wypadku użycie rodzajnika nieokreślonego jest całkowicie poprawne. Ponadto, określenie „berlińczyk” („”) na oznaczenie tamtejszego pączka („”) wśród mieszkańców Berlina w latach sześćdziesiątych było prawdopodobnie nieznane, gdyż do dziś używa się tam przede wszystkim wyrazu „pączek” (). Tak więc zdanie wypowiedziane przez prezydenta Kennedy’ego jest poprawne i zostało sprawdzone podczas przygotowania do wystąpienia. Prezydent w następnym zdaniu podziękował tłumaczowi za „przetłumaczenie” jego zwrotu na niemiecki, co wzbudziło rozbawienie wśród publiczności.

</doc>
<doc id="1327091" url="https://pl.wikipedia.org/wiki?curid=1327091" title="Jestem berlińczykiem">
Jestem berlińczykiem



</doc>
<doc id="1327093" url="https://pl.wikipedia.org/wiki?curid=1327093" title="Katon w Utyce">
Katon w Utyce



</doc>
<doc id="1327095" url="https://pl.wikipedia.org/wiki?curid=1327095" title="Ambasadorowie Hiszpanii w Wielkiej Brytanii">
Ambasadorowie Hiszpanii w Wielkiej Brytanii

Karol V Habsburg wysyłał do Anglii ambasadorów reprezentujących zarówno Austrię i cesarstwo, jak i Hiszpanię. Gdy rozpoczęła się reformacja katolicka Hiszpania była w przeciwnym obozie niż umiarkowanie protestancka (anglikanizm) Anglia. Symbolem ówczesnej wrogości między obu państwami jest hiszpańska Wielka Armada, zatopiona przez Anglików w 1588 roku.
W drugiej połowie XVII wieku Hiszpania czasem popierała Anglików, ponieważ jak oni obawiała się hegemonii w europie, którą po pokoju pirenejskim (1659) osiągnęła Francja i jej król Ludwik XIV.
Po 1715 roku, gdy gen. James Stanhope począł montować z Francuzami i Holandią sojusz mający pacyfikować Europę, Hiszpania kontestująca postanowienia pokoju Utrechckiego (1713) w oczywisty sposób stała się wrogiem i próbowała wówczas zbliżyć się do Austrii (Johan Willem Ripperda – 1725). Od lat trzydziestych XVIII wieku Hiszpania znów stanęła po stronie Francji (Pakt Familijny), nadal pozostając przeciwnikiem Wielkiej Brytanii. Dopiero rewolucja francuska pogodziła oba konserwatywne kraje Hiszpanię i Wielką Brytanię przeciw rewolucjonistom.

</doc>
<doc id="1327100" url="https://pl.wikipedia.org/wiki?curid=1327100" title="Adam Starostka">
Adam Starostka

Adam Starostka (ur. 1 stycznia 1957 w Tarnowie) – polski lekkoatleta, olimpijczyk.
Specjalizował się w biegu na 400 m. Był mistrzem Polski na tym dystansie w 1980. Startował na Igrzyskach Olimpijskich w 1980 w Moskwie w sztafecie 4 x 400 m, która odpadła w przedbiegu (wraz z nim biegli Jan Pawłowicz, Jerzy Pietrzyk i Andrzej Stępień).
Wielokrotnie wystąpił w meczach międzypaństwowych, w sztafecie 4 x 400 m. M.in. w Londynie (drużyny: Wielka Brytania, Polska, RFN), Tokio (8 najlepszych drużyn światowych), Warszawie (Polska, RFN Węgry), Ostrawie, Lipsku.
Rekord życiowy Starostki na 400 m wynosi 46,47 s.
Był zawodnikiem Unii Tarnów i SZS-AZS Kraków. Jest absolwentem AWF w Krakowie. Mieszka w Myszkowie, gdzie pracuje jako nauczyciel wychowania fizycznego w Liceum Ogólnokształcącym im. mjr. Henryka Sucharskiego.

</doc>
<doc id="1327101" url="https://pl.wikipedia.org/wiki?curid=1327101" title="Nicetas z Remezjany">
Nicetas z Remezjany

Nicetas, biskup Remezjany (zm. po 414) – wczesnochrześcijański pisarz, biskup Remezjany w latach 366-414 (dzis. Bela Palanka w Serbii), święty Kościoła katolickiego.
Jego wspomnienie liturgiczne obchodzone jest w Kościele katolickim, na skutek pomyłki Baroniusza, 22 czerwca i 7 stycznia.
Św. Nicetas jest autorem pism: „Objaśnienia dla katechumenów” (zachowane we fragmentach), „O różnych imionach” (dotyczące imion Jezusa Chrystusa), oraz dwóch kazań: „O pożytku śpiewania hymnów”, „O czuwaniach”. Niektórzy badacze przypisują mu autorstwo hymnu Te Deum Laudamus.

</doc>
<doc id="1327102" url="https://pl.wikipedia.org/wiki?curid=1327102" title="Margaret Geller">
Margaret Geller

Margaret Joan Geller (ur. 8 grudnia 1947 w Ithaca, Nowy Jork) – amerykańska astrofizyk.
Pracuje w Smithsonian Astrophysical Observatory, jest autorką wielu artykułów i kilku nagrodzonych filmów dokumentalnych. Na podstawie danych zebranych w ramach projektu CfA Redshift Survey została w roku 1989 współodkrywczynią największej, ze znanych wówczas, struktury Wszechświata – Wielkiej Ściany.

</doc>
<doc id="1327103" url="https://pl.wikipedia.org/wiki?curid=1327103" title="Carlo Oriani">
Carlo Oriani

Carlo Oriani (ur. 5 listopada 1888 w Cinisello Balsamo; zm. 3 grudnia 1917 w Caserta) - włoski kolarz szosowy startujący wśród zawodowców w latach 1908-1915, zwycięzca Giro d’Italia. Zginął podczas I wojny światowej, walcząc w formacji bersalierów.

</doc>
<doc id="1327106" url="https://pl.wikipedia.org/wiki?curid=1327106" title="Horní Loděnice">
Horní Loděnice

Horní Loděnice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 344 mieszkańców.

</doc>
<doc id="1327108" url="https://pl.wikipedia.org/wiki?curid=1327108" title="Atala">
Atala

Atala - włoska zawodowa grupa kolarska powstała w 1908 roku. W 1912 zespół ten, który wówczas tworzyli Luigi Ganna, Carlo Galetti, Giovanni Michelotto i Eberardo Pavesi zwyciężyła w klasyfikacji generalnej Giro d’Italia. Był to jedyny przypadek w historii wyścigu, w którym nie prowadzono klasyfikacji indywidualnej.

</doc>
<doc id="1327112" url="https://pl.wikipedia.org/wiki?curid=1327112" title="VfL Osnabrück">
VfL Osnabrück

Verein für Leibesübungen von 1899 e.V. Osnabrück, znany jako VfL Osnabrück – niemiecki klub piłkarski z siedzibą w Osnabrücku.
Historia.
Klub został założony w lipcu 1899 roku jako FC Osnabrück. Oficjalnie zarejestrowany został jednak dopiero 8 marca 1925 roku. Wówczas nazwa zespołu brzmiała SC Rapid Osnabrück. Po raz pierwszy w drugiej lidze zagrał w 1982 roku. Wcześniej występował co prawda w 2. Bundesliga Nord, jednak były to rozgrywki przeznaczone tylko dla północnej części kraju. Po II wojnie światowej klub zmienił nazwę na 1. FSV Osnabrueck. W drugiej lidze grał kolejno w latach 1986-1993, 2001 oraz 2004. W sezonie 2006/2007 "The Violets" zwyciężyli w rozgrywkach Regionalligi i po raz piąty w historii klubu awansowali do 2. Bundesligi. W sezonie 2008/2009 ponownie spadli do trzeciej ligi. Po roku, awansowali w 2010 ponownie do 2. Bundesligi, zajmując 1. miejsce w 3. Bundeslidze. W sezonie 2010/11 drużyna zajęła 16. miejsce w lidze i zmierzyła się w barażach z zespołem Dynamo Drezno, które przegrała i została zdegradowana do 3. ligi.

</doc>
<doc id="1327113" url="https://pl.wikipedia.org/wiki?curid=1327113" title="VfL Osnabruck">
VfL Osnabruck



</doc>
<doc id="1327114" url="https://pl.wikipedia.org/wiki?curid=1327114" title="Filakteria">
Filakteria



</doc>
<doc id="1327115" url="https://pl.wikipedia.org/wiki?curid=1327115" title="Alfonso Calzolari">
Alfonso Calzolari

Alfonso Calzolari (ur. 30 kwietnia 1887 w Vergato, zm. 7 lutego 1983 w Ceriale) – włoski kolarz szosowy startujący wśród zawodowców w latach 1909–1926, zwycięzca Giro d’Italia.

</doc>
<doc id="1327119" url="https://pl.wikipedia.org/wiki?curid=1327119" title="Costante Girardengo">
Costante Girardengo

Costante Girardengo (ur. 18 marca 1893 w Novi Ligure, zm. 9 lutego 1978 w Cassano Spinola) – włoski kolarz szosowy i torowy, srebrny medalista szosowych mistrzostw świata i dwukrotny zwycięzca Giro d’Italia.
Kariera.
Jedyny medal w karierze Costante Girardengo wywalczył w 1927 roku, kiedy zajął drugie miejsce w wyścigu ze startu wspólnego podczas szosowych mistrzostw świata w Nürburgu. W zawodach tych wyprzedził go jedynie jego rodak Alfredo Binda, a trzecie miejsce zajął kolejny reprezentant Włoch Domenico Piemontesi. Największe sukcesy odnosił w latach 1919 i 1923, kiedy zwyciężał w klasyfikacji generalnej Giro d’Italia. Łącznie Girardengo wygrał 30 etapów tego wyścigu, zajmując też drugie miejsce w 1925 roku i szóste w 1913 roku. Dwukrotnie startował w Tour de France, ale w obu przypadkach nie dotarł do mety. Ponadto wygrał między innymi wyścig Rzym-Neapol-Rzym w latach 1913, 1921-1923 i 1925, Mediolan-Turyn w latach 1914, 1915, 1919, 1920 i 1923, Mediolan-San Remo w latach 1918, 1921, 1923, 1925, 1926 i 1928, Giro dell’Emilia w latach 1918, 1919, 1921, 1922 i 1925, Giro di Lombardia w latach 1919, 1921 i 1922, Mediolan-Modena w latach 1919, 1920 i 1928, Giro del Piemonte w latach 1919, 1920 i 1924, Genua-Nicea w 1921 roku, Tour du lac Léman w 1922 roku, Giro di Romagna w latach 1922 i 1926, Giro di Toscana w latach 1922 i 1923, a w latach 1923–1926 był najlepszy w Giro del Veneto. Dziewięciokrotnie zdobywał mistrzostwo Włoch. Startował również na torze, jednak bez większych sukcesów. Nigdy nie wystąpił na igrzyskach olimpijskich. Jako zawodowiec startował w latach 1912–1936.

</doc>
<doc id="1327120" url="https://pl.wikipedia.org/wiki?curid=1327120" title="Situla">
Situla

Situla – duże naczynie używane w starożytności, wykonane przeważnie z brązu, będące odpowiednikiem dzisiejszego wiadra. Situle były spotykane również w średniowieczu.
W starożytności situle miały zwykle kształt koniczny (odwrócony ścięty stożek), jeden kabłąkowaty uchwyt, bogatą dekorację rytą i trybowaną ujętą w poziome kręgi. Produkowano je na terenie Italii i południowo-wschodniej Europy w okresie halsztackim i lateńskim. Służyły do czerpania i noszenia wody, a także były wykorzystywane w obrzędach rytualnych. Rozpowszechnione były w wielu rejonach Europy, aż po Skandynawię. 
Dotarły one również na ziemie polskie – brązową situlę z żelaznym kabłąkiem pochodzenia italskiego odkryto w grobie wojownika kultury przeworskiej w Zubowicach koło Zamościa, datowanym na przełom II i I wieku p.n.e. Inny egzemplarz, datowany na około 2500 lat i pochodzący z obszaru dzisiejszych Węgier, odkryty został w Brzozowcu. Zobaczyć można go w Izbie Regionalnej w Namysłowie.

</doc>
<doc id="1327128" url="https://pl.wikipedia.org/wiki?curid=1327128" title="Gaetano Belloni">
Gaetano Belloni

Gaetano Belloni (ur. 26 sierpnia 1892 w Pizzighettone; zm. 9 stycznia 1980 w Mediolanie) - były włoski kolarz szosowy, startujący wśród zawodowców w latach 1915-1932, zwycięzca Giro d’Italia.

</doc>
<doc id="1327130" url="https://pl.wikipedia.org/wiki?curid=1327130" title="Liliana Głąbczyńska">
Liliana Głąbczyńska



</doc>
<doc id="1327131" url="https://pl.wikipedia.org/wiki?curid=1327131" title="Sławomir Telka">
Sławomir Telka

Sławomir Telka (ur. 19 grudnia 1954 w Kielcach) - muzyk, kompozytor. 
Wczesne lata.
W wieku siedmiu lat rozpoczął naukę w Kieleckiej Szkole Muzycznej w klasie fortepianu u profesora Jacka Jarońskiego. Grał w różnych zespołach kieleckich m.in. MH, z którym w 1973 roku występował na festiwalu Piosenki Polskiej w Opolu, a solistami byli Małgorzata Biesaga i Bronisław Opałko (Genowefa Pigwa). 
Kariera.
W 1977 roku rozpoczął prace z krakowskim zespołem Wawele z Janem Wojdakiem. W zespole tym grał na perkusji, choć tworzył również partie fortepianowe np. "Umówimy się z Wisłą" (płyta: Zostań z nami melodio). Poprzez agencje artystyczna "Pagart" koncertował w dawnym Związku Radzieckim, Czechosłowacji i NRD. W 1980 roku wyjechał na stałe do Finlandii(Turku-Åbo), gdzie mieszka i pracuje do dzisiaj. W Finlandii występuje pod nazwiskiem Slavek Telka lub Slavomir Telka. Jest kompozytorem i aranżerem części utworów zespołu Semites &amp; Heidi Brunila. Jako zarejestrowany członek należy do Stowarzyszenia Kompozytorów Fińskich (TEOSTO).
"Sprzęt używany przez Sławomira Telkę:" Roland, Korg, E-mu oraz Clavia.

</doc>
<doc id="1327132" url="https://pl.wikipedia.org/wiki?curid=1327132" title="Austeria (film)">
Austeria (film)

Austeria – polski film psychologiczno-obyczajowy z 1982 roku w reżyserii Jerzego Kawalerowicza, zrealizowany na podstawie powieści Juliana Stryjkowskiego, z Franciszkiem Pieczką i Wojciechem Pszoniakiem w rolach głównych. Film jest laureatem Złotych Lwów na 9. Festiwalu Polskich Filmów Fabularnych w Gdańsku, gdzie pokonał "Seksmisję" (1983) Juliusza Machulskiego. Szczególnie chwalono zdjęcia Zygmunta Samosiuka.
Fabuła.
Rozpoczyna się I wojna światowa. Z galicyjskiego miasteczka uciekają Żydzi, m.in. młodziutka Asia i zakochany w niej Bum, zatrzymując się przy karczmie (tytułowej austerii) prowadzonej przez starego Taga. Wśród uciekinierów znajduje się także baronowa, niegdyś obracająca się w kręgach elity Wiednia. Dama bezskutecznie próbuje nakłonić Taga do ucieczki, a jego synowa i wnuczka są przerażone informacją o rychłym przybyciu wojsk kozackich, którą dzieli się z nimi Ukrainka Jewdocha, służąca i kochanka Taga. W austerii zatrzymuje się również węgierski huzar Istvan. Pod wieczór Bum wraca pod karczmę, dźwigając ciało martwej Asi, która zginęła w ogniu walk. Wkrótce potem do karczmy przybywa rodzina Asi i Buma. Tag decyduje się odprawić wokół zmarłej rytuał pogrzebowy.
Nocą do karczmy przybywają kolejni uciekinierzy, w tym cadyk z Żydaczewa wraz z grupą chasydów. Tag protestuje przeciwko głośnym śpiewom chasydów ze względu na obecność ciała zmarłej. Cadyk jednak udziela im pozwolenia na śpiew, argumentując to potrzebą zjednania się z Bogiem w trudnych czasach. O świcie austerię odwiedza miejscowy proboszcz, przyjaciel Taga. Proponuje mu transport z dala od działań wojennych, lecz stary karczmarz czuje się odpowiedzialny za swoich gości i odmawia mu. Potem ksiądz wraz z Bumem zmierza na cmentarz, aby pochować Asię. Na drodze staje im jednak kozacki patrol. Bum obraża Kozaków, w wyniku czego ci go aresztują. W tym czasie śpiący Tag doświadcza wizji sennej: Buma pod szubienicą i baronowej, która ofiarowuje sznur pereł za życie skazańca. Ksiądz budzi Taga z informacją, że Bum zostanie powieszony. Karczmarz próbuje interweniować u komendanta. Tymczasem o wschodzie słońca chasydzi budzą cadyka i odprawiają poranne modły. Postanawiają w szale religijnym wziąć rytualną kąpiel w rzece. Wówczas stają się celem ostrzału i giną, a woda zabarwia się krwią.
Produkcja.
Jerzy Kawalerowicz oraz Tadeusz Konwicki pracowali nad scenariuszem "Austerii" już w latach 60. XX wieku. Jednakże scenariusz ukończony w 1967 roku nie został skierowany do realizacji ze względu na ówczesny konflikt izraelsko-arabski (wojna sześciodniowa), w którym blok państw Układu Warszawskiego opowiedział się po stronie arabskiej. Jak twierdził Jerzy Kawalerowicz, w jego intencji było stworzenie filmu o „zaginionej cywilizacji Żydów polskich”. Kawalerowicz miał na celu: 
Film kręcono w Przedbórzu i Odrzywole.
Początkowo Kawalerowicz i Konwicki, realizując scenę zbiorowej śmierci chasydów, planowali nadać zakończeniu jednoznaczny charakter i upozować tragiczny finał na rozstrzelanie od broni nazistowskich gestapowców. Obaj zdecydowali się jednak nadać owej scenie wymiar bardziej symboliczny. Tragedię społeczności skazanej na zagładę twórcy gry starali się oddać, utrzymując film w tonacji czerwieni, o co zadbał autor zdjęć Zygmunt Samosiuk.
"Austeria" została dopuszczona do rozpowszechniania bez uwag cenzorów. Ci bowiem stwierdzili, że film reprezentuje „wartości humanitarne” i nie stanowi politycznego zagrożenia. Scenariusz filmu zatwierdzony został przez ministra Eugeniusza Mielcarka 8 maja 1981 roku, a kolaudacja odbyła się – z pozytywnym skutkiem – 17 maja 1982 roku; większość członków kolaudacji przyznała "Austerii" najwyższą kategorię artystyczną. 17 lipca 1982 roku film skierowano do rozpowszechniania.
Wydanie.
W 2008 roku zdecydowano się poddać film cyfrowej rekonstrukcji w technologii 2K, którą wykonało Kino RP. Premiera kinowa odnowionej wersji cyfrowej miała miejsce 28 czerwca 2009 w Krakowie, a płyta Blu-ray z filmem jest dostępna od lutego 2010 roku.
Odbiór.
Tadeusz Sobolewski odczytywał finałową scenę tańca jako nieznośnie melodramatyczną, przywołującą na myśl folklorystyczną figurę „jasełkowego Żyda”. Michał Boni w krytycznej recenzji twierdził, iż "Austerii" „brakuje wewnętrznej prawdy. I chociaż jest w tym filmie patos zagrożenia oraz sugestywna zmysłowość wielu potocznych obrazów, to jednak chyba nie osiąga Kawalerowicz właściwego tonu”. Boni podważał wartość "Austerii" jako dzieła wiernego „prawdzie kultury polskich Żydów” oraz jej źródeł mityczno-historycznych: „zachowanie chasydów jest wedle logiki dzieła nieznośnie niewytłumaczalne [...], czysto kabaretowe, trochę estradowo-groteskowe”. Bardziej przychylny dziełu Kawalerowicza i Konwickiego był Krzysztof Teodor Toeplitz: „Reżyserowi udało się uniknąć dwóch zagrożeń: zarówno enigmatyczności, jak i folkloryzmu. W centrum "Austerii" stoi bowiem postać wyrastająca ponad oba stereotypy. Postać starego Taga wspaniale zagrana przez Franciszka Pieczkę […] przyjmuje wyroki losu z godnością, a równocześnie zgłasza wobec nich moralny i intelektualny sprzeciw”.
Zdaniem Krzysztofa Kornackiego „karczma (austeria) występuje jako "pars pro toto" społeczeństwa i kultury żydowskiej – i tej świeckiej, i tej religijnej – z zapadającym w pamięć obrazem (i muzyką) chasydów”. Kornacki dostrzegł w finałowej scenie śmierci chasydów „symboliczną zapowiedź Holocaustu”. Gabriella Safran zauważyła, że taniec chasydzki stanowi zapożyczenie od sztuki Szymona An-skiego "Dybuk", jak również od filmu Michała Waszyńskiego pod tym samym tytułem.
Nagrody i festiwale.
Film został uznany przez amerykańskiego reżysera Martina Scorsese za jedno z arcydzieł polskiej kinematografii i w 2014 roku został wytypowany przez niego do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="1327134" url="https://pl.wikipedia.org/wiki?curid=1327134" title="Giovanni Brunero">
Giovanni Brunero

Giovanni Brunero (ur. 4 października 1895 w San Maurizio Canavese, zm. 23 listopada 1934 w Cirié) – włoski kolarz szosowy startujący wśród zawodowców w latach 1917–1932, trzykrotny zwycięzca Giro d’Italia.

</doc>
<doc id="1327136" url="https://pl.wikipedia.org/wiki?curid=1327136" title="Dajr Mar Musa">
Dajr Mar Musa



</doc>
<doc id="1327138" url="https://pl.wikipedia.org/wiki?curid=1327138" title="Andrzej Łozowski">
Andrzej Łozowski



</doc>
<doc id="1327143" url="https://pl.wikipedia.org/wiki?curid=1327143" title="Rahmatullo Fuzajlow">
Rahmatullo Fuzajlow

Rahmatullo Fuzajlow (ur. 16 września 1978 roku w Duszanbe) – piłkarz tadżycki grający w klubie Zwiezda Irkuck (druga liga rosyjska).
Życiorys.
Fuzajlow karierę rozpoczął w 1994 roku w tadżyckim klubie Sitora Duszanbe. Następnie grał kolejno w takich zespołach jak SKA-Pamir Duszanbe, Neftczi Fergana, Dinamo Duszanbe, FK Buchara oraz Dinamo Samarkanda. Od 2000 roku reprezentował barwy pierwszoligowej rosyjskiej drużyny Szynnik Jarosław, gdzie grał do 2004 roku i rozegrał 117 spotkań strzelając 5 bramek. W 2005 roku został sprzedany do innego pierwszoligowego zespołu Ałanija Władykaukaz, gdzie nie rozegrał ani jednego spotkania i w kolejnym sezonie przeszedł do drugoligowej Łady Togliatti. W latach 2005-2006 bronił barwy trzecioligowego Nosta Nowotroick, a w późniejszym czasie zasilił CSKA Duszanbe. W 2008 roku Fuzajlow podpisał kontrakt z klubem Zwiezda Irkuck.

</doc>
<doc id="1327148" url="https://pl.wikipedia.org/wiki?curid=1327148" title="Mitsubishi GTO">
Mitsubishi GTO

Mitsubishi GTO – sportowy grand tourer produkowany przez japoński koncern Mitsubishi w latach 1990 – 2001. Bardziej popularna jest nazwa wersji eksportowej – 3000GT. Samochód ten z niewielkimi zmianami w latach 1991 – 1996 sprzedawany był także na terenie Ameryki Północnej poprzez salony Chryslera pod nazwą Dodge Stealth. Nazwa GTO pochodzi od innego samochodu Mitsubishi, Galanta GTO, dwudrzwiowego hardtop coupé sprzedawanego na początku lat 70., stylizowanego na ówczesne amerykańskie muscle cars, wyposażonego w czterocylindrowe silniki rzędowe z napędem na tylną oś.
Po pomyślnej prezentacji prototypu Mitsubishi HSX na 1989 Tokyo Motor Show, Mitsubishi opracowało nowy model GTO, zaawansowane techniczne sportowe coupe, mające na celu rywalizację z samochodami takimi jak Mazda RX-7, Nissan 300ZX, Skyline GT-R i Toyota Supra. Po raz kolejny Mitsubishi użyło nazwy GTO dla swojego modelu, a samochód produkowany był przez ponad dekadę. Poza ojczystą Japonią samochód sprzedawany był pod nazwą 3000GT, głównie z powodu samochodów Ferrari 250 GTO i Pontiac GTO, które miały w nazwie człon GTO i nie kojarzyły się z japońską marką. Niezależnie od nazwy wszystkie wersje GTO produkowane były w tej samej fabryce Mitsubishi znajdującej się w Nagoi.
Planowano, aby Dodge Stealth był samochodem bezpieczeństwa w odbywających się w 1991 wyścigach Indianapolis 500. Jednakże propozycja ta nie spodobała się United Auto Workers (UAW), stwierdzono, że japoński samochód nie powinien zdobyć tego miejsca, przez co ostatecznie wybrano na nie prototypową wersję Dodge Vipera.
1990–1993.
W pierwszej generacji GTO Mitsubishi zastosowało wiele innowacyjnych technologii które miały polepszyć właściwości techniczne pojazdu, wśród nich znalazły się: napęd AWD, zmodyfikowany układ kierowniczy, system aktywnej aerodynamiki nadwozia w skład którego wchodziły samoregulujące się przednie i tylne spoilery, regulowany układ wydechowy i elektronicznie kontrolowany system zawieszenia (ECS).
1994–1996.
Drugą generację modelu można łatwo rozpoznać poprzez nowy kształt przednich zderzaków oraz mniejszych, okrągłych lampach przeciwmgłowych. Możliwy był montaż kół o większych rozmiarach, zmodyfikowano boczne wloty powietrze (które stały się atrapami) oraz tylny zderzak. Zmieniono również wystrój wnętrza, samochód posiadał teraz na wyposażeniu podwójne poduszki powietrzne oraz ulepszony system klimatyzacji. Wszystkie silniki zmodyfikowano tak, że osiągają nieznacznie większy moment obrotowy. Wersja VR-4 otrzymała dodatkowo 6-biegową manualna skrzynię biegów Getrag.
Wraz ze wzrostem ceny modelu zaprzestano montażu dodatkowego wyposażenia. Regulowany układ wydechowy zniknął wraz z rokiem 1994, system ECS w 1995, natomiast system aktywnej aerodynamiki nadwozia w 1996. W 1996 Chrysler zakończył sprzedaż modelu Dodge Stealth, nadal dostępne pozostają wersje Mitsubishi.
W latach 1995 - 96 w modelach 3000GT SL i VR-4 sprzedawanych na rynku amerykańskim dostępna była opcja zdejmowanego dachu. Samochody były modyfikowane przez firmę ASC z Kalifornii, dach mógł być zdejmowany lub zakładany za jednym przyciśnięciem guzika. Był to pierwszy tego rodzaju samochód sprzedawany na terenie Stanów Zjednoczonych od czasu Forda Skylinera z lat 1957-59, produkcję 3000GT w tej wersji zawieszono jednak po dwóch latach z powodu niskiego poziomu sprzedaży (1618 sztuk).
1997–2001.
Silnik SOHC 12V, dostępny wcześniej tylko w bazowej wersji modelu Stealth, został dodany do palety silników Mitsubishi po tym, gdy produkcja Dodge została zakończona. Spadek sprzedaży sportowych samochodów na amerykańskim rynku doprowadził do zaniechania planowanego na 1997 rok facelifting modelu, zamiast tego wprowadzano drobniejsze zmiany stylistyczne jak nowe przednie zderzaki. W 1999 roku 3000GT przeszedł bardziej znaczące zmiany na zewnątrz: nowe przednie zderzaki oraz lampy, kierunkowskazy, wykończenie tylnej części nadwozia oraz charakterystyczne dla wersji 1999 VR4, wielkie tylne skrzydło które odróżniało ją od pozostałych dostępnych wariantów modelu. Produkcja na rynku japońskim została zakończona w roku 2000, ostatnie dwie sztuki modelu sprzedano w następnym roku.

</doc>
<doc id="1327149" url="https://pl.wikipedia.org/wiki?curid=1327149" title="Dodge Stealth">
Dodge Stealth

Dodge Stealth – samochód sportowy klasy średniej produkowany pod amerykańską marką Dodge 1990 – 1996.
Historia i opis modelu.
W ramach zakrojonej na szeroką skalę współpracy koncernu Chrysler z Mitsubishi, w 1990 roku przedstawiono wspólnie opracowane sportowe modele Mitsubishi 3000GT i Dodge Stealth. Japoński model był przeznaczoną na północnoamerykański rynek odmianą lokalnie znanego modelu GTO, z kolei Dodge powstał wyłącznie z myślą o rynku Stanów Zjednoczonych i Kanady. Samochody były ściśle powiązane technicznie, jednak Dodge zdecydował się na autonomię przy niektórych jednostkach napędowych i wyglądzie. Stealth zyskał inaczej stylizowany pas przedni, dostosowany do ówczesnego języka stylistycznego marki. Z kolei tylna część nadwozia zyskała charakterystyczne, podłużne lampy i bardziej zaokrąglone błotniki. 
Lifting.
W 1994 roku sportowe modele Mitsubishi i Dodge'a przeszły gruntowną modernizację. W jej ramach Stealth zyskał zupełnie nowy wygląd zarówno przedniego, jak i tylnego pasa. Pojawiły się zaokrąglone reflektory, charakterystyczny przedni wlot powietrza z motywem krzyża i inaczej stylizowane tylne lampy. Dwa lata później, w 1996 roku zakończono produkcję.

</doc>
<doc id="1327150" url="https://pl.wikipedia.org/wiki?curid=1327150" title="Mitsubishi 3000GT">
Mitsubishi 3000GT



</doc>
<doc id="1327151" url="https://pl.wikipedia.org/wiki?curid=1327151" title="Dodge 2000GTX">
Dodge 2000GTX

Dodge 2000GTX – samochód osobowy klasy średniej produkowany pod amerykańską marką Dodge w latach 1989 – 1991 i pod amerykańską marką Eagle jako Eagle 2000GTX w latach 1991 – 1993.
Historia i opis modelu.
W 1989 roku w ramach prowadzonej wówczas strategii modelowej koncernu Chrysler, postanowił on zapożyczyć model Mitsubishi Galant z portfolio japońskiej marki, który oferowano od 1987 roku już w Stanach Zjednoczonych, i wprowadzić do sprzedaży w Kanadzie jako Dodge 2000GTX. 
Krok ten był motywowany niewielką wówczas rozpoznawalnością marki Mitsubishi w tym kraju, przez co zdecydowano się oferować go pod lepiej znaną marką Dodge. Samochód odróżniał się minimalnymi detalami - nie nosił nawet znaczka Dodge, poprzestając tylko na innych emblematach na nadwoziu.
Lifting i zmiana nazwy.
Pod koniec 1991 roku zdecydowano się zmodernizować model 2000GTX i zastosować nietypowe rozwiązanie - zmienić markę modelu. Od tego czasu samochód sprzedawano w Kanadzie jako Eagle 2000GTX. W ramach tej taktyki, samochód otrzymał odświeżony wygląd pasa przedniego, znaczki i oznaczenia marki Eagle oraz drobne zmiany w wyposażeniu. 
Pod tą postacią samochód sprzedawano do 1993 roku, po czym wycofano go na rzecz nowego modelu Vision.

</doc>
<doc id="1327152" url="https://pl.wikipedia.org/wiki?curid=1327152" title="Dodge Arrow">
Dodge Arrow



</doc>
<doc id="1327153" url="https://pl.wikipedia.org/wiki?curid=1327153" title="Dodge Champ">
Dodge Champ



</doc>
<doc id="1327161" url="https://pl.wikipedia.org/wiki?curid=1327161" title="VfL Osnabrueck">
VfL Osnabrueck



</doc>
<doc id="1327162" url="https://pl.wikipedia.org/wiki?curid=1327162" title="Horni Lodenice">
Horni Lodenice



</doc>
<doc id="1327164" url="https://pl.wikipedia.org/wiki?curid=1327164" title="Dystrofia twarzowo-łopatkowo-ramieniowa">
Dystrofia twarzowo-łopatkowo-ramieniowa

Dystrofia twarzowo-łopatkowo-ramieniowa (dystrofia mięśniowa Landouzy'ego-Dejerine'a, łac. "dystrophia facio-scapulo-humeralis", ang. facioscapulohumeral muscular dystrophy, FSHD, Landouzy-Dejerine muscular dystrophy) – choroba genetyczna dziedziczona w sposób autosomalny dominujący. Początek choroby przypada zazwyczaj na 1. i 2. dekadę życia. Dla tej postaci dystrofii mięśniowej charakterystyczne są lordoza lędźwiowa, wczesne zajęcie mięśni twarzy, następnie obręczy barkowej i kończyn górnych. Typowa jest asymetria objawów.
W ponad 95% przypadków FSHD związana jest z delecją tandemowo powtórzonych jednostek 3,2 kpz (powtórzenia D4Z4) w obszarze subtelomerowym chromosomu 4 (4q35). W genomie zdrowych ludzi występuje około 11-150 powtórzeń D4Z4.
Chorobę opisali jako pierwsi francuscy lekarze Louis Landouzy i Joseph Jules Dejerine w 1884 roku. Wilhelm Heinrich Erb przedstawił kolejny opis w 1891 roku.

</doc>
<doc id="1327165" url="https://pl.wikipedia.org/wiki?curid=1327165" title="Konformery">
Konformery



</doc>
<doc id="1327166" url="https://pl.wikipedia.org/wiki?curid=1327166" title="Dystrofia mięśniowa Landouzy'ego-Dejerine'a">
Dystrofia mięśniowa Landouzy'ego-Dejerine'a



</doc>
<doc id="1327168" url="https://pl.wikipedia.org/wiki?curid=1327168" title="Hindi fidżyjskie">
Hindi fidżyjskie

Hindi fidżyjskie (hif. ) – język pochodzenia indoaryjskiego używany na wyspach Fidżi przez ok. 380 tys. Hindofidżyjczyków, potomków przymusowych robotników zesłanych na przełomie XIX i XX w. na archipelag z północnoindyjskich stanów Uttar Pradesh i Bihar.
Hindi fidżyjskie wywodzi się głównie z języka bhodźpuri oraz dialektu hindi zwanego awadhi, ale zawiera również słowa o podłożu drawidyjskim, zaczerpnięte m.in. z tamilskiego, telugu i malajalam. Język ten obfituje również w pożyczki z angielskiego i fidżyjskiego. Relacje pomiędzy hindi fidżyjskim a standardowym hindi są mniej więcej takie jak między afrikaans a niderlandzkim. Wiele słów właściwych jedynie hindi fidżyjskiemu powstało zaraz po przybyciu osadników na wyspy dla wyrażenia nowych pojęć. Pierwsze pokolenie użytkowników fidżyjskiego hindi nazywało ten dialekt "Fiji Baat" (dosł. „mowa z Fidżi”). Większość ludności fidżyjskiej pochodzenia indyjskiego używa hindi fidżyjskiego również jako języka domowego, niezależnie od tego, jaki był język przodków. Znane osoby pochodzące z rodzin fidżyjskich Hindusów to m.in. piosenkarka Tanita Tikaram i gubernator Nowej Zelandii Anand Satyanand.
Fonetyka.
Fonetyka fidżyjskiego hindi nie odbiega od pierwotnego zasobu dźwięków w językach indyjskich. Wykazuje typowe cechy dialektów bihari i wschodniego hindi, np. zastąpienie ś przez s, oraz w przez b.
Gramatyka.
W zakresie gramatyki występują pewne różnice w stosunku do standardowego hindi. Hindi fidżyjskie jest bowiem oparte na językach/dialektach wschodnich (awadhi, magadhi, bhodźpuri, ćhattisgarhi).
Słownictwo.
Zasób leksykalny znacząco wzbogacają liczne zapożyczenia zarówno z innych języków/dialektów indyjskich, jak i z języka fidżyjskiego (głównie nazwy roślin, ryb itp. nie występujących w Indiach) oraz angielskiego.
Przykłady słów nie występujących w standardowym hindi:
Pierwotny system liczebnikowy uległ znacznemu uproszczeniu. Zamiast dość nieregularnych form typu "ikkis" (21) używanych w standardowym hindi (zbitka "ek" (jeden) i "bis"), na Fidżi stosuje się formy typu "bis aur ek" (dwadzieścia i jeden)
Przykłady:
Poza tym na Fidżi nie stosuje się też typowych dla Indii liczebników "lakh" (100 000) i "karor" (10 mln).
Status prawny.
Jednym z urzędowych języków na Fidżi, obok fidżyjskiego i angielskiego jest język hindustani (nazwa obejmująca łącznie hindi i urdu), i jest to forma stosowana w szkolnictwie. Natomiast właściwe hindi fidżyjskie służy głównie jako codzienny język mówiony, choć istnieje również literatura w tym języku.

</doc>
<doc id="1327171" url="https://pl.wikipedia.org/wiki?curid=1327171" title="Miastenia rzekomoporaźna">
Miastenia rzekomoporaźna



</doc>
<doc id="1327172" url="https://pl.wikipedia.org/wiki?curid=1327172" title="Izomery optyczne">
Izomery optyczne



</doc>
<doc id="1327175" url="https://pl.wikipedia.org/wiki?curid=1327175" title="Mahadevi Varma">
Mahadevi Varma

Mahadevi Varma (hindi: महादेवी वर्मा, ur. 26 marca 1907, zm. 11 września 1987) – poetka tworząca w języku hindi. Była postrzegana jako jedna z głównych twórców hinduskiego romantyzmu w literaturze.
W 1956 została odznaczona Orderem Padma Bhushan.

</doc>
<doc id="1327177" url="https://pl.wikipedia.org/wiki?curid=1327177" title="John Huchra">
John Huchra

John Peter Huchra (ur. 23 grudnia 1948, zm. 8 października 2010) – amerykański profesor astronomii. Był członkiem władz rektorskich Uniwersytetu Harvarda, profesorem astronomii w Harvard-Smithsonian Center for Astrophysics. Od 2007 przewodniczył amerykańskiemu komitetowi Międzynarodowej Unii Astronomicznej.
W 1975 wraz z Schelte Busem odkrył jedną planetoidę – (2174) Asmodeus. Odkrył także kometę C/1973 H1 (Huchra).
Wraz z Margaret Geller został w 1989 odkrywcą olbrzymiej struktury naszego Wszechświata – Wielkiej Ściany. Odkrycie to zostało dokonane na podstawie rezultatów uzyskanych w ramach projektu CfA Redshift Survey.
W uznaniu jego pracy jedną z planetoid nazwano (4656) Huchra.

</doc>
<doc id="1327179" url="https://pl.wikipedia.org/wiki?curid=1327179" title="Grand tourer">
Grand tourer

Grand tourer (z wł. "gran turismo", w skrócie GT) – samochód sportowy o wysokich osiągach, przygotowany do jazdy na długie dystanse, luksusowy (jak na swoją klasę). 
Klasa samochodów (GT) jest kojarzona przede wszystkim ze sportowym dwudrzwiowym "coupe", marek takich jak Ford (Ford GT, Mustang GT na nadwoziu typu Fastback), Aston Martin np:Aston Martin DB Mark III - auto Jamesa Bonda - i szereg aut pochodzenia włoskiego: Alfa Romeo, Maserati, Ferrari. Obecnie to nieliczny segment klasy samochodów premium sport car, np. Mercedes-Benz SLR McLaren. Klasa GT w latach 50-60 XX w. przyjęła wygląd ówczesnego Streamlinera (co jest trochę mylące) i ta stylistyka jest kontynuowana do dziś. Jednakże z założenia GT był to samochód produkowany z większą dozą precyzji, dbałością o wykonanie, wygodę i wytrzymałość.
Samochody typu "grand tourer" różnią się od typowych samochodów sportowych (np. Lotus Elise, Porsche 911) tym, że są zazwyczaj cięższe (czasami ważą ponad 1600 kg) oraz zapewniają bardziej komfortowe warunki podróży. Z tego powodu silniki montowane są zazwyczaj z przodu pojazdu, dzięki temu uzyskuje się większą przestrzeń wewnątrz kabiny pasażerskiej niż w wypadku silników montowanych centralnie. Samochody te mają też zazwyczaj dość miękkie zawieszenie aby zapewnić odpowiedni komfort podróży. Grand tourery wykazują jednak cechy wspólne z wozami sportowymi, najczęściej moc przekazywana jest na koła tylne lub na obie osie, mianem samochodu sportowego można określić więc również GT. Modele GT o bardzo wysokich osiągach jak np. Ferrari 599 GTB Fiorano, Nissan GT-R czy Mercedes-Benz SLR McLaren mogą być zaliczane do segmentu supersamochodów.

</doc>
<doc id="1327180" url="https://pl.wikipedia.org/wiki?curid=1327180" title="Las Knopówka">
Las Knopówka

Las Knopówka lub Las Kropówka – fragment lasu położonego na obszarze południowej części Wyżyny Olkuskiej w północno-zachodniej części gminy Zabierzów na terenie rezerwatu przyrody Doliny Szklarki, pomiędzy miejscowościami Szklary a Radwanowicami (teren administracyjny wsi), po zachodniej stronie potoku Szklarki i drogi powiatowej Krzeszowice – Jerzmanowice.
Na początku XIV wieku był częścią kompleksu leśnego nazywanego "Hutnicą". 13 listopada 1329 roku Władysław Łokietek zezwolił szklarzowi Hermanowi na założenie w lesie osady.
Od 1815 do lata 1914, przebiegała tedy "granica dwóch cesarzy" – austriackiego i rosyjskiego. Przez cały okres międzywojenny była też granicą województwa krakowskiego i kieleckiego, przez obszar przebiega podział obszarów diecezji krakowskiej i kieleckiej, a do 1975 powiatu chrzanowskiego i olkuskiego, a obecnie gminy Zabierzów i gminy Jerzmanowice-Przeginia. Południowo-zachodni skraj lasu graniczy z gminą Krzeszowice (na zachód od pstrągarni "Rózin" w Dubiu). W lesie wznosi się skała wapienna Knopówka.

</doc>
<doc id="1327181" url="https://pl.wikipedia.org/wiki?curid=1327181" title="Ali Baba (film 1991)">
Ali Baba (film 1991)

Ali Baba – australijski film animowany z 1991 roku wyprodukowany przez Burbank Animation Studios opowiadający luźno historię Ali Baby.
Wersja polska.
Wersja DVD i VCD.
W wersji polskiej udział wzięli:
i inni
Udźwiękowienie: Supra Film
Lektor: Ireneusz Załóg
Wersja TVP.
Wersja polska: Telewizja Polska Agencja Filmowa
Reżyseria: Andrzej Bogusz
Dialogi: Grażyna Dyksińska-Rogalska
Dźwięk i montaż: Jakub Milencki
Kierownictwo produkcji: Monika Wojtysiak
Udział wzięli:
i inni

</doc>
<doc id="1327185" url="https://pl.wikipedia.org/wiki?curid=1327185" title="Galeria Wschodnia">
Galeria Wschodnia

Galeria Wschodnia – galeria sztuki w Łodzi przy ul. Wschodniej 29/3, prezentująca sztukę różnych dyscyplin, m.in. sztukę akcji, performance, instalacje, sztukę wideo, multimedia, fotografie, film, sztukę obiektu. 
Początkiem działalności galerii było założenie pracowni w 1981 roku przez Piotra Bikonta, wówczas studenta łódzkiej Szkoły Filmowej i Wojciecha Czajkowskiego, muzyka jazzowego. Po generalnym remoncie w 1984 roku pracownia kontynuowała działalność pod nazwą "Galeria Wschodnia".
W galerii odbywają się warsztaty, prezentacje oraz spotkania środowisk twórczych, prowadzone przez artystów - Jerzego Grzegorskiego i Adama Klimczaka. 
Galeria prezentowała dotychczas dokonania kilkuset artystów, m.in. Zbigniewa Warpechowskiego, Sibylle Hofter, Stano Filko, Seana O'Reilly-ego, Grzegorza Sztabińskiego, Gerry Ammanna, Jana Berdyszaka, Antoniego Mikołajczyka, Pawła Kwieka, Jerzego Lewczyńskiego Zofii Rydet, Any Petry, Jana Świdzińskiego, Natalii LL, Józefa Robakowskiego, Zygmunta Rytki, Stefana Wojneckiego, Yaacova Hefetza, Andrzeja Różyckiego, Andrzeja Ciesielskiego, Janusza Bałdygi, Zygmunta Piotrowskiego, Mikołaja Smoczyńskiego, Teresy Murak, Leszka Golca, Marka Janiaka, Adama Rzepeckiego, Andrzeja Kwietniewskiego, Wojciecha Bruszewskiego, Zbigniewa Libery, Edwarda Łazikowskiego, Marka Chlandy, Marka Wasilewskiego, Ewy Zarzyckiej, Jerzego Truszkowskiego, Ryszarda Waśko, Anny Płotnickiej, Wojciecha Łazarczyka, Pawła Kwaśniewskiego, Wojciecha Zamiary, Witosława Czerwonki, Zbigniewa Taszyckiego, Mirosława Filonika, Tomasza Matuszaka, Sławomira Brzoski, Leszka Lewandowskiego, Amy Hauft, Leszka Knaflewskiego, Małgorzaty Borek, Sławomira Sobczaka, Macieja Kuraka, Zdzisława Pacholskiego, Elżbiety Kalinowskiej.

</doc>
<doc id="1327186" url="https://pl.wikipedia.org/wiki?curid=1327186" title="Itumbiara EC">
Itumbiara EC

Itumbiara Esporte Clube – brazylijski klub piłkarski z siedzibą w mieście Itumbiara leżącym w stanie Goiás.
Historia.
"Itumbiara" założony został 9 marca 1970 roku. W 1979 klub zagrał w pierwszej lidze brazylijskiej (Campeonato Brasileiro Série A) plasując się na 64 miejscu.

</doc>
<doc id="1327187" url="https://pl.wikipedia.org/wiki?curid=1327187" title="Itumbiara Esporte Clube">
Itumbiara Esporte Clube



</doc>
<doc id="1327189" url="https://pl.wikipedia.org/wiki?curid=1327189" title="Godło Hongkongu">
Godło Hongkongu

Godło Hongkongu zostało przyjęte 1 lipca 1997 wraz ze zwrotem Hongkongu Chinom przez Wielką Brytanię.
Godło przedstawia te same elementy, które umieszczono na fladze Hongkongu. Kwiat bauhinii symbolizuje ludność regionu, a pięć gwiazd pochodzi z chińskiej flagi i oznacza, że Hongkong jest nieodłączną częścią Chińskiej Republiki Ludowej. Wokół centralnej części godła znajduje się oficjalna nazwa Hongkongu w języku chińskim (w piśmie tradycyjnym): 中華人民共和國香港特別行政區 ("Hongkong Specjalny Region Administracyjny Chińskiej Republiki Ludowej") oraz "Hong Kong" w języku angielskim.

</doc>
<doc id="1327190" url="https://pl.wikipedia.org/wiki?curid=1327190" title="Matsudo">
Matsudo

 
 – miasto w Japonii, na wyspie Honsiu ("Honshū"), w północno-zachodniej części prefektury Chiba, nad rzeką Edo. Ma powierzchnię 61,38 km2 . W 2020 r. mieszkały w nim 498 293 osoby, w 230 650 gospodarstwach domowych (w 2010 r. 484 639 osób, w 209 542 gospodarstwach domowych). 
Matsudo utworzono w 1943 roku poprzez połączenie trzech mniejszych jednostek administracyjnych.

</doc>
<doc id="1327191" url="https://pl.wikipedia.org/wiki?curid=1327191" title="Estádio JK">
Estádio JK



</doc>
<doc id="1327195" url="https://pl.wikipedia.org/wiki?curid=1327195" title="Friedrich Silberstein">
Friedrich Silberstein

Friedrich Silberstein (ur. 20 listopada 1888 w Cieszynie, zm. 1975) – austriacki lekarz patolog.
Studiował medycynę w Strasburgu i w Wiedniu. W 1926 został profesorem powszechnej i eksperymentalnej patologii w Wiedniu. Prowadził także laboratoria dla badań chorób wewnętrznych i onkologicznych.

</doc>
<doc id="1327196" url="https://pl.wikipedia.org/wiki?curid=1327196" title="Nokia N96">
Nokia N96

Nokia N96 – model telefonu komórkowego (smartfon) firmy Nokia.
Dane techniczne.
Wideo.
Windows Media Video (WMV9), prędkością maksymalnie 30 klatek na sekundę w formacie CIF/QVGA, sprzętowo wspomagany, ze skalowaniem do maksymalnej rozdzielczości QVGA na ekranie urządzenia lub SDTV na wyjściu telewizyjnym

</doc>
<doc id="1327200" url="https://pl.wikipedia.org/wiki?curid=1327200" title="Memuary (Jeremi Przybora)">
Memuary (Jeremi Przybora)

Memuary – autobiografia Jeremiego Przybory, satyryka, autora tekstów, twórcy m.in. Kabaretu Starszych Panów. Wydane przez oficynę „Tenten” w trzech tomach, w latach 1994-1998. W roku 2004 nakładem wydawnictwa „Studio Marka Łebkowskiego” ukazało się skrócone wydanie memuarów w jednym tomie zatytułowanym "Przymknięte oko opaczności".
Utwór obejmuje ogromny przedział czasowy, od kresu zaborów (a w reminiscencjach rodzinnych wkracza niekiedy w XIX wiek), po czasy współczesne. Jeremi Przybora, choć, jak sam o sobie pisze – „polityczny minimalista” – niespecjalnie angażował się w otaczający go świat, był świadkiem kilku epok, które subiektywnie i fragmentarycznie, lecz bardzo plastycznie, opisał. Na łamach wspomnień pojawiają się sylwetki dziesiątek osób mniej lub bardziej znanych, z którymi autor zetknął się w swoim długim życiu.
Autobiografia napisana jest, jak zwykle u Przybory, piękną polszczyzną, nasyconą niezwykłym poczuciem humoru autora, objawiającym się w dowcipnych, mistrzowsko skonstruowanych zdaniach. Autor opisuje swoje życie z dużą dozą autoironii, przyznając się z dużym urokiem do rozmaitych „grzeszków” życiowych.
Części.
„Przymknięte oko Opaczności. Memuarów część I”.
Wyd. Tenten, 1994
Obejmuje okres od urodzenia autora (1915) do wybuchu II wojny światowej.
Jeremi Przybora urodził się w Warszawie w zamożnej rodzinie szlacheckiej, jego ojciec Stefan był inżynierem-cukiernikiem, właścicielem fabryki słodyczy oraz cukierni w Warszawie; matka, Jadwiga z domu Kozłowska, zajmowała się domem. Autor miał dwójkę starszego rodzeństwa – brata Wiesława i siostrę Halinę. Rodzice rozwiedli się, gdy Jeremi miał kilka lat, ale chłopiec z jednakową serdecznością wychowywany był tak przez matkę, jak i przez macochę i ojca. Gdy miał 10 lat, ojciec zakupił majątek Miedzyń pod Bydgoszczą, gdzie Przybora spędził kilka następnych lat. Tam też rozpoczął edukację szkolną, którą ukończył w Gimnazjum im. Mikołaja Reja w Warszawie. Potem studiował w Szkole Głównej Handlowej i anglistykę na Uniwersytecie Warszawskim, studiów nie ukończył. Przejściowo pełnił obowiązki korepetytora w majątku Szczorse koło Nowogródka. Tuż przed wojną zgłosił się na konkurs na spikera Polskiego Radia i został przyjęty do pracy w rozgłośni warszawskiej.
„Przymknięte oko Opaczności. Memuarów część II”.
Wyd. Tenten, 1998
Obejmuje okres od początku wojny do początku Kabaretu Starszych Panów (1956).
Na początku wojny Przybora wziął ślub z Marią Burską. Okupację przeżył najpierw na posadzie urzędniczej w Urzędzie Miasta Warszawy, potem prowadząc niewielki sklepik. Pod koniec wojny urodziła mu się córka Marta. Po wojnie podjął pracę w rozgłośni Polskiego Radia w Bydgoszczy, gdzie spędził trzy lata. Po powrocie do Warszawy został zaangażowany początkowo jako spiker, ale wkrótce przeniósł się do Teatru Polskiego Radia, gdzie stworzył radiowy „Teatrzyk Eterek”. Tam też nawiązał współpracę z Jerzym Wasowskim. Od roku 1956 obydwaj panowie współtworzyli – już w Telewizji Polskiej – słynny Kabaret Starszych Panów. W życiu osobistym przeżył rozwód oraz narodziny syna Konstantego (Kota), a następnie drugi ślub - z Jadwigą Berens.
„Zdążyć z happy endem. Memuarów część III”.
Wyd. Tenten, 1998
Obejmuje okres od Kabaretu Starszych Panów (1956) do czasów współczesnych (Lata 90. XX wieku).
Czasy Kabaretu Starszych Panów to dla Jeremiego Przybory okres popularności i apogeum twórczości literackiej. Oprócz Kabaretu telewizyjnego autor występował w kabarecie „Wagabunda”, współpracował z tygodnikiem „Szpilki”, miał także epizod filmowy ("Upał"). Lata 70. to powrót kabaretu pod nazwą Kabaret Jeszcze Starszych Panów oraz następne telewizyjne dzieła: Divertimento i Teatr Nieduży. W życiu prywatnym po drugim rozwodzie spotkał autor wreszcie miłość swego życia – trzecią żonę, Alicję Wirth. Dużo miejsca poświęca Przybora swojemu „siedlisku” – działce na wsi mazowieckiej, gdzie od połowy lat 70. spędzał z żoną cały wolny czas.

</doc>
<doc id="1327203" url="https://pl.wikipedia.org/wiki?curid=1327203" title="Bestia ludzka">
Bestia ludzka

Bestia ludzka (fr. "La bête humaine") – siedemnasty tom cyklu "Rougon-Macquartowie" Émile’a Zoli, roman noir, a zarazem powieść opisująca dziewiętnastowieczną kolej francuską. Głównym bohaterem utworu jest Jakub Lantier, syn Gerwazyny Macquart (bohaterki powieści "W matni") i jej kochanka Augusta Lantiera. Powieść została wydana w 1888, jej akcja rozgrywa się w latach 1868–1870.
"Bestia ludzka" stanowi najpełniejszą realizację literackiej koncepcji wpływu dziedziczenia cech przodków na życie człowieka, którą Zola rozwijał na podstawie prac doktora Prospera Lucasa, a równocześnie typową realizację naturalistycznej metody dokumentacji przedstawianych w powieści społecznych środowisk. Powieść jest również wykładnią poglądów pisarza na kwestie postępu technologicznego i natury ludzkiej.
Na język polski "Bestię ludzką" przełożył Kazimierz Kossobudzki.
Tytuł.
Polskie tłumaczenie tytułu utworu jest niezupełnie zgodne z intencjami autora, dla którego słowo "la bête" oznaczało w tym kontekście zwierzę i wpasowywało się w występujący już w powieści "W matni" wcześniejszy kontekst mówienia o ludziach-zwierzętach: alkoholikach kierujących się pierwotnymi instynktami, czy też w ogóle osobach, u których działanie instynktowne (z różnych powodów) przeważało nad rozumowym. W powieści „zwierzę ludzkie” (Jakub) zostało dodatkowo skonfrontowane z uczłowieczoną lokomotywą Lison, której ruch, prędkość, a następnie zniszczenie w katastrofie kolejowej autor opisuje niczym historię życia i śmierci kobiety.
Okoliczności powstania utworu.
Główny bohater.
Émile Zola popełnił w "Bestii ludzkiej" pewną niekonsekwencję: wprowadził bohatera, który pierwotnie nie był planowany w cyklu, nie ma go na liście bohaterów sporządzonej przed rozpoczęciem pracy. Jakub Lantier nie występuje też w powieści "W matni", poświęconej dziejom jego matki i jej burzliwego związku z Augustem Lantierem, gdzie wymienieni są jego dwaj bracia – Klaudiusz i Stefan. Émile Zola planował bowiem napisanie powieści o mordercy, który pociąg do zbrodni, zgodnie z popularną dziewiętnastowieczną teorią, odziedziczył po rodzicach – alkoholikach. Według pierwotnych planów „bestią ludzką” miał być młodszy brat Jakuba – Stefan, bohater "Germinala". Zola w trakcie prac nad "Germinalem" za bardzo jednak przywiązał się do tej postaci, by w kolejnych częściach uczynić go degeneratem i kryminalistą, niszcząc stworzony już wizerunek szlachetnego działacza robotniczego.
Geneza fabuły.
Tworząc w 1868 jeden ze wstępnych szkiców planowanego cyklu powieściowego Zola umieścił wśród planowanych bohaterów z rodziny Macquartów – obok artysty i prostytutki – również mordercę. Koncept ten został następnie sprecyzowany w liście do wydawcy. Bohater, wówczas jeszcze Stefan Lantier, miał być „zabójcą przez dziedziczenie”, przestępcą, w którym morderczy instynkt zaistniał z powodu alkoholizmu rodziców. Pisarz twierdził, że znane są mu podobne przypadki. W czasach swojej pracy dziennikarskiej kilkakrotnie relacjonował procesy sądowe i żywo interesował się zarówno postaciami podejrzanych, jak i funkcjonowaniem systemu karnego; początkowo „powieść o mordercy” miała zresztą dotyczyć właśnie środowiska sądowniczego.
Henri Vincenot wskazywał, że bliskie sąsiedztwo domu Zoli w Medanie i nowo otwartej linii kolejowej z Paryża do Hawru zainteresowało pisarza kwestią rozwoju kolejnictwa, a wręcz wytworzyło u niego obsesję na punkcie pociągów jako nowego elementu rzeczywistości społecznej i zarazem symbolu i nośnika postępu. Przez krótki czas Zola był wręcz skłonny wierzyć, że szybkie przemieszczanie się, jakie umożliwiają koleje, zapobiegnie wojnom i klęskom humanitarnym. Pisarz spędzał wiele czasu obserwując przejazdy pociągów, w tym ekspresu do Hawru, który odegra decydującą rolę w powstałej ostatecznie powieści. Wielokrotnie odwiedzał paryskie dworce i maszynownię w Batignolles, rysował i opisywał strukturę linii kolejowej i mostu kolejowego, zastanawiał się również nad specyfiką życia pracowników kolei. W 1878, w czasie spotkania z Edmondo De Amicisem opowiadał mu o planowanym utworze, w którym miały pojawić się liczne sceny związane z kolejnictwem, w tym opis wysiłku maszynisty i lokomotywy oraz scena wypadku. Ten ostatni koncept miał silny związek z jednym z koszmarów nękających Zolę, który kilkakrotnie zwierzał się swojemu lekarzowi z irracjonalnego lęku przed jazdą pociągiem w tunelu: obawiał się, że dwa wjazdy do tunelu zawalą się, grzebiąc żywcem pasażerów pojazdu.
W 1882 projekt powieści o pociągach był na tyle skonkretyzowany, że Zola był już w stanie zaprezentować ogólne tło utworu, faktycznie wykorzystane później w "Bestii ludzkiej": puste równiny, przez które przejeżdża ekspres, samotny dom przy torach i kobietę z chorągiewką przy przejeździe kolejowym, co razem tworzyło poczucie izolacji. Dwa lata później, według wspomnień braci Goncourtów, Zola miał już pracować nad powieścią, której głównym bohaterem był kolejarz, a w której miał się pojawić motyw strajku i sądownictwa. Sugerowałoby to pierwotną łączność między "Bestią ludzką" a "Germinalem", co wydaje się dość prawdopodobne w świetle planów Zoli związanych z postacią Stefana Lantiera, który w powieści "W matni" przygotowywał się do pracy w zawodzie maszynisty, pisarz zdecydował się uczynić go górnikiem dopiero podczas zbierania materiałów do "Germinala".
Ostateczny projekt powieści powstał, gdy Zola połączył wątek kolei z planowaną już wcześniej powieścią o „zwierzęciu ludzkim” popełniającym zbrodnię oraz z powieścią o sądownictwie. Konkretyzacja literackiego konceptu nastąpiła pod wpływem rozwijającej się filozoficznej dyskusji o zabójstwie i „prawie do zabijania” przez jednostki wybitne (podobne podłoże miały, chętnie zresztą czytane we Francji, powieści Dostojewskiego). Równolegle szybki rozwój przeżywała medycyna sądowa, antropologia i kryminologia, a w 1887 ogromną poczytność zyskało studium "Człowiek zbrodniarz" napisane przez antropologa włoskiego Cesare Lombroso oraz poświęcone analogicznej tematyce prace Gabriela Tarde'a. Zola popierał zawarte w obydwu tomach tezy o społecznym i antropologicznym podłożu zbrodni, które mogą być wywołane zarówno czynnikami czysto środowiskowymi, jak i obciążeniem dziedzicznym. W 1886 pisarz już zupełnie konkretnie zapowiadał powieść o zbrodni i o kolejnictwie. Zainteresowanie dziełem jeszcze przed jego powstaniem było na tyle duże, że do autora zgłosili się przedstawiciele związków zawodowych kolejarzy, którzy liczyli na to, że planowana powieść odegra ważną rolę w nagłaśnianiu wyzysku pracowników kolei, podobnie jak "Germinal" zwiększył powszechne zainteresowanie losem górników.
Wpływ autentycznych epizodów.
Zachowane notatki pisarza wykazują, że Zola świadomie wykorzystał w fabule "Bestii ludzkiej" co najmniej trzy znane mu z prasy autentyczne sprawy kryminalne: sprawę małżonków Feynarou oraz zabójstwa prefekta departamentu Eure Barreme'a oraz znanego procesarskiego polityka Poinsota. Z pierwszej historii pisarz zaczerpnął motyw zabójstwa z zemsty: Gabriela Feynarou zdradzała męża z pracownikiem jego apteki, a po wykryciu romansu została przez męża zmuszona do wzięcia udziału w zamordowaniu kochanka. Dokonało się ono w opuszczonym domu w miejscowości Chatou. Zabójstwa Barreme'a i Poinsota zostały dokonane w pociągach, a ich sprawcy nigdy nie zostali odnalezieni. Obydwie sprawy stały się jednak pretekstem do rozpętania gwałtownych kampanii antyrządowych. Wykorzystanie autentycznych epizodów przyspieszyło prace nad tworzeniem zasadniczej akcji powieści, która została naszkicowana jako ostatnia.
Treść.
Główny bohater utworu, Jakub Lantier, pracuje jako maszynista na dworcu w Le Havre, jeżdżąc lokomotywą, którą pieszczotliwie nazywa "Lison". Jakub ukrywa przed wszystkimi swoją chorobę psychiczną: pragnie posiąść kobietę, a następnie ją zamordować. Jedynie praca – szybka jazda pociągiem – umie odwieść jego myśli od pożądanego morderstwa.
Któregoś dnia Lison z powodu awarii nie jest w stanie wyjechać z Hawru; otrzymawszy przymusowy urlop Jakub przyjeżdża na wieś do swojej ciotki od strony ojca, Fazji Misard, żony zawiadowcy lokalnej stacyjki kolejowej Croix de Maufras. Ciotka podejrzewa męża o to, że ten od pewnego czasu podtruwa ją, chcąc przejąć 1000 franków posagu, którym nigdy nie chciała się z nim dzielić. Kobieta ukryła pieniądze w znanym tylko sobie miejscu i oznajmia Jakubowi, że raczej zginie, niż odda choć część tej sumy. Jakub spotyka się też z jej córką Florą, która jest w nim zakochana. Uwiedziony przez nią, na nowo czuje pragnienie zabójstwa młodej kobiety, jednak w ostatniej chwili udaje mu się uciec od niej. Dociera do torów kolejowych, gdzie przez mgnienie oka widzi scenę morderstwa w pociągu wyjeżdżającym z tunelu. Wydaje mu się, że podsunęła mu ją jego własna wyobraźnia, jednak kilkaset metrów dalej Misard i jego pomocnicy znajdują na torach martwe ciało, które, jak się okazuje, należy do jednego z królów przemysłu kolejowego – Grandmorina.
Morderstwo było dziełem zawiadowcy stacji w Hawrze, Roubauda, i jego żony Seweryny. Roubaud tego samego dnia dowiedział się, że jego żona, przybrana córka Grandmorina, była jako dziecko molestowana seksualnie przez swojego opiekuna. Zmusił żonę do napisania bileciku, w którym Seweryna prosiła Grandmorina o wyjazd z Paryża ekspresem do Hawru. Tam, w tunelu Barentin tuż przed Croix de Maufras, dochodzi do zabójstwa. Śmierć wpływowego i bogatego człowieka jest ogromnym skandalem politycznym – natychmiast budzi opowieści o pedofilskich skłonnościach ofiary. Seweryna, która w testamencie zmarłego otrzymała od niego posiadłość w Croix de Maufras, staje się razem z mężem jedną z podejrzanych. Oboje zostają przesłuchani przez sędziego śledczego Denizeta, wezwany na świadka zostaje również Jakub. Chociaż rozpoznaje morderców, jest zbyt oczarowany Seweryną, by wydać ją wymiarowi sprawiedliwości. Celowo wprowadza śledczych w błąd. Denizet początkowo chce kontynuować śledztwo, twierdząc, że winien jest recydywista Cabuche, mieszkaniec okolic Barentin. Miał on poważny motyw: jego przyjaciółka Ludwika, siostra Flory, po zamążpójściu Seweryny została pokojówką w domu siostry Grandmorina, została przez niego zgwałcona, a broniąc się, zraniła się, co razem z ogólnym szokiem spowodowało jej śmierć. Camy-Lamotte, wpływowy współpracownik Grandmorina, przekonuje jednak śledczego do umorzenia sprawy jako zbyt ryzykownej politycznie. Czyni to, chociaż ma w ręku dowód winy Seweryny: napisany przez nią bilecik, w którym prosi Grandmorina o wyjazd z Paryża.
Jakub i Seweryna zostają kochankami, szczęście sprawia, że młody maszynista przestaje odczuwać pragnienie zbrodni i wierzy, że został uleczony. Mąż Seweryny z czasem dowiaduje się o wszystkim, ale nie protestuje; po morderstwie został nałogowym hazardzistą i pijakiem. W małżeństwie coraz częściej dochodzi do kłótni. Tymczasem Flora, dowiedziawszy się o kochance Jakuba, postanawia zabić oboje w katastrofie kolejowej, którą prowokuje na stacyjce w Croix de Maufras. Pociąg wpada na wóz wyładowany kamieniami; jest kilkunastu zabitych, lecz Jakub i Seweryna wychodzą z wypadku cało. Zrozpaczona i świadoma możliwej odpowiedzialności za doprowadzenie do wypadku Flora popełnia samobójstwo rzucając się pod pociąg.
Seweryna namawia Jakuba, by zabił jej męża i uciekł z nią do Ameryki. Jakub nie jest jednak zdolny do morderstwa z zimną krwią, chociaż czuje powracającą chorobę od czasu, gdy Seweryna ze szczegółami opisała mu śmierć Grandmorina. Gdy pierwsza próba zabójstwa z tego powodu zawodzi, Seweryna szykuje na męża pułapkę w domu w Croix de Maufras. Licząc, że skłoni tym kochanka do morderstwa jej męża, Seweryna uwodzi go i kokietuje; w rezultacie Jakub ulega atakowi szału i zabija ją, po czym ucieka. O zabójstwo zostają oskarżeni Roubaud, który chwilę później wchodzi do domu i zostaje znaleziony z martwą żoną na rękach, oraz Cabuche, zakochany platonicznie w widzianej kilkakrotnie Sewerynie, również znajdujący się w pobliżu miejsca zbrodni. Jakub, ponownie wezwany na świadka, nie mówi przed sądem prawdy i spokojnie dopuszcza do skazania Roubauda na dożywotnie ciężkie roboty. Zostaje wznowione śledztwo w sprawie śmierci Grandmorina – tu Denizet nie ma już żadnych wątpliwości co do winy Cabuche'a, chociaż Roubaud wyznaje prawdę, byle zostać uniewinnionym od zarzutu zabójstwa żony. Jego wersja zostaje jednak uznana za nieprawdopodobną. Również i tu skazany zostaje niewinny człowiek.
W kilka miesięcy później zaczyna się wojna z Prusami; Jakub jest odpowiedzialny za dowóz żołnierzy na front. W czasie jazdy, gdy pociąg z żołnierzami gna na pełnej prędkości, dochodzi do bójki o kobietę między nim a mechanikiem Pecqueux. Obaj wypadają z pociągu i giną pod kołami, tymczasem pojazd, niekontrolowany przez nikogo, gna naprzód, wypełniony śpiewającym wojskiem.
Cechy i przesłanie utworu.
Bohaterowie i ich konstrukcja.
Konstrukcja i sposób charakteryzowania bohaterów.
Postacie "Bestii ludzkiej" są całkowicie zdeterminowane przez swoje pochodzenie, odziedziczone cechy charakteru, w mniejszym stopniu środowisko lub konkretne okoliczności. Wyraźnie widoczne jest, że Zola konstruował bohaterów powieści w celu udowodnienia konkretnych, z góry założonych tez, co zdradza nawet fizjonomia większości głównych postaci (Jakub i Misard posiadają „fizyczne rysy zabójców”, twarz Seweryny wyraża zniszczoną delikatność i niewinność, Flora jest ucieleśnieniem prostej mieszkanki wsi). O istnieniu „morderczych instynktów” świadczy również powracający motyw „zwierzęcia” tkwiącego w psychice bohaterów, wywołującego u nich nagłe kryzysy osobowości i zmuszające ich do destrukcyjnego działania. Chociaż motyw „zewnętrznej siły”, określanej jako „to” (fr. ça), która wymusza pewne zachowania człowieka, pojawiał się już we wcześniejszych tomach cyklu, w "Bestii ludzkiej" powtarza się on najbardziej konsekwentnie i wywołuje najbardziej ekstremalne zachowania. Postacie nie są głębiej opisane psychologicznie, poza analizą ich postępowania w niektórych momentach akcji ich charakteryzacja dokonuje się jedynie poprzez akumulację informacji o zatrudnieniu, zainteresowaniach, wyglądzie itp.. Zola opiera opis każdej postaci na kilku wyrazistych cechach (fizycznych lub psychicznych), które wywołuje przy każdym pojawieniu się danego bohatera – np. Roubaud wielokrotnie jest opisywany jako człowiek wykonujący surowe gesty, Flora – jako „dziewica i wojowniczka”, zaś Seweryna – jako kobieta o niepokojącym wyrazie oczu.
Motyw morderstwa.
"Bestia ludzka" i "Zbrodnia i kara".
"Bestię ludzką" uważa się za szczytowy punkt naturalistycznej koncepcji dziedziczenia – ukazanie człowieka, który jedynie przez czynniki genetyczne, wzmacniające „pierwotne instynkty”, jest zmuszony do popełniania zbrodni. Martin Bernard dokonał interesującego zestawienia "Bestii ludzkiej" ze "Zbrodnią i karą", wskazując różnice w motywacji bohatera – zabójcy jako wyraz ogólnych różnic tendencji w ówczesnej literaturze zachodniej i rosyjskiej . Notabene, Zola nie tylko znał wymienioną powieść Dostojewskiego, ale też, jak wynika z zachowanych notatek, pragnął, by zaplanowana wcześniej „powieść o mordercy” była porównywalna z dziełem rosyjskiego pisarza . W odróżnieniu jednak od Dostojewskiego, którego Raskolnikow tworzy filozoficzną obudowę popełnionego morderstwa, Zola traktuje zabójstwo jako możliwe jedynie w momencie „zezwierzęcenia się” człowieka, chwilowego zwycięstwa instynktu nad rozumem. Bohater utworu, chociaż chory psychicznie, nie jest w stanie zabić na zimno, popełnia zbrodnię popchnięty do niej przez pomnożony przez chorobę zabójczy instynkt, niemal fizycznie czuje „zwierzęcą” stronę swojej natury. Z podobnych pobudek wynikają również inne, pozornie wyrozumowane zbrodnie: zabójstwo Grandmorina jest rezultatem zazdrości, Seweryna planuje morderstwo męża wiedziona pożądaniem. W ten sposób powieść miała wyrażać konflikt zwierzęcej i rozumowej natury człowieka, którą symbolizują w utworze pociągi, symbol postępu i potęgi umysłu ludzkiego. Autor podkreśla przy tym, że zerwanie z postępowaniem godnym człowieka jest nieodwracalne: Roubaud po upływie pewnego czasu od zabójstwa zaczyna pić, toleruje kochanka żony, nie dba o rodzinę, zaniedbuje pracę, w której niegdyś był wzorem.
Specyficznym odwołaniem się do Dostojewskiego jest w powieści postać sędziego Denizeta, ambitnego i inteligentnego człowieka, który swoim „rozumowym” spojrzeniem na zbrodnię i próbą dedukcyjnego wskazania morderców Grandmorina, a następnie Seweryny, za każdym razem tworzy pozornie logiczny ciąg wydarzeń, który prowadzi jednak do niewłaściwej osoby. Rezultatem takiego sposobu rozumowania – razem z fałszywymi zeznaniami Jakuba w obydwu przypadkach – jest najpierw podejrzenie, a w drugim przypadku skazanie niewinnych osób. Taki zbieg okoliczności równocześnie jest krytyką francuskiego sądownictwa.
"Bestia ludzka" i "Człowiek-zbrodniarz".
Zola zupełnie jawnie czerpał elementy koncepcji zbrodni od Lombrosa. Przejął nawet jego pogląd o istnieniu fizycznych wskaźników „predyspozycji do przestępstwa”, jakie widoczne są u Jakuba, Misarda, Roubauda, a być może także Flory – mowa o niskim czole, braku zarostu lub słabym jego występowaniu, włosach w nieładzie, ostrych rysach twarzy. Podkreślał, że żaden stopień rozwoju cywilizacyjnego ani nawet codzienne zetknięcie się z najnowszymi wynalazkami nie zlikwiduje pierwotnych, niekiedy przerażających instynktów człowieka. Jakub pozostaje predestynowany do morderstwa, chociaż pracuje w otoczeniu pociągów-symboli postępu. Podobnie rzecz wygląda w wypadku Roubauda. Nawet zresztą wynalazki ludzkiej myśli technicznej noszą znamiona destrukcyjnych instynktów ludzi – pociągi, niosące postęp, są równocześnie potężnymi maszynami, które źle pokierowane mają potężne możliwości niszczenia.
"Bestia ludzka" jako "roman noir".
Zola wykorzystuje w powieści wiele elementów powieści grozy z I poł. XIX wieku, mimo wpisania całości w industrialny, pozornie niedający się pogodzić z jej konwencją krajobraz. Wstrząsającą momentami atmosferę utworu tworzy poprzez opisy miejsc: odciętego od świata, na poły dzikiego Croix de Maufras ze szczególnie niepokojącym, samotnym i zaniedbanym domem Grandmorina odziedziczonym przez Roubaudów, zalanego krwią przedziału Grandmorina, nieoświetlonych maszynowni i tuneli kolejowych i wreszcie samych pociągów, ukazanych jako istoty na poły autonomiczne, niecałkowicie podległe człowiekowi, zdolne do jego zniszczenia (jak w scenie końcowej).
Efekt grozy uzyskanej przez opisy miejsc potęguje jeszcze powtarzalność zachodzących w nich tragicznych wydarzeń: Flora popełnia samobójstwo w tym samym tunelu, w którym Roubaud zaatakował nożem Grandmorina, zaś Seweryna ginie w domu, gdzie wcześniej była molestowana przez swojego przybranego ojca. Samo Croix de Maufras stanie się natomiast areną dramatycznej katastrofy sprowokowanej przez Florę. Nawet w momentach, kiedy dane miejsce nie jest areną zbrodni, panuje w nim atmosfera samotności, oderwania od świata zwykłych ludzi, co ma bezpośrednie przełożenie na psychikę bohaterów (czego najbardziej dosłownym przykładem jest depresja ciotki Fasi, niegdyś pełnej życia kobiety). W celu podporządkowania przestrzeni przesłaniu książki Zola połączył wiele autentycznych lokalizacji w Paryżu i na linii kolejowej do Hawru z miejscami, jakie powstały w jego wyobraźni.
Szczególne napięcie panuje również w tych scenach utworu, kiedy jest mowa o minionych tragediach i zbrodniach, ważną rolę odgrywają efekty oświetlenia. Po tym, jak z trudem zrezygnował z zamordowania Flory, Jakub ogląda razem z nią śmiertelne rany Grandmorina w nocy, przy jednej lampie; czerwone refleksy świetlne pojawiają się na suficie, kiedy Seweryna opowiada kochankowi o zabójstwie popełnionym przez jej męża. Istotne jest rozgrywanie się kluczowych momentów utworu na dwóch płaszczyznach: słów i myśli – kiedy Jakub wprowadza w błąd Denizeta, fałszywie opisując mordercę Grandmorina, w rzeczywistości coraz wyraźniej widzi, że prawdziwym sprawcą jest stojący przez nim Roubaud. Również w momencie, gdy Jakub słucha opowieści kochanki o śmierci Grandmorina, domaga się szczegółów morderstwa, by stymulować swoje na nowo rozbudzone pragnienie zbrodni. Lanoux uważa, iż Zola w tych momentach dokonał zaczątków psychoanalizy.
Zola powtarza w "Bestii ludzkiej" motyw obecności zamordowanego między mordercami, jaki po raz pierwszy zastosował w powieści "Teresa Raquin". Fizycznym przypomnieniem o zabitym Grandmorinie jest ukryty pod podłogą zegarek i skradzione mu pieniądze, które małżonkowie zabrali, by upozorować rabunkowy motyw morderstwa. Roubaudowie nie są zdolni ani do wykorzystania tych zasobów, ani do ich zniszczenia, jednak kontakt z tymi przedmiotami (np. poprzez dotknięcie parkietu tam, gdzie zostały ukryte) wywołuje u nich widoczny strach. Zola wyraźnie odróżnia jednak ten lęk od wyrzutów sumienia: irracjonalna obawa w żadnym stopniu nie dotyczy noża-narzędzia zbrodni, który normalnie służy małżonkom. Roubaud wydaje pieniądze Grandmorina dopiero wtedy, kiedy jego „zezwierzęcenie” osiągnie szczytowy poziom.
Wykorzystując te elementy estetyki "roman noir", Zola nie przestaje subtelnie parodiować niektórych komponentów typowych dla utworów poruszających problem zabójstwa w sposób jego zdaniem niewłaściwy, np. powieści sensacyjnych i detektywistycznych. Jest to widoczne w scenie śledztwa Denizeta, kiedy rozbudowana scena przesłuchania nie służy odgadnięciu tożsamości zabójców (którzy są czytelnikowi znani od początku), ale wręcz przeciwnie – ukazuje, jak wymiar sprawiedliwości trafia na fałszywy trop, a następnie sztucznie utwierdza się w przekonaniu o jego słuszności. Nawet przyznanie się do winy – zwyczajowo przyjmowane w powieściach detektywistycznych – w "Bestii ludzkiej" nie jest w stanie zmienić fałszywie wyrozumowanego sposobu myślenia sędziego. Taki zabieg parodystyczny pojawił się jednak w koncepcji autora w późniejszej fazie prac nad powieścią. Zola wahał się, czy ujawnienie morderców nie zniszczy ogólnej atmosfery dzieła.
Pesymizm i motyw śmierci.
Według Alaina de Lattre’a, "Bestia ludzka", obok "Dzieła", jest powieścią, w której w szczególny sposób wyraził się powracający w twórczości Zoli pesymizm i przekonanie, że życie jest w istocie przyglądaniem się śmierci. Myśl o śmierci towarzyszy niektórym bohaterom stale (Fazja pozostaje w strachu przed otruciem, Jakub pragnie morderstwa kobiety, Seweryna wspomina zabójstwo Grandmorina, a następnie podburza kochanka do pozbawienia życia jej męża), zwykle łączy się z nią pożądanie lub strach. Wyjątkiem na tym tle jest postać Flory, która z własnego wyboru postanawia popełnić samobójstwo, a następnie w pełni świadomie idzie naprzeciw jadącego pociągu. Zachowanie Flory ukazuje symbolicznie walkę życia ze śmiercią, która musi skończyć się klęską i całkowitym unicestwieniem. Również Guy Robert, jeden z pierwszych analityków twórczości Zoli jako całości, widział w "Bestii ludzkiej" wyraz nękającej autora obsesji śmierci i katastrofy; zestawiał on mit oczyszczającej katastrofy, jaki pojawi się w "Klęsce", z jego zapowiedzią w finałowej scenie "Bestii ludzkiej".
Analiza francuskiego kolejnictwa.
Drugim wielkim tematem utworu jest niezwykle szczegółowa analiza środowiska kolejarskiego w epoce, gdy ten rodzaj transportu rozwijał się we Francji najdynamiczniej. Zola opisuje autentyczne maszyny, dworce kolejowe (był w Hawrze i rozmawiał z szefem stacji), zaś charaktery robotników (Dauvergne, Pecqueux, w mniejszym stopniu Misard) oparł na rozmowach z wieloma z nich . Osobiście odbył nawet podróż na lokomotywie, zaś słownictwo techniczne czerpał z niedawno wydanej książki Lefevre’a poświęconej budowie pociągów. Równocześnie w ich opisie zmonumentalizował i ożywił liczne opisywane przedmioty martwe, przede wszystkim lokomotywę Lison (czyniąc ją, według określenia Armanda Lanoux „dziwotworem”, podobnie jak paryskie Hale w "Brzuchu Paryża" i kopalnie w "Germinalu"). W celu maksymalnego ujednolicenia utworu, niedopuszczenia, by sprawiał wrażenie kilku zestawionych ze sobą tematów (koleje, polityka, mord), Zola możliwie silnie kondensował akcję, ściśle łącząc opis środowiska kolejowego z właściwą akcją książki, odwracając obecną w innych utworach tendencję do wprowadzania opisów jako tła.
Linia kolejowa jest równocześnie w powieści czymś więcej niż drobiazgowo opisanym miejscem akcji. Zola czyni z niej „miejsce fascynacji” ("lieu de fascination"), które w irracjonalny sposób przyciąga bohaterów, nawet jeśli powrót w nie wiąże się z dramatycznymi wspomnieniami lub wprost prowadzi do nieszczęścia. Motyw miejsc o szczególnym znaczeniu, przekraczającym racjonalne pojmowanie, powraca również w innych tomach cyklu powieściowego.
Polityka.
"Bestia ludzka" zawiera satyrę na system polityczny i sądowniczy II Cesarstwa. Zola podkreśla bliskie związki elit władzy z elitami finansowymi, bezpośrednie wykorzystywanie skandali obyczajowych i prawnych do załatwiania politycznych porachunków (sprawa Grandmorina zostaje pośpiesznie umorzona, gdyż Camy-Lamotte obawia się, że zabójców będzie bronił adwokat-opozycjonista, co przed wyborami może kosztować rząd nieco poparcia). Warto podkreślić, że opis gwałtownej reakcji prasy i polityków na zabójstwo znanego przedsiębiorcy Zola oparł na autentycznym wydarzeniu z 1860 – zabójstwie polityka Poinsota w pociągu z Paryża do Troyes. Sprawca tego czynu nie został nigdy odnaleziony, podejrzewano o niego na poły mitycznego zbrodniarza Charlesa Juda. Całe Cesarstwo jest zresztą przedstawione w powieści jako system skorumpowany, oparty na kumoterstwie (dzięki małżeństwu z Seweryną Roubaud korzysta z protekcji Grandmorina, co jest o wiele poważniejszym czynnikiem pozwalającym na awans w pracy niż sumienne wykonywanie przezeń obowiązków) i przez to skazany na rychłą klęskę.
Motyw postępu.
Ważnym elementem utworu była również scena finałowa, w której pociąg bez maszynisty, wypełniony ogarniętymi patriotyczną gorączką pijanymi żołnierzami, pędzi przez ciemności. Scena ta, choć w pierwszej kolejności obrazowała los Cesarstwa, sugerowała, że jego upadek może jednak odegrać rolę progresywną: narrator podkreśla, że mimo całkowitego braku kontroli nad maszyną podążała ona naprzód, który to kierunek symbolizuje u Zoli postęp. Pisarz nie podejmuje się wskazania konkretnych rezultatów postępu, co wyraża upadek jego pierwotnych ogromnych nadziei związanych z kolejnictwem.
Recepcja.
Powieść zebrała skrajnie różne recenzje. Z zachwytem pisali o niej recenzenci gazety "Le Figaro" oraz Anatole France. Ten ostatni porównał epicki talent Zoli do rozmachu dzieł Homera. Dla Jules Lemaitre’a "Bestia ludzka" była najdoskonalszą nowoczesną opowieścią o chaosie i uniwersalnych, pierwotnych cechach ludzkiej duszy. Paul Ginisty w "Gil Blas" podkreślał talent epicki Zoli, jednak skrytykował dokonane w utworze połączenie motywów kolejnictwa i zbrodni, uważając je za zupełnie nietrafione. Adolphe Brisson z kolei podziwiał analizę środowisk związanych z pociągami oraz sam koncept utworu, jednak krytykował rysunek psychologiczny postaci. Charles Bigot w "la Revue bleue" pisał, iż nigdy wcześniej nie spotkał się z taką obfitością zbrodni w jednej książce. Część recenzentów uznała natomiast, że powieść jest przede wszystkim przerażającym utworem sensacyjnym bez głębszego sensu filozoficznego. Najbardziej surowym krytykiem okazał się Augustin Filon, który swoją recenzję zatytułował "Za dużo pociągów! Za dużo zbrodni!" ("Trop de trains! trop de crimes!"). Sam Lombroso był szczerze zadziwiony konceptem, w którym tak wielu morderców przypadkowo spotyka się na jednej mało uczęszczanej stacji kolejowej. Przeciwną opinię wyraził lekarz Jules Hericourt, który poświęcił szerszy artykuł zatytułowany "La bête humaine de M.Zola et la physiologie de criminel" przedstawionym w utworze postaciom zbrodniarzy i wysoko ocenił zaprezentowaną w utworze analizę. Było to przyczyną ogromnej satysfakcji pisarza.
Różnorodne opinie pojawiały się również u czytelników późniejszych. Romain Rolland nazwał twórczość Zoli „brudnym romantyzmem” i wskazywał, iż "Bestia ludzka" w największym stopniu ukazuje, iż temperament artystyczny Zoli w rzeczywistości słabo pasował do stworzonych przez autora ram cyklu i zasad naturalizmu. Inny zarzut dotyczył często powtarzającego się na kartach utworu zestawienia siły miłości z siłą śmierci oraz stworzenia obrazu namiętności niszczącej, uznawanej przez część krytyków za wydumaną. Z kolei dla Marca Barolego, autora opracowania o motywie pociągu w literaturze francuskiej, właśnie problematyka kolei była w dziele najcenniejsza, a dramatyczne losy głównych bohaterów nie przesłaniały afirmowanej przez Zolę postępowej roli pociągów. Podobnego zdania był reżyser Jean Renoir.
W ostatecznym rozrachunku "Bestia ludzka" okazała się być jedną z popularniejszych części "Rougon-Macquartów", uzyskując w 1972 czwarte miejsce pod względem ilości sprzedanych egzemplarzy od momentu pierwszej edycji.

</doc>
<doc id="1327204" url="https://pl.wikipedia.org/wiki?curid=1327204" title="José Serra">
José Serra

José Serra (ur. 19 marca 1942 w São Paulo) – brazylijski polityk, były senator i minister, były burmistrz miasta São Paulo, gubernator stanu São Paulo w latach 2007–2010. Kandydat w wyborach prezydenckich w 2002 oraz w 2010.
Młodość i edukacja.
Serra urodził się w 1942, jego rodzice byli Włochami. W wieku 22 lat przerwał studia inżynieryjne na Politechnice w São Paulo i w 1964 opuścił kraj, po ustanowieniu w Brazylii dyktatury wojskowej. W latach 1964–1976 przebywał na uchodźstwie, w Chile, Argentynie oraz USA. Podczas pobytu w Chile podjął studia ekonomiczne oraz w 1967 poślubił Monicę Allende, tancerkę Baletu Narodowego, z którą ma dwoje dzieci. W Stanach Zjednoczonych uzyskał tytuł magistra ekonomii na Cornell University, a następnie przez dwa lata pracował w Institute for Advanced Studies w Princeton.
Kariera polityczna.
Do Brazylii powrócił w 1978 po amnestii politycznej. Wykładał wówczas na Uniwersytecie Campinas oraz pisał dla gazety „Folha de São Paulo”. W 1982 objął pierwsze stanowisko polityczne, zostając sekretarzem ds. gospodarki i planowania stanu São Paulo w czasie rządów gubernatora Franca Montoro.
W latach 1986–1994 piastował mandat w Izbie Deputowanych, niższej izbie brazylijskiego parlamentu. Od 1994 do 2002 zasiadał w Senacie z ramienia Partii Socjaldemokratycznej Brazylii (PSDB, "Partido da Social Democracia Brasileira"). Zyskał popularność w czasie prezydentury Fernanda Henrique Cardoso (1994-2002). W jego gabinecie w latach 1995–1996 zajmował stanowisko ministra planowania i budżetu, a następnie od 1998 do 2002 ministra zdrowia. Jako minister zdrowia, wprowadził powszechny program leczenia osób z wirusem HIV i AIDS. Wprowadził zakaz reklamy wszelkich form wyrobów tytoniowych oraz nakaz informacji o szkodliwości palenia tytoniu na opakowaniach wyrobów tytoniowych. Powołał również niezależną agencję ds. zdrowia, „Anvisa”, w skład której weszli profesjonaliści z branży medycznej.
W październiku 2002 jako kandydat Brazylijskiej Partii Socjaldemokratycznej oraz Brazylijskiego Ruchu Demokratycznego wziął udział w wyborach prezydenckich. W pierwszej turze głosowania zdobył 23,2% głosów i zajął drugie miejsce. W drugiej turze przegrał z kandydatem Partii Pracujących, Luisem Inácio Lula da Silvą, stosunkiem głosów 39% do 61%.
Burmistrz i gubernator São Paulo.
José Serra już w 1988 rozpoczął starania o zdobycie władzy w ratuszu São Paulo. W wyborach w 1988 przegrał z kandydatką Partii Pracujących, Luizą Erundiną. W 1996 zrezygnował ze stanowiska ministra i ponownie wziął udział w wyborach, wygranych przez Celso Pitta. Po raz trzeci wystartował w wyborach w 2004. Pokonał wówczas kandydatkę Partii Pracujących, Martę Suplicy, zdobywając w drugiej turze wyborów 55% głosów i 1 stycznia 2005 objął fotel burmistrza São Paulo.
14 marca 2006 zdecydował ubiegać się o stanowisko gubernatora stanu São Paulo w nadchodzących wyborach generalnych. 31 marca 2006 z tego powodu zrezygnował z funkcji burmistrza miasta. Serra zwyciężył już w pierwszej turze wyborów, jako jedyny w dotychczasowej historii stanu, zdobywając prawie 60% głosów. 1 stycznia 2007 objął urząd gubernatora stanu São Paulo na czteroletnią kadencję. 2 kwietnia 2010 zrezygnował ze stanowiska, by ubiegać się o prezydenturę kraju.
W pierwszej turze wyborów prezydenckich 3 października 2010 zajął drugie miejsce z wynikiem 32,6% głosów poparcia, przegrywając z Dilmą Rousseff (46,9% głosów). W drugiej turze wyborów 31 października 2010 przegrał z Roussef stosunkiem głosów 44% do 56%.

</doc>
<doc id="1327205" url="https://pl.wikipedia.org/wiki?curid=1327205" title="Jade Empire">
Jade Empire

Jade Empire – fabularna gra akcji stworzona przez BioWare na konsolę Microsoftu Xbox oraz później przeportowana na Xbox 360. Dwa lata po premierze edycji na platformę Xbox gra została wydana na komputery osobiste jako "Edycja Specjalna". Gra czerpie z motywów wuxia i rozgrywa się w fantastycznym świecie przypominającym Daleki Wschód w różnych epokach historycznych. Walki toczone są w czasie rzeczywistym przy użyciu różnych stylów walki wręcz, bronią oraz magią. Dzięki życiowej energii postaci, chi, postać gracza może leczyć rany oraz wzmacniać swoje ataki.
Fabuła.
Świat.
Akcja rozgrywa się w Jadeitowym Cesarstwie, fikcyjnym państwie dalekiego wschodu opartym na Chinach oraz mitologii chińskiej. Ludzie żyją w swoim wymiarze razem z fantastycznymi stworzeniami, podczas gdy niebiosa są zarządzane przez Nefrytowego Cesarza reprezentowanego przez Niebiańską Biurokrację. Ludzcy czarnoksiężnicy wykorzystują pięć żywiołów do tworzenia czarów. Mieszkańcy Cesarstwa porozumiewają się dwoma językami: niezidentyfikowany język (w grze przedstawiony jako angielski) oraz Tho Fan; niegdyś szeroko rozpowszechniony, jego użytkowników powoli ubywa. W niedalekiej przeszłości Cesarstwa, katastrofalna susza o mało go nie zniszczyła, ale Sun Hai, obecny Cesarz, doprowadził do jej końca, dzięki czemu jest czcony jako zbawca Cesarstwa. Ważne lokalizacje w grze to położona na rubieżach państwa wioska Dwie Rzeki, gdzie rozpoczyna się rozgrywka; Lądowisko Tiena, dawne duże miasto portowe obecnie okryte zła sławą; Cesarska Stolica, siedziba Sun Haia oraz centrum Jadeitowego Cesarstwa; a także Lament, zniszczona świątynia nawiedzona przez duchy jej mieszkańców.
Bohater, którego płeć i imię może wybrać gracz, jest Mnichem Dusz który jako niemowlę został uratowany, gdy armia Sun Li zniszczyła jego pobratymców. W wiosce Dwie Rzeki został wychowany i wytrenowany w sztukach walki przez Mistrza Li. Podczas przygody, bohater poznaje sojuszników. Są to Gwiazda Zaranna, uczennica z Dwóch Rzek która potrafi komunikować się z duchami martwych; Roztropny Zu, pustelnik z mroczną przeszłością; Czarny Wicher, głupkowaty, choć sprytny najemnik; Pantoflarz Hou, dawny gladiator, obecnie piekarz; Dziki Kwiat, dziewczynka której ciało zamieszkują dwa demony: życzliwy Chai Ka oraz okrutny Ya Zhen; Niebo, złodziej który chce się zemścić na zabójcach swojej córki; Szalony Kang, genialny wynalazca który de facto jest wygnanym bogiem, Panem Lao; Zin Bu Magiczny Abak, urzędnik Niebiańskiej Biurokracji zajmujący się spisywaniem szkód wyrządzanych przez bohatera; oraz Księżniczka Sun Lian, córka Sun Haia, wyruszająca na tajne wyprawy pod pseudonimem "Jedwabna Lisica".
Głównym antagonistą jest Sun Hai, obecny władca Jadeitowego Cesarstwa. Jego porucznikiem jest Ręka Śmierci, przyodziany w czarną zbroję przywódca Zabójców Lotosu, którzy dawniej byli zakonnikami, a obecnie sieją terror by wymusić posłuszeństwo wśród obywateli. Antagoniści we wczesnej rozgrywce to Gao Większy i jego syn Gao Mniejszy. Postacie poboczne to Opat Song, przywódca zakonu Mnichów Dusz w Lamencie; oraz Wodna Smoczyca, przewodnik dusz zmarłych oraz opiekun bohatera.
Streszczenie.
Krótko po ukończeniu szkolenia w Dwóch Rzekach, główny bohater pomaga odeprzeć atak przeprowadzony przez jednego z Zabójców Lotosu, przy okazji walcząc z nieumarłymi. Mistrz Li wyjawia bohaterowi, że nazywa się Sun Li i jest bratem Cesarza Sun Haia, sposób w jaki przyczynił się do zniszczenia Lamentu, a także narastające zagrożenie ze strony nieumarłych. Podczas ostatniej sesji treningowej w trakcie której uczeń znajduje amulet Mnichów Dusz, bohatera nawiedza duch Wodnej Smoczycy, która wyjawia że Sun Hai ją zniewolił i że protagonista jest ostatnim Mnichem Dusz. Mistrz Li wyraźnie faworyzuje bohatera wśród swoich uczniów, co wywołuje zazdrość u Gao Mniejszego która doprowadza do jego wygnania. Gao potem porywa Gwiazdę Zaranną i wzywa na pomoc Zabójców Lotosu kupionych przez jego ojca, Gao Większego. Z pomocą Roztropnego Zu, dawnego Zabójcy Lotosu i obecnie pustelnika, bohater pokonuje Gao i ratuje Gwiazdę Zaranną, jednakże dowodzeni przez Rękę Śmierci Zabójcy Lotosu oraz jego porucznik, Wielka Inkwizytor Jia, niszczą Dwie Rzeki i biorą Mistrza Li na zakładnika.
Wykorzystując pojazd powietrzny Gao Większego, bohater podróżuje z towarzyszami do Lądowiska Tiena. Podczas ich pobytu w mieście pokonują Gao Większego i dowiadują się, że Mistrz Li przetrzymywany jest w Cesarskiej Stolicy. Mnich Dusz oprócz tego odnajduje dwa brakujące fragmenty amuletu, zdobywa mapę prądów wietrznych która pozwoli na bezpieczny lot, pomaga miastu poprzez usunięcie klątwy z pobliskiego Lasu Południowego, a także zamyka tamę która spiętrza wodę w rzece, co pozwala miastu ponownie otworzyć port. Do grupy bohatera dołączają też Dziki Kwiat, która broniła jednego z fragmentów amuletu, Czarny Wicher, którego zatrudniono do zabicia potworów w Południowym Lesie; Pantoflarz Hou, który ukrywa się przed swoją żoną; Niebo, który wyzwolił jeńców porwanych przez Zabójców Lotosu; a także Szalony Kang, którego więził Gao Większy. W pobliżu Lądowiska Tiena także poznają Jedwabną Lisicę, która chce obalić Rękę Śmierci.
Grupa bohatera, wykorzystując statek Kanga, podróżuje do Cesarskiej Stolicy, gdzie Jedwabna Lisica po raz pierwszy spotyka ich jako księżniczka Sun Lian. Bohater, podczas pobytu w Stolicy, infiltruje Zabójców Lotosu poprzez branie udziału w turnieju walk. Pozorując dołączenie do nich, eliminuje on kolejnych funkcjonariuszy od środka, przy okazji zdobywając ostatni fragment amuletu. Bohater potem zostaje zaatakowany przez Rękę Śmierci, ale Roztropny Zu odwraca jego uwagę na siebie, każe bohaterowi uciekać, po czym niszczy słupy podtrzymujące sufit siedziby, poświęcając swoje życie. Z pomocą Jedwabnej Lisicy, grupa bohatera wchodzi do Cesarskiego Pałacu, gdzie zastają Cesarza przesłuchującego Mistrza Li. Bohater pokonuje Cesarza w walce, ale Mistrz Li zabija go, po czym zabiera mu amulet i moc Wodnej Smoczycy, co pozwala mu na dokonanie zamachu stanu.
Duch bohatera przetrwał dzięki Wodnej Smoczycy oraz innemu duchowi - opatowi świątyni Lamentu, który wyjawia inną wersję wydarzeń z przeszłości: Mistrz Li spiskował ze swoim bratem w celu zdobycia mocy Wodnej Smoczycy, po czym miał zabić Cesarza po zdobyciu Lamentu. Spisek braci nie doszedł do skutku, gdyż moc Wodnej Smoczycy dała Sun Haiowi nieśmiertelność. Sun Kin został zaś zabity, podczas gdy Sun Li zbiegł i zabił osobę, która uratowała bohatera, by wykorzystać niemowlę będące dziedzicem Mnichów Dusz do zabicia Sun Haia. Informuje też, że Ręka Śmierci to duch Sun Kina, którego Cesarz czarami uwięził w czarnej zbroi należącej wcześniej do Mistrza Li. Zmartwychwstały w Lamencie, bohater odnajduje swoich towarzyszy i odpiera atak sprzymierzeńców Mistrza Li, który wyczuł, że jego dawny uczeń żyje. Mnich Dusz pokonuje Rękę Śmierci i może wybrać, czy wyzwolić ducha Sun Kina ze zbroi, czy uczynić go swoim niewolnikiem. Wróciwszy do Cesarskiego Pałacu, bohater z towarzyszami odnajduje w nim ciało Wodnej Smoczycy, krwawiące wodą która neguje skutki suszy. Dochodzi do konfrontacji Mnicha Dusz z Mistrzem Li.
W zależności od decyzji podjętych przez gracza, rozgrywa się jedno z zakończeń. Jeśli Mnich Dusz podda się Mistrzowi Li, zostaje on uwieczniony jako bohater narodowy który znał swoje miejsce, a samo Cesarstwo zmienia się w dyktaturę. Jeśli ciało Wodnej Smoczycy zostało zbezczeszczone przez Mnicha Dusz, bohater kradnie moc Mistrzowi Li i zostaje nowym Cesarzem. W przypadku gdy Mnich Dusz zniszczy ciało Wodnej Smoczycy i wyzwoli jej ducha, dusze zmarłych będą mogły trafić do zaświatów, a protagonista zostanie uznany przez mieszkańców za bohatera Jadeitowego Cesarstwa.

</doc>
<doc id="1327206" url="https://pl.wikipedia.org/wiki?curid=1327206" title="Tropikalna spastyczna parapareza">
Tropikalna spastyczna parapareza

Tropikalna spastyczna parapareza (ang. tropical spastic paraparesis, TSP) – infekcyjna choroba ośrodkowego układu nerwowego, objawiająca się przewlekłą mielopatią. Czynnikiem etiologicznym choroby jest wirus HTLV-1, ale patogeneza jest niejasna; postuluje się udział procesów autoimmunologicznych. Tropikalna spastyczna parapareza występuje endemicznie w Indiach, Afryce i na Karaibach. Objawy TSP to parestezje, bóle kończyn, osłabienie siły mięśniowej, zwłaszcza w ramionach. Niekiedy występuje nietrzymanie moczu. Rozpoznanie opiera się na stwierdzeniu charakterystycznego obrazu klinicznego i wykazaniu obecności przeciwciał anty-HTLV-1 w płynie mózgowo-rdzeniowym.

</doc>
<doc id="1327208" url="https://pl.wikipedia.org/wiki?curid=1327208" title="Kormoran oliwkowy">
Kormoran oliwkowy

Kormoran oliwkowy ("Nannopterum brasilianum") – gatunek dużego ptaka z rodziny kormoranów (Phalacrocoracidae), zamieszkujący Amerykę Północną (od południa Stanów Zjednoczonych na południe) i Południową. Nie jest zagrożony.
Systematyka i zasięg występowania.
Gatunek umieszczany jest przez niektórych systematyków w rodzajach "Hypoleucos" lub "Phalacrocorax". Wyróżnia się dwa podgatunki "N. brasilianum":
Status.
IUCN uznaje kormorana oliwkowego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji szacuje się na około 2 miliony osobników. BirdLife International uznaje globalny trend liczebności za wzrostowy, choć trendy liczebności niektórych populacji nie są znane.

</doc>
<doc id="1327212" url="https://pl.wikipedia.org/wiki?curid=1327212" title="Phalacrocorax olivaceus">
Phalacrocorax olivaceus



</doc>
<doc id="1327213" url="https://pl.wikipedia.org/wiki?curid=1327213" title="Tropikalny spastyczny niedowład poprzeczny">
Tropikalny spastyczny niedowład poprzeczny



</doc>
<doc id="1327215" url="https://pl.wikipedia.org/wiki?curid=1327215" title="Olesia Forszewa">
Olesia Forszewa

Olesia Aleksandrowna Forszewa, z domu Krasnomowiec (ur. 8 lipca 1979 w Niżnym Tagile) – rosyjska lekkoatletka, medalistka olimpijska i mistrzyni świata.
Specjalizuje się w biegu na 400 m. Jest żoną Dmitrija Forszewa, rosyjskiego lekkoatlety czterystumetrowca. 7 stycznia 2006 w Jekaterynburgu ustanowiła halowy rekord świata na nietypowym dystansie 500 m.
Rekordy życiowe.
Hala.
Forszewa, razem z koleżankami z reprezentacji jest także aktualną halową rekodzistką świata w sztafecie 4 x 400 metrów (3:23,37 2006).

</doc>
<doc id="1327217" url="https://pl.wikipedia.org/wiki?curid=1327217" title="Olesia Krasnomowiec">
Olesia Krasnomowiec



</doc>
<doc id="1327226" url="https://pl.wikipedia.org/wiki?curid=1327226" title="Anton Pfeffer">
Anton Pfeffer

Anton Pfeffer (ur. 17 sierpnia 1965 w Lilienfeld) – piłkarz austriacki grający na pozycji środkowego obrońcy.
Kariera klubowa.
Piłkarską karierę rozpoczął w małym amatorskim klubie o nazwie SV Türnitz. W 1985 roku jako 20-latek podjął treningi w Austrii Wiedeń, do której został ściągnięty przez ówczesnego szkoleniowca zespołu, Hermanna Stessla. W austriackiej Bundeslidze zadebiutował w sezonie 1985/1986 i w debiucie zdobył gola, ale nie wystąpił więcej w żadnym ze spotkań. W pierwszych trzech sezonach był rezerwowym dla takich zawodników jak Erich Obermayer, Robert Frind czy Josef Degeorgi i rozegrał zaledwie 11 spotkań, w których zdobył 2 gole. Miał więc mały udział w zdobyciu mistrzostwa Austrii i Puchar Austrii. W 1990 roku znów wygrał Puchar Austrii oraz Superpuchar Austrii (zdobywał go także w kolejnych trzech latach), a rok później po raz drugi w karierze został mistrzem kraju. W 1992 roku sięgnął z Austrią po dublet, a w sezonie 1992/1993 roku po tytuł mistrzowski. W 1994 roku znów został zdobywcą austriackiego pucharu oraz wicemistrzem Austrii. W tym czasie był już kapitanem zespołu. Od sezonu 1994/1995 Austria z Pfefferem w składzie spisywała się dużo słabiej i do końca swojej kariery nie osiągnął większych sukcesów w lidze i pucharze kraju. Piłkarską karierę zakończył po sezonie 1999/2000. Liczył sobie wówczas 35 lat, a w barwach Austrii rozegrał 396 spotkań i zdobył w nich 19 bramek.
12 sierpnia 2001 został tymczasowym trenerem Austrii zastępując dotychczasowego szkoleniowca zespołu, Arie Haana. W Austrii pracował wspólnie z Walterem Hörmannem do 21 grudnia tego samego roku.
Kariera reprezentacyjna.
W reprezentacji Austrii zadebiutował 6 kwietnia 1988 roku w zremisowanym 2:2 spotkaniu z Grecją. W 1990 roku znalazł się w kadrze Austrii na mundial we Włoszech, na którym wystąpił we dwóch grupowych meczach: z Czechosłowacją (0:1) i z USA (2:1). W 1998 roku został powołany przez Herberta Prohaskę do kadry na Mistrzostwa Świata we Francji. Na tym turnieju zagrał we wszystkich trzech spotkaniach: z Kamerunem (1:1), z Chile (1:1) oraz z Włochami (1:2). Ostatni mecz w reprezentacji rozegrał w 1999 roku przeciwko Hiszpanii (0:9). W kadrze narodowej wystąpił 63 razy i zdobył 1 gola.

</doc>
<doc id="1327229" url="https://pl.wikipedia.org/wiki?curid=1327229" title="Metandienon">
Metandienon

Metandienon, 17α-metylotestosteron – organiczny związek chemiczny z grupy steroidów stosowany jako lek przy niedoborze białka i w rekonwalescencji, a także w celu zapobiegania zanikom mięśniowym po ciężkich chorobach. Bywa wykorzystywany jako środek dopingujący (w takich przypadkach jego stosowanie może prowadzić do uszkodzenia wątroby, przerostu lewej komory serca, agresji i nadmiernego przyrostu masy mięśniowej). . .

</doc>
<doc id="1327238" url="https://pl.wikipedia.org/wiki?curid=1327238" title="Tak! Tak!">
Tak! Tak!

Tak! Tak! – drugi album Obywatela G.C. wydany w 1988 nakładem wytwórni płytowej Polskie Nagrania „Muza”. Album został sprzedany w nakładzie ponad 300 tys. egzemplarzy.
Utwór „Nie pytaj o Polskę” w 2018 roku w 11.notowaniu Polskiego Topu Wszech Czasów radiowej Trójki znalazł się na 1. miejscu, natomiast „Tak… tak… to ja” na 23.miejscu. Ponadto utwór „Nie pytaj o Polskę” w 23., 24. i 25. notowaniu Trójkowego Topu Wszech Czasów był najwyżej notowanym polskim utworem zajmując odpowiednio 14., 15. i 11. miejsce. W 2021 r. w pierwszym notowaniu Polskiego Topu Radia 357 utwór "Nie pytaj o Polskę" zajął 1. miejsce.
Po raz pierwszy na płycie CD został wydany w roku 1988 przez Polskie Nagrania (numer GC 002) w nakładzie 2000 egzemplarzy.
Wytłoczono jeszcze wydanie próbne z tym samym numerem katalogowym, ale bez logo Polskich Nagrań (nakład max. 50 egz.). Oba wyprodukowano w Niemczech Zachodnich.
Lista utworów.
Słowa i muzyka wszystkich utworów: Grzegorz Ciechowski.
Autorzy.
Aranżacja i produkcja nagrań: Grzegorz Ciechowski i Rafał Paczkowski. Reżyseria dźwięku: Rafał Paczkowski. Programowanie wstępne: Paweł Danikiewicz. Nagrań dokonano w Studium Marcelego Latoszka i w Studio S-4 w okresie luty – kwiecień 1988.

</doc>
<doc id="1327239" url="https://pl.wikipedia.org/wiki?curid=1327239" title="Vinícius Bergantin">
Vinícius Bergantin

Vinícius Bergantin (ur. 31 lipca 1980 w Salto) – brazylijski piłkarz występujący na pozycji obrońcy.
Kariera.
Vinícius zawodową karierę rozpoczynał w 2000 roku w klubie Ituano. W 2001 roku trafił do zespołu São Caetano z Campeonato Brasileiro Série A. W tym samym roku wywalczył z nim wicemistrzostwo Brazylii. W 2002 roku odszedł do ekipy SE Gama grającej w Campeonato Brasileiro Série B.
W styczniu 2003 roku Vinícius został wypożyczony do niemieckiego Hannoveru 96 z Bundesligi. Zadebiutował w niej 25 stycznia 2003 roku w zremisowanym 2:2 meczu z Hamburgerem SV. 1 marca 2003 roku w wygranym 2:1 pojedynku z VfL Bochum strzelił pierwszego gola w Bundeslidze. Latem 2003 roku został wykupiony przez Hannover z Gamy. W 2008 roku zajął z nim 8. miejsce w Bundeslidze, które było najwyższym w trakcie gry w tym zespole. Spędził tam w sumie 7,5 roku. W tym czasie rozegrał tam 144 ligowe spotkania i zdobył 9 bramek. Latem 2010 roku odszedł z Hannoveru.
W styczniu 2011 roku podpisał kontrakt z brazylijskim zespołem Americana Futebol występującym w Campeonato Brasileiro Série B. W tym samym roku zakończył tam karierę.
Kariera trenerska.
Vinicius Bergantin przyjął funkcję asystenta trenera Ituano w 2017. W 2021 roku przejął funkcję pierwszego trenera po Mazola Júniorze.

</doc>
<doc id="1327240" url="https://pl.wikipedia.org/wiki?curid=1327240" title="Stella Artois">
Stella Artois

Stella Artois – marka belgijskiego piwa typu lager o zawartości alkoholu 5,2%, warzonego w browarach grupy InBev. Jest to pełne piwo dolnej fermentacji w stylu pilzneńskiego lagera, warzone wyłącznie ze słodu jęczmiennego. Piwo Stella Artois podawane jest w charakterystycznych pokalach.
Historia.
Pierwsze wzmianki na temat browaru, w którym jest aktualnie warzona Stella Artois, pochodzą z roku 1366 z belgijskiego miasta Leuven, w którym założony został browar Den Horen. Nazwa browaru oznacza róg – dęty instrument blaszany, którego wizerunek do dziś widnieje na etykiecie piwa. Browar ten został wykupiony 15 lipca 1717 przez Sebastiana Artois – ówczesnego mistrza piwowarskiego browaru Den Horen, który nadał browarowi swoje nazwisko.
Sama marka powstała w roku 1926, kiedy wyjątkowo udane świąteczne piwo zostało nazwane „Stella” (z łac. "gwiazda").

</doc>
<doc id="1327241" url="https://pl.wikipedia.org/wiki?curid=1327241" title="Ciro Gomes">
Ciro Gomes

Ciro Ferreira Gomes (ur. 6 listopada 1957 w Pindamonhangaba) – brazylijski polityk i prawnik, były minister i gubernator stanu Ceará.
Życiorys.
W latach 1989−1990 zajmował stanowisko burmistrza Fortalezy. Następnie od 15 marca 1991 do 8 października 1994 był gubernatorem stanu Ceará. Od 6 września 1994 do 1 stycznia 1995 sprawował funkcję ministra finansów w rządzie prezydenta Itamara Franco. 
W 1996 roku opuścił Brazylijską Partię Socjaldemokratyczną (PSDB, "Partido da Social Democracia Brasileira") i wstąpił do Socjalistycznej Partii Ludowej (PPS, "Partido Popular Socialista"). Z ramienia tej partii ubiegał się w 1998 oraz 2002 roku o urząd prezydenta. W wyborach w 2002 roku w drugiej turze poparł Luiza Inacio Lula da Silvę. W zamian za poparcie 1 stycznia 2003 został mianowany ministrem integracji narodowej w jego gabinecie. Urząd piastował do 2006 roku. 
Gdy w grudniu 2004 PPS zdecydowała się opuścić koalicję rządową, Gomes pozostał na stanowisku ministra i przeszedł do Brazylijskiej Partii Socjalistycznej (PSB, "Partido Socialista Brasileiro"). W 2006 roku został wybrany do Izby Deputowanych, niższej izby brazylijskiego parlamentu. 
Jest żonaty z brazylijską aktorką Patricią Pillar.

</doc>
<doc id="1327242" url="https://pl.wikipedia.org/wiki?curid=1327242" title="WCAG">
WCAG



</doc>
<doc id="1327246" url="https://pl.wikipedia.org/wiki?curid=1327246" title="Limbo">
Limbo



</doc>
<doc id="1327248" url="https://pl.wikipedia.org/wiki?curid=1327248" title="Carnegie libraries">
Carnegie libraries

Carnegie libraries – sieć ponad 2500 publicznych bibliotek ufundowanych przez amerykańskiego biznesmena szkockiego pochodzenia Andrew Carnegie.
Historia.
Biblioteki powstawały w latach 1893–1919. Pierwsza biblioteka została wybudowana w mieście Dunfermline w Szkocji, w 1883 r. Podobnie jak w pozostałych obiektach nad wejściem znajduje się motto „Niech stanie się światłość”. Pierwsza biblioteka w Stanach Zjednoczonych powstała w Pensylwanii w Allegheny. W mieście tym mieszkał po przyjeździe do USA Andrew Carnegie. Biblioteka w Bridgetown na Barbados była pierwszą biblioteką Carnegie, która powstała poza terytorium Wielkiej Brytanii i Ameryki Północnej. Biblioteka funkcjonowała w tym budynku do sierpnia 2006 roku, gdy musiano ją przenieść z powodu złego stanu technicznego budynku. Pomimo obietnic władz do 2010 roku stary budynek nie został wyremontowany. 7 listopada 1917 roku realizacja programu została zakończona z powodu przystąpienia Stanów Zjednoczonych do wojny. Fundacja działała jeszcze przez kilka lat wspierając powstawanie bibliotek na które już została wypłacona dotacja.
Lokalizacja bibliotek.
Większość bibliotek powstało w Stanach Zjednoczonych i Wielkiej Brytanii. Prośby o wsparcie w budowie bibliotek wysyłały również kolonie. Dzięki fundacji powstały nowe biblioteki w: Barbados (1903), St.Lucia (1916), Dominika (1905), Saint Vincent (1906), Trinidad (1914) i Gujanie (1906). W Nowej Zelandii w latach 1908–1916 została sfinansowana budowa 18 bibliotek.

</doc>
<doc id="1327249" url="https://pl.wikipedia.org/wiki?curid=1327249" title="Ibuki (góra)">
Ibuki (góra)

 – góra w Japonii o wysokości 1 377 m n.p.m. na granicy prefektur: Shiga i Gifu. Góra Ibuki jest najwyższym wzniesieniem w prefekturze Shiga. Należy do 100 najsławniejszych gór w Japonii, 100 gór regionu Kansai i 50 gór prefektury Shiga. 
Charakterystyka.
Góra Ibuki jest największym wzniesieniem w paśmie Ibuki, które rozpościera się z północy na południe wzdłuż granicy prefektur: Shiga i Gifu. 
Na południowym końcu pasma znajduje się mała równina, która stała się jednym z ważniejszych miejsc w historii Japonii, miejscem bitwy pod Sekigaharą.
Natura.
Góra Ibuki jest znana z rekordów największej pokrywy śnieżnej. W dniu 14 lutego 1927 roku na szczycie góry głębokość śniegu wyniosła 11,82 metra.
Zbocza góry obfitują w bujną faunę i florę. Obecnie, góra zmieniła znacznie swój kształt na skutek intensywnego wydobywania wapienia, a przyroda została zniszczona przez rozwijającą się turystykę (latem – wspinaczka, zimą – narciarstwo). Jest to bowiem miejsce wypoczynku m.in. mieszkańców Osaki i Nagoi.
Szlaki.
Góra Ibuki jest dość łatwo osiągalna nawet dla niewprawionych turystów. Istnieje kilka sposobów dostania się na szczyt. Najłatwiej jest skorzystać z Ibuki Driveway. Zajmuje to pieszo około 10 minut. Można też wykorzystać wyciąg narciarski do górnej stacji "Sangome" i dalej spacerem na szczyt. Razem zajmuje to około 2 godzin. Najdłuższa trasa piesza, to wspinaczka od podnóża góry, zajmująca około 8 godzin. Wielu turystów zaczyna wspinaczkę z przystanku autobusowego Ibuki-Tozanguchi, który jest oddalony o 10 minut jazdy autobusem od stacji Ōmi-Nagaoka na magistrali Tōkaidō.

</doc>
<doc id="1327250" url="https://pl.wikipedia.org/wiki?curid=1327250" title="Metandrostenolon">
Metandrostenolon



</doc>
<doc id="1327251" url="https://pl.wikipedia.org/wiki?curid=1327251" title="Antony Head">
Antony Head

Antony Henry Head, 1. wicehrabia Head GCMG, CBE (ur. 1906, zm. 1983) – brytyjski polityk, członek Partii Konserwatywnej, minister w rządach Winstona Churchilla i Anthony’ego Edena.
Życiorys.
Wykształcenie odebrał w Eton College oraz w Royal Military Academy Sandhurst. Następnie służył 15/19 Pułku Huzarów King’s Royal oraz w Life Guards. Walczył podczas II wojny światowej i dosłużył się rangi brygadiera. W 1945 r. został wybrany do Izby Gmin z okręgu Carshalton. Po powrocie konserwatystów do władzy w 1951 r. został ministrem wojny. W latach 1956–1957 był ministrem obrony. W 1960 r. otrzymał tytuł 1. wicehrabiego Head i zasiadł w Izbie Lordów.
Życie prywatne.
23 lipca 1935 r. poślubił lady Dorotheę Louise Ashley-Cooper (ur. 29 kwietnia 1907), córkę Anthony’ego Ashleya-Coopera, 9. hrabiego Shaftesbury, i lady Constance Grosvenor, córki hrabiego Grosvenor. Z małżeństwa narodziło się dwóch synów i dwie córki:

</doc>
<doc id="1327254" url="https://pl.wikipedia.org/wiki?curid=1327254" title="Dianabol">
Dianabol



</doc>
<doc id="1327255" url="https://pl.wikipedia.org/wiki?curid=1327255" title="Roman Majewski">
Roman Majewski

Roman Majewski (ur. 18 września 1962 w Tuszynie) – zakonnik, paulin, w latach 2008 – 2014 przeor klasztoru na Jasnej Górze.
Po rocznym nowicjacie złożył 8 września 1983 śluby zakonne. Święcenia kapłańskie przyjął 20 maja 1989 na Jasnej Górze z rąk biskupa Stanisława Nowaka. W latach 1995–1999 był dyrektorem programowym, a przez kolejne lata dyrektorem Radia Jasna Góra. 23 kwietnia 2008 objął urząd przeora Jasnej Góry, a 2 kwietnia 2011 został wybrany na kolejną kadencję. Pochodzi z parafii św. Witalisa w Tuszynie k. Łodzi. Rodzinna miejscowość to Żeromin (położona ok. 4 km na wschód od Tuszyna). Ukończył Technikum Rolnicze w Czarnocinie.
23 października 2012 w parlamencie w Budapeszcie został odznaczony osobiście przez prezydenta Węgier Jánosa Ádera Krzyżem Średnim Orderu Zasługi Węgier przyznanym na wniosek marszałka parlamentu węgierskiego László Kövéra. Order przyznano mu „w dowód uznania wyjątkowych zasług w dziedzinie pielęgnowania polsko-węgierskich kontaktów historycznych i społecznych”.
Był duszpasterzem w parafii św. Barbary w Częstochowie.
Obecnie posługuje na Węgrzech.

</doc>
<doc id="1327257" url="https://pl.wikipedia.org/wiki?curid=1327257" title="Wicehrabia Head">
Wicehrabia Head

Wicehrabiowie Head 1. kreacji (parostwo Zjednoczonego Królestwa)
Najstarszy syn 2. wicehrabiego Head: Henry Julian Head

</doc>
<doc id="1327259" url="https://pl.wikipedia.org/wiki?curid=1327259" title="Hydropulper">
Hydropulper

Hydropulper – maszyna wykorzystywana między innymi w produkcji papieru toaletowego, służąca do rozdrabniania i rozwłókniania w dużej ilości wody masy celulozowej, makulatury, szmat oraz opakowań do żywności płynnej (tzw. TetraPak) itp.
Hydropulper zalicza się do tzw mokrej części maszyny papierniczej, służy do wirowego rozwłókniania celulozy, makulatury i nadaje się doskonale na niszczenie dokumentów. Nowe modele hydropulperów zaczynają się od symbolu HF a starsze HC

</doc>
<doc id="1327269" url="https://pl.wikipedia.org/wiki?curid=1327269" title="Żiguli">
Żiguli



</doc>
<doc id="1327271" url="https://pl.wikipedia.org/wiki?curid=1327271" title="Mrówinka rudolica">
Mrówinka rudolica

Mrówinka rudolica ("Parmoptila woodhousei") – gatunek małego ptaka z rodziny astryldowatych (Estrildidae), występującego w Afryce Środkowej.
Długość ciała wynosi około 11 cm, masa ciała – około 9,4 g. Żywi się mrówkami i innymi małymi owadami, w tym gąsienicami, do tego zjada owoce.
Systematyka.
Wyróżniono dwa podgatunki "P. woodhousei":
Status.
Międzynarodowa Unia Ochrony Przyrody (IUCN) uznaje mrówinkę rudolicą za gatunek najmniejszej troski (LC, "Least Concern") nieprzerwanie od 1988 (stan w 2020). Wielkość populacji nie została oszacowana, ale ptak ten opisywany jest jako rzadki lub bardzo rzadki. Trend liczebności populacji uznaje się za stabilny.

</doc>
<doc id="1327272" url="https://pl.wikipedia.org/wiki?curid=1327272" title="Lada 2101">
Lada 2101



</doc>
<doc id="1327273" url="https://pl.wikipedia.org/wiki?curid=1327273" title="WAZ 2101">
WAZ 2101



</doc>
<doc id="1327274" url="https://pl.wikipedia.org/wiki?curid=1327274" title="Metanabol">
Metanabol



</doc>
<doc id="1327275" url="https://pl.wikipedia.org/wiki?curid=1327275" title="Ubiratan EC">
Ubiratan EC

Ubiratan Esporte Clube - brazylijski klub piłkarski z siedzibą w mieście Dourados leżącym w stanie Mato Grosso do Sul.
Historia.
"Ubiratan" założony został 5 lutego 1947 roku. W 1986 klub wystąpił w pierwszej lidze brazylijskiej (Campeonato Brasileiro Série A), zajmując w końcowej klasyfikacji 64 miejsce.

</doc>
<doc id="1327276" url="https://pl.wikipedia.org/wiki?curid=1327276" title="Ferocactus latispinus">
Ferocactus latispinus

Ferocactus latispinus – gatunek ferokaktusa pochodzący z Meksyku.
Morfologia i biologia.
Jest szarawozielony, kulisty lub lekko cylindryczny. Rośnie pojedynczo. Osiąga wysokość do 25 cm i średnicę 20 cm. Ma 10-15 żeber, wysokości do 3 cm. Z areoli wyrasta po 8 czerwonawoszarych cierni bocznych, długości do 2,5 cm oraz jeden haczykowaty cierń środkowy, mający ok. 5 cm długości. Kaktus kwitnie latem, jego kwiaty są dzienne, różowe z ciemną pręgą na środku. Mają dzwonkowaty kształt.
Uprawa.
Wymaga pełnego nasłonecznienia i temperatury minimalnej 13 °C.

</doc>
<doc id="1327277" url="https://pl.wikipedia.org/wiki?curid=1327277" title="Aécio Neves">
Aécio Neves

Aécio Neves da Cunha (ur. 10 marca 1960 w Belo Horizonte) – brazylijski polityk, gubernator stanu Minas Gerais w latach 2003–2010.
Życiorys.
Aécio Neves ukończył ekonomię na Pontifícia Universidade Católica de Minas Gerais. Jest wnukiem prezydenta Brazylii Tancreda Nevesa. W 1987 został po raz pierwszy wybrany do Izby Deputowanych brazylijskiego parlamentu ze stanu Minas Gerais. Mandat deputowanego sprawował aż do 2002. W latach 2001–2001 zajmował stanowisku przewodniczącego izby. 1 stycznia 2003 w wyniku wyborów objął urząd gubernatora stanu Minas Gerais. Jest członkiem Brazylijskiej Partii Socjaldemokratycznej ("Partido da Social Democracia Brasileira" – PSDB).
Aécio Neves był głównym kontrkandydatem w wyborach prezydenckich w 2014 dotychczasowej prezydent Dilmy Rousseff, jednak ostatecznie to ona zwyciężyła.

</doc>
<doc id="1327282" url="https://pl.wikipedia.org/wiki?curid=1327282" title="Ubiratan Esporte Clube">
Ubiratan Esporte Clube



</doc>
<doc id="1327291" url="https://pl.wikipedia.org/wiki?curid=1327291" title="Arboretum w Marculach">
Arboretum w Marculach

Arboretum w Marculach – arboretum znajdujące się w odległości 35 km na południe od Radomia, w powiecie radomskim, na terenie Nadleśnictwa Marcule.
Inicjatorem powstania był samorząd Iłży.
Organem prowadzącym jest Regionalna Dyrekcja Lasów Państwowych w Radomiu.
Jest częścią Centrum Edukacji Przyrodniczej w skład którego wchodzi także minimuzeum leśne. Całość utrzymana jest w charakterze parku.
Powierzchnia to 7,9 ha.
Zgromadzono tu około 600 gatunków drzew i krzewów. Najliczniejsze są drzewa z rodzaju klon i magnolia.
Na terenie arboretum znajduje się małe "Alpinarium" z kolekcją roślin górskich (w większości objętych ochroną gatunkową), która służy zachowaniu puli genowej, a w przyszłości może służyć odtworzeniu roślin wymierających.
Są tu prowadzone badania naukowe (np. nad wzrostem i rozwojem roślin oraz reakcją biologiczną introdukowanych drzew i krzewów, a w szczególności nad reakcją na mróz).
We wrześniu 2006 r. z inicjatywy dyrektora Regionalnej Dyrekcji Lasów Państwowych w Radomiu – Dariusza Bąka podsadzono tu "Dąb Jana Pawła II".
Planowane jest utworzenie azylu dla ptaków.
Istnieje możliwość dojazdu Starachowicką Koleją Wąskotorową.
Obecnie można dojechać pociągiem z Iłży (ok. 20 min.). Kolej kursuje w niedziele i długie weekendy.

</doc>
<doc id="1327296" url="https://pl.wikipedia.org/wiki?curid=1327296" title="Tadeusz Szturm de Sztrem">
Tadeusz Szturm de Sztrem

Tadeusz Szturm de Sztrem, pseudonim "Mały" (ur. w Niżnym Nowogrodzie, zm. 17 marca 1968 w Warszawie) – polski działacz socjalistyczny i niepodległościowy.
Młodość w Rosji.
Syn Jana i Marii z Rusieckich.
Tradycja rodzinna utrzymywała, że nazwisko de Sztrem pochodzi z Alzacji. Przodek walczył w oddziałach Jana III Sobieskiego i za waleczność w odsieczy wiedeńskiej został nobilitowany. Do nazwiska de Sztrem dodano pierwszy człon Szturm. Ojciec Jan pełnił różne kierownicze stanowiska w miastach nad Wołgą.
Tadeusz miał jedną siostrę Zofię (1891-1965) później żonę Tadeusza Herfurta oraz trzech braci: Edwarda (1885-1962) – demografa i statystyka, dyrektora Głównego Urzędu Statystycznego, Witolda (1888-1933) – prawnika, działacza PPS i KPP. Najmłodszy Zbigniew (1898-1921) był działaczem Polskiej Organizacji Wojskowej (POW) i podchorążym Wojska Polskiego.
Uczęszczał do szkół w Astrachaniu i gimnazjum w Petersburgu, gdzie zdał maturę i otrzymał złoty medal w 1910. W tym samym roku zmarł jego ojciec, a Tadeusz rozpoczął studia na Wojskowej Akademii Medycznej w Petersburgu skąd po dwóch latach przeniósł się na Wydział Prawa Uniwersytetu Petersburskiego. W okresie studiów rozpoczął pracę jako korepetytor.
Jeszcze w gimnazjum, w wieku 16 lat, wstąpił do Związku Młodzieży Postępowo-Niepodległościowej, a w 1912 został członkiem petersburskiej sekcji PPS. Wiosną 1913 roku w czasie pobytu w Warszawie nawiązał bliższe kontakty z PPS w kraju. Poznał też Zygmunta Zarembę i wstąpił do warszawskiej organizacji PPS-Opozycji. Po powrocie do Petersburga spowodował rozwiązanie sekcji PPS i założenie sekcji PPS-Opozycja. Współtworzył także Związek Socjalistycznej Młodzieży Polskiej, gdzie poznał Tadeusza Hołówkę.
Lata walki o niepodległość 1914-1921.
Zaraz po wybuchu wojny, pod koniec sierpnia 1914, niewielka grupa studentów z Petersburga powiązanych z PPS i PPS-Opozycja przybyła do Warszawy. Byli to Tadeusz Hołówko, Stanisław Jarecki i Tadeusz Szturm de Sztrem. Dołączył do nich Kazimierz Bagiński (Politechnika Lwowska), a wkrótce siostra Tadeusza Zofia oraz Natalia Lipszycówna. Członkowie tej grupy nawiązali kontakty ze Związkiem Strzeleckim i Drużynami Strzeleckimi. Tak ukształtowała się tzw. grupa petersbursko-lwowska.
Pod koniec października 1914 do grupy dołączyli wysłani na tyły wroga dwaj byli działacze Organizacji Bojowej PPS -- Jan Bielawski i Józef Kobiałko. Mieli za zadanie organizować oddziały dywersyjne na zapleczu wojsk rosyjskich.
Pierwszą akcję zorganizował Tadeusz Szturm de Sztrem z Janem Bielawskim. W dniu 23 listopada 1914 wysadzili tory na liniach warszawskiego węzła kolejowego. Następnie 29 listopada grupa próbowała wysadzić pomnik wzniesiony na rozkaz cara ku czci polskich generałów, którzy nie przyłączyli się do powstania i zginęli z rąk powstańców.
Oddział Lotny Wojsk Polskich.
30 listopada 1914 został zaprzysiężony oddział bojowy pod nazwą „Oddział Lotny Wojsk Polskich”. W jego skład weszli dotychczasowi członkowie grupy oraz część członków wywiadowczego oddziału I Brygady „Oddziału Beków”. Dowódcą został Jan Bielawski "Mikita". Szturm de Sztrem w ramach oddziału organizował laboratorium materiałów wybuchowych oraz biuro paszportowe produkujące fałszywe dokumenty tożsamości. W lutym 1915 po reorganizacji Oddziału został przeniesiony w lubelskie gdzie również stworzył laboratorium materiałów wybuchowych. W czerwcu 1915 wraz z Antonim Krahelskim brał udział w przygotowaniach do ekspropriacji kasy sztabu II Armii rosyjskiej w Garwolinie. Jednak po aresztowaniu Krahelskiego, w nocy z 8 na 9 czerwca 1915 akcja została odwołana. Szturm de Sztrem działał na Lubelszczyźnie do lipca 1915, do zajęcia tego terenu przez wojska austriackie. Następnie przeniósł się do Warszawy. Podejmował tam nieudane próby zorganizowania oddziału zbrojnego, współpracował z Tadeuszem Rechniewskim z PPS-Lewicy angażując się na rzecz działań niepodległościowych.
I Brygada Legionów Polskich.
Po zajęciu Królestwa przez wojska Trójprzymierza jak większość członków Oddziału Lotnego opuścił Warszawę i w październiku 1915 ruszył do Legionów. Został przydzielony do VI batalionu, 3 pułku piechoty I Brygady pod dowództwem mjr. Michała Żymierskiego. W listopadzie i grudniu 1915 brał udział w walkach I Brygady nad Styrem na Wołyniu. Od początku lipca w szeregach VI batalionu (w którym służył także Józef Korczak) walczył z wojskami rosyjskimi podczas ofensywy Brusiłowa. Brał udział w najbardziej krwawej trzydniowej bitwie Legionów pod Kostiuchnówką, a następnie w odwrocie nad Stochód. Po walkach nad Stochódem 3 pułk został przeniesiony do rezerwy. Po podaniu się przez Piłsudskiego do dymisji, na początku października 1916, oddziały legionowe przetransportowano do Baranowicz, gdzie przeprowadzono reorganizację. Tadeusz Szturm de Sztrem znalazł się w 5 pułku piechoty, gdzie próbował zorganizować nauczanie analfabetów. Po kryzysie przysięgowym w grudniu 1916 "Mały" został wydelegowany z wojska do pracy politycznej i powrócił do Warszawy.
Biuro Pracy Społecznej.
Po powrocie do Warszawy włączył się do działalności politycznej PPS i rozpoczął pracę w sekretariacie Uniwersytetu Ludowego. Od początku lutego 1917 na zaproszenie Włodzimierza Knurowskiego rozpoczął pracę w Biurze Pracy Społecznej. Tutaj prowadził prace statystyczne i rachunkowe. Praca w Biurze przesądziła o jego dalszej działalności zawodowej.
Członek Pogotowia Bojowego PPS.
Od początku 1917 prowadził starania o utworzenie organizacji zbrojnej podobnej do Oddziału Lotnego jako zaplecza zbrojnego PPS. W początkowym okresie władze PPS były temu przeciwne. Jednak już w lutym sytuacja zaczęła się zmieniać. Represje okupantów oraz rozbieżności pomiędzy PPS a Piłsudskim spowodowało, że władze PPS zmieniły zdanie. "Mały" zaczął organizować pierwsze koło bojowe w Warszawie, którego dowódcą został Józef Korczak. Przeprowadzono kilka akcji w celu zdobycia pieniędzy oraz broni. W czerwcu 1917 na podstawie uchwały XII Zjazdu PPS, powołano zakonspirowaną komórkę, która miała przygotować organizację zbrojną. W końcu roku powołano Wydział Pogotowia Bojowego PPS na czele z Tomaszem Arciszewskim, który jeszcze niedawno był przeciwny tworzeniu pogotowia. Faktycznym dowódcą został Józef Korczak. T. Szturm de Sztrem był członkiem Wydziału Pogotowia. Równocześnie zorganizował nielegalne biuro paszportowe, które oprócz zapewniania fałszywych tożsamości członkom Pogotowia, zaopatrywało wielu ukrywających się po kryzysie przysięgowym legionistów.
W Pogotowiu brał również czynny udział w akcjach zbrojnych, m.in. w zamachu na naczelnika niemieckiej policji politycznej dr. Ericha Schultzego, dokonanym 1 października 1918 przez Antoniego Purtala "Szczerbę". W dniach 10–12 listopada 1918 Tadeusz Szturm de Sztrem brał czynny udział w rozbrajaniu żołnierzy niemieckich w Warszawie. Spotykał się w tym czasie z J. Piłsudskim.
W połowie listopada 1918 Pogotowie Bojowe PPS przekształciło się w Milicję Ludową PPS. Komendantem został Józef Korczak, T. Szturm de Sztrem wszedł w skład Komendy Głównej, a później Koła Mężów Zaufania.
Za działalność bojową w Oddziale Lotnym Wojsk Polskich i Pogotowiu Bojowym PPS, T. Szturm de Sztrem został w 1922 odznaczony Krzyżem Srebrnym Orderu Wojennego Virtuti Militari przez Naczelnika Państwa, Józefa Piłsudskiego.
Okres międzywojenny.
W styczniu 1920 z inicjatywy byłych pracowników Biura Pomocy Społecznej – Henryka Kołodziejskiego, Edwarda Maliszewskiego, Tadeusza Szturm de Sztrema i Włodzimierza Wakara powstał Instytut Gospodarstwa Społecznego (IGS). Pierwszym kierownikiem został Wakar. Szturm de Sztrem pracował w nim bez przerwy aż do jego zniszczenia w sierpniu 1944.
Zadaniem Instytutu były prace prowadzące do oparcia gospodarstwa społecznego w Polsce na podstawach naukowych.
W marcu 1921 kierownictwo IGS objął prof. Ludwik Krzywicki. Tadeusza Szturm de Sztrem coraz bardziej pochłaniała praca naukowa w Instytucie, a mniej polityczna co wkrótce doprowadziło do wystąpienia z PPS. Tadeusz został wybrany na członka Zarządu Instytutu i był nim nieprzerwanie do 1939.
W 1921 został oddelegowany z Instytutu do prowadzenia redakcji kwartalnika „"Ekonomista”" wydawnictwa Towarzystwa Ekonomistów i Statystyków Polskich. W latach kryzysu 1923-1925 ze swojej pensji za redakcję „"Ekonomisty”" w zasadzie utrzymywał IGS, pokrywając wydatki – komorne, koszty korespondencji i utrzymanie Sekretariatu. Jako sekretarka w IGS pracowała Wanda Korczak, wdowa po Józefie Korczaku.
W styczniu 1923 został przyjęty do służby państwowej w Głównym Urzędzie Statystycznym, a po kilku miesiącach przeszedł do Ministerstwa Skarbu, gdzie był kierownikiem Wydziału Statystyki Społecznej. Z jego inicjatywy GUS zaczął wydawać „"Mały Rocznik Statystyczny”". Prace rozpoczęto w 1929, a pierwszy "Rocznik" ukazał się w 1930.
Wiosną 1939 Tadeusz Szturm de Sztrem ponownie wstąpił do PPS, nie mogąc – wobec zbliżającego się zagrożenia niepodległości Polski – dalej pozostawać na uboczu. W bardzo krótkim czasie nawiązał bliską współpracę z sekretarzem generalnym PPS Kazimierzem Pużakiem. O jego działalności z tego okresu wiadomo niewiele. Spowodowane to było faktem, że od wiosny 1939 nie występował publicznie, organizując nowe, konspiracyjne struktury PPS na wypadek okupacji.
II wojna światowa.
Po wybuchu wojny działalność Tadeusza Szturm de Sztrema skupiła się w dwóch ośrodkach: redakcji „Robotnika” i Ratuszu. Gdy 6 września zapadła decyzja o organizowaniu przez PPS Robotniczych Batalionów Obrony Warszawy, Szturm de Sztrem brał aktywny udział w ich organizacji. W lokalu „Robotnika” przyjmował zapisy i pomagał Zygmuntowi Zarembie w nawiązywaniu kontaktów. Na prośbę T. Szturm de Sztrema prezydent Stefan Starzyński polecił dyrektorowi Wydziału Ewidencji Janowi Delingowskiemu wydanie blankietów dowodów osobistych oraz pieczęci, koniecznych do zorganizowania konspiracyjnego biura paszportowego.
Współtwórca PPS WRN.
W pierwszych dniach października 1939 Tadeusz Szturm de Sztrem został dołączony do kierownictwa tworzonej wówczas konspiracyjnej kadrowej organizacji PPS (Kazimierz Pużak, Zygmunt Zaremba, Bolesław Dratwa, Józef Dzięgielewski, Tadeusz Szturm de Sztrem), która na początku 1940 przyjęła nazwę Wolność-Równość-Niepodległość (WRN).
Kierownictwo WRN już od początku swojej działalności przystąpiło do tworzenia organizacji bojowej pod nazwą Gwardia Ludowa (GL WRN). Komendantem Gwardii Ludowej został Kazimierz Pużak, a do Komendy Głównej wszedł Tadeusz Szturm de Sztrem. Spełniał on zadania specjalne – zajmował się akcjami dywersyjnymi. Gwardia Ludowa PPS należała do Związku Walki Zbrojnej (na prawach autonomicznych), a następnie do Armii Krajowej.
Od 1940 Szturm de Sztremowi powierzono kierowanie wydawnictwami WRN. W początkowym okresie był – obok Zygmunta Zaremby – głównym autorem publikowanych materiałów.
W roku 1942 został łącznikiem pomiędzy PPS-WRN a Szarymi Szeregami. Między innymi dzięki poparciu T. Szturm de Sztrema Jan Rossman mógł korzystać z konspiracyjnej drukarni przy ul. Długiej, w której wydawano pismo Szarych Szeregów „"Bądź gotów”". Jan Rossman i Tadeusz Zawadzki „"Zośka”" zorganizowali na przełomie 1942-1943 spotkania Tadeusza Szturm de Sztrema z grupami harcerzy, na których szkolił ich w działalności konspiracyjnej oraz wykładał im historię ruchów socjalistycznych w Polsce.
W grudniu 1943 Tadeusz został zatrzymany przez granatowego policjanta. Ze względu na swój wygląd (pociągła twarz i długa broda), został uznany za Żyda i przewieziony na Pawiak. Wielokrotnie był przewożony na Aleję Szucha. Dzięki staraniom przyjaciół (głównie Wandy Czapskiej) oraz pokaźnej łapówce, po prawie trzech miesiącach został zwolniony.
Zaraz po zwolnieniu Szturm de Sztrem wznowił działalność konspiracyjną i kierował Centralnym Wydziałem Prasowym PPS-WRN. Na przełomie 1943-1944 z polecenia Pużaka uczestniczył w tworzeniu Rady Jedności Narodowej. Prowadził rozmowy z Julianem Piaseckim z Obozu Polski Walczącej i Zygmuntem Hemplem z Konwentu Organizacji Niepodległościowych.
Gdy w styczniu 1944 powołano Radę Jedności Narodowej, której przewodniczącym został wybrany Kazimierz Pużak, Tadeusz Szturm de Sztrem został kierownikiem komisji propagandy i agitacji społecznej.
Wybuch Powstania Warszawskiego odciął Szturm de Sztrema na kilka dni od głównych działań zbrojnych. Dopiero po kilkunastu dniach udało mu się przedostać do Śródmieścia. Wówczas został zastępcą sekretarza generalnego PPS Pużaka. Szturm de Sztrem brał czynny udział w zebraniach kierownictwa PPS.
Dnia 6 października 1944 Tadeusz Szturm de Sztrem w towarzystwie Wandy Korczakowej, Kazimierza Pużaka, jego żony i córek opuścił Warszawę. Początkowo przebywał w Krakowie, gdzie w styczniu 1945 wkroczyli żołnierze Armii Czerwonej.
PRL.
Po wyzwoleniu PPS-WRN nadal działała w konspiracji. Pod koniec marca 1945, Kazimierz Pużak wraz z całym kierownictwem władz podziemnych został aresztowany przez NKWD i wywieziony do Moskwy. Wówczas funkcję sekretarza generalnego przejął Szturm de Sztrem. Razem z Zygmuntem Zarembą wydawał nielegalne pismo „"AS”", a nieco później „"Przegląd Krajowy”".
W połowie marca 1945 zorganizowano konspiracyjne posiedzenie Rady Naczelnej PPS pod kierownictwem Z. Żuławskiego (nie działającego w PPS-WRN) z udziałem większości członków wybranych na ostatnim Kongresie PPS w Radomiu (1937). Na posiedzeniu skrytykowano układ jałtański, pozytywnie oceniono działalność PPS w czasie okupacji i postanowiono rozwiązać WRN, co nastąpiło w lipcu 1945.
W drugiej połowie 1946 represje wobec działaczy Polski Podziemnej zostały zaostrzone. Zygmunt Zaremba wyemigrował do Francji, gdzie kontynuował działalność polityczną. Tadeusz Szturm de Sztrem próbował namówić do wyjazdu także Kazimierza Pużaka, ale ten odmówił.
23 listopada 1946 Tadeusz Szturm de Sztrem został aresztowany wraz z innymi działaczami PPS-WRN. W więzieniu mokotowskim znaleźli się: Józef Dzięgielewski, Adam Obarski, Feliks Misiorowski, Bolesław Gałaj, Antoni Zdanowski. Po wyborach do Sejmu dzięki staraniom Kołodziejskiego został objęty amnestią i zwolniony 13 lutego 1947.
Nie pozostał długo na wolności – już w końcu maja 1947 działaczy PPS-WRN objęła nowa fala aresztowań. Łącznie aresztowano 36 osób, wśród nich oprócz Szturm de Sztrema znaleźli się m.in. Kazimierz Pużak, Józef Dzięgielewski, Ludwik Cohn, Wiktor Krawczyk i Feliks Misiorowski.
19 listopada 1948 Rejonowy Sąd Wojskowy w Warszawie skazał Tadeusza Szturm de Sztrema i Kazimierza Pużaka na 10 lat więzienia, utratę praw obywatelskich na 5 lat oraz przepadek mienia. W późniejszym czasie karę złagodzono do 5 lat.
8 marca 1952 Tadeusz Szturm de Sztrem został zwolniony z więzienia po odbyciu zasądzonej kary.
Ostatnie lata działalności.
Po wyjściu z więzienia przez kilka miesięcy nie mógł znaleźć pracy. Dopiero w lipcu dzięki staraniom przyjaciół dostał etat księgowego w Przedsiębiorstwie Zaopatrzenia Sprzętowego Budownictwa Miejskiego w Warszawie. Na początku 1956, kiedy powoli następowała „odwilż”, Szturm de Sztrem nawiązał współpracę Komitetem Filozoficznym Polskiej Akademii Nauk. Dzięki poparciu grupy osób przygotowujących wydanie Dzieł Ludwika Krzywickiego, T. Szturm de Sztrem w połowie marca 1957 został powołany na członka Komitetu Redakcyjnego.
W 1959 przypadało stulecie urodzin Ludwika Krzywickiego. Tadeusz Szturm de Sztrem wziął czynny udział w przygotowaniach do uroczystości, został także członkiem komitetu organizacyjnego.
Zmarł 17 marca 1968. Został pochowany 21 marca obok brata Zbigniewa i przyjaciela Józefa Korczaka na cmentarzu Powązkowskim w Warszawie (kw. 233–V–2/3).

</doc>
<doc id="1327301" url="https://pl.wikipedia.org/wiki?curid=1327301" title="Konnern">
Konnern



</doc>
<doc id="1327302" url="https://pl.wikipedia.org/wiki?curid=1327302" title="Koennern">
Koennern



</doc>
<doc id="1327304" url="https://pl.wikipedia.org/wiki?curid=1327304" title="Gross Schierstedt">
Gross Schierstedt



</doc>
<doc id="1327305" url="https://pl.wikipedia.org/wiki?curid=1327305" title="Grona">
Grona



</doc>
<doc id="1327306" url="https://pl.wikipedia.org/wiki?curid=1327306" title="Groena">
Groena



</doc>
<doc id="1327308" url="https://pl.wikipedia.org/wiki?curid=1327308" title="Gross Rosenburg">
Gross Rosenburg



</doc>
<doc id="1327309" url="https://pl.wikipedia.org/wiki?curid=1327309" title="Pommelte">
Pommelte



</doc>
<doc id="1327311" url="https://pl.wikipedia.org/wiki?curid=1327311" title="Poemmelte">
Poemmelte



</doc>
<doc id="1327312" url="https://pl.wikipedia.org/wiki?curid=1327312" title="Gusten">
Gusten



</doc>
<doc id="1327313" url="https://pl.wikipedia.org/wiki?curid=1327313" title="Guesten">
Guesten



</doc>
<doc id="1327314" url="https://pl.wikipedia.org/wiki?curid=1327314" title="Plotzkau">
Plotzkau



</doc>
<doc id="1327315" url="https://pl.wikipedia.org/wiki?curid=1327315" title="Ploetzkau">
Ploetzkau



</doc>
<doc id="1327317" url="https://pl.wikipedia.org/wiki?curid=1327317" title="Plotzky">
Plotzky



</doc>
<doc id="1327318" url="https://pl.wikipedia.org/wiki?curid=1327318" title="Ploetzky">
Ploetzky



</doc>
<doc id="1327323" url="https://pl.wikipedia.org/wiki?curid=1327323" title="Handelsbanken">
Handelsbanken

Svenska Handelsbanken AB to jeden z największych szwedzkich banków, założony w 1871 roku w Sztokholmie.
Svenska Handelsbanken posiada oddziały w Australii, Austrii, Brazylii, Chinach, Danii, Estonii, Finlandii, Francji, Hiszpanii, Holandii, Hongkongu, Litwie, Luksemburgu, Łotwie, Malezji, Niemczech, Norwegii, Rosji, Singapurze, Szwajcarii, Tajwanie, Szwajcarii, USA, Wlk. Brytanii. Bank zatrudnia prawie 11 tysięcy osób.
Działalność w Polsce.
Bank obecny jest na polskim rynku od 1997. Początkowo działał w formie biura w Warszawie, a od 2001 jako Bank Svenska Handelsbanken (Polska) S.A. W 2004 został przekształcony w oddział szwedzkiej centrali, który poza siedzibą w Warszawie otworzył oddział w Gdańsku i Poznaniu. Od 2022 trwa proces zamykania oddziału i wycofywania się z Polski.

</doc>
<doc id="1327324" url="https://pl.wikipedia.org/wiki?curid=1327324" title="Aecio Neves">
Aecio Neves



</doc>
<doc id="1327326" url="https://pl.wikipedia.org/wiki?curid=1327326" title="Jules Dassin">
Jules Dassin

Julius „Jules” Dassin (ur. 18 grudnia 1911 w Middletown, zm. 31 marca 2008 w Atenach) – amerykański reżyser, scenarzysta i producent filmowy. Ojciec piosenkarza Joe Dassina.
Życiorys.
Był jednym z ośmiorga dzieci żydowskiego fryzjera, emigranta z Rosji. Dorastał w Harlemie. Po ukończeniu w 1929 szkoły w Bronksie odbył studia teatralne w Europie. W latach 1934–1939 występował jako aktor w ARTEF (Yiddish Proletarian Theater) w Nowym Jorku, grając głównie w jidysz. W tym czasie przez krótki czas należał do partii komunistycznej.
W 1940 pojawił się w Hollywood, gdzie m.in. asystował Alfredowi Hitchcockowi. Zadebiutował w 1941, reżyserując adaptację utworu Edgara Allana Poe. Stał się znany pod koniec lat 40. po zrealizowaniu filmów zaliczanych do klasyki kina „noir”: "Brutalna siła" (1947), "Nagie miasto" (1948) czy "Noc i miasto" (1950). Zadenuncjowany przez reżysera Edwarda Dmytryka w latach 50. został oskarżony o działalność antyamerykańską i znalazł się na czarnej liście Hollywood.
W 1953 przeniósł się do Francji, gdzie również z powodzeniem realizował filmy. Za film "Rififi" (1955) otrzymał nagrodę dla najlepszego reżysera na 8. MFF w Cannes. Tam spotkał swą przyszłą żonę, Melinę Mercouri. W 1960 film Dassina "Nigdy w niedzielę" przyniósł dla Mercouri nagrodę dla najlepszej aktorki na 13. MFF w Cannes oraz Oscara za najlepszą muzykę. Film był także nominowany do Oscara w czterech innych kategoriach (w tym dla Dassina za reżyserię i scenariusz).
W połowie lat 60. Dassin wrócił do USA. Wraz z Meliną Mercouri zwalczał grecką juntę wojskową. Po upadku dyktatury, w 1974 małżonkowie osiedlili się w Grecji, a Mercouri została ministrem kultury Grecji. Po śmierci żony Dassin założył Melina Mercouri Institution.
Zasiadał w jury konkursu głównego na 32. MFF w Cannes (1979). 
Zmarł 31 marca 2008 w Atenach w wieku 96 lat.
Życie prywatne.
Był dwukrotnie żonaty: z Béatrice Launer (1932-1962) miał syna Joego oraz dwie córki - Richelle i Julie. Drugą żoną Dassina była aktorka Melina Mercouri (1966-1994).

</doc>
<doc id="1327333" url="https://pl.wikipedia.org/wiki?curid=1327333" title="Kazimierz Władysław Kumaniecki">
Kazimierz Władysław Kumaniecki

Kazimierz Władysław Kumaniecki (ur. 26 czerwca 1880 w Radziechowie, zm. 1 lipca 1941 w Krakowie) – polski prawnik, myśliciel polityczny, profesor Uniwersytetu Jagiellońskiego, specjalista w dziedzinie prawa administracyjnego, minister wyznań religijnych i oświecenia publicznego w rządzie Juliana Nowaka (1922), major piechoty Wojska Polskiego.
Życiorys.
Urodził się w rodzinie urzędniczej Jana i Pauli z Grimów. Kształcił się w C. K. Gimnazjum w Złoczowie, gdzie w 1898 zdał egzamin dojrzałości. Studia prawnicze i filozoficzne odbywał na Uniwersytecie Jagiellońskim w Krakowie, uzupełniające z prawa natomiast w Monachium.
Na stopień podporucznika został mianowany ze starszeństwem z 1 stycznia 1904 w korpusie oficerów rezerwy piechoty i przydzielony w rezerwie do Galicyjskiego Pułku Piechoty Nr 20 w Krakowie. W 1911 został przeniesiony w rezerwie do 35 Pułku Piechoty Obrony Krajowej w Złoczowie. Na stopień porucznika rezerwy został mianowany ze starszeństwem z 1 maja 1913. Jako tytularny kapitan pozostawał w ewidencji 35 Pułku Piechoty Obrony Krajowej (od 1917 – Pułk Strzelców Nr 35) do 1918. 8 stycznia 1924 został zatwierdzony w stopniu majora ze starszeństwem z 1 czerwca 1919 w korpusie oficerów piechoty. Posiadał przydział w rezerwie do 20 Pułku Piechoty w Krakowie.
Od 1917 profesor UJ. W 1922 minister wyznań religijnych i oświecenia publicznego w rządzie Juliana Nowaka.
Podczas II wojny światowej uniknął aresztowania razem z innymi profesorami UJ podczas Sonderaktion Krakau 6 listopada 1939, gdyż powrócił do domu na widok policji niemieckiej. Został pochowany na Cmentarzu Rakowickim w Krakowie (Kwatera: PAS 68, rząd wschodni).
Rząd: wsch
Ojciec Kazimierza Feliksa Kumanieckiego.

</doc>
<doc id="1327335" url="https://pl.wikipedia.org/wiki?curid=1327335" title="Memristor">
Memristor



</doc>
<doc id="1327342" url="https://pl.wikipedia.org/wiki?curid=1327342" title="Placówki dyplomatyczne i konsularne w Polsce">
Placówki dyplomatyczne i konsularne w Polsce



</doc>
<doc id="1327354" url="https://pl.wikipedia.org/wiki?curid=1327354" title="Dilma Rousseff">
Dilma Rousseff

Dilma Vana Rousseff (wym. ; ur. 14 grudnia 1947 w Belo Horizonte) – brazylijska ekonomistka i polityk pochodzenia bułgarskiego, Minister Górnictwa i Energii w latach 2003–2005, szefowa gabinetu prezydenta Luiza Inácio Luli da Silvy w latach 2005–2010, prezydent Brazylii od 1 stycznia 2011 do 31 sierpnia 2016 (od 12 maja 2016 zawieszona w pełnieniu obowiązków przez parlament), odwołana w wyniku impeachmentu.
Dilma Rousseff wychowała się w środowisku klasy średniej w Belo Horizonte. W młodości zainteresowała się socjalizmem, a po zamachu stanu z 1964 r. przyłączyła się do lewicowej bojówki miejskiej, zwalczającej dyktaturę wojskową w Brazylii. W związku ze swoją działalnością trafiła do więzienia, gdzie przebywała w latach 1970–1972. Była tam torturowana.
Po wyjściu na wolność zamieszkała w Porto Alegre wraz ze swoim mężem Carlosem Araújo. Oboje byli w gronie założycieli Demokratycznej Partii Pracy (Partido Democrático Trabalhista – PDT) w stanie Rio Grande do Sul, brali też udział w kampaniach wyborczych polityków tego stanu. Dilma Rousseff była Sekretarzem Skarbu w Porto Alegre pod rządami Alceu Collaresa, a następnie Sekretarzem ds. Energii stanu Rio Grande do Sul. W 2001 roku przyłączyła się do Partii Pracujących (Partido dos Trabalhadores – PT), a w następnym roku była członkiem zespołu, który opracował plan energetyczny dla rządu Luisa Inácio Luli da Silvy.
W rządzie Luli Dilma objęła urząd ministra górnictwa i energii, a następnie szefowej gabinetu prezydenta. W 2010 roku została kandydatką Partii Pracujących na urząd prezydenta. Wybory wygrała w drugiej turze, zostając pierwszą w historii Brazylii kobietą na tym stanowisku. W 2014 roku ponownie została wybrana na prezydenta kraju.
12 maja 2016 roku została odsunięta na 180 dni po tym, jak rozpoczął się proces jej impeachmentu. Jej mandat wygasł ostatecznie 31 sierpnia 2016 roku, gdy Senat odsunął ją z urzędu. Jednocześnie zachowała prawa obywatelskie i może ubiegać się o stanowiska publiczne.
Dzieciństwo i edukacja.
Dilma Rousseff urodziła się 14 grudnia 1947 roku w Belo Horizonte w stanie Minas Gerais. Jej matką była Dilma Jane Silva, brazylijska nauczycielka, a ojcem – Petyr Rusew (bułg. Петър Русев), imigrant pochodzący z Gabrowa w Bułgarii, inżynier i prawnik, poeta (bliski przyjaciel bułgarskiej poetki Elisawety Bagriany), działacz Bułgarskiej Partii Komunistycznej, który w 1929 wyemigrował do Francji. W Bułgarii pozostała jego spodziewająca się dziecka żona. W latach 30. już jako wdowiec wyjechał do Brazylii (gdzie zmienił imię i nazwisko na „Pedro Rousseff”), choć kilka lat spędził w stolicy Argentyny, Buenos Aires. Ożenił się po raz drugi – z Dilmą Silva, z którą miał troje dzieci.
Jako prawnik i przedsiębiorca Pedro Rousseff odnosił sukcesy, stąd Dilma wychowała się w rodzinie zaliczającej się do klasy średniej.
W latach 1952–1954 uczęszczała do przedszkola przy Colégio Izabela Hendrix, a w 1955 roku do Nossa Senhora de Sion (obecnie Colégio Santa Dorotéia) w Belo Horizonte. W 1964 roku rozpoczęła naukę w Colégio Estadual Central (obecnie Escola Estadual Governador Milton Campos), gdzie ruch oporu wobec dyktatury wojskowej był bardzo silny. Jak sama przyznaje, to w tej szkole stała się „buntowniczką” i zrozumiała, że „świat to nie miejsce dla początkujących”.
Działalność w ruchu oporu (1968-69).
Colina.
W 1964 roku Dilma Rousseff przystąpiła do lewicowej organizacji marksistowskiej Polop (Organização Revolucionária Marxista Política Operária), utworzonej w 1961 roku i wywodzącej się z Brazylijskiej Partii Socjalistycznej (Partido Socialista Brasileiro). Członkowie organizacji podzielili się na dwie grupy, zgodnie z preferowanymi przez siebie formami oporu i wdrażania socjalizmu: jedna grupa popierała utworzenie zgromadzenia konstytucyjnego, podczas gdy druga grupa nawoływała do walki zbrojnej. Dilma należała do tej drugiej grupy, która przekształciła się w ruch o nazwie Colina (Comando de Libertação Nacional).
Apolo Heringer, dowódca Coliny w 1968 roku i nauczyciel Dilmy ze szkoły średniej twierdzi, że zdecydowała się ona na walkę po przeczytaniu książki francuskiego filozofa i intelektualisty Régisa Debray pt. "Révolution dans la révolution". Zdaniem Heringera „książka rozpaliła wszystkich, także Dilmę”.
W tym czasie Dilma poznała Cláudio Galeno de Magalhães Linharesa, pięć lat starszego od niej, który także popierał walkę zbrojną. Pobrali się po roku związku, w 1967 roku podczas ceremonii cywilnej.
Obydwoje działali w ruchu oporu, często ukrywając się przed władzami, aby uniknąć aresztowania. W styczniu 1969 roku budynek w Belo Horizonte, w którym przebywali, otoczyła policja, jednak udało im się uciec. W tym samym roku oboje udali się oddzielnie do Rio de Janeiro, a następnie Galeno wyjechał do Rio Grande do Sul. Po dwóch latach małżeństwa, para postanowiła się rozstać, a Dilma zaczęła się spotykać z innym towarzyszem broni, Carlosem Franklinem Paixão de Araújo.
Podczas ukrywania się, Dilma używała imion Luiza, Wanda, Estela, Marina, Maria i Lúcia.
VAR-Palmares.
W 1969 roku Colina połączyła się z organizacją Vanguarda Popular Revolucionária (VPR), dowodzoną przez Carlosa Lamarcę i przyjęła nazwę Vanguarda Armada Revolucionária Palmares (VAR-Palmares). Dilma oraz jej ówczesny partner Carlos Araújo znaleźli się wśród liderów nowej organizacji.
Funkcjonariusze biorący udział w operacji policyjnej Operação Bandeirante (Oban) przeciwko lewicowej opozycji, przyznają, że Dilma była wielką liderką VAR-Palmares i jednym z „mózgów” rewolucyjnego planu.
Jednym z najbardziej spektakularnym przedsięwzięć VAR-Palmares była kradzież sejfu, należącego do byłego gubernatora stanu São Paulo, Adhemara de Barrosa. Sejf znajdował się w domu kochanki Barrosa w dzielnicy Santa Teresa w Rio de Janeiro. Akcję przeprowadzono w lipcu 1969 roku i grupa weszła w posiadanie sejfu z zawartością od 2,4 do 2,8 miliona dolarów amerykańskich. Dilma zaprzecza, że brała udział w samej operacji, ale przyznaje się do jej planowania. 
Kilka miesięcy po powstaniu VAR-Palmares, na konferencji w Teresópolis w sierpniu i wrześniu 1969 roku, organizacja podzieliła się na tych, którzy popierali walkę zbrojną oraz tych, którzy woleli pracować ze społeczeństwem nad wdrażaniem socjalizmu. Dilma należała do drugiej grupy i została liderką organizacji, która zachowała starą nazwę VAR-Palmares, natomiast pierwsza grupa przyjęła nazwę VPR i przewodził jej Carlos Lamarca.
Po rozłamie, Dilma została wysłana do São Paulo, gdzie jej zadaniem było ukrywanie broni, należącej do grupy. Aby uniknąć namierzenia przez policję, razem z przyjaciółką Marią Celeste Martins (w przyszłości asystentką szefa jej kancelarii) zamieszkała w skromnym domu we wschodniej części miasta, gdzie schowały broń pod swoimi łóżkami.
Więzienie (1970-72).
Opozycjonista José Olavo Leite Ribeiro, który trzy razy w tygodniu spotykał się z Dilmą, został aresztowany przez władze i po torturach wyjawił miejsce, w którym miał się spotkać z innym członkiem bojówki – był to bar przy ulicy Rua Augusta w São Paulo. 16 stycznia 1970 roku zmuszono go, aby udał się do baru, śledzony przez policję. Tam zatrzymano jego towarzysza i w momencie, gdy grupa opuszczała bar, niespodziewanie pojawiła się w nim 23-letnia Dilma Rousseff. Zorientowała się, że coś jest nie w porządku i próbowała się wymknąć, ale policjanci zatrzymali ją i przeszukali, znajdując u niej broń. Została aresztowana. Wojskowy prokurator uważał, że jej aresztowanie było ważnym dokonaniem i nazwał ją „Joanną D’Arc” guerilli.
Dilma została zabrana do centrali Oban, gdzie przez kolejne 22 dni była torturowana – bita, rażona prądem i podwieszana na drążku, znanym w Brazylii jako pau-de-arara. Sąd pierwszej instancji skazał ją na 6 lat więzienia, jednak Superior Tribunal Militar (Najwyższy Sąd Wojskowy) zmniejszył jej karę do 2 lat i jednego miesiąca oraz zawiesił prawa obywatelskie na 18 lat.
W mieszkaniu Carlosa Lamarki znaleziono listę więźniów, którzy mieli w pierwszej kolejności być wymienieni na porwane osoby z kręgów władzy i na tej liście znalazło się nazwisko Dilmy, jednak do wymiany nigdy nie doszło i odbyła zasądzoną karę w całości.
Życie w Porto Alegre (1972-80).
Dilma opuściła więzienie pod koniec 1972 roku i spędziła czas na rekonwalescencji z rodziną w Minas Gerais, potem przeniosła się do Porto Alegre, gdzie w miejscowym więzieniu przebywał Carlos Araújo. Zamieszkała w domu teściów i odwiedzała męża w więzieniu, przynosząc mu prasę i książki. Araújo wyszedł na wolność w lipcu 1974 roku, dwa dni po śmierci swojego ojca.
Dilma została ukarana za działalność w guerilli wydaleniem ze studiów na Universidade Federal de Minas Gerais i zakazano jej podjęcia na nowo studiów na tej uczelni, zdecydowała się więc wziąć udział w kursie przygotowawczym na wydział ekonomiczny Universidade Federal do Rio Grande do Sul. Została przyjęta i ukończyła studia w 1977 roku, tym razem nie angażując się w ruchy studenckie. Rok wcześniej, w 1976 roku urodziła swoje jedyne dziecko – córkę Paulę Rousseff Araújo.
Dilma podjęła działalność polityczną, tym razem zgodną z prawem, organizując debaty i wykłady dla Instituto de Estudos Políticos e Sociais-IEPES, powiązanego z jedyną legalną partią opozycyjną, Movimento Democrático Brasileiro – MDB. Nie będąc oficjalnie członkinią partii, w 1976 roku pracowała na rzecz kampanii Glênio Peresa, kandydata partii MDB do rady miasta.
W 1977 roku w dzienniku „O Estado de S. Paulo” opublikowano nazwisko Dilmy wśród 97 innych „wywrotowców” infiltrowanych przez administrację publiczną. Lista została sporządzona przez zdymisjonowanego ministra obrony Silvio Frotę, który określił Dilmę jako „współpracującą z wywrotowcem” Carlosem Araújo. W wyniku tego artykułu Dilma została wyrzucona z fundacji Fundação de Economia e Estatística Siegfried Emanuel Heuser – (Fundacji Ekonomii i Statystyki – FEE), gdzie wówczas pracowała.
Kariera polityczna.
Wraz z zakończeniem dwupartyjnego systemu władzy na początku lat 80., Dilma Rousseff i Carlos Araújo wraz z Leonelem Brizolą brali udział w tworzeniu Partido Trabalhista Brasileiro (Brazylijska Partia Pracy – PTB). Jednak Najwyższy Sąd Wyborczy zarejestrował pod tą nazwą inną partię, powołaną przez Ivete Vargas (siostrzenicę Getúlio Vargasa), zatem grupa zrzeszona wokół Brizoli zarejestrowała swoją partię o nazwie Partido Democrático Trabalhista (Demokratyczna Partia Pracy – PDT). Carlos Araújo był trzykrotnie wybierany na urząd deputowanego z ramienia tej partii (1982, 1986 i 1990), dwukrotnie startował również w wyborach na burmistrza Porto Alegre, przegrywając w 1988 i 1992 roku. Dilma Rousseff od połowy lat 80. pracowała jako doradczyni członków PDT przy Assembleia Legislativa do Rio Grande do Sul (Zgromadzenie Ustawodawcze Rio Grande do Sul).
Sekretarz Skarbu miasta Porto Alegre (1986-88).
Dilma Rousseff i Carlos Araújo poświęcili się kampanii wyborczej Alceu Collaresa na urząd burmistrza Porto Alegre w 1985 roku. Po wygranych wyborach, Collares wyznaczył Dilmę na stanowisko Sekretarza Skarbu, które objęła w 1986 roku. W tym samym roku zaangażowała się w kampanię wyborczą Aldo Pinto do rządu stanowego, zostając jego doradczynią. Zdaniem Pinto, Dilma
Dilma sprawowała urząd do 1988 roku, kiedy zrezygnowała, aby poświęcić się kampanii Araújo na burmistrza Porto Alegre. W 1989 roku objęła stanowisko dyrektora generalnego Rady Miejskiej w Porto Alegre, jednak została zdymisjonowana przez przewodniczącego Rady Valdira Fragę za spóźnianie się do pracy. Fraga miał powiedzieć: „zwolniłem ją, bo miała problem z zegarkiem”.
Stanowa Sekretarz ds. Energii, Górnictwa i Komunikacji (1993-94 i 1998-2002).
W 1990 roku Alceu Collares został wybrany na urząd gubernatora, a Dilma objęła stanowisko przewodniczącej Fundacji Ekonomii i Statystyki (FEE), gdzie pracowała do 1993 roku. Wówczas została mianowana Stanowym Sekretarzem ds. Energii, Górnictwa i Komunikacji. Sprawowała ten urząd do 1994 roku. W tym czasie rozstała się również z mężem Carlosem Araújo po tym, jak odkryła jego zdradę. Para wróciła do siebie i kontynuowała związek do 2000 roku.
W 1995 roku, po zakończeniu kadencji Collaresa, Dilma zawiesiła swoją karierę polityczną i wróciła do FEE, gdzie pracowała w redakcji pisma "Indicadores Econômicos" (Wskaźniki ekonomiczne). W 1998 roku wybory na gubernatora stanu Rio Grande do Sul wygrał kandydat Partii Pracujących (PT) Olívio Dutra, a było to możliwe m.in. dzięki poparciu PDT w drugiej turze. Dilma wróciła na stanowisko Stanowego Sekretarza ds. Energii, Górnictwa i Komunikacji. Dutra tak o niej mówi: „wówczas już ją znałem i szanowałem. Wyznaczyłem ją na to stanowisko także dlatego, że była bardziej na lewo od PDT, była mniejszą populistką”.
W czasie, gdy Dilma pełniła ten urząd, zdolność sektora elektroenergetycznego wzrosła o 46%, dzięki programowi awaryjnemu, który przyjęły firmy z sektora publicznego i prywatnego. W styczniu 1999 roku Dilma udała się do Brasílii, aby ostrzec administrację prezydenta Fernando Henrique Cardoso, że niezbędne są inwestycje w systemy wytwarzania i przesyłania energii, w przeciwnym razie przerwy w dostawie prądu, jakich już doświadczył stan Rio Grande do Sul, obejmą cały kraj. Pod koniec kadencji Cardoso, kryzys energetyczny dotknął całą Brazylię, z wyjątkiem trzech południowych stanów, gdzie nie było suszy i nie ustanowiono limitu zużycia energii.
W 2001 roku Dilma przystąpiła do Partii Pracujących, której przewodniczącym był Luiz Inácio Lula da Silva.
Minister Górnictwa i Energii (2003-05).
Dilma Rousseff była częścią zespołu, który opracowywał kwestie związane z górnictwem i energią dla kandydata na prezydenta Luli w 2002 roku. Przyłączyła się do zespołu na zaproszenie fizyka i inżyniera nuklearnego Luiza Pinguelli Rosy, który przewodniczył spotkaniom. Dla wszystkich członków grupy było jasne, że to Pinguelli zostanie ministrem energii w razie wygranej Luli, dlatego też wielkim zaskoczeniem był wybór Dilmy na to stanowisko.
Lula tak mówi o tej decyzji:
Wraz z objęciem urzędu ministra górnictwa i energii, Dilma zasiadła również w radzie nadzorczej koncernu Petrobras i sprawowała to stanowisko do marca 2010 roku.
Jako nowy minister energii dotrzymywała kontraktów zawieranych przez poprzedni rząd. Skupiła się na tym, aby uniknąć kolejnego kryzysu energetycznego oraz na wdrożeniu nowego modelu zarządzania energią, z mniejszym udziałem państwa na rzecz wolnego rynku. José Luiz Alquéres, prezes spółki Light S.A. chwalił tę strategię wdrażania nowych inwestycji, bez których jak szacowano, kraj dotknąłby kolejny kryzys w 2009 roku. W tamtym czasie Dilma wielokrotnie spierała się z ówczesną minister środowiska, Mariną Silvą, która uważała, że przedsięwzięcia Dilmy zakłócają równowagę w przyrodzie. Szef kancelarii prezydenta Luli, José Dirceu, był zmuszony powołać zespół mediatorów, aby rozstrzygać spory pomiędzy ministrami energii i środowiska.
Luiz Fernando Leone Vianna, ówczesny przewodniczący Brazylijskiego Stowarzyszenia Niezależnych Producentów Energii ma dobre zdanie o kompetencjach Dilmy na stanowisku minister energii: „Jej zarządzanie było dobre, bo zmierzało w stronę konkurencyjnego modelu. Nie tylko utrzymała, ale też poszerzyła wolny rynek energii, a co ważniejsze, kierowała się argumentami technologicznymi, a nie ideologicznymi. Dilma brała we wszystkim udział osobiście. Słuchała i podejmowała decyzje”.
Wchodziła natomiast w spory z niedoszłym ministrem energii, Pinguellim, który został przez Lulę mianowany prezesem holdingu Eletrobrás. Różnice zdań z Dilmą doprowadziły do tego, że Pinguelli zrezygnował ze stanowiska. Nieporozumienia występowały też pomiędzy Dilmą a Sergio Gabriellim, prezesem Petrobrasu i innymi dyrektorami tej firmy. Wszyscy zarzucali jej butną i arogancką postawę.
Program Światło dla Wszystkich.
W czasie, gdy Dilma Rousseff sprawowała urząd ministra energii, zainaugurowano program Światło dla Wszystkich (Luz para Todos), który początkowo zakładał doprowadzenie elektryczności do ok. 10 mln gospodarstw w Brazylii, położonych głównie na terenach wiejskich. W 2015 roku liczba beneficjentów programu przekroczyła 15,5 mln i obecnie trwa jego druga edycja, zaplanowana do 2018 roku.
Lula przypisuje pomysł na program Światło dla Wszystkich swojej minister energii:
„Byłem pod wrażeniem, gdy pewnego dnia weszła do mojego gabinetu i przedstawiła pomysł na ten program”. Z kolei Luiz Pinguelli Rosa i Ildo Sauer, odpowiedzialni za obszar energetyki w planach rządu PTB twierdzą, że pomysł był już obecny w planach wyborczych Luli w 1989 roku. Początkowo nosił nazwę Upowszechnienie Dostępu do Energii (Universalização do Acesso à Energia), a potem Zero Ciemności (Escuridão Zero), w nawiązaniu do innego popularnego programu z 2002 roku, Zero Głodu (Fome Zero). Autorstwo przypisuje sobie również lider partii PSDB w Izbie Deputowanych João Almeida. Twierdzi on, że podzielił się swoim pomysłem z władzami Partii Pracujących i tak narodził się program Światło dla Wszystkich.
Po uruchomieniu programu, oszacowano jego koszty na 5 miliardów reali w latach 2004–2008.
Szefowa gabinetu prezydenta Luli (2005-10).
20 czerwca 2005 roku Dilma Rousseff została mianowana przez prezydenta Lulę szefową jego gabinetu, zostając pierwszą w historii Brazylii kobietą na tym stanowisku. Jej poprzednikiem był José Dirceu, który ustąpił w związku ze skandalem korupcyjnym, zwanym mensalão. Dirceu był oskarżony o udział w przekupywaniu deputowanych w zamian za poparcie i wręczenie łapówek w wysokości R$ 30 mln, za co w 2012 roku został skazany na 10 lat więzienia.
Wybór Dilmy na stanowisko szefowej gabinetu Luli wywołał krytykę części partyjnych kolegów, którzy twierdzili, że profil Dilmy jest zbyt techniczny, a na czele gabinetu prezydenta powinien stać ktoś z większym doświadczeniem politycznym. Dilma już wtedy miała przydomek „Żelaznej Damy”, nadany jej przez prasę. Powierzając Dilmie stanowisko szefowej swojego gabinetu, Lula zlecił jej podjęcie i przyspieszenie pracy nad projektami, które zostały zaniedbane w wyniku uwikłania Dirceu w aferę korupcyjną. Wśród priorytetów znalazł się m.in. projekt o partnerstwie publiczno-prywatnym.
Jak donosił dziennik Zero Hora, już następnego dnia po objęciu przez Dilmę urzędu szefowej gabinetu Luli, Departament Stanu USA otrzymał jej szczegółowy profil, przygotowany przez amerykański konsulat w São Paulo. Dokument zawierał opis działalności Dilmy w guerilli, a także jej upodobania zawodowe i prywatne, opisując ją jako „cenionego eksperta i osobę drobiazgową”, a także „twardą” i „pracoholiczkę”.
Rząd Luli uważał Dilmę za twórczynię "Programa de Aceleração do Crescimento" (Program Przyspieszonego Rozwoju – PAC). Program miał na celu rozwój brazylijskiej infrastruktury, a tym samym rozwój gospodarczy w latach 2007–2010, na co przeznaczono R$ 503,9 miliarda. Program PAC był kontynuowany w czasie, gdy Dilma została prezydentem kraju.
Prezydent Brazylii.
Kampania wyborcza 2010.
W kwietniu 2007 roku Dilma Rousseff była wymieniana w gronie potencjalnych kandydatów na prezydenta w wyborach w 2010 roku. W tym samym roku prezydent Lula zaczął publicznie eksponować swoją kandydatkę, aby sprawdzić, jakie ma szanse w wyborach i czy zyska poparcie społeczne. W 2009 roku w wywiadzie dla Rádio Globo Lula powiedział: „Kontynuowanie mojej pracy to wielkie zadanie. Wszyscy wiedzą, że moim zamiarem jest zaproponowanie Dilmy jako kandydatki PT w wyborach prezydenckich, ale jej wygrana zależy od Brazylijczyków”. Po ogłoszeniu kandydatury Dilmy w wyborach, ustąpiła ona ze stanowiska szefowej gabinetu prezydenta 31 marca 2010 roku. Zastąpiła ją Erenice Guerra.
Podczas krajowej konwencji Partii Pracujących, która odbyła się 13 czerwca 2010 roku, Dilma uzyskała oficjalne poparcie partii dla swojej kandydatury, a także dla ówczesnego przewodniczącego Izby Deputowanych Michela Temera na stanowisko wiceprezydenta. W swoim wystąpieniu, Dilma podkreślała swoją rolę kobiety i matki, która będzie dbała o wszystkich Brazylijczyków, w odróżnieniu do większości poprzednich prezydentów.
Koalicja Dilmy i Temera jako kandydatów na prezydenta i wiceprezydenta Brazylii, a także sojusz 10 popierających ich partii, zyskał nazwę "Para o Brasil seguir mudando" (Aby Brazylia wciąż się zmieniała).
Przesłaniem kampanii wyborczej Dilmy była kontynuacja rządów Luli. Społeczne poparcie dla polityki prowadzonej przez ustępującego prezydenta sięgało 86%. Większość wyborców, którzy popierali rząd Luli, deklarowało chęć zagłosowania na Dilmę. Przeciwnicy rządu Luli wybierali jej rywala, José Serrę. Lula osobiście zaangażował się w kampanię wyborczą Dilmy, biorąc udział w wiecach i publicznie deklarując swoje wsparcie dla jej kandydatury. Został kilkukrotnie ukarany grzywnami przez "Tribunal Superior Eleitoral" (Najwyższy Sąd Wyborczy – TSE) za stosowanie przesadnej propagandy. Łącznie nałożono na niego kary finansowe w wysokości R$ 37,5 tys.
Dilmę popierali również liczni celebryci: aktor Benicio del Toro, amerykański reżyser Oliver Stone, piosenkarka Alcione.
18 października 2010 roku brazylijscy artyści i intelektualiści zgromadzili się w teatrze Oi Casagrande w dzielnicy Leblon w Rio de Janeiro, aby poprzeć kandydaturę Dilmy Rousseff przed drugą turą. Byli tam m.in.: Chico Buarque, Beth Carvalho, Alceu Valença, Elba Ramalho, Emir Sader, Oscar Niemeyer, Leonardo Boff i Marilena Chaui. Tego samego dnia ukazał się list członków Europejskiej Partii Zielonych, którzy również ją popierali. Sygnatariuszami listu byli: Daniel Cohn-Bendit, Dominique Voynet, Monica Frassoni, Philippe Lamberts, Noël Mamère, José Bové i Yves Cochet. Napisali oni, że przeciwnik Dilmy, Serra reprezentuje „"to, co najgorsze w naszym społeczeństwie: seksizm, homofobię i popiera najmroczniejsze ekonomiczne interesy"”.
3 października w pierwszej turze wyborów Dilma Rousseff zdobyła 46,91% ważnych głosów i przeszła do drugiej tury wraz z José Serrą, który zdobył 32,61%. Na trzecim miejscu znalazła się Marina Silva, uzyskując 19,33% głosów.
Druga tura wyborów odbyła się 31 października i Dilma uzyskała 56,05% głosów (55 752 529 głosów), a tym samym została wybrana prezydentem, jako pierwsza kobieta w historii Brazylii.
Jej wybór odbił się szerokim echem na całym świecie, a media poza podkreślaniem, że jest pierwszą kobietą na stanowisku prezydenta w Brazylii, wspominały również o roli, jaką odegrał Lula w jej zwycięstwie.
Pierwsza kadencja (2011-14).
Dilma Rousseff została zaprzysiężona na urząd 36. prezydenta Brazylii 1 stycznia 2011 roku.
W swoim przemówieniu inauguracyjnym zobowiązała się do pokonania skrajnej biedy w Brazylii i do reformy sądownictwa. „Od dzisiaj jestem prezydentem wszystkich Brazylijczyków” – powiedziała. Podziękowała również za wsparcie ustępującemu prezydentowi Luli. Wybór pierwszej kobiety na stanowisko głowy państwa wzbudził dyskusję, czy Dilma powinna być określana jako prezydent ("presidente") czy prezydentka ("presidenta"). Podczas kampanii wyborczej sama kandydatka zdecydowała, że jeśli zostanie wybrana, będzie używała określenia prezydentka. Zgodnie ze Słownikiem Ortograficznym Języka Portugalskiego obydwie formy są dopuszczalne, co potwierdziła Academia Brasileira de Letras. W słowniku Cândido de Figueiredo forma "prezydentka" występuje od 1899 roku.
14 stycznia 2011 roku Dilma odwiedziła stan Rio de Janeiro, dotknięty przez powodzie i osunięcia się ziemi. Przeznaczyła R$ 100 mln na pomoc dla mieszkańców zniszczonych terenów. Na początku lutego udała się w pierwszą zagraniczną podróż do Argentyny. W marcu Brazylię odwiedził amerykański prezydent Barack Obama i doszło do podpisania szeregu umów o współpracy pomiędzy Brazylią a Stanami Zjednoczonymi.
Pierwsze miesiące prezydentury Dilmy to czas częstych podróży zagranicznych i spotkań ze światowymi przywódcami. Poza krajami Ameryki Łacińskiej, odwiedziła również Francję, Belgię, Grecję, Turcję oraz kraje afrykańskie. We wrześniu Dilma jako pierwsza kobieta przemawiała podczas otwarcia Zgromadzenia Ogólnego ONZ. Powiedziała wówczas, że jest „"głosem demokracji"” i wyraziła poparcie dla utworzenia państwa palestyńskiego.
W czasie trwania swojej pierwszej kadencji, rząd Dilmy kontynuował programy społeczne zapoczątkowane przez jej poprzednika Lulę, zadeklarował walkę z korupcją i wykluczeniem z powodu biedy. Do najważniejszych programów należały: "Minha Casa, Minha Vida" (Mój Dom, Moje Życie – w 2011 roku zapoczątkowano drugą edycję programu, który miał na celu zapewnienie dachu nad głową 2 mln rodzin do 2014 roku), "Brasil Sem Miséria" (Brazylia Bez Ubóstwa – program powstał w 2011 roku i był skierowany do osób, zarabiających poniżej R$ 70 miesięcznie), "Mais Médicos" (Więcej Lekarzy – program z 2013 roku, miał ułatwić praktykowanie w małych miastach w Brazylii lekarzom z zagranicy – od początku był krytykowany), "Plano Nacional de Educação" (Narodowy Plan Edukacji – program z 2014 roku, zaplanowany na 10 lat, miał na celu wykorzenienie analfabetyzmu).
Przed upływem pierwszego roku sprawowania rządów, siedmiu ministrów z rządu Dilmy ustąpiło ze stanowiska, z czego sześciu w wyniku oskarżeń o korupcję. Jako pierwszy został zdymisjonowany szef gabinetu Antonio Palocci, a za nim kolejno: Alfredo Nascimento (minister transportu), Nelson Jobim (minister obrony), Wagner Rossi (minister rolnictwa), Orlando Silva (minister sportu) i Carlos Lupi (minister pracy). Zdecydowanie, z jakim Dilma rozprawiła się z urzędnikami podejrzanymi o korupcję, przysporzyło jej zwolenników. Popierało ją 59% Brazylijczyków, czego w czasie pierwszej kadencji nie osiągnął nawet Lula – wówczas odsetek jego zwolenników wynosił 52%.
Podczas pierwszych dwóch lat kadencji, poparcie dla rządu Dilmy nigdy nie spadło poniżej 48%, a poparcie dla niej osobiście sięgało nawet 77%. Największy spadek poparcia nastąpił w czerwcu 2013 roku, kiedy kraj ogarnęła fala protestów przeciwko wzrostowi cen biletów komunikacji miejskiej oraz nadmiernym wydatkom na imprezy sportowe. W miarę narastania protestów powody, dla których ludzie wychodzili na ulice były coraz liczniejsze i dotyczyły m.in. przemocy ze strony policjantów, niegospodarności, korupcji i bezkarności. W ciągu trzech tygodni poparcie dla rządu Dilmy spadło o 27% i sięgało zaledwie 30% – był to największy spadek poparcia dla rządu od czasów Fernando Collora de Melo w 1990 roku. Fala protestów wpłynęła negatywnie także na popularność gubernatorów, burmistrzów i deputowanych wszystkich partii politycznych.
W czerwcu 2013 roku, w czasie natężenia protestów, Dilma odwołała zaplanowaną wcześniej wizytę w Japonii. 21 czerwca prezydent nagrała orędzie, wyemitowane jeszcze tego samego wieczoru. Dilma zapowiedziała w nim pilne działania w pięciu obszarach (transport, zdrowie, edukacja, odpowiedzialność fiskalna i reforma polityczna, w tym zwalczanie korupcji).
We wrześniu 2013 roku zostały ujawnione tajne dokumenty rządu Stanów Zjednoczonych, z których wynikało, że amerykańskie służby wywiadowcze szpiegowały prezydent Brazylii. Dilma odwołała planowaną wizytę w Waszyngtonie. 24 września podczas posiedzenia Zgromadzenia Ogólnego ONZ prezydent powiedziała, że afera inwigilacyjna szkodzi suwerenności i jest sprzeczna z prawem międzynarodowym. Określiła to zdarzenie jako „ciężkie pogwałcenie praw człowieka i wolności obywatelskich”. W lutym 2015 roku dziennik The New York Times potwierdził, że pomimo ujawnienia podsłuchów dwa lata wcześniej, Stany Zjednoczone w dalszym ciągu szpiegują prezydentów Brazylii i Meksyku.
Podczas trwania pierwszej kadencji Dilmy na stanowisku prezydenta, w Brazylii odbyły się Mistrzostwa Świata w Piłce Nożnej w 2014 roku. 10 czerwca, dwa dni przez rozpoczęciem imprezy, Dilma wystąpiła w telewizji z orędziem, odnoszącym się do mundialu. Mówiła: „na mistrzostwach, które się właśnie zaczynają, pesymiści już są przegrani. Ponieśli klęskę w starciu z pracą i determinacją narodu brazylijskiego, który nigdy się nie poddaje”. Przed rozpoczęciem mistrzostw, w kilku miastach Brazylii odbyły się protesty przeciwko wydatkom publicznym na tę imprezę. Dilma również została wygwizdana podczas wręczania pucharu reprezentacji Niemiec.
Kampania wyborcza 2014.
Liczba zwolenników rządu i samej prezydent spadła po protestach z czerwca 2013 roku. W lipcu 2013 poparcie dla Dilmy wynosiło ok. 30%, a w Rio de Janeiro zaledwie 19%. Do spadku popularności rządu przyczyniły się również afery korupcyjne z udziałem Petrobrasu i operacja Lava Jato, która rozpoczęła się w 2014 roku. Innym czynnikiem, osłabiającym poparcie dla rządu był spowolniony rozwój gospodarczy. PKB wzrastał w tempie 2% rocznie przez pierwsze 3 lata rządów Dilmy, podczas gdy za rządów Luli ta wartość wynosiła średnio 4%.
W Partii Pracujących pojawiały się głosy wzywające Lulę do ponownego wzięcia udziału w wyborach, powstał ruch „Volta, Lula” (Lula, wróć). Jednak sam zainteresowany szybko uciął wszelkie spekulacje podczas czatu z internautami: „Nie zamierzam kandydować. Moją kandydatką jest Dilma Rousseff. I mówię wam, przekażcie to dalej i skończmy już z tymi niedorzecznościami”. Podczas krajowej konwencji Partii Pracujących 21 czerwca 2014 roku, Dilma została oficjalnie nominowana na kandydatkę PT w wyborach prezydenckich, a Michel Temer został kandydatem na wiceprezydenta.
Na starcie kampanii sondaże wskazywały, że głównym rywalem Dilmy będzie senator z Minas Gerais, Aécio Neves z partii PSDB. Trzecim pod względem poparcia kandydatem był gubernator stanu Pernambuco Eduardo Campos z partii PSB. Po tragicznej śmierci Camposa w katastrofie lotniczej, zastąpiła go Marina Silva i zyskała duże poparcie, wyprzedzając Nevesa. Ostatecznie jednak Aécio Neves odrobił straty i to on wszedł z Dilmą do drugiej tury wyborów.
Pierwsza tura wyborów odbyła się 5 października 2014 roku. Dilma zdobyła 41,59% głosów, wygrywając w 15 stanach Brazylii. Drugie miejsce zajął Aécio Neves, uzyskując 33,55% głosów – wygrał w 10 stanach. Na trzecim miejscu znalazła się Marina Silva z 21,32% głosów. W stanie São Paulo i w Dystrykcie Federalnym Dilma uzyskała najsłabsze wyniki (odpowiednio 25,82% i 23,02%), przegrywając zarówno z Nevesem, jak i Silvą.
Po pierwszej turze wyborów, Dilma skrytykowała swojego przeciwnika za próbę wykorzystania afer korupcyjnych do przeprowadzenia „zamachu” na urzędujące władze. Krytycznie odniosła się też do wypowiedzi byłego prezydenta Fernanda Henrique Cardosa, który powiedział, że ludzie głosowali na PT nie dlatego, że są biedni, ale dlatego, że są źle poinformowani. Dilma zarzuciła FHC, że nazywa jej wyborców ignorantami. Aécio Neves w swojej kampanii przed drugą turą skupił się na potrzebie zmian. „Miliony Brazylijczyków jasno dały do zrozumienia, że nie akceptują drogi, jaką dzisiaj kroczy Brazylia”. Podkreślił również, że popierają go kandydaci, którzy nie weszli do drugiej tury – Pastor Everaldo, Eduardo Jorge, a przede wszystkim Marina Silva.
Druga tura wyborów miała miejsce 26 października 2014 roku, a jej wyniki zostały ogłoszone o g. 20.27, po zliczeniu głosów z 98% urn. Dilma Rousseff została wybrana na drugą kadencję, uzyskując 51,64% (54 501 118) głosów. Aécio Neves zdobył 48,36% (51 041 155) głosów. W swojej przemowie tego samego wieczoru, Dilma zapowiedziała dialog i współpracę, a także zaapelowała o przekształcenie „wyborczej gorączki” w „konstruktywną energię w nowym momencie dla Brazylii”.
Druga kadencja (2014-15).
1 stycznia 2015 roku Dilma Rousseff została zaprzysiężona na drugą kadencję. W momencie gdy Dilma obejmowała urząd, Brazylia przeżywała kryzys gospodarczy, który osłabiał pozycję prezydent. Do jej największych wyzwań należało zatrzymanie inflacji i przyspieszenie tempa wzrostu gospodarczego, który znajdował się w stagnacji. W 2015 roku inflacja osiągnęła 7%, a bezrobocie 8,5%. Dilma musiała też rozwiązać problem korupcji, który negatywnie wpływał na wizerunek rządzących i całej klasy politycznej. Na początku lutego poparcie dla Dilmy spadło z 42% do 23%, co było najniższym wynikiem poparcia dla rządu od 1999 roku, kiedy prezydentem był Fernando Henrique Cardoso.
W marcu 2015 roku w całym kraju miały miejsce manifestacje przeciwko prezydent, najwięcej osób wyszło na ulice 15 marca – według szacunków policji, w São Paulo mogło być nawet milion manifestantów. Protesty odbyły się również poza granicami Brazylii – m.in. w Londynie, Lizbonie, Buenos Aires i Nowym Jorku. Głównym postulatem protestujących było nawoływanie do impeachmentu prezydent oraz obarczenie odpowiedzialnością partii PT za skandal korupcyjny Petrobrasu. Afera korupcyjna była głównym tematem w brazylijskich mediach, a gazety donosiły o aresztowaniach znanych biznesmenów i polityków, m.in. Marcelo Odebrechta czy byłego skarbnika PT, João Vaccari Neto.
W marcu 2016 operacja Lava Jato wkroczyła w 24. etap, którego celem stał się były prezydent Lula. 4 marca policja doprowadziła go na posterunek na lotnisku w Congonhas, gdzie składał zeznania dotyczące darowizn od Petrobrasu oraz firm powiązanych ze spółką naftową. 16 marca Dilma mianowała Lulę szefem swojego gabinetu, zapewniając mu w ten sposób immunitet. Jednak dzień później decyzja sędziego federalnego Itagiba Catta Preta Neto zawiesiła objęcie stanowiska przez byłego prezydenta.
29 marca 2016 roku partia PMDB wiceprezydenta Michela Temera zerwała koalicję z partią PT, a tym samym z rządem Dilmy Rousseff. Sześciu ministrów należących do PMDB zostało wezwanych do złożenia dymisji. Wiceprezydent Temer pozostał jednak na stanowisku, tłumacząc tym, że został wybrany w wyborach powszechnych.
Impeachment.
2 grudnia 2015 roku przewodniczący Izby Deputowanych Eduardo Cunha przyjął wniosek o impeachment Dilmy Rousseff, złożony przez Hélio Bicudo, Janainę Paschoal i Miguela Reale Júniora.
17 kwietnia 2016 Izba Deputowanych wynikiem głosów 342 z 513 głosowała za impeachmentem wobec prezydent Dilmy Rousseff. Formalnym powodem były tzw. "pedaladas fiscais", czyli bezprawne działania rządu, których celem było domknięcie budżetu państwa i ukrycie powiększenia się deficytu. 11 maja tego samego roku za zawieszeniem Rousseff zagłosowało 55 z 77 senatorów, co oznacza formalne dopełnienie procedury zawieszenia prezydent i wszczęcia śledztwa. Na jego czas urząd prezydenta Brazylii objął dzień później wiceprezydent Michel Temer.
31 sierpnia 2016 Senat Brazylii stosunkiem głosów 61 – za, a 20 – przeciw odwołał Dilmę Rousseff ze stanowiska.
Życie po prezydenturze.
Po utracie stanowiska w wyniku impeachmentu, Dilma przeprowadziła się do Porto Alegre i zamieszkała w dzielnicy Tristeza w południowej części miasta. Zachowała część przywilejów, należnych byłej głowie państwa, na przykład prawo do zatrudnienia ośmiu doradców oraz do ochrony osobistej. Ma również prawo do korzystania z dwóch samochodów służbowych. Straciła natomiast prawo do świadczenia w wysokości R$ 30 tys. miesięcznie — po przejściu na emeryturę wynosi ono R$ 5 tys. (mniej więcej 3650 zł zamiast 22000 zł). W grudniu 2016 roku Dilma objęła stanowisko przewodniczącej rady doradczej fundacji Fundação Perseu Abramo, za co pobiera wynagrodzenie. Otrzymała również propozycję przewodnictwa całej fundacji, jednak wzbudziło to sprzeciw wewnątrz partii PT.
Dilma twierdzi, że padła ofiarą „zamachu stanu” – tę tezę głosi na licznych wykładach w kraju i za granicą. Krytykuje również prezydenta Temera, który zastąpił ją na stanowisku głowy państwa. W wywiadzie dla dziennika „Folha de S. Paulo” zdradziła, że zamierza napisać książkę o kulisach impeachmentu. Po impeachmencie Dilma zachowała pełnię praw obywatelskich, dlatego też przyznaje, że nie wyklucza startu w wyborach do Izby Deputowanych albo do Senatu w 2018 roku.

</doc>
<doc id="1327357" url="https://pl.wikipedia.org/wiki?curid=1327357" title="Cardiology Journal">
Cardiology Journal

Cardiology Journal – dwumiesięcznik wydawany przez Wydawnictwo Via Medica, początkowo jako "Folia Cardiologica". Redaktorami naczelnymi są prof. Juan Luis Gutierrez-Chico oraz prof. dr hab. Miłosz Jarosław Jaguszewski. 
W skład rady naukowej wchodzą samodzielni pracownicy naukowi z tytułem profesora lub doktora habilitowanego, kardiolodzy i kardiochirurdzy z całego świata. Artykuły ukazują się w języku angielskim.
Indeksacja.
Współczynniki cytowań:
Na liście czasopism punktowanych przez polskie Ministerstwo Nauki znajduje się w części A z dwudziestoma punktami.

</doc>
<doc id="1327358" url="https://pl.wikipedia.org/wiki?curid=1327358" title="Wiersz meliczny">
Wiersz meliczny

Wiersz meliczny to rodzaj wiersza, którego budowa jest ściśle podporządkowana rytmiczności językowej i opiera się na organizacji muzycznej, np: psalm.
Charakteryzuje się:

</doc>
<doc id="1327364" url="https://pl.wikipedia.org/wiki?curid=1327364" title="Metro w Pekinie">
Metro w Pekinie

Metro w Pekinie – system kolei podziemnej i kolei miejskiej w Pekinie. Pod koniec 2019 roku długość 22 linii wynosiła 689 km (nie wliczając linii tramwajowej Xijiao). Z 22 linii metra w 2019 roku korzystało dziennie średnio 10,08 mln pasażerów. 28 grudnia 2019 roku zostało najdłuższą siecią metra na świecie.
Historia.
Początki.
Metro w Pekinie było pierwszym tego typu systemem w Chinach Ludowych. Budowa rozpoczęła się w 1965 roku. Pierwszy odcinek z głównego dworca kolejowego w kierunku zachodnim otwarto w 1 września 1969 roku, liczył on 17 stacji i miał długość 23,6 km. Obecnie w/w stacje są częścią linii 1 i 2 (odcinek południowy). Początkowo metro służyło tylko celem wojskowym, mające umożliwić szybki przejazd do centrum miasta jednostkom stacjonującym w koszarach na zachodzie miasta. W dniu 15 stycznia 1971 roku oddano do użytku cywilnego powyższe linie. Przez pierwsze lata z metra mogły skorzystać tylko służbowo osoby, które pracowały w instytucjach państwowych. Do metra w początkowym okresie nie mieli też wstępu obcokrajowcy (poza oficjalnymi delegacjami). W połowie lat osiemdziesiątych oddano do użytku drugą część pętli obecnej linii nr 2, zaś do końca lat dziewięćdziesiątych końcowy fragment linii nr 1 w kierunku wschodnim. 
Przygotowania do olimpiady.
Po ogłoszeniu w 2001 roku, że Pekin został organizatorem Letniej Olimpiady w 2008 uległy przyśpieszeniu prace na trwających budowach, jak też podjęto decyzję o budowie kolejnych linii. W latach 2002 i 2003 oddano do użytku linię nr 13 i Batong (przedłużenie linii 1 z wymaganą przesiadką). Począwszy od 2004 roku, system metra w Pekinie przechodził gruntowną modernizację. Wymieniono pociągi na nowe klimatyzowane, oraz wprowadzono automatyczny system sprzedaży biletów. Modernizacja polegała również na wprowadzeniu nowoczesnej sygnalizacji, obsługi komputerowej, usprawnień dla osób niepełnosprawnych. Stare trakcje o długości 52,2 km wymieniono na nowe, redukujące hałas i poprawiające komfort jazdy. Pierwszą linię na trasie północ-południe otwarto w 2007 roku, linia nr 5 o długości 23,6 km umożliwiała przesiadkę na każdą z obecnych w tamtej chwili linii metra. W dniu 19 lipca 2008 roku uruchomiono trzy nowe linie metra: Airport która prowadzi do nowo otwartego terminalu lotniska Pekin, Olympic Branch Line (obecnie nr 8) prowadząca do głównych obiektów olimpijskich, jak też linię nr 10 (północną i wschodnią część obecnej trasy o długości 25 km, prowadzącą całkowicie pod ziemią). Ciekawostką jest fakt, że z linii nr 8 mogli korzystać jedynie posiadacze biletów na imprezy sportowe. Po otwarciu powyższych linii, sieć metra w Pekinie wydłużyła się do 200 km. 
Dalszy rozwój.
We wrześniu 2009 roku otwarto linię nr 4 o długości 28,2 km i liczącą 24 stacje. Została ona zbudowana i jest zarządzana (na podstawie umowy z władzami Pekinu przez okres 30 lat od oddania linii do użytku), przez spółkę Beijing MTR Corporation (BJMTR), w której jednym z głównych udziałowców jest firma MTR Corporation z Hongkongu, zarządzająca także w tym mieście siecią kolejową MTR. Rekordowy pod względem nowo otwartych linii był 2010 roku, w którym oddano do użytku 5 nowych linii metra: Daxing (zarządzaną przez BJMTR), Fangshan (która nie miała wtedy żadnego połączenia z pozostałymi liniami), Yizhuang, Changping oraz środkową część linii nr 5. Długość całkowita sieci metra w Pekinie wydłużyła się w ciągu roku o ponad połowę osiągając 336 km. Dopiero pod koniec 2011 roku oddano do użytku linię nr 9, która połączyła linię Fangshan z resztą siecią metra. W dniu 31 grudnia 2012 roku uruchomiono linię nr 6, na której po raz pierwszy pociągi sieci metra w Pekinie mogły przekroczyć prędkość 100 km/h. W kolejnym roku ukończono linię 10, której trasa w kształcie pętli ma długość 57 km i jest jednocześnie najdłuższą linią w mieście. Kilka miesięcy później oddano do użytku pierwsze odcinki linii nr 14 (kolejnej zarządzanej przez BJMRT), mającej na trasie stację Pekin Południowy obsługującą koleje dużych prędkości. Pod koniec 2014 roku wraz z otwarciem linii nr 7 długość sieci metra w Pekinie przekroczyła 500 km. W połowie 2015 roku, po przyznaniu Pekinowi prawa do organizacji Zimowych Igrzysk Olimpijskich w 2022 roku, ogłoszono, że miasto otrzyma od rządu dofinansowanie w wysokości 33 miliardów dolarów na budowę 6 nowych linii metra i wydłużenie kolejnych 6. Czwarta linia zarządzana przez BJMTR została oddana do użytku pod koniec 2016 roku – odcinek linii nr 16 o długości 19,6 km. W grudniu 2017 roku otwarto linie S1 i Yanfang oraz linię tramwajową Xijiao, tym samym długość metra w Pekinie przekroczyła 600 km. Linia S1 to pierwsza w systemie kolej magnetyczna, zaś linia Yanfang to pierwsza automatyczna linia, która w 2019 roku po unowocześnieniu do standardu GoA4, stała się w pełni automatyczną. 26 września 2019 roku uruchomiono linię Daxing Airport Express, którą pociągami osiągającymi prędkość do 160 km/h, można dojechać do nowo wybudowanego portu lotniczego Pekin-Daxing. Po oddaniu do użytku pod koniec 2019 roku południowego wydłużenia linii Batong i wschodniego linii nr 7, długość systemu metra w Pekinie zbliżyła się do 700 km. Według oficjalnych danych w 2019 roku w budowie było ponad 300 km tras, w tym nowe linie o numerach 3, 11, 12, 17 i 19.
Linie.
W lutym 2020 roku metro w Pekinie liczyło 22 linie oraz linię tramwajową Xijiao. Po liniach 4 i Daxing kursują pociągi obejmujące obie trasy w całości lub każdą z osobna. W budowie były linie 3, 11, 12, 17 i 19.

</doc>
<doc id="1327365" url="https://pl.wikipedia.org/wiki?curid=1327365" title="Friedrich von Schiller">
Friedrich von Schiller



</doc>
<doc id="1327366" url="https://pl.wikipedia.org/wiki?curid=1327366" title="Joseph Ashbrook">
Joseph Ashbrook

Joseph Ashbrook (ur. 4 kwietnia 1918 w Filadelfii, zm. 4 sierpnia 1980 w Weston) – amerykański astronom. 
Życiorys.
W 1947 otrzymał doktorat na Uniwersytecie Harvarda. Początkowo wykładał na Uniwersytecie Yale (1946–1950) i Uniwersytecie Harvarda (1950–1953), jednak ze względu na trudności w wysławianiu się porzucił pracę wykładowcy i w 1953 zatrudnił się w redakcji czasopisma „Sky &amp; Telescope”, gdzie pracował do śmierci. Od 1936 był członkiem American Association of Variable Star Observers. W 1948 został współodkrywcą komety okresowej 47P/Ashbrook-Jackson.
Na jego cześć nazwano planetoidę (2157) Ashbrook oraz krater księżycowy.

</doc>
<doc id="1327375" url="https://pl.wikipedia.org/wiki?curid=1327375" title="Play (album Namie Amuro)">
Play (album Namie Amuro)

Play – siódmy album japońskiej piosenkarki Namie Amuro, wydany 27 czerwca 2007 roku w wersji CD i CD+DVD.
Album znalazł się na #15 pozycji w rocznym rankingu Oriconu, natomiast piosenki "Pink Key" i "Funky Town" zostały wykorzystane w reklamie Herbaty Lipton, a "Top Secret" znalazła się w soundtracku drugiego sezonu Prison Break w Japonii.
Lista utworów.
CD
DVD

</doc>
<doc id="1327378" url="https://pl.wikipedia.org/wiki?curid=1327378" title="Magyar Televízió">
Magyar Televízió

Magyar Televízió (MTV, pol. „Telewizja Węgierska”) – pierwszy publiczny nadawca telewizyjny na Węgrzech z siedzibą w Budapeszcie założony w 1957 roku. Magyar Televízió jest nadawcą kanałów M1 (M1 HD), M2 (M2 HD) i M3.
Telewizja Magyar Televízió była zarządzana od 2011 przez Médiaszolgáltatás-támogató és Vagyonkezelő Alap (MTVA), były członek Europejskiej Unii Nadawców. MTV Zrt. zakończyło swoją działalność 30 czerwca 2015 r.
1 lipca 2015 r. nadawanie telewizji przejął nowy nadawca Duna Médiaszolgáltató Zártkörűen Működő Nonprofit Részvénytársaság – połączeni nadawca radia, dwóch nadawców telewizji i agencja informacyjna. Nowy podmiot został członkiem EBU.
Historia.
Pierwsze lata (1954–1969).
Pierwsze próby nadawania odbyły się w Hotelu Gellért w 1936. Testowe nadawanie rozpoczęło się w 1954, puszczano wówczas nieruchome plansze lub krótkie filmiki, wyłącznie w celach eksperymentalnych. Regularne testowe nadawanie rozpoczęło się 23 lutego 1957. Oficjalne nadawanie rozpoczęło się 1 maja 1957, kiedy po raz pierwszy transmitowano obchody Święta Pracy. Pierwsza emisja dziennika telewizyjnego odbyła się 2 lipca 1957. 18 sierpnia 1957 przemianowano Radio Węgierskie na „Węgierskie Radio i Telewizję” ("Magyar Rádió és Televízió Vállalat").
W 1959 Telewizja Węgierska miała 50 000 odbiorców. W 1960 zostało utworzone archiwum, w którym do dziś są przechowywane programy telewizji. Po mniej niż dziesięciu latach od założenia, w 1964 MTV miała już 2,7 miliona widzów. Wedle statystyk na jeden odbiornik telewizyjny przypadało 3-5 widzów. W 1965 46% mieszkańców obszarów wiejskich deklarowało telewizję jako podstawowe źródło informacji, dla porównania prasę zadeklarowało 25%, a radio 10%.
W tym czasie popularna była emisja przedstawień teatralnych. W 1966 23 sztuki były transmitowane z Budapesztu, 20 z innych miejscowości. W tym roku wyemitowano też 25 filmów i pięć musicali.
W 1969 na Węgrzech było milion odbiorników telewizyjnych, co oznaczało około 4 miliony odbiorców. W tym też roku wyemitowano pierwszy program w kolorze, wtedy też Orion wyprodukował pierwszy kolorowy telewizor, jednak do 1971 kontynuowano transmisję czarno-białą.
Lata siedemdziesiąte XX w..
W 1971 rozpoczęto regularną emisję w kolorze, a także próbne nadawanie drugiego programu. Ta dekada była prawdopodobnie najbardziej obfitująca w historii firmy, wyprodukowano wówczas tysiące godzin różnego rodzaju programów.
Lata osiemdziesiąte XX w..
W latach osiemdziesiątych ubiegłego wieku emitowano rocznie 4 300 godzin programu telewizyjnego, zaś tygodniowo 83 godziny. Od 1981 na Węgrzech dostępna jest telegazeta – "Képújság". Producenci telewizyjni zaczęli wówczas dodawać dekodery telegazety do swoich odbiorników. W tej dekadzie rozpoczęto emisję bloków telewizyjnych "Ablak" (Okno) i "Panoráma". W 1984 w Peczu rozpoczęto emisję programu regionalnego, natomiast w Székesfehérvárze rozpoczęto działalność telewizji kablowej. W 1985 oddzielono radio od telewizji tworząc Magyar Televízió.
Pierwszą telenowelą emitowaną na Węgrzech była Niewolnica Isaura ("Rabszolgasors)". Pierwszą węgierską operą mydlaną był zaś serial Sąsiedzi ("Szomszédok"), nadawany przez 12 lat w każdy drugi czwartek miesiąca od 7 maja 1987.
Od późnych lat osiemdziesiątych produkowano eksperymentalne audycje cyfrowe. Od 1988 osoby, które ukończyły 70. rok życia zostały zwolnione z opłacania abonamentu. Rozpoczęto też emisję programy dla mniejszości narodowych, nagrywane głównie w ośrodkach lokalnych, głównie w Peczu i Segedynie. Wtedy też częściową niezależność od MTV1 uzyskało MTV2.
Od 1989 rozpoczęto emisję 5 dni w tygodniu, później już emitowano program przez 7 dni w tygodniu. Czasem stosowano wyjątki od praktyki 5 dni, na przykład wówczas gdy pierwszy węgierski kosmonauta Bertalan Farkas udał się w kosmos. W tym samym roku rozpoczęto emisję Nap-kelte, codziennego programu telewizyjnego, pierwszej audycji w węgierskiej telewizji produkowanej przez niezależnego producenta – Nap TV.
Lata dziewięćdziesiąte XX w..
Wraz z przemianami ustrojowymi, w MTV dokonano zmian strukturalnych, częściowo zmieniono również ramówkę każdego kanału. Były to trudne lata dla firmy – szefowie stacji często się zmieniali, również program każdego kanału często ulegał zmianom.
W 1992 działalność rozpoczęła nowa, niezależna od MTV telewizja publiczna o nazwie Duna TV. 1 stycznia 1993 Magyar Televízió stało się pełnoprawnym członkiem Europejskiej Unii Nadawców.
W 1997 prywatny kanał TV2 rozpoczęła nadawanie na dotychczasowych częstotliwościach M2, pomimo sprzeciwu MTV. Władze zdecydowały o opróżnieniu częstotliwości i nadaniu nowej dla TV2. M2 jednak pozostała dostępna tylko poprzez satelitę i telewizję kablową, co było wówczas rzadkie. Odbiór stacji stał się wówczas znacznie utrudniony, co przysporzyło stacji duże utrudnienia. Obecnie spółka podnosi się z dawnego kryzysu.
W latach dziewięćdziesiątych MTV utraciło swoją niezależność i znalazła się pod wpływami ekip politycznych sprawujących w danym okresie władzę.
Okres 2000–2010.
W 2000 M2 rozpoczęła nadawanie 24-godzinne, nadając powtórki programów nadawanych przez M1 i audycje z własnego archiwum oraz z Magyar Nemzeti Digitális Archívum és Filmintézet (Węgierskie Narodowe Archiwum Cyfrowe i Instytut Sztuki Filmowej).
W 2002 zniesiono abonament, który obowiązywał każde gospodarstwo domowe posiadające odbiornik telewizyjny. Od tego czasu telewizja jest finansowana przez rząd oraz czerpie zyski z reklam.
W 2006 budynki stacji były przez krótki czas okupowane przez demonstrantów biorących udział w protestach antyrządowych.
2011–2015.
W 2011 większość aktywów i pracowników MTV została przeniesiona do nowo powstałego "Médiaszolgáltatás-támogató és Vagyonkezelő Alap – MTVA" ("Fundusz Usług i Wsparcia Medialnego"), rządowej spółki kontrolowanej przez Radę Mediów Węgier. Częścią tej spółki stały się też Magyar Rádió i Duna Televízió, które w ten sposób po raz pierwszy połączyły wszystkich publicznych nadawców na Węgrzech. W skład spółki weszła też agencja informacyjna Magyar Távirati Iroda, która zaczęła dostarczać informacji wszystkim trzem nadawcom wewnątrz MTVA.
W 2012 działalność rozpoczęła M3D – pierwsza węgierska telewizja nadająca w technologii 3D.
od 1 lipca 2015.
W 2015 r. nastąpiło połączenie wszystkich podmiotów MTVA w jedne przedsiębiorstwo "Duna Médiaszolgáltató", które jest sukcesorem wszystkich węgierskich nadawców publicznych i agencji informacyjnej MTI, od 1 lipca 2015 nadaje dotychczasowe programy Magyar Televízió, Duna Televízió, Magyar Rádió i prowadzi Magyar Távirati Iroda. Tego samego dnia nowy podmiot zostało członkiem EBU.
Krytyka ideologiczna przekształcenia organizacyjnego.
Stworzenie MTVA, jak i ponowne przekształcenie nadawcy MTVA w Duna Médiaszolgáltató zostało skrytykowane przez ideologicznie przeciwne Fidesz organizacje pozarządowe jako motywowane politycznie i zmierzające do utracenia niezależności przez publiczne media. Rząd uzasadnił swoją decyzję koniecznością ograniczenia kosztów systemu medialnego.

</doc>
<doc id="1327380" url="https://pl.wikipedia.org/wiki?curid=1327380" title="Czas czekania, czas olśnienia">
Czas czekania, czas olśnienia

Czas czekania, czas olśnienia – album studyjny Budki Suflera z 1984 roku, wydany przez Polton.
Utworem promującym płytę był „Cały mój zgiełk”, który dotarł do pierwszego miejsca Listy Przebojów Programu 3. Na potrzeby programu Telewizyjna Lista Przebojów nakręcono do piosenki teledysk, a w 1985 roku zespół wykonał ją podczas swojego występu na XXII Krajowym Festiwalu Piosenki Polskiej w Opolu.
Wydanie winylowe Poltonu z 1984 roku wytłoczono w liczbie 110 tys. egzemplarzy.
Lista utworów.
źródło:.
Autorzy.
źródło:.

</doc>
<doc id="1327384" url="https://pl.wikipedia.org/wiki?curid=1327384" title="Martin Amerhauser">
Martin Amerhauser

Martin Amerhauser (ur. 23 lipca 1974 w Salzburgu) – piłkarz austriacki grający na pozycji lewego pomocnika. Od 2010 roku gra w FC Lankowitz.
Kariera klubowa.
Piłkarską karierę Amerhauser rozpoczął w drużynie SV Salzburg. W sezonie 1993/1994 zadebiutował w jego barwach w rozgrywkach pierwszej ligi austriackiej. W całym sezonie rozegrał 19 meczów w lidze i zdobył 3 gole, przez co przyczynił się do wywalczenia przez Salzburg tytułu mistrza Austrii, pierwszego w historii klubu. Sukces osiągnął także w rozgrywkach Pucharu UEFA dochodząc ze swoim klubem do finału. Tam wystąpił w obu przegranych po 0:1 spotkaniach z Interem Mediolan.
W trakcie trwania sezonu 1994/1995 Martin opuścił Salzburg i przeniósł się do drugoligowego Grazer AK. Z zespołem z miasta Graz już po roku awansował do pierwszej ligi, a w 1996 roku zajął z nim 4. miejsce w lidze, gwarantujące start klubu w Pucharze UEFA. Latem Amerhauser wrócił do SV Salzburg. Wywalczył swój drugi tytuł mistrza kraju, a niedługo potem zdobył także superpuchar kraju. W Salzburgu grał jeszcze przez kolejne dwa sezony, ale nie odniósł już sukcesów. Łącznie dla tego klubu rozegrał 117 spotkań i zdobył 12 goli.
W 1999 roku Amerhauser znów został zawodnikiem Grazer AK. W tym samym sezonie sięgnął po swój pierwszy Puchar Austrii, a następnie kolejny już superpuchar. Oba osiągnięcia Martin z partnerami z boiska powtórzył 2 lata później, a w 2004 roku zdobył czwarty w historii klubu krajowy puchar. Swoją postawą przyczynił się też do wywalczenia pierwszego w historii GAK mistrzostwa Austrii, a w 2005 roku Amerhauser został wicemistrzem Bundesligi. W kolejnych sezonach Grazer spisywał się słabiej, a w sezonie 2006/2007 zajął ostatnią pozycję i nie otrzymał licencji na grę w drugiej lidze. Został zdegradowany do trzeciej ligi Austrii. W 2010 roku przeszedł do amatorskiego FC Lankowitz.
Kariera reprezentacyjna.
W reprezentacji Austrii Amerhauser zadebiutował 25 marca 1998 roku w przegranym 2:3 towarzyskim spotkaniu z Węgrami. W tym samym roku został powołany przez Herberta Prohaskę do kadry na Mistrzostwa Świata we Francji. Na tym turnieju był rezerwowym i nie zagrał w żadnym spotkaniu. Ostatni mecz w reprezentacji rozegrał w 2005 roku przeciwko Azerbejdżanowi (0:0). W kadrze narodowej wystąpił 12 razy i zdobył 3 gole.

</doc>
<doc id="1327390" url="https://pl.wikipedia.org/wiki?curid=1327390" title="Mieczysław Dziemieszkiewicz">
Mieczysław Dziemieszkiewicz

Mieczysław Dziemieszkiewicz, ps. „Rój” (ur. 28 stycznia 1925 w Zagrobach-Zakrzewie, zm. 13/14 kwietnia 1951 w Szyszkach) – żołnierz Narodowych Sił Zbrojnych i Narodowego Zjednoczenia Wojskowego, uczestnik polskiego niepodległościowego podziemia antykomunistycznego na północnym Mazowszu. Brat Romana Dziemieszkiewicza ps. „Adam”, „Pogoda” oraz Jerzego Dziemieszkiewicza ps. „Żbik”. Jego symboliczny grób znajduje się w Makowie Mazowieckim. Pośmiertnie awansowany do stopnia podporucznika.
Życiorys.
Był synem Adama i Stefanii ze Świerczewskich. W 1939 ukończył szkołę powszechną w Różanie. W czasie okupacji uczęszczał na kursy tajnego nauczania w Makowie Mazowieckim, pracując jednocześnie w niemieckim przedsiębiorstwie przewozowym.
Wiosną 1945 został wcielony do 1 zapasowego pułku piechoty w Warszawie, skąd na wiadomość o śmierci brata, zamordowanego w czasie napadu rabunkowego dokonywanego przez żołnierzy sowieckich w październiku 1945, zdezerterował i zbiegł na teren powiatu ciechanowskiego. Wkrótce wstąpił do oddziału NSZ-NZW ppor. Mariana Kraśniewskiego „Burzy”, przybierając pseudonim „Rój”. Początkowo był łącznikiem między komendą okręgu a komendą powiatu. W 1948 został awansowany do stopnia starszego sierżanta. Na polecenie dowódcy kompanii Mariana Koźniewskiego „Waltera”, wobec masowych aresztowań dokonywanych przez UB w Ciechanowie, stworzył patrol Pogotowia Akcji Specjalnej NZW, którego został dowódcą. Jako dowódca patrolu PAS dowodził wieloma akcjami przeciw komunistom, siłom bezpieczeństwa oraz ich agenturze.
Komendant „Rój” i jego żołnierze dokonali kilkudziesięciu udanych akcji zbrojnych przeciwko KBW i UB, m.in.:
Oddział „Roja” zabił łącznie 12 funkcjonariuszy UB (w tym szefa PUBP w Ciechanowie por. Tadeusza Mazurowskiego), MO i członków ORMO oraz ponad 20 współpracowników UB i KBW. W starciach i potyczkach z oddziałem poległo kilkunastu żołnierzy KBW.
Do śmierci Mieczysława Dziemieszkiewicza przyczyniła się jego narzeczona. UB przetrzymujący jej rodziców szantażem zmusił ją do wydania „Roja”. Żołnierz zginął w trakcie próby przedarcia się z podwładnym Bronisławem Gniazdowskim ps. „Mazur”, przez obławę 270 żołnierzy z 1 Brygady KBW i nieustalonej liczby funkcjonariuszy UB i MO. Wystzko jest złe
Odznaczenia i upamiętnienie.
8 sierpnia 1945 został odznaczony Krzyżem Walecznych.
13 października 2007, za "wybitne zasługi dla niepodległości Polski", prezydent RP Lech Kaczyński odznaczył pośmiertnie Mieczysława Dziemieszkiewicza Krzyżem Komandorskim z Gwiazdą Orderu Odrodzenia Polski. Został również odznaczony Krzyżem Narodowego Czynu Zbrojnego.
W 2009 Telewizja Polska przystąpiła do realizacji filmu "Historia Roja, czyli w ziemi lepiej słychać", poświęconego losom "żołnierzy wyklętych". Film wyreżyserował Jerzy Zalewski. Głównym bohaterem filmu jest Mieczysław Dziemieszkiewicz. Premiera odbyła się 4 marca 2016, a dystrybutorem filmu jest Kino Świat. TVP 1 w 2017 pokazała 5-odcinkowy serial, który jest rozwinięciem filmu kinowego.
Decyzją nr 16/MON Ministra Obrony Narodowej z dnia 28 lutego 2018 5 Mazowiecka Brygada Obrony Terytorialnej przyjęła imię st. sierż. Mieczysława Dziemieszkiewicza, ps. „Rój”; od maja 2021 imię ppor. Mieczysława Dziemieszkiewicza, ps. „Rój”.

</doc>
<doc id="1327406" url="https://pl.wikipedia.org/wiki?curid=1327406" title="Henryk Grabowski (botanik)">
Henryk Grabowski (botanik)

Henryk Emanuel Grabowski, Heinrich Emanuel Grabowski (ur. 11 lipca 1792 w Głubczycach, zm. 1 października 1842 we Wrocławiu) – botanik niemiecki, polskiego pochodzenia, czynny na Śląsku, współzałożyciel zielnika śląskiego. 
W Głubczycach zakończył szkołę średnią, po czym podjął naukę farmacji we Wrocławiu u Johanna Christiana Günthera, właściciela apteki i badacza roślin. Do 1824 mieszkał u niego, był uczniem, a następnie współpracownikiem. Od 1824 do 1840 prowadził własną aptekę w Opolu, kontynuując wcześniejsze badania flory Śląska, jednocześnie zajął się także skamieniałościami roślin z górnej kredy rejonu opolskiego. Od 1840 do śmierci mieszkał we Wrocławiu. Grabowski był członkiem Sekcji Botanicznej Śląskiego Towarzystwa Kultury Ojczystej, a w 1841 wybrano go sekretarzem naukowym tejże sekcji. 
Na cześć Grabowskiego nazwano jeżynę bukietową łacińską nazwą gatunkową: "Rubus grabowskii". 

</doc>
<doc id="1327407" url="https://pl.wikipedia.org/wiki?curid=1327407" title="Międzynarodowe Stowarzyszenie Dziennikarzy Filatelistycznych">
Międzynarodowe Stowarzyszenie Dziennikarzy Filatelistycznych

Międzynarodowe Stowarzyszenie Dziennikarzy Filatelistycznych (AIJP, fr.: "Association internationale des journalistes philatéliques") – organizacja dziennikarska, zrzeszająca dziennikarzy i publicystów filatelistycznych.
AIJP zrzesza zawodowych i niezawodowych dziennikarzy i publicystów filatelistycznych, zajmujących się piśmiennictwem filatelistycznym, autorów katalogów, redaktorów czasopism poświęconych filatelistyce, kącików filatelistycznych w prasie, radiu i telewizji. Obecnie (2008) liczy około 400 członków. AIJP wydaje własny biuletyn.
Nie jest to pierwsza inicjatywa zrzeszająca publicystów filatelistycznych – w 1927 roku we Włoszech, z inicjatywy filatelisty Giulio Tedeschi, powołano FIPP (Federation International de La Press Philatelique), lecz organizacja ta po wojnie nie wznowiła działalności. AIJP powstało 20 sierpnia 1962 roku w Pradze, w czasie Światowej Wystawy Filatelistycznej Praga 1962, z inicjatywy działacza filatelistycznego, Pierre Séguy. Jednym ze współzałożycieli AIJP w 1962 był polski działacz – Jan Witkowski – który w latach 1973–1993 był wiceprezydentem AIJP. W latach 2003–2005 Prezydentem AIJP był inny Polak, Marian Szwemin.

</doc>
<doc id="1327409" url="https://pl.wikipedia.org/wiki?curid=1327409" title="Henryk Grabowski">
Henryk Grabowski



</doc>
<doc id="1327410" url="https://pl.wikipedia.org/wiki?curid=1327410" title="Animal Collective">
Animal Collective

Animal Collective – amerykański zespół eksperymentalny założony w 2000 roku w Baltimore. W skład kolektywu wchodzą czterej przyjaciele z dzieciństwa: David Portner (Avey Tare), Noah Lennox (Panda Bear), Brain Weitz (Geologist) i Josh Dibb (Deakin, Deacon). Chociaż muzyczne dokonania zespołu najczęściej określa się jako freak folk, noise pop czy awangardowy pop-rock, w rzeczywistości ciężko przypisać ich do jakiegokolwiek nurtu ze względu na liczne eksperymenty, poszukiwania i zabawę dźwiękiem. 

</doc>
<doc id="1327413" url="https://pl.wikipedia.org/wiki?curid=1327413" title="Dowborczycy">
Dowborczycy



</doc>
<doc id="1327414" url="https://pl.wikipedia.org/wiki?curid=1327414" title="Obrydy">
Obrydy

Obrydy – nieoficjalna część wsi Dziadowice, położona w województwie wielkopolskim, w powiecie tureckim, w gminie Malanów.
W latach 1975–1998 miejscowość należała administracyjnie do województwa konińskiego.

</doc>
<doc id="1327416" url="https://pl.wikipedia.org/wiki?curid=1327416" title="George Douglas-Hamilton">
George Douglas-Hamilton

George Nigel Douglas-Hamilton (ur. 4 stycznia 1906 w Wimborne w hrabstwie Dorset, zm. 24 listopada 1994) – brytyjski arystokrata, polityk i wojskowy, członek Partii Konserwatywnej, minister w rządach Winstona Churchilla, Anthony'ego Edena i Harolda Macmillana.
Życiorys.
Był młodszym synem Alfreda Douglasa-Hamiltona, 13. księcia Hamilton, i Niny Poore, córki majora Roberta Poore'a. Wykształcenie odebrał w Eton College, w Balliol College na Uniwersytecie Oksfordzkim, na Uniwersytecie Edynburskim, a także na Uniwersytecie w Bonn, Uniwersytecie Wiedeńskim oraz na Sorbonie. W 1935 r. został członkiem Stowarzyszenia Adwokatów. W 1959 r. został Radcą Królowej.
W latach 1935-1940 był członkiem rady miejskiej Edynburga. W latach 1936-1939 był komisarzem przy szkockiej Generalnej Radzie Kontroli. W latach 1937-1939 był komisarzem Obszarów Specjalnych Szkocji. W latach 1934-1936 był dówdcą 603 Szwadronu RAF.
Po wybuchu II wojny światowej wstąpił do Royal Air Force. Był głównym oficerem wywiadu dowództwa lotnictwa myśliwskiego. Był również osobistym asystentem marszałka Hugh Dowdinga. Dwukrotnie wspomniano go w rozkazie dziennym. W 1938 r. otrzymał Air Force Cross, a w 1941 r. został oficerem Orderu Imperium Brytyjskiego.
W 1940 r. zmarł ojciec Douglasa-Hamiltona i George odziedziczył tytuł 10. hrabiego Selkirk, co dało mu prawo do zasiadania w Izbie Lordów. W latach 1945-1963 był parem-reprezentantem Szkocji. W tym czasie był Lordem-in-Waiting króla Jerzego VI i królowej Elżbiety II (w latach 1951-1953). W 1953 r. objął urząd Paymaster-General, a w 1955 r. został Kanclerzem Księstwa Lancaster. W latach 1957-1959 był pierwszym lordem Admiralicji.
Selkirk był komisarzem Wielkiej Brytanii w Singapurze oraz generalnym komisarzem w Azji Południowo-Wschodniej w latach 1959-1963. Reprezentował również Wielką Brytanię przy radzie Organizacji Paktu Azji Południowo-Wschodniej.
W 1955 r. został członkiem Tajnej Rady. W 1959 r. otrzymał Krzyż Wielki Orderu św. Michała i św. Jerzego. W 1963 r. został odznaczony Krzyżem Wielkim Orderu Imperium Brytyjskiego. W 1976 r. otrzymał Order Ostu.
6 sierpnia 1947 r. poślubił Audrey Drummond-Sale-Barker (zm. 21 grudnia 1994), córkę Maurice’a Drummonda-Sale-Bakera. Małżonkowie nie mieli razem dzieci.
Zmarł w 1994 r. Tytuł hrabiego Selkirk odziedziczył jego bratanek, James.

</doc>
<doc id="1327425" url="https://pl.wikipedia.org/wiki?curid=1327425" title="Niedźwiady (Czachulec Stary)">
Niedźwiady (Czachulec Stary)

Niedźwiady – nieoficjalna części wsi Czachulec Stary w Polsce położona w województwie wielkopolskim, w powiecie tureckim, w gminie Malanów.
Historia.
Słownik Geograficzny Królestwa Polskiego zawiera jedynie krótką informację mówiącą, że w XIX wieku była to kolonia w gminie Skarżyn, parafii Przespolew, położona 15,5 wiorsty (około 16,5 km od Turku). Na terenie kolonii istniało osiem domów.
W latach 1975–1998 miejscowość należała administracyjnie do województwa konińskiego.

</doc>
<doc id="1327429" url="https://pl.wikipedia.org/wiki?curid=1327429" title="Anthony Head, 1. wicehrabia Head">
Anthony Head, 1. wicehrabia Head



</doc>
<doc id="1327435" url="https://pl.wikipedia.org/wiki?curid=1327435" title="Queen of Hip-Pop">
Queen of Hip-Pop

Queen of Hip-Pop – szósty album Namie Amuro. W Japonii sprzedano 475 600 kopii. Każdy egzemplarz kosztował ¥ 3 059. Album utrzymywał się przez 22 tygodnie w rankingu Oricon. Za utwór "ALARM" Namie Amuro zdobyła w 2004 r. MTV Video Awards Japan. Piosenki: ALARM, GIRL TALK i WoWa zostały użyte w reklamach produktów do włosów "Lucido-L". Piosenką "No" promowano DVD "Space of Hip-Hop Tour".

</doc>
<doc id="1327436" url="https://pl.wikipedia.org/wiki?curid=1327436" title="Malatesta da Verucchio">
Malatesta da Verucchio

Malatesta da Verucchio (ur. 1212, zm. 1312) – włoski polityk, szlachcic i kondotier, założyciel rodu Malatesta, panującego w Rimini.
Był kondotierem związanym ze stronnictwem Gwelfów. Będąc podestą Rimini, w 1239 mianował się władcą (wł. "signore") miasta, zmieniając je w signorię. W 1295 wypędził z Rimini wszystkie rodziny Gibelinów.
Dante umieścił go w "Boskiej komedii" jako Mastino vecchio (Inf. XVII, ww. 46–48).
Jego następcą był syn Malatestino.

</doc>
<doc id="1327441" url="https://pl.wikipedia.org/wiki?curid=1327441" title="Marek Drewnowski">
Marek Drewnowski

Marek Drewnowski (ur. 21 października 1946 w Kołobrzegu) – polski pianista, dyrygent.
Nauki gry na fortepianie uczył się od wczesnego dzieciństwa. Ukończył Państwową Wyższą Szkołę Muzyczną w Krakowie. Obecnie jest profesorem, prowadzi klasę fortepianu, w Akademii Muzycznej w Łodzi. W 2010 otrzymał od Polskiego Ministra Kultury i Dziedzictwa Narodowego nagrodę „Paszport Chopina” przyznawaną wybitnym artystom, którzy przyczynili się do promocji dziedzictwa Chopina. W 2016 roku został odznaczony srebrnym Medalem za Zasługi Kulturze Gloria Artis. W 2020 r. otrzymał nagrodę Złotą Sowę będącą uhonorowaniem za dokonania twórcze przyznaną przez przedstawicieli światowej Polonii. 

</doc>
<doc id="1327451" url="https://pl.wikipedia.org/wiki?curid=1327451" title="Kolnica (Targówka)">
Kolnica (Targówka)

Kolnica – nieoficjalna część wsi Targówka w Polsce położona w województwie wielkopolskim, w powiecie tureckim, w gminie Malanów.
Miejscowość leży około 1 km od Targówki.
W latach 1975–1998 miejscowość należała administracyjnie do województwa konińskiego.

</doc>
<doc id="1327454" url="https://pl.wikipedia.org/wiki?curid=1327454" title="Rhus">
Rhus



</doc>
<doc id="1327458" url="https://pl.wikipedia.org/wiki?curid=1327458" title="Kokos (Malanów)">
Kokos (Malanów)

Kokos (również "Kokosz") – dawniej osada, obecnie nieficjalna część wsi Malanów położona w województwie wielkopolskim, w powiecie tureckim, w gminie Malanów.
Nazwa "Kokosz" pochodzi najprawdopodobniej od dawnej nazwy koguta.
W latach 1975–1998 miejscowość należała administracyjnie do województwa konińskiego.

</doc>
<doc id="1327462" url="https://pl.wikipedia.org/wiki?curid=1327462" title="Św. Zygmunt">
Św. Zygmunt



</doc>
<doc id="1327468" url="https://pl.wikipedia.org/wiki?curid=1327468" title="Segregacja rynku">
Segregacja rynku



</doc>
<doc id="1327470" url="https://pl.wikipedia.org/wiki?curid=1327470" title="Grabowskia">
Grabowskia

Grabowskia – rodzaj roślin z rodziny psiankowatych. Nazwa rodzajowa nadana została na cześć botanika Fryderyka Grabowskiego. 
Systematyka.
"Pukanthus" Raf.
Należy do rodziny psiankowatych ("Solanaceae") Juss., która wraz z siostrzaną rodziną "Convolvulaceae" jest jednym z dwóch kladów w obrębie rzędu psiankowców ("Solanales") Dumort. i klasy roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae " Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.), podrząd "Solanineae" Engl., rodzina psiankowate ("Solanaceae" Juss.), podrodzina "Grabowskioideae" (Miers) Miers, plemię "Grabowskieae" Hook.f. in Le Maout &amp; Decne., podplemię "Grabowskiinae" Miers, rodzaj grabowskia ("Grabowskia" Schltdl.). 

</doc>
<doc id="1327490" url="https://pl.wikipedia.org/wiki?curid=1327490" title="Szelmentka">
Szelmentka

Szelmentka – prawostronny dopływ Szeszupy o długości około 24 km. Źródła Szelmentki znajdują się 2 km na południowy wschód od Góry Jesionowej. Ujście Szelmentki znajduje się na terenie Republiki Litewskiej, około 2 km od granicy państwa. Przepływa w górnym biegu przez dwa duże jeziora rynnowe: Szelment Wielki i Szelment Mały.
Zlewnie Szeszupy i Szelmentki w granicach Polski o powierzchni 300,4 km², obejmują silnie pofałdowany obszar wysokich wzgórz, pokryty licznymi, niewielkimi zagłębieniami (Garb Wiżajn) oraz głębokich dolin i rynien, często wypełnionymi jeziorami, ograniczonymi wysokimi i stromymi skarpami wysoczyzn polodowcowych.
Jeziora, przez które przepływa Szelmentka:

</doc>
<doc id="1327495" url="https://pl.wikipedia.org/wiki?curid=1327495" title="Shopper marketing">
Shopper marketing

Shopper marketing – odbywa się w środowisku punktu sprzedaży i dąży do przekształcenia osoby znajdującej się w sklepie, na kupującego dany produkt. Celem tego marketingu jest zrodzenie u klienta konkretnej decyzji zakupu w pobliżu danego produktu. Konsument może być całkiem inną osobą niż "shopper". Na przykład matka rodziny może być osobą, która odpowiada w 90% za dzienne zaopatrzenie całej rodziny, podczas gdy konsumpcja zakupionych towarów może się rozłożyć równo na np. czterech członków rodziny.
Z perspektywy sklepów detalicznych (retailers), "shopper marketing" oznacza fakt, że dostawcy koncentrują inwestycje przeznaczone na marketing w punktach sprzedaży, w miejsce tradycyjnych inwestycji na różne media. Poza tym na zrodzenie się idei "shopper marketingu" miało wpływ zwiększenie zrozumienia klientów i ich zachowań w procesie zakupów, umożliwione przez wprowadzenie rozwiniętych systemów komputerowych (np. baza danych dostarczana na podstawie kart stałego klienta). Inwestycje dostawców w "shopper marketingu" rosną 21% w skali rocznej i tak np. Procter &amp; Gamble inwestuje rocznie co najmniej 500 milionów w "shopper marketing". Międzynarodową organizacją typu non-profit, zajmującą się "shopper marketingiem", jest POPAI. W Polsce periodykiem opisującym problematykę "shopper marketingu" jest Trade Marketer.
Następujące wyniki badań spowodowały zmianę kierunku inwestycji z rynku konsumenta na shopper marketing:
Kategorie.
Punktem wyjściowym "Shopper marketingu" jest zawsze "shopper", czyli osoba na zakupach. Z tego właśnie względu "shopper marketing" jako działanie oznacza moment, w którym kupujący napotka na swojej drodze w sklepie odpowiedni bodziec marketingowy, który został skonstruowany na podstawie zrozumienia zachowań "shopperów" podczas zakupów. "Shopper marketing" można podzielić na tradycyjne 4 P, czyli produkt (product), cenę (price), miejsce dostępności (place) i promocję (promotion).
Informacja o zachowaniach w procesie zakupów.
Informacje na temat zachowań "shoppera" podczas dokonywania zakupów uzyskiwane są za pomocą trzech metod zbierania danych: "obserwacji", "wywiadów" i "danych" z komputerowych systemów kas fiskalnych. Na podstawie spostrzeżeń gromadzonych w punkcie sprzedaży dokonuje się identyfikacji zachowań klienta w procesie zakupu danego produktu. Bierze się pod uwagę np. długość tego procesu, na co klient zwrócił uwagę, czego dotykał, badał i co w końcu kupił oraz obyczaje, które wpłynęły na dokonanie zakupu. Za pomocą wywiadu wyjaśnia się motywy kierujące zachowaniami "shoppera" podczas dokonywania zakupów. Do najczęściej wyjaśnianych spraw należą: wymienialność produktu i rozpoznanie substytutu, oceny i uprzedzenia, zachcianki i czynniki motywacji oraz styl życia i sytuacja życiowa klienta. Systemy kasowe dostarczają wiedzy nt. jakie produkty i w jakim czasie zostały sprzedane. Poza tym za pomocą kart stałego klienta można rozpoznać konkretnych "shopperów" według kwitów sprzedaży. W ten sposób uzyskujemy absolutną informację co i kiedy poszczególny "shopper" zakupił w danym sklepie. Najgłębszą wiedzę na temat zachowań "shoppera" podczas dokonywania zakupów uzyskamy poprzez połączenie wszystkich wyżej wymienionych źródeł informacji. Prowadzi to do uzyskania ogólnego i całkowitego obrazu "shoppera" ("jak, dlaczego, co i kiedy").
Zdefiniowanie segmentów shopperów.
Podczas procesu definiowania segmentów "shopperów", na podstawie informacji na temat zachowań "shoppera" podczas dokonywania zakupów, rynek zostaje podzielony na grupy istotne i znaczne, czyli na segmenty. Zdefiniowanie segmentów "shopperów" ułatwia wyjście naprzeciw potrzebom poszczególnych segmentów. Na przykład grupy "shopperów" wrażliwych na ceny i tradycyjnych różnią się od siebie wyraźnie pod względem zachowań podczas dokonywania zakupów. Metoda wyszukiwania segmentów pozwala na skoncentrowanie działań marketingowych na najbardziej dochodową grupę "shopperów".

</doc>
<doc id="1327499" url="https://pl.wikipedia.org/wiki?curid=1327499" title="Vyronas">
Vyronas



</doc>
<doc id="1327500" url="https://pl.wikipedia.org/wiki?curid=1327500" title="Thomas O. Paine">
Thomas O. Paine

Thomas Otten Paine (ur. 9 listopada 1921 w Berkeley, zm. 4 maja 1992 w Los Angeles) – amerykański naukowiec, trzeci administrator NASA, urzędujący w okresie od 21 marca 1969 r. do 15 września 1970 r. 
Bibliografia.
 

</doc>
<doc id="1327503" url="https://pl.wikipedia.org/wiki?curid=1327503" title="Brygada Landsturmu Schmiedecke">
Brygada Landsturmu Schmiedecke

Brygada Landsturmu Schmiedecke (niem. "Landsturm-Brigade Schmiedecke") - brygada niemieckiego pospolitego ruszenia Landsturm.
Była samodzielną brygadą w składzie Korpusu Landsturmu Breslau.
Brała udział w działaniach zbrojnych frontu wschodniego I wojny światowej. 

</doc>
<doc id="1327513" url="https://pl.wikipedia.org/wiki?curid=1327513" title="Cmentarz chrześcijański w Karaczi">
Cmentarz chrześcijański w Karaczi

Cmentarz chrześcijański w Karaczi – zwany "Gora Qabristan" (w wolnym tłumaczeniu – "cmentarz białych"). 
Cmentarz powstał za czasów panowania brytyjskiego w XVII w. Umiejscowiony jest przy głównej ulicy Karaczi – Sharah-e-Faisal. Jest największym cmentarzem chrześcijańskim w Azji. Do 1981 roku cmentarz podzielony był na część protestancka i katolicką, jednak mur dzielący cmentarz został rozebrany i obie części zostały połączone. 
Początkowo chowano na nim tylko Brytyjczyków, lecz z czasem stał się on dostępny dla wszystkich chrześcijan. Znajdują się na nim groby żołnierzy i osób prywatnych z czasów I wojny światowej oraz z czasów II wojny światowej.
W centralnej części cmentarza znajduje się 58 grobów Polaków, którzy nie doczekali powrotu do ojczyzny – polskich uchodźców przebywających w obozie przejściowym Karaczi Country Club, a także generała Pakistańskich Sił Powietrznych Władysława Turowicza (1908–1980). Generał po II wojnie światowej przybył do Pakistanu z grupą polskich oficerów i techników. Za swoje zasługi we współtworzeniu Pakistańskich Siły Powietrznych (PAF) otrzymał najwyższe odznaczenia pakistańskie. W 2005 roku dzięki staraniom konsulatu generalnego RP w Karaczi odnowiono groby i płytę zawierającą listę pochowanych Polaków.
Poniżej lista 58 Polaków pochowanych na cmentarzu chrześcijańskim w Karaczi – Gora Qabristan
Źródło:
Konsulat Generalny RP w Karaczi I.M

</doc>
<doc id="1327523" url="https://pl.wikipedia.org/wiki?curid=1327523" title="W matni">
W matni

W matni (fr. "L'assommoir") – siódma część cyklu "Rougon-Macquartowie" Émile’a Zoli, opublikowana w 1877, opowiadająca o życiu najniższych warstw społecznych w Paryżu epoki II Cesarstwa. Główną bohaterką utworu jest Gerwazyna Macquart.
Tytuł.
Francuskie "assommoir" to wyraz wywodzący się ze slangu paryskich robotników, oznaczający tani lokal z alkoholem, mordownię. W powieści pojawia się plastyczny opis takiego miejsca (autentycznego lokalu w dzielnicy Goutte d’Or), które odgrywa centralną rolę w życiu wielu bohaterów. Przy tłumaczeniu tytułu na język polski zastosowano określenie odwołujące się do władzy alkoholu nad bohaterami powieści i podkreślające destrukcyjną rolę pijaństwa w ich życiu. Na potrzeby powieści Zola przeprowadził szerokie badania na temat języka robotników paryskich i warunków ich życia, wprowadzając nie tylko do wypowiedzi bohaterów, ale i do narracji wiele wyrażeń typowych dla ulicznego slangu i z tego powodu całkowicie niedopuszczalnych w dotychczasowej literaturze.
J. Dubois wyróżnia siedem poziomów znaczeniowych słowa "assommoir" w powieści, ujawniających się w toku lektury. Według niego "assommoir", czyli "coś, co dusi, zadręcza" nabrało u Zoli nowych znaczeń, odnoszących się zarówno do szerszej perspektywy społecznej, jak i mających ścisły związek z losami bohaterów powieści. Poziomy te to:
Okoliczności powstania utworu.
Zainteresowanie Zoli tematem ubogich warstw społecznych miało wyraźne źródło w jego własnych doświadczeniach, zarówno z czasów wczesnego dzieciństwa w Prowansji (pierwowzorem młodej, początkującej prostytutki Nany była jego daleka kuzynka Anna Aubert), jak i późniejszych, związanych z życiem w Paryżu i bezskutecznym początkowo poszukiwaniem zajęcia. Podjęcie kwestii robotniczej wiązało się również z rosnącym zainteresowaniem tą warstwą społeczną przez pierwszych pisarzy-realistów II połowy XIX wieku, z których dziełami i ich wymową Zola jednak na ogół się nie zgadzał. W związku ze wszystkimi powyższymi czynnikami pisarz uważał, że jego cykl opisujący historię II Cesarstwa nie może obyć się bez powieści poświęconej robotnikom i informacja o planie stworzenia „powieści robotniczej” pojawia się we wszystkich szkicach "Rougon-Macquartów".
W trakcie pracy nad "W matni" Zola przestudiował książkę "O alkoholizmie" V. Magmana oraz wspomnienia wzbogaconego robotnika Denisa Poulota. Obydwie prace posłużyły jako źródło wiedzy pozwalającej na niezwykle dokładne odmalowanie środowisk robotniczych. Druga z nich była ważnym źródłem użytych w dziele argotyzmów, pierwsza pozwoliła na zawarcie w powieści opisu choroby i śmierci Coupeau.
Pierwszy projekt powieści.
Plan napisania „powieści robotniczej” uległ znaczącej konkretyzacji po dramatycznych wydarzeniach Komuny Paryskiej. Zola uznał wówczas, że poświęci tematyce pracowników najemnych dwie powieści, z których jedna ukaże ich degenerację pod wpływem środowiska, zaś druga zajmie się problemem robotniczych organizacji i strajków. Z tego okresu pochodzi szkic utworu, zakładający, iż pierwsza powieść będzie poświęcona wyłącznie robotnikom, bez wątków pobocznych, jej bohaterką będzie Gerwazyna Ledoux, zaś wśród ukazanych scen rodzajowych pojawią się: obraz pralni, szynku, kobiet poszukujących na ulicy swoich mężów-alkoholików oraz robotnicze przyjęcie. Wszystkie te elementy znalazły się później w gotowej powieści, jednak kolejnym etapem prac był szkic, siedemnastostronicowe streszczenie akcji planowanego dzieła bez wymyślonych później istotnych szczegółów. Najważniejszymi wprowadzonymi później modyfikacjami było wprowadzenie wątku powrotu Lantiera (w szkicu pojawiał się on jedynie w pierwszym rozdziale powieści) oraz wypadek Coupeau. Zola rozszerzył również funkcję wielu postaci, które w szkicu nie miały większego znaczenia, np. Bijarda, Goujeta czy pierwszej pracodawczyni Gerwazyny, zaś praktycznie od podstaw wykreował postać Wirginii i jej męża. Długo wahał się również nad finałem utworu: początkowo planował scenę oblania Lantiera i Wirginii witriolem przez zranioną w swoich uczuciach Gerwazynę, a następnie śmierć samej głównej bohaterki, zabitej w podejrzanych okolicznościach na ulicy. Ostatecznie jednak uznał takie rozwiązanie akcji za przesadnie dramatyczne i od początku stworzył nowe, które w jego ocenie było bardziej realistyczne.
Treść.
Gerwazyna Macquart, praczka, której dzieciństwo i wczesna młodość zostały opisane w powieści "Pochodzenie rodziny Rougon-Macquartów", uciekła z rodzinnego Plassans z kochankiem Augustem Lantierem i dwójką kilkuletnich synów, Klaudiuszem i Stefanem. Po krótkim pobycie w mieście zostaje porzucona przez kochanka na rzecz sąsiadki – Wirginii. Następnie wychodzi za mąż za blacharza Coupeau. Ich małżeństwo wydaje się być szczęśliwe: w odróżnieniu od wielu robotników Coupeau nie pije, a Gerwazyna dzięki systematycznemu oszczędzaniu otwiera własną pralnię. Na świat przychodzi ich córka Anna, zwana Naną.
Po kilku latach małżeństwa Coupeau ma wypadek w pracy, a w czasie długiej rekonwalescencji zaczyna pić. Wkrótce jest już nałogowym alkoholikiem, dla którego nie liczy się nic poza wizytami w pobliskim szynku. Któregoś dnia spotyka tam Lantiera, z którym – mimo wcześniejszych jego relacji z Gerwazyną – zaprzyjaźnia się, a wkrótce później sprowadza do domu na stałe. Gerwazyna, dotąd starająca się utrzymać względny porządek w domu i spłacać długi, zaczyna również pić i na nowo romansować z Lantierem. Nastoletnia już Nana ucieka z domu i zostaje prostytutką, Klaudiusz zostaje oddany do pracowni malarza, Stefan idzie do pracy. Gerwazyna stopniowo traci wszystko, zaś Coupeau pod wpływem zbyt wielkiej ilości alkoholu popada w obłęd i umiera w przytułku na delirium tremens. Wkrótce po nim z nędzy i pijaństwa umiera też główna bohaterka.
Cechy i forma utworu.
"W matni" jest powieścią naturalistyczną, w której jednak niektórzy badacze doszukują się elementów "roman noir", wyrażających się w sposobie prezentacji miejsca akcji, oraz realizacji metody impresjonistycznej w powieści. Dzielnica Goutte d’Or, w którym mieszkają bohaterowie, jest wiecznie ciemna, światło słoneczne nie przebija na podwórza ogromnych robotniczych kamienic, zaś od ludzi potężniejsze zdają się być przedmioty martwe - ogromne domy czy alembik w tytułowej mordowni (wielokrotnie zastosowana animizacja). Zola, mistrz i fascynat opisu, posłużył się romantyczną potęgą wyobraźni dla stworzenia krajobrazu naturalistycznego . J. Dubois podkreśla łączność tego komponentu "W matni" z wcześniejszymi powieściami o niższych klasach społecznych, w których stolica Francji była przedstawiana jako miejsce niepokojące, groźne i pełne mrocznych sekretów. Zabieg taki stosowany był m.in. "Tajemnicach Paryża" czy "Nędznikach".
Kreacja środowiska robotniczego.
Zola, chociaż aspiruje do ukazania pełnego obrazu środowiska pracowników małych zakładów, nie zamieszcza w "W matni" scen zbiorowych zbliżonych do tych z późniejszej powieści o robotnikach, "Germinala". Wizerunek całej grupy społecznej tworzy kilka rodzin: Gerwazyna i jej kolejni partnerzy oraz dzieci, Wirginia z mężem, ojciec Bru, rodzina Bijardów, rodzina Lorilleux, Goujet i jego matka, przyjaciele Coupeau. Każda z tych osób pełni jednak funkcję symbolu, jest postacią reprezentatywną dla całej grupy robotników, których los potoczył się podobnie; dotyczy to zarówno wstrząsającego obrazu śmierci pani Bijard i jej córeczki, zakatowanych przez Bijarda-alkoholika, jak i ukazanych w sposób karykaturalny małżonków Lorilleux, skąpych i nieżyczliwych dla otoczenia. Niektóre postacie mają szersze znaczenie symboliczne - grabarz Bazouge, który najpierw budzi u Gerwazyny strach, a następnie mroczną fascynację, jest świadomie stylizowany na figurę ze średniowiecznego "danse macabre" zaadaptowaną na grunt robotniczy. Natomiast ojciec Bru, nędzarz odrzucany przez wszystkich poza Gerwazyną, stanowi obraz „robotniczego przeznaczenia”. Nieprzypadkowo to jego Gerwazyna spotyka na ulicy, proszącego o jałmużnę, gdy pierwszy raz idzie żebrać, by zdobyć pieniądze na jedzenie i alkohol; również zamierzonym zabiegiem jest umieszczenie ostatniego miejsca zamieszkania zupełnie zdegenerowanej bohaterki w komórce, którą dawniej zajmował Bru.
Postać głównej bohaterki.
"W matni" jest jednym z nielicznych utworów Zoli, w których analiza przeżyć bohatera zajmuje miejsce równorzędne z opisem określonego środowiska, a jedna postać wyraźnie dominuje w toku akcji. Gerwazyna Macquart równocześnie bardzo wyraźnie wpisuje się w tradycję bohaterek realistycznych, których życie zdominowane jest przez realizowanie swoich pragnień, a których psychika czyni je szczególnie podatne na choroby nerwowe i obsesje. Pod tym względem Gerwazyna przypomina tytułową postać powieści "Pani Bovary" i "Herminia Lacerteux", ale i wcześniejszą postać kobiecą stworzoną przez Zolę - Renatę z utworu "Zdobycz". W odróżnieniu jednak od Emmy Bovary i Renaty du Beraud du Chatel Gerwazyna jest robotnicą, kobietą z ubogich warstw społecznych, a jej sposób myślenia i działania zestawia flaubertowski model bohaterki kobiecej z cechami zaobserwowanymi przez pisarza w czasie życia w dzielnicy robotniczej. Przy konstruowaniu postaci znaczącą rolę odegrały również założenia, jakie wstępnie narzucił sobie Zola. Pisarz założył bowiem, że zgodnie z panującą w całym cyklu zasadą determinowania charakteru postaci przez ich przodków Gerwazyna dziedziczy po ojcu pociąg do alkoholu, zaś po matce determinację życiową). Motyw niespełnionych marzeń życiowych Gerwazyny, jej skromnych aspiracji wielokrotnie w powieści powraca w postaci wypowiedzi samej bohaterki, która w rozmowach z Coupeau i Goujetem oraz w monologu własnym podkreśla, iż jej jedyną ambicją było posiadać własne mieszkanie, wychować dzieci, pracować i umrzeć we własnym łóżku. Sceneria śmierci Gerwazyny również stanowi niepozbawioną ironii odpowiedź na formułowane przez nią w ten sposób plany - Gerwazyna zostaje nałogową alkoholiczką i musi utrzymywać się z prostytucji, nie interesuje się już dziećmi, umiera zupełnie zapomniana w komórce pod schodami i zostaje znaleziona dopiero dwa dni później, kiedy jej ciało zaczęło już ulegać rozkładowi. Postać Gerwazyny miała w pierwotnym zamyśle autora dodatkowo podkreślona poprzez umieszczenie jej w tytule, który miał brzmieć "La vie simple de Gervaise Macquart".
Motyw walki dobra ze złem i "człowieka-zwierzęcia".
"W matni" przedstawia dychotomiczną wizję świata, w której człowiek - a zwłaszcza robotnik, z racji swojego położenia społecznego - stale musi dokonywać wyborów między uczciwym życiem, obfitującym w codzienne trudności, a prostym, lecz zgubnym poszukiwaniem zapomnienia w alkoholu. Gerwazyna i Coupeau zostali przedstawieni jako jednostki przeciętne, które w zależności od okoliczności mogą ewoluować w każdym z tych dwóch kierunków - nieprzypadkowo obydwoje przechodzą metamorfozę od „wzorowych robotników” (niepijących, pracowitych, uczciwych) do zupełnego upadku. Natomiast model życia złego i dobrego w czystej postaci reprezentują August Lantier - kobieciarz, rozrzutnik i pijak oraz Goujet - wzorowy pracownik, gotów do wszelkich poświęceń dla ukochanych osób. Zola zaznacza przy tym, że wybór dobrej drogi jest dla robotnika szczególnie trudny, gdyż środowisko pracowników najemnych nie tworzy własnych kanonów zasad moralnych i przez to sprzyja moralnej degradacji.
Rozwinięciem motywu zła wywoływanego przez alkohol jest motyw "człowieka-zwierzęcia", bestii rodzącej się w zwykłym człowieku pod wpływem różnych czynników. W utworze "W matni" najczęściej przywoływanym powodem jest alkohol (Bijard) lub alkohol połączony z ogólnym brakiem perspektyw życiowych (Coupeau), mniejszą rolę odgrywają czynniki czysto dziedziczne (tendencje Gerwazyny do pijaństwa, jakie miała odziedziczyć po ojcu). Zola ukazuje, iż utrata człowieczeństwa wywołana przez jeden z powyższych elementów jest nieodwracalna i niszczy życie zarówno bohatera tracącego ludzkie cechy, jak i jego otoczenia. Jako szczególną formę tak zdegenerowanego bohatera Zola ukazuje "człowieka-maszynę" (określenie J. Dubois), który nie tylko nie zastanawia się nad czynionym złem, ale i niejako machinalnie wyrządza kolejne krzywdy (Lantier rujnujący kolejno Gerwazynę i Wirginię, Bijard regularnie stosujący przemoc wobec rodziny). Autor nie przestaje jednak podkreślać dobrowolności takiego samozniszczenia - bohaterowie sami zaczynają pić i tracić pieniądze, stale podkreślany jest ich wolny wybór (chociaż dokonany pod wpływem złego przykładu innych). W innych utworach podejmujących motyw "człowieka-zwierzęcia" (jak "Bestia ludzka") wolność ta nie będzie już obecna, a degradacja bohaterów odbywać się będzie niemal wyłącznie za sprawą czysto biologicznych, dziedzicznych obciążeń.
Recepcja.
Publikacja "W matni" wywołała w Paryżu ogromny skandal. Powieść została skrytykowana za podjęcie problemu „niegodnego literatury”, prostackiego, niewartego tak szerokiego potraktowania. Elegancka publiczność była zniesmaczona tak wiernym odwzorowaniem życia codziennego robotników, a zwłaszcza użyciem na masową skalę ich codziennego żargonu . Obok względnie stonowanej krytyki pojawiały się artykuły atakujące powieść z pełną gwałtownością, często poparte rysunkami satyrycznymi . Lewicowi dziennikarze (jako pierwszy wystąpił dawny przyjaciel Zoli Artur Rans) zarzucali mu z kolei oczernianie ludu , czy też stworzenie „pamfletu przeciwko pracującym, wody na młyn reakcji” . Gazeta "Le Bien Public" przerwała druk powieści w odcinkach, podjęty następnie przez "La République des Lettres" . Mimo tego utwór stał się początkiem wielkiej sławy pisarza i pierwszą znakomicie sprzedającą się z jego prac , zaś w 1903 r., wznowiona, miała ponad 200 tys. nakładu . Publikacja "W matni" przyczyniła się również do powstania tzw. grupy medańskiej, do której oprócz Zoli należeli Paul Alexis, Joris-Karl Huysmanns, Guy de Maupassant, Henry Céard i Léon Hennique. Grupa ta podjęła odważną obronę utworu, argumentując, iż dla ukazania pełnego obrazu społeczeństwa potrzebne jest opisywanie wszystkiego, co jest jego częścią składową .
Sam autor konsekwentnie bronił się, twierdząc, że dokonał jedynie opisu rzeczywistości, studium typowej robotniczej rodziny niszczonej przez alkoholizm i brak pieniędzy, zaś upiększanie prawdy, jakiego przed nim dokonywano w literaturze, nie niesie za sobą żadnych pozytywnych konsekwencji . Odżegnując się od motywacji politycznych twierdził również, że o oczernianiu ludu nie może być mowy, gdyż w rzeczywistości został dokonany proces odwrotny - ukazanie przyczyn nędzy ludu, a przez to potencjalnych możliwości poprawy jego losu . Jak w mało którym przypadku, Zola mógł poprzeć przedstawione w powieści opisy autentycznymi doświadczeniami, z czasów, gdy jako początkujący dziennikarz mieszkał na poddaszu ogromnej kamienicy robotniczej (jak ta, w której Gerwazyna i Coupeau mieszkają na ulicy Goutte d’Or) i mógł osobiście przyglądać się codzienności robotniczych rodzin. Badacze podkreślają również fakt, że Zola sam, na podstawie rzeczywistości własnej rodziny, mógł wiele powiedzieć o obyczajach „warstwy pośredniej między proletariatem a mieszczaństwem”. Na potrzeby utworu dokonał również szerokich badań nad językiem i topografią najgorszych dzielnic Paryża (w jego notatkach zachował się odręczny plan dzielnicy Goutte d’Or, zaś szynk z ogromnym alembikiem, w którym najchętniej upijają się Coupeau i Gerwazyna był miejscem autentycznym . Prawdziwa, chociaż położona przy innej ulicy, była również opisana w utworze kamienica, w której żyła i zmarła główna bohaterka.
Główna bohaterka utworu, Gerwazyna Macquart, uważana jest przez badaczy za najlepiej psychologicznie skonstruowaną postać w cyklu, której upadek w nędzę został przedstawiony nie jako prosta konsekwencja genetyczna (Gerwazyna jest córką nałogowych alkoholików), ale jako wypadkowa dziedziczenia oraz warunków społecznych . Mimo tego wielu dziennikarzy i krytyków, zwłaszcza lewicowych, uważało, iż Zola w opisie robotników i ich upadku popełnił istotny błąd, nie doceniając czynnika zewnętrznego (oddziaływania środowiska), a za bardzo akcentując wolną wolę i niefrasobliwość bohaterów . Paradoksalnie z drugiej strony barykady posypały się oskarżenia o propagowanie socjalizmu . "W matni" skrytykował również stary Victor Hugo, argumentując, iż książka opisuje biedę i nędzę dla samego opisu, a nie w celu pomocy najuboższym, co uznał za niedopuszczalne, a co było w dużej mierze błędną oceną intencji Zoli . Z kolei Gustaw Flaubert, mimo początkowych obiekcji, był zachwycony książką .

</doc>
<doc id="1327528" url="https://pl.wikipedia.org/wiki?curid=1327528" title="Drymsza">
Drymsza

Drymsza – wieś w Bułgarii, w obwodzie sofijskim, w gminie Kostinbrod. W pobliżu miasta Kostinbrod.

</doc>
<doc id="1327529" url="https://pl.wikipedia.org/wiki?curid=1327529" title="James C. Fletcher">
James C. Fletcher

James Chipman Fletcher (ur. 5 czerwca 1919 w Millburn, zm. 22 grudnia 1991) – amerykański urzędnik państwowy, czwarty i siódmy z kolei administrator NASA, urzędujący w okresie od 27 kwietnia 1971 do 1 maja 1977 oraz od 12 maja 1986 do 8 kwietnia 1989.

</doc>
<doc id="1327532" url="https://pl.wikipedia.org/wiki?curid=1327532" title="James M. Beggs">
James M. Beggs

James Montgomery Beggs (ur. 9 stycznia 1926 w Pittsburghu, zm. 23 kwietnia 2020 w Bethesda) – amerykański urzędnik, szósty administrator Narodowej Agencji Aeronautyki i Przestrzeni Kosmicznej (NASA), urzędujący w okresie od 10 lipca 1981 do 4 grudnia 1985. Absolwent United States Naval Academy i Harvard University.

</doc>
<doc id="1327534" url="https://pl.wikipedia.org/wiki?curid=1327534" title="Juss.">
Juss.



</doc>
<doc id="1327535" url="https://pl.wikipedia.org/wiki?curid=1327535" title="Wiener Sport Club">
Wiener Sport Club



</doc>
<doc id="1327538" url="https://pl.wikipedia.org/wiki?curid=1327538" title="Ithyphallic">
Ithyphallic

Ithyphallic – piąty album studyjny amerykańskiej grupy muzycznej Nile. Wydawnictwo ukazało się 17 lipca 2007 roku w USA oraz 20 lipca tego samego roku w Europie nakładem wytwórni muzycznej Nuclear Blast. Płyta została poprzedzona singlem do utworu "Papyrus Containing the Spell to Preserve Its Possessor Against Attacks from He Who Is in the Water", który ukazał się 22 czerwca 2007 roku. W ramach promocji zrealizowany został również teledysk w reżyserii Juana "Punchy" Gonzaleza.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1327541" url="https://pl.wikipedia.org/wiki?curid=1327541" title="Środek spożywczy zafałszowany">
Środek spożywczy zafałszowany

Środek zafałszowany – środek spożywczy, którego skład lub inne właściwości zostały zmienione, a konsument nie został o tym poinformowany, albo środek spożywczy, w którym zostały wprowadzone zmiany mające na celu ukrycie jego rzeczywistego składu lub innych właściwości; środek spożywczy jest środkiem spożywczym zafałszowanym, w szczególności, jeżeli:

</doc>
<doc id="1327542" url="https://pl.wikipedia.org/wiki?curid=1327542" title="Sonderabteilung Lola">
Sonderabteilung Lola

Sonderabteilung „Lola” – kolaboracyjna grupa zbrojna złożona z Norwegów podczas II wojny światowej.
Została utworzona w drugiej połowie 1940 przez agenta Gestapo Henry′ego Rinnana. Od jego nazwiska nazywano ją potocznie "Rinnanbanden" lub też "Bandeklosteret". Jej siedziba od września 1943 mieściła się w Trondheim w północnej Norwegii. Grupa liczyła 50–60 norweskich kolaborantów (mężczyzn i kobiet) działających w ubraniach cywilnych. Większość mężczyzn miała doświadczenie frontowe z norweskich formacji kolaboranckich. Współpracowała blisko z Sicherheitspolizei w Trondheim. Zadaniem było zwalczanie norweskiego ruchu oporu poprzez infiltrację jego struktur. Metodami używanymi przez członków grupy było między innymi wysłuchiwanie lub wciąganie zwykłych ludzi w rozmowy w autobusach, pociągach, restauracjach lub innych miejscach publicznych. Podczas tych rozmów członkowie Sonderabteilung „Lola” starali się wyciągnąć od swoich rozmówców ich opinie o polityce niemieckich władz okupacyjnych. Jeśli spotkali kogoś, kto wspominał o ruchu oporu, próbowali zyskać jego zaufanie, a następnie wniknąć do struktur konspiracyjnych. Inną metodą infiltracji było udawanie zestrzelonych pilotów Royal Air Force, którzy chcieli się przedostać do Wielkiej Brytanii za pośrednictwem ruchu oporu. Współuczestniczyli również w śledztwach prowadzonych przez Niemców, w tym w torturach. W swojej działalności cieszyli się dużą niezależnością. Bilans ich działalności wyniósł ponad 1 tysiąc aresztowanych, w tym kilkuset rzeczywistych członków lub sympatyków ruchu oporu. Około 100 Norwegów, a także agentów brytyjskiego Special Operations Executive zostało przez nich zabitych. Po zakończeniu wojny w wyniku 2 procesów 41 członków Sonderabteilung „Lola” zostało skazanych, w tym 11 na karę śmierci przez rozstrzelanie (7 zostało wykonanych). Założyciel grupy Henry Rinnan, który zamordował osobiście 13 lub więcej osób, został schwytany nad granicą ze Szwecją i rozstrzelany w Trondheim 1 lutego 1947.

</doc>
<doc id="1327545" url="https://pl.wikipedia.org/wiki?curid=1327545" title="Władysław Turowicz">
Władysław Turowicz

Władysław Józef Marian Turowicz (ur. 23 kwietnia 1908 w Zudyrze na Syberii, zm. 8 stycznia 1980 w Karaczi) – polski inżynier, generał Pakistańskich Sił Powietrznych (ang. "Pakistan Air Force", PAF) i ich współtwórca.
Życiorys.
Urodził się na Syberii, gdzie jego ojciec budował kolej transsyberyjską. W czasie wojny domowej w Rosji przedostał się z rodziną do Polski. Od najmłodszych lat zafascynowany lotnictwem, ukończył studia na Wydziale Lotnictwa Inżynieryjnego Politechniki Warszawskiej. Na stopień podporucznika został mianowany ze starszeństwem z 1 stycznia 1936 i 48. lokatą w korpusie oficerów aeronautyki, grupa liniowa.
Gdy rozpoczęła się wojna, był rezerwistą polskiego lotnictwa, potem służył w brytyjskim lotnictwie jako inspektor techniczny, organizując i testując samoloty, dokonywał też analiz wypadków lotniczych jako „crash inspector”. Miał numer służbowy RAF P-0881. Żona, Zofia Turowicz, towarzyszyła mężowi w wyprawach do miejsc wypadków, pomagając mu często w nawigacji w czasie gęstej mgły.
Ze względu na słaby wzrok nie mógł być pilotem. Po zakończeniu II wojny światowej, kiedy sytuacja polityczna w Polsce nie zapowiadała się pomyślnie dla polskich żołnierzy walczących w Anglii, z zadowoleniem przyjął ofertę wyjazdu do Pakistanu, złożoną przez przywódcę Pakistanu Muhammada Ali Jinnaha. Władysław Turowicz mający doświadczenie w organizowaniu i wyposażeniu sił powietrznych, które nabył w Anglii (Farnborough), wraz z grupą 30 polskich wyższych oficerów lotnictwa i techników przybył do Karaczi (w 1948 roku). Jego zadaniem było zorganizowanie i szkolenie sił powietrznych Pakistanu. Trzyletni kontrakt z Pakistańskimi Siłami Powietrznymi (PAF) przekształcił się w stałą i pełną awansów przez 18 lat pracę. Początkowo prowadził szkolenie techniczne w bazie lotniczej wraz z częścią polskich specjalistów w sekcji technicznej w Karaczi. Później zostali przeniesieni do Peszawaru.
W 1952 roku w randze porucznika objął stanowisko dowódcy bazy Pakistańskich Sił Powietrznych w Chaklala. Zofia Turowicz, która w marcu 1949 razem z córkami przyleciała do Pakistanu początkowo pracowała również w PAF jako instruktorka szybowcowa, później podjęła pracę nauczycielki przedmiotów ścisłych w Szkole Amerykańskiej w Karaczi.
W 1959 roku Władysław Turowicz awansował do stopnia Air Wing Captain (pułkownika). W 1960 roku objął stanowisko zastępcy dowódcy Sztabu Sił Powietrznych do spraw szkolenia (Assistent Chief of Air Staff). W 1965 roku uruchomił produkcję części zapasowych do samolotów. Przeszedł na emeryturę w 1967 roku ze stanowiska zastępcy dowódcy Sztabu Sił Powietrznych do spraw szkolenia (Assistant Chief of Air Staff) w randze Air Commodore (generała).
Jeszcze w 1966 został skierowany do pracy w renomowanym i prestiżowym Space &amp; Upper Atmosphere Research Committee (SUPARCO), w 1967 został jego komendantem. Kierował przygotowaniem programu rakietowego i kosmicznego (satelity) oraz pakistańskich astronautów. Blisko współpracował z Abdusem Salamem, pakistańskim fizykiem teoretycznym, późniejszym noblistą. W Stanach Zjednoczonych przekonał kierownictwo NASA do szkolenia pakistańskich specjalistów rakietowych. Przy współpracy z Amerykanami stworzył projekt rakiet balistycznych krótkiego i średniego zasięgu, w tym pierwszych pakistańskich rakiet typu „Rehbar-1”. Brał również udział w rozwoju pakistańskiego programu nuklearnego i orbitalnych lotów bezzałogowych.
W SUPARCO stworzył szkołę kształcącą inżynierów astronautyki.
Za wkład w rozwój pakistańskiego lotnictwa i programu rakietowych pocisków balistycznych otrzymał wiele odznaczeń, m.in. ordery: Sitara i Pakistan (Gwiazdę Pakistanu, 1965), Tamgha i Pakistan (Medal Pakistanu, 1967), Sitara i Khidmat (Gwiazdę służby cywilnej, 1967), Sitara e Quaid e Azam (Gwiazdę Wielkiego Przywódcy, 1971).
Promował też walkę z narkotykami.
Późniejsze lata Turowicza upłynęły w cieniu bólu i niepełnosprawności spowodowanej urazem kręgosłupa, co prawdopodobnie było skutkiem wypadku motocyklowego, któremu uległ jeszcze w czasie studiów. Zofia Turowicz przestała pracować w 1970, aby zająć się chorym mężem.
Władysław Turowicz zmarł 8 stycznia 1980 roku wskutek wypadku samochodowego, w którym ucierpiał także jego kierowca. Pochowano go na cmentarzu chrześcijańskim "Gora Qabristan" w Karaczi. 14 sierpnia 2006 roku (w dniu Święta Niepodległości Pakistanu oraz w przeddzień Dnia Wojska Polskiego) odsłonięto pomnik generała Władysława Turowicza w sali głównej Muzeum Pakistańskich Sił Powietrznych w Karaczi upamiętniający jego zasługi dla PAF. Inny pomnik stoi w SUPARCO w Lahore.
Czworo dzieci Turowiczów otrzymało wykształcenie w szkołach w Karaczi i Wielkiej Brytanii. Syn jest naukowcem w SUPARCO.
W Polsce jego postać jest mało znana. W IPN odnaleziono zapisy SB dotyczące generała i jego żony. Dokumentacja sporządzona przez Departament I MSW (wywiad) ma nr OCH-002349/70.

</doc>
<doc id="1327547" url="https://pl.wikipedia.org/wiki?curid=1327547" title="Sean O’Keefe">
Sean O’Keefe

Sean O’Keefe (ur. 27 stycznia 1956 w Pittsburgh) – amerykański urzędnik państwowy, nominowany przez George’a W. Busha, dziesiąty administrator Narodowej Agencji Aeronautyki i Przestrzeni Kosmicznej (NASA), urzędujący w okresie od grudnia 2001 do lutego 2005.
Od jego imienia i nazwiska wywodzi się nazwa planetoidy (78905) Seanokeefe

</doc>
<doc id="1327548" url="https://pl.wikipedia.org/wiki?curid=1327548" title="Deputacja do Formy Rządu">
Deputacja do Formy Rządu

Deputacja do Formy Rządu – organ wyłoniony przez Sejm Czteroletni 7 września 1789 w celu opracowania projektu zmiany ustroju Rzeczypospolitej. Pracami jej kierował biskup kamieniecki Adam Stanisław Krasiński, członkami byli m.in. marszałek nadworny litewski Ignacy Potocki i Wojciech Walerian Suchodolski.
17 grudnia 1789 do sejmu wniesiono zaaprobowany przez deputację tekst "Zasady do formy rządu", autorstwa Ignacego Potockiego zaś sierpnia 1790 r. "Projekt do formy rządu", liczący 658 artykułów.

</doc>
<doc id="1327551" url="https://pl.wikipedia.org/wiki?curid=1327551" title="Cyrkuł (w Galicji)">
Cyrkuł (w Galicji)



</doc>
<doc id="1327553" url="https://pl.wikipedia.org/wiki?curid=1327553" title="Wołosaty">
Wołosaty

Wołosaty – rzeka w Bieszczadach Zachodnich, lewy dopływ Sanu. Długość wynosi 27,8 km. Zlewnia ma powierzchnię równą 118,2 km². Źródło znajduje się w grupie Tarnicy, na południowym zboczu Kopy Bukowskiej (ok. 1140 m n.p.m.), ujście – w Stuposianach (ok. 550 m n.p.m.). Doliną przebiegają drogi wojewódzkie: nr 897 na odcinku Ustrzyki Górne – Wołosate oraz 896 (część wielkiej pętli bieszczadzkiej) Ustrzyki Górne – Stuposiany.
Górny odcinek nosi nazwę Wołosatka. Płynąc na północny zachód przez Wołosate, oddziela masyw Tarnicy od pasma granicznego. W Ustrzykach Górnych wpada do niej z prawej strony Terebowiec, a następnie – z lewej – Rzeczyca. Od tego miejsca nazwa zmienia się na "Wołosaty". Dalej rzeka płynie w kierunku północnym, pomiędzy Połoniną Caryńską, Magurą Stuposiańską i Kosowcem z lewej strony a grzbietami grupy Tarnicy z prawej, przez miejscowości: Bereżki, Pszczeliny i Stuposiany, gdzie uchodzi do Sanu.
Z rzadkich w Polsce gatunków roślin w dolinie Wołosatki występują turzyca skąpokwiatowa i tojad wschodniokarpacki. 
Główne dopływy.
Głównymi dopływami są:
Zgniły, Szczawinka, Wołosatczyk, Kanczowa, Rzeczyca, Bystry

</doc>
<doc id="1327554" url="https://pl.wikipedia.org/wiki?curid=1327554" title="Jelec Danilewskiego">
Jelec Danilewskiego

Jelec Danilewskiego ("Leuciscus danilewskii") – gatunek słodkowodnej ryby z rodziny karpiowatych.
Występowanie.
Żyje w dorzeczach Donu i Dniestru.
Opis.
Osiąga długość 20–25 cm. Żywi się owadami i ich larwami, mięczakami, innymi bezkręgowcami wchodzącymi w skład bentosu, a także glonami.

</doc>
<doc id="1327555" url="https://pl.wikipedia.org/wiki?curid=1327555" title="Wołosatka">
Wołosatka



</doc>
<doc id="1327557" url="https://pl.wikipedia.org/wiki?curid=1327557" title="Dallas Toler-Wade">
Dallas Toler-Wade

Dallas Toler-Wade (ur. 6 czerwca 1974) – amerykański muzyk, kompozytor i multiinstrumentalista. Wade znany jest przede wszystkim z występów w formacji Nile, której był członkiem w latach 1997-2017. Występował także w zespole Lecherous Nocturne w którym grał na perkusji.
Naukę gry na perkusji podjął w wieku siedmiu lat. W wieku czternastu lat rozpoczął naukę gry na gitarze. Muzyk gra na gitarach Dean '79 V, Dean MLDean Razorback 255 i Dean Razorback V 255. Używa ponadto wzmacniacza Marshall JCM2000 DSL100 i kolumn głośnikowych Marshall 1960.

</doc>
<doc id="1327561" url="https://pl.wikipedia.org/wiki?curid=1327561" title="Oko wewnętrzne">
Oko wewnętrzne



</doc>
<doc id="1327563" url="https://pl.wikipedia.org/wiki?curid=1327563" title="100 Batalion Łączności">
100 Batalion Łączności

100 Batalion Łączności (100 bł) – pododdział wojsk łączności Sił Zbrojnych RP.
Batalion został sformowany w kwietniu 2000 roku, w garnizonie Wałcz, na bazie rozformowanej 2 Brygady Łączności, w składzie Brygady Wsparcia Dowodzenia Korpusu Północno-Wschodniego.
Już w listopadzie tegoż roku batalion uczestniczył w ćwiczeniach Crystal Eagle 2000, wtedy też ogłoszono zdolność operacyjną WKPW do działań zgodnych z art. V Traktatu Waszyngtońskiego.
7 czerwca 2001 roku 100 batalion łączności Brygady Wsparcia Dowodzenia WKPW przeszedł w podporządkowanie dowódcy Wojsk Lądowych.
W 2007 roku jednostka została przeformowana na nowy etat. Zmieniony został również numer jednostki wojskowej z 3288 na 4092.
Tradycje.
Decyzją Nr 338/MON Ministra Obrony Narodowej z 30 lipca 2007 ustalono, że 100. batalion łączności przejmuje i z honorem kultywuje:
Dowódcy batalionu.
Na podstawie

</doc>
<doc id="1327566" url="https://pl.wikipedia.org/wiki?curid=1327566" title="Tour de Pologne 1928">
Tour de Pologne 1928

Tour de Pologne 1928 – 1. edycja szosowego wyścigu kolarskiego Dookoła Polski, zorganizowana przez redakcję Przeglądu Sportowego oraz działaczy Warszawskiego Towarzystwa Cyklistów. Oficjalna nazwa imprezy brzmiała I Bieg Kolarski Dookoła Polski. Odbyła się w dniach 7–16 września 1928. Zorganizowano 8 etapów, a łączna długość trasy wyniosła 1491 km. Rywalizację rozpoczęło 71 kolarzy, zaś ukończyło 43. 
Pierwsze miejsce w klasyfikacji generalnej zajął Feliks Więcek (Bydgoski Klub Kolarzy), drugie Wiktor Olecki (Legia Warszawa), a trzecie Stanisław Kłosowicz (Towarzystwo Zwolenników Sportu Łódź). Sędzią głównym był Jan Jankowski, a współpracowali z nim: Piotr Biedrzycki, Wacław Zagoździński i Wacław Wyczałkowski.

</doc>
<doc id="1327569" url="https://pl.wikipedia.org/wiki?curid=1327569" title="CDS Juventud Unida (San Miguel)">
CDS Juventud Unida (San Miguel)

Club Deportivo y Social Juventud Unida - argentyński klub piłkarski z siedzibą w mieście San Miguel leżącym w prowincji Buenos Aires.
Historia.
"Juventud Unida" założony został 6 września 1949 roku. Klub w 1957 przyjęty został do federacji piłkarskiej "AFA". W 1992 po raz pierwszy awansował do Primera C Metropolitana.
Obecnie klub występuje w piątej lidze argentyńskiej (Primera D Metropolitana).

</doc>
<doc id="1327570" url="https://pl.wikipedia.org/wiki?curid=1327570" title="Club Deportivo y Social Juventud Unida">
Club Deportivo y Social Juventud Unida



</doc>
<doc id="1327571" url="https://pl.wikipedia.org/wiki?curid=1327571" title="Radio Songs">
Radio Songs

Radio Songs (do 2014: Hot 100 Airplay) – jedna z wielu list przebojów opracowywanych regularnie przez amerykański magazyn muzyczny "Billboard". Mierzy częstotliwość nadawania poszczególnych piosenek na antenach stacji radiowych i wraz z Hot 100 Singles Sales i Hot Digital Songs stanowi trzy siostrzane notowania, które kształtują zestawienia "Billboard" Hot 100. Notowanie jest jednym z niewielu, które nie jest oficjalnie archiwizowane przez "Billboard". Jednocześnie Radio Songs jest ważne dla artystów, ponieważ przewiduje ono możliwość odniesienia komercyjnego sukcesu piosenki jeszcze przed wydaniem singla. Lista nabrała nowego znaczenia, gdy 5 grudnia 1998 roku stała się jednym z komponentów "Billboard" Hot 100.
Radio Songs przedstawia 100 najczęściej granych na antenach radiowych piosenek. Na liście znaleźć się mogą wszystkie utwory, które są nadawane przez stacje radiowe, monitorowane przez "Billboard". Obecnie z magazynem współpracuje niemal 1000 stacji radiowych.
Piosenki często obecne są na Radio Songs, podczas gdy nie są brane pod uwagę w innych notowaniach, ponieważ w większości przypadków zanim single ukażą się w sklepach, są emitowane przez stacje radiowe. Oznacza to, że utwory mogą plasować się w zestawieniu Radio Songs, ale jeśli nie ukazały się jako single, nie są brane pod uwagę w notowaniach "Billboard" Hot 100. Tym samym piosenki „Don't Speak” No Doubt, „Lovefool” The Cardigans, „Torn” Natalie Imbruglii i „Basket Case” Green Day, mimo iż cieszyły się dużym zainteresowaniem i zajęły wysokie miejsca na Radio Songs, nie były uwzględniane na "Billboard" Hot 100.
Rekordy.
Najwyższy debiut.
Piosenka Madonny „Erotica” ustanowiła rekord w 1992 roku, kiedy zadebiutowała na miejscu #2 Hot 100 Airplay.
Liczba tygodni na szczycie.
Rekord pod względem liczby tygodni spędzonych na miejscu #1 notowania należy do piosenki „Iris” Goo Goo Dolls, która w 1998 roku na szczycie przebywała 18 tygodni.
18 tygodni:
16 tygodni:
14 tygodni:
13 tygodni:
12 tygodni:
11 tygodni:
10 tygodni:
Najwięcej emisji w trakcie jednego tygodnia.
Piosenka „We Belong Together” Mariah Carey ustanowiła rekord pod względem liczby nadań utworów przez stacje radiowe w trakcie jednego tygodnia; piosenka została wyemitowana 223 miliony razy. Ostatecznie piosenka została wyprzedzona przez piosenkę „Blurred Lines" Robina Thicke, które odtworzyło przez tydzień 254 milionów razy.
Najwięcej emisji w trakcie jednego dnia.
Piosenka „We Belong Together” Mariah Carey ustanowiła rekord pod względem liczby nadań utworów przez stacje radiowe w trakcie jednego dnia; piosenka została wyemitowana niemal 33 miliony razy.

</doc>
<doc id="1327572" url="https://pl.wikipedia.org/wiki?curid=1327572" title="Robert A. Frosch">
Robert A. Frosch

Robert Alan Frosch (ur. 22 maja 1928 w Nowym Jorku, zm. 30 grudnia 2020 w South Hadley) – amerykański naukowiec, piąty administrator Narodowej Agencji Aeronautyki i Przestrzeni Kosmicznej (NASA), urzędujący w latach 1977–1981 za prezydentury Jimmy’ego Cartera.

</doc>
<doc id="1327576" url="https://pl.wikipedia.org/wiki?curid=1327576" title="Świdnik Miasto">
Świdnik Miasto

Świdnik Miasto – przystanek osobowy w Świdniku, w województwie lubelskim, w Polsce. Według klasyfikacji PKP ma kategorię dworca aglomeracyjnego.
W roku 2017 stacja obsługiwała 500–699 pasażerów na dobę.
Stacja została utworzona w latach 50. XX w., wtedy też przeniósł się tutaj główny ruch osobowy ze stacji Świdnik. Budynek dworca ukończono w roku 1967, miał on również w założeniu spełniać funkcję dworca autobusowego, stąd sprawia wrażenie, jakby został postawiony na opak względem torów.
Stacja Świdnik Miasto obsługuje zarówno ruch osobowy, jak i towarowy (od początku lat 90.).
Na przełomie stycznia i lutego 2019 PKP podpisały z konsorcjum firm Helifactor i MERX umowę na budowę tzw. innowacyjnego dworca systemowego w formie klimatyzowanej poczekalni wraz pomieszczenia kas biletowych i przestrzenią dla punktów handlowo-usługowych.
W grudniu 2020 roku rozpoczęto prace rozbiórkowe dotychczasowego budynku stacji i budowę nowego w ramach unijnego projektu "Mobliny LOF".

</doc>
<doc id="1327578" url="https://pl.wikipedia.org/wiki?curid=1327578" title="Sainte-Anne-de-Beaupré">
Sainte-Anne-de-Beaupré

Sainte-Anne-de-Beaupré – miasto w Kanadzie, w prowincji Quebec, w regionie Capitale-Nationale i MRC La Côte-de-Beaupré. Miasto położone jest nad Rzeką Świętego Wawrzyńca. Znane jest na całym świecie ze względu na swoje sanktuarium katolickie, Bazylikę św. Anny.
Liczba mieszkańców Sainte-Anne-de-Beaupré wynosi 2 803. Język francuski jest językiem ojczystym dla 98,2%, angielski dla 0% mieszkańców (2006).

</doc>
<doc id="1327579" url="https://pl.wikipedia.org/wiki?curid=1327579" title="Pochodzenie państwa">
Pochodzenie państwa

Pochodzenie państwa – zagadnienie z zakresu filozofii politycznej dotyczące procesu rozwoju kultury i cywilizacji ludzkiej, wskutek którego doszło do ukształtowania się instytucji państwa. Jej pojawieniu się towarzyszył długotrwały proces historyczny.
W naukach zajmujących się filozofią państwa powstało wiele teorii opisujących jego genezę, nie wykształciła się jednak jedna koncepcja, która w obiektywny sposób wyjaśniałaby przebieg tworzenia się organizacji państwowej.
Powstanie państwa w drodze naturalnego rozwoju.
Koncepcję naturalnego rozwoju przedstawił Arystoteles (384–322 p.n.e.). Zgodnie z nią państwo jest naturalną i najdoskonalszą formą organizacji życia społecznego. Kształtuje się ona poprzez kolejne etapy: powstanie rodziny, gminy wiejskiej, miasta, polis i w końcu państwa.
Arystoteles podkreślał fakt, że człowiek stworzony jest do życia w zbiorowości. Według niego wpływ ludzi, którzy dążą do zdobycia władzy rozstrzyga o charakterze organizacji państwowej. Na kształt państwa wpływ ma również gospodarka, stosunki społeczne, położenie geograficzne, wielkość terytorium itp. Był on zwolennikiem podziału zadań w państwie – wyróżnił on trzy czynniki władcze: obradujący, rządzący i sądzący. Dzięki temu w państwie panować miała sprawiedliwość i ład. Dostrzegł on, że nie wszystkie ustroje są dobre. Dobrymi formami państwa, zdaniem Arystotelesa, są: monarchia, arystokracja, politeja. Złymi zaś: tyrania, oligarchia oraz demokracja.
Powstanie państwa w drodze podboju i przemocy.
Po raz pierwszy koncepcję podboju i przemocy przedstawił Ludwik Gumplowicz (1838–1909). Odwołuje się ona do pierwotnych grup ludzkich. W myśl tej teorii grupy te przybierały postać hord (mniejszych grup) i plemion (większych grup – połączenia wielu hord). Grupy te walczyły między sobą, w związku z czym pojawiły się początki przywództwa. Jednocześnie powstały pierwsze ośrodki władzy na określonych terytoriach. Podstawowym czynnikiem tworzenia się organizacji państwa jest tu walka pomiędzy poszczególnymi grupami społecznymi. Gumplowicz twierdzi, że żadne państwo nie może powstać bez użycia siły. Władzę zdobywa plemię liczniejsze i lepiej zorganizowane, podporządkowuje sobie słabszą grupę, najczęściej czyniąc jej członków niewolnikami. 
Państwo rozwija się m.in. po to, by poprawić byt ludności.
Według Ludwika Gumplowicza państwo posiada siedem cech głównych:
Wraz z pojawieniem się państwa rozwijać zaczęły się poszczególne jego elementy, takie jak naród, stany czy klasy. Najważniejszą klasą była klasa panów (zwycięzców), najmniej ważna była klasa zwyciężonych. Z czasem zaczęła wytwarzać się również klasa średnia, która składała się m.in. z kupców.
Teoria ta budzi wiele kontrowersji. Jej przeciwnicy zauważają, że powstanie państwa jest na tyle rozległym procesem, iż przyjmowanie walki i podboju za jedyne czynniki wpływające na jego rozwój jest dużym uproszczeniem.
Powstanie państwa w drodze umowy społecznej.
Myśl związaną z umową społeczną zapoczątkowali Thomas Hobbes (1588–1679) oraz Jean-Jacques Rousseau (1712–1788). Koncepcja ta opiera się na umowie między jednostkami, które (w myśl tej teorii) są zbyt słabe, by samodzielnie dbać o własne potrzeby. Skutkiem zawarcia umowy społecznej jest powstanie organizmu, który będzie suwerennie sprawował władzę – państwa.
Hobbes zwrócił uwagę na to, że poszczególnym jednostkom bardziej opłaca się żyć w pokoju niż w ciągłej wojnie, która wiąże się bezpośrednio ze stanem natury. Ludzie zawierają umowę „każdy z każdym” i powierzają władzę suwerenowi, który stoi na straży stworzonego wcześniej prawa. Powstaje państwo (nazwane przez Hobbesa Lewiatanem), któremu wszyscy poddani są bezwzględnie posłuszni i podporządkowani. 
Drugi przedstawiciel tej koncepcji, Jean-Jacques Rousseau, uważał, że rozwój materialny, z czym wiązał się również rozwój rolnictwa, przyczynił się do pojawienia się organizacji państwa. Rozwój tych dwóch dziedzin spowodował wykształcenie się życia społecznego oraz pojawienie się prywatnej własności. Społeczeństwo zgodziło się na tzw. umowę zrzeszenia, która zapoczątkowała powstanie państwa. Pojawił się nowy podział społeczeństwa: rządzący i rządzeni. Umowa zrzeszenia spowodowała ukształtowanie się rządów despotycznych, dlatego też część społeczeństwa chciała wrócić do umowy społecznej, która nawoływała do wolności dla wszystkich ludzi.
Obaj myśliciele utrzymywali, że to państwo powinno służyć ludziom.
Patriarchalna koncepcja genezy państwa.
W traktacie filozoficznym "Patriarcha", opublikowanym w roku 1680, Robert Filmer przedstawił swoje rozważania o pochodzeniu władzy państwowej. Swoją koncepcję opierał na przekonaniu, że pochodzi ona od Boga, zatem królowie uosabiający władzę we współczesnych Filmerowi czasach mieli tzw. boskie prawo, gwarantujące im absolutną władzę nad państwem. Argumentacja twórcy tej teorii odnosi się do biblijnego zarysu historii jako uniwersalnej prahistorii ludzkości (Bóg, namaszczając pierwszego mężczyznę – Adama – dał mu pełnię władzy nad światem).
Powstanie państwa w drodze rozpadu wspólnot ludzkich.
Przedstawicielem teorii rozpadu pierwotnych wspólnot ludzkich jest Fryderyk Engels (1820–1895). Zakłada ona, że w wyniku ich rozpadu powstają poszczególne grupy społeczne. Wspólna własność zaczyna przekształcać się w gospodarkę indywidualną. Doskonalenie metod pracy powoduje podział społeczeństwa na rodzaj wykonywanej pracy i tym samym powstają zróżnicowane klasy społeczne. W społeczeństwie rodzi się nietolerancja dla klas niższych. Rody przekształcają się w państwo. Droga do tej zmiany jest dość długa. Grupą rządzącą staje się stan najbogatszy. Engels pisze, że klasy o sprzecznych interesach ekonomicznych nie „pożarły nawzajem siebie i społeczeństwa w bezpłodnej walce“, a niezbędna stała się potęga stojąca pozornie ponad społeczeństwem, która miała tłumić te konflikty, utrzymywać je w granicach porządku. Tą potęgą, która wyrosła ze społeczeństwa, ale stawia się nad nim i coraz bardziej wyobcowuje się z niego, jest państwo.
Koncepcję tę popierał również Włodzimierz Ulianow – Lenin (1870–1924), który również uważał, że początkiem państwa było wyodrębnienie się poszczególnych klas społecznych. Engels oraz Lenin stworzyli marksistowską doktrynę pochodzenia państwa, która głosi, że niezbędne do prawidłowego rozwoju państwa jest zniesienie podziału społeczeństwa na klasy.
Historyczny model powstania państwa.
Historyczny model genezy państwa stworzył polski historyk Henryk Łowmiański w oparciu o powstanie państwa u ludów słowiańskich. Opisał on dwa modele państwa: model ustroju plemiennego w jego późnej fazie oraz model ustroju państwowego we wczesnej fazie. Zauważył on, że niektóre elementy poszczególnych modeli są bardzo podobne. Proces przechodzenia z jednego ustroju do drugiego spowodowany był problemami wewnętrznymi.
W ustroju plemiennym znalazły się następujące elementy:
Elementy znajdujące się w ustroju państwowym:
Inne koncepcje.
Problematyki pochodzenia państwa podejmowało się także wielu innych myślicieli i socjologów. Do najważniejszych teorii zaliczyć można następujące:
Na podstawie powyższych modeli możemy przyjrzeć się ewolucji, która doprowadziła do powstania instytucji państwa.

</doc>
<doc id="1327584" url="https://pl.wikipedia.org/wiki?curid=1327584" title="Black Seeds of Vengeance">
Black Seeds of Vengeance

Black Seeds of Vengeance – drugi album studyjny amerykańskiej grupy death metalowej Nile. Wydawnictwo ukazało się 5 września 2000 roku nakładem wytwórni muzycznej Relapse Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1327592" url="https://pl.wikipedia.org/wiki?curid=1327592" title="John Greaves">
John Greaves

John Greaves (ur. 1602, zm. 8 października 1652) – angielski matematyk i starożytnik.

</doc>
<doc id="1327595" url="https://pl.wikipedia.org/wiki?curid=1327595" title="Trzecie oko">
Trzecie oko

Trzecie oko (znane również jako oko wewnętrzne) – koncepcja w hinduskiej metafizyce i ezoteryce, nawiązująca do pojęcia ćakry o nazwie adźńa – znajdującej się na czole pomiędzy brwiami. Jest bramą prowadzącą do innych rzeczywistości i przestrzenią wyższej świadomości. W duchowości New Age trzecie oko symbolizuje stan oświecenia lub obraz stanu umysłu mający głęboko-osobiste duchowe lub parapsychologiczne znaczenie.

</doc>
<doc id="1327598" url="https://pl.wikipedia.org/wiki?curid=1327598" title="Pasmo Ku">
Pasmo Ku

Pasmo Ku () – fragment widma fal elektromagnetycznych należący do promieniowania mikrofalowego o zakresie częstotliwości od 11,7 do 12,7 GHz (odbieranie sygnału z satelity) i 14 do 14,5 GHz (wysyłanie sygnału).
Zastosowanie.
Pasmo jest wykorzystywane głównie w transmisji telewizji satelitarnej analogowej, cyfrowej i HDTV, a także do satelitarnych połączeń internetowych. Stosowane jest m.in. przez satelity SES Astra oraz Eutelsat Hot Bird. W przyszłości obok pasma Ku używane będzie znacznie pojemniejsze pasmo Ka.

</doc>
<doc id="1327602" url="https://pl.wikipedia.org/wiki?curid=1327602" title="Roderich von Erckert">
Roderich von Erckert

Roderich von Erckert (ur. 1821, zm. 1900) – niemiecki etnograf i oficer. Po dłuższym pobycie na Kaukazie ogłosił: "Der Kaukasus u. seine Völker" (1887); "Die Sprachen d. kaukasischen Stammes" (1895); "Wanderungen u. Siedelungen d. germanischen Stämme in Mitteleuropa" (1901).

</doc>
<doc id="1327603" url="https://pl.wikipedia.org/wiki?curid=1327603" title="Mennica Polska">
Mennica Polska

Mennica Polska Spółka Akcyjna – polskie przedsiębiorstwo przemysłu metalowego z siedzibą w Warszawie, notowane od 7 kwietnia 1998 na warszawskiej Giełdzie Papierów Wartościowych. Produkuje wyroby monetarne i grawersko-medalierskie. Zajmuje się także płatnościami elektronicznymi. Poprzez swoje spółki zależne działa również na rynku deweloperskim, metali szlachetnych oraz ochrony mienia i osób. 13 lipca 2011 roku Mennica Polska otworzyła swój sklep firmowy poza Warszawą – w Krakowie na Zamku Królewskim na Wawelu.
Struktura organizacyjna.
Spółka jest jednostką dominującą grupy kapitałowej, w skład której wchodzą:
Grupa dysponuje jedyną w Polsce przemysłową rafinerią złota i jest największym dystrybutorem złota w kraju.
Działalność.
W ramach działalności menniczej spółka produkuje:
Spółka zajmuje się również sprzedażą produktów inwestycyjnych, takich jak złoto (sztabki i monety bulionowe), srebro i brylanty.
Na rynku płatności elektronicznych Mennica Polska wprowadziła w ponad 700 miejscowościach sieć terminali „Strefa”, umożliwiających sprzedaż doładowań telefonów komórkowych, biletów komunikacji miejskiej oraz dokonywanie przedpłat parkingowych. Spółka wdrożyła i rozwija sieć sprzedaży biletów i doładowań parkingowych kodowanych na Warszawskiej Karcie Miejskiej, wdrożyła również systemy Jaworznickiej Karty Miejskiej i Suwalskiej Karty Miejskiej oraz system Karty Biletu Elektronicznego dla Lublina.
W ramach działalności deweloperskiej grupa zrealizowała osiedle w Łomiankach, pierwszy etap osiedla w Jabłonnie oraz dwa budynki mieszkalne w Warszawie. Oferuje także wynajem powierzchni biurowych, magazynowych, produkcyjnych i reklamowych.
Dział informatyki przedsiębiorstwa świadczy usługi z zakresu doradztwa, konfiguracji, administrowania i naprawy sprzętu komputerowego i sieci, projektowania i konfiguracji oprogramowania i inne. Ponadto firma zajmuje się konserwacją, remontami i unieszkodliwianiem odpadów przemysłowych.
W dniu 5 lutego 2009 na World Money Fair w Berlinie ogłoszono ustalanie międzynarodowego partnerstwa pomiędzy Mennica Polska a Professional Coin Grading Service (PCGS). Program ma na celu klasyfikowanie i certyfikowanie nowych monet okolicznościowych bitych w Mennicy, jak również ustanowienie centrum PCGS w budynku mennicy w Warszawie. Nowy program umożliwi kolekcjonerom i dealerom z Polski i Europy Wschodniej przesłanie do certyfikacji monet zarówno dawnych, jak i współczesnych.
Przedsiębiorstwo jest właścicielem muzeum – Gabinetu Numizmatycznego Mennicy Polskiej.
Historia.
Mennica Warszawska (1766–1867).
Początki mennicy sięgają reformy monetarnej przeprowadzonej przez króla Stanisława Augusta Poniatowskiego w 1766 roku. 7 września 1764 Stanisław August Poniatowski został wybrany na króla przez sejm elekcyjny i obarczony obowiązkiem reformy monetarnej i tym samym uruchomienia nowej mennicy. Na początku następnego roku, 10 stycznia 1765 król powołał Komisję Menniczą, a 3 lipca nabył posesję z pałacem przy ul. Bielańskiej, aby wybudować tam nową mennicę. Oficjalnie data 10 lutego 1766 została przyjęta za datę założenia mennicy i wprowadzenie nowego systemu monetarnego w Polsce, a na pamiątkę tego wydarzenia w dzień 10 lutego ustanowiono święto mennicze (Dzień Mincerza). 15 marca 1787 zmieniono stopę menniczą. W roku 1791 Mennica wprowadziła swój znak menniczy – litery "M.V." oraz "M.W." ("Mennica Warszawska") (używane też później w XIX wieku, a w obecnej formie od 1965 r.).
W maju 1794 roku królowi cofnięto przywilej bicia monety, a mennica została przejęta przez Komisję Skarbową. 14 czerwca ponownie zmieniono stopę menniczą. Mennica została zamknięta w wyniku rozbiorów 9 stycznia 1796 roku. 9 czerwca 1810 ponownie rozpoczęła działalność, bijąc monety Księstwa Warszawskiego – złote, srebrne i miedziane (w latach 1810-1813 wybito ok. 64 mln jednostek) – aż do 9 czerwca 1815 (kongres wiedeński). Przez cały 1815 rok biła monety pod stemplem nieistniejącego już Księstwa Warszawskiego, z datą wsteczną 1814. Od 1 stycznia 1816 biła już monety dla Królestwa Polskiego.
16 czerwca 1817 rozpoczęto przy ul. Bielańskiej budowę nowego gmachu mennicy według projektu Piotra Aignera. W 1824 uzyskała monopol na produkcję stempli i pieczęci państwowych, na wniosek ministra spraw wewnętrznych. W czasie powstania listopadowego w 1830 mennica pełniła funkcję zakładów zbrojeniowych. 25 stycznia 1831 Sejm zdetronizował króla Mikołaja I i mennica zaczęła bić monety z godłami narodowymi.
Ukaz carski 15 października 1832 r. wprowadził pierwszą dwujęzyczną monetę rosyjsko-polską o nominale 15 kopiejek = 1 złoty, a 3 października 1841 walutę rosyjską (pierwszego rubla wybito w następnym roku). Od roku 1842 rozpoczęło się stopniowe ograniczanie działalności Mennicy Warszawskiej. W roku 1850 zmieniono znak menniczy "MW" na pisane cyrylicą "ВМ". Rok później otwarto Główną Probiernię przy Mennicy Warszawskiej. W 1865 produkcja została zatrzymana (do tego czasu, od 1816, wybito ponad 300 mln jednostek). Ostateczna likwidacja nastąpiła w roku 1867 i z dniem 1 stycznia 1868 mennica została przez władze carskie zamknięta (ostatni dyrektor Mennicy, Stanisław Pusch, sporządził w tym czasie „Krótki rys historyczny o mennicy warszawskiej…”), a w 1907 jej budynek przy ul. Bielańskiej rozebrany z przeznaczeniem placu pod Rosyjski Bank Państwa (zob. budynek Banku Polskiego w Warszawie).
Mennica Państwowa (1924–1994).
Mennica wznowiła działalność 14 kwietnia 1924 w nowej lokalizacji przy ul. Markowskiej 18 na warszawskiej Pradze. Nowoczesne maszyny sprowadzono z Francji, Wielkiej Brytanii i Niemiec. Do 1928 zakład otrzymał monopol na „wyrób pieczęci z orłem państwowym”, jak również została zobowiązana do dokonywania ekspertyz i wydawania orzeczeń w sprawie autentyczności monet oraz pieczęci urzędowych i ich odcisków.
Po rozpoczęciu II wojny światowej mennica została częściowo zniszczona, a jej zbiory zrabowane przez wojska niemieckie (kustosz Władysław Terlecki zdołał uratować ok. 10% eksponatów). W latach 1941-1944 władze okupacyjne biły cynkowe monety dla ziem polskich. Władze jednak nie kontrolowały produkcji stempli, więc wszystkie monety z tego okresu zostały wykonane stemplami sprzed wojny, na których znajdował się orzeł biały, a nie było swastyki. 12 września 1944 budynki zakładu zostały wysadzone. Mennica wznowiła działalność jeszcze w 1944 przy ul. Markowskiej, nie wytwarzała jednak monet ze względu na brak zamówień.
W 1950 roku decyzją rządu ustanowiono nową walutę, złotego polskiego równego 100 groszom i pierwsze 2 mld monet wybito poza Polską. W 1952 mennica została przeniesiona do nowej siedziby przy ówczesnej ul. Ceglanej (dziś ul. Pereca na Woli na zbiegu z ul. Żelazną). W nowej siedzibie mennicy pierwsze powojenne monety (1 gr i 2 gr), jeszcze z napisem „Rzeczpospolita Polska” i datą wsteczną 1949, wybito w 1953 r. W roku 1957 na monetach jako nazwa państwa pojawiła się „Polska Rzeczpospolita Ludowa”. W tym samym roku zadecydowano o aktualizowaniu roku na stemplach wraz ze zmianą roku kalendarzowego. Po wojnie, do 1964 roku mennica wybiła ponad 1,84 mld złotych, czyli niemal tyle, ile powstało od początku w roku 1766 do 1944. W 1966 przedsiębiorstwo zostało odznaczone Orderem Sztandaru Pracy I klasy.
Od 20 września 1990 na monety powrócił napis „Rzeczpospolita Polska” i orzeł w koronie.
W latach 1990-1994 (od 27 grudnia) objęta całkowitą tajemnicą trwała produkcja polskich monet denominacyjnych. 225. rocznicę założenia mennicy, w 1991 roku, uczczono pamiątkową pierwszą polską monetą bimetaliczną.
Mennica Państwowa S.A. (1994–2005).
W kwietniu 1994 mennica została przekształcona w jednoosobową spółkę Skarbu Państwa „Mennica Państwowa Spółka Akcyjna”, a 26 września otwarto nowy budynek przy ul. Żelaznej 56. Ten właśnie, nowy budynek mennicy przy Żelaznej, został zburzony w 2016. Na przełomie sierpnia i września rozpoczęto bicie pierwszych polskich obiegowych monet bimetalicznych – 2 zł i 5 zł – tych ostatnich z jednoczesnym łączeniem rdzenia z pierścieniem, a w styczniu 1995 nastąpiła denominacja polskiego złotego oraz przywrócenie monet do obiegu pieniężnego. W 1995 wybito pierwsze polskie monety złote oparte o standard uncji.
7 kwietnia 1998 miało miejsce pierwsze notowanie akcji mennicy na Giełdzie Papierów Wartościowych w Warszawie. Firma rozpoczęła działalność również w obszarze płatności elektronicznych. Od grudnia 2001 roku jest operatorem Systemu Karty Miejskiej w Warszawie.
Mennica Polska S.A. (po 2005).
31 maja 2005 została zmieniona nazwa spółki na obecną: Mennica Polska Spółka Akcyjna.
Mennica Polska do 2014 roku była jedynym producentem polskich monet obiegowych. Produkcję monet groszowych 1, 2 i 5 groszy straciła w 2014 na rzecz Mennicy Brytyjskiej. Nadal jest jedynym producentem monet kolekcjonerskich Narodowego Banku Polskiego. Mennica produkuje monety również dla zagranicznych emitentów i banków centralnych, np. monety obiegowe dla Dominikany, Armenii i Ukrainy, a monety kolekcjonerskie dla Armenii, Białorusi, Ukrainy i Cypru. Od 2008 roku na rynku polskim działa również spółka zależna Mennicy Polskiej – Skarbiec Mennicy Polskiej.
27 kwietnia 2010 Ministerstwo Skarbu Państwa i Bank Gospodarstwa Krajowego sprzedały łącznie 42% akcji spółki, kończąc tym samym jej prywatyzację.

</doc>
<doc id="1327605" url="https://pl.wikipedia.org/wiki?curid=1327605" title="Zofia Turowicz">
Zofia Turowicz

Zofia Turowicz (ur. 15 maja 1916 w Warszawie, zm. 28 lutego 2012 w Karaczi) – polska instruktor szybownictwa i skoków spadochronowych dla pakistańskiej młodzieży.
Jako studentka na Politechnice Warszawskiej, uczyła się szybownictwa w Aeroklubie Warszawskim. Była skoczkiem spadochronowym, zdobyła wiele nagród i uczestniczyła w narodowych konkursach. Gdy wybuchła II wojna światowa w 1939, Zofia Turowicz, wraz z dwiema innymi polskimi kobietami-pilotami została zaangażowana przez Polskie Dowództwo Lotnictwa jako „łączniczka”.
Latały na samolotach RWD-8, przewożąc personel i rozkazy do jednostek lotniczych (lądując na polowych lądowiskach, bo lotniska były zniszczone przez niemieckie bomby). Gdy Armia Czerwona, 17 września zaatakowała Polskę, przyszedł rozkaz przekroczenia granicy rumuńskiej po zniszczeniu samolotów, aby nie zostawiać sprzętu nieprzyjacielowi.
Udało im się dostać do Bukaresztu, gdzie zameldowały się w polskiej ambasadzie. Następnie działała jako kurierka, przenosząc listy nazwisk polskich żołnierzy internowanych oraz fotografie i dane osobiste, dostarczając internowanym dokumenty i cywilne ubrania, tak by mogli uciec do Francji.
W obozie w Slatinie (Rumunia) odnalazła swojego narzeczonego, kapitana Władysława Turowicza i tam się pobrali. Po kilku tygodniach, otrzymali poufne informacje, że władze obozu postanowiły ich aresztować za to, że się przyczynili do ucieczki wielu polskich oficerów. Udało im się opuścić Rumunię pociągiem, a gdy dotarli do Francji, zameldowali się w Głównej Kwaterze Lotnictwa Polskiego w Paryżu. Władysław Turowicz został przydzielony jako oficer techniczny do Lyonu. Zofia Turowicz otrzymała stopień podporucznika i wróciła do Paryża, gdzie została przydzielona do specjalnej pracy w Oddziale Przeciwlotniczym w Saint-Nazaire.
Kiedy Niemcy złamali Linię Maginota, stacja została ewakuowana do Anglii. Okręt, na którym miała przekroczyć kanał La Manche musiał odpłynąć z powodu nalotu niemieckiego i Zofia Turowicz dopłynęła do Plymouth na rybackiej łodzi.
W Anglii kontynuowała pracę w samym oddziale, w krótkim czasie mąż też dotarł do Anglii, gdzie dokonywał ocen po wypadkach samolotowych jako „crash inspector”. Towarzyszyła mężowi w wyprawach do miejsc wypadków, często pomagając mu w nawigacji w czasie gęstej mgły. W 1944 otrzymała z Polski wiadomość o zastrzeleniu przez hitlerowców całej swojej rodziny w Warszawie. W obawie przed prześladowaniami komunistycznych władz nie wrócili po wojnie do Polski.
W marcu 1949, razem z córkami, poleciała do Pakistanu, (gdzie Władysław Turowicz przebywał od początku 1948 wraz z 30 polskimi wyższymi oficerami lotnictwa i technikami, którzy przez trzy lata pomagali w budowie Pakistańskich Sił Powietrznych). Zofia Turowicz była instruktorem szybownictwa dla pakistańskiej młodzieży w Karaczi (1950–1952) i Rawalpindi (1953–1954). W 1955 urodziła syna, a w 1957 zaczęła uczyć matematyki i chemii w Szkole Amerykańskiej w Karaczi. Przestała pracować w 1970, aby zająć się obłożnie chorym mężem.
Zofia Turowicz mieszkała w Karaczi. Posiadała obywatelstwo polskie i od 1961 pakistańskie, interesowała się wydarzeniami w Polsce i była z nią emocjonalnie związana.
Odznaczenia i uhonorowania.
9 czerwca 2005 konsul generalny Rzeczypospolitej Polskiej w Karaczi Ireneusz Makles wręczył Zofii Turowicz Medal „Pro Memoria” za wybitne zasługi i czyny w walce o niepodległość Polski podczas II wojny światowej, który przyznał jej Kierownik Urzędu do Spraw Kombatantów i Osób Represjonowanych Jan Turski. W uroczystości wzięli udział: marszałek lotnictwa Pakistańskich Sił Powietrznych Rizuddin Shaikh i wicemarszałek M. Akhtar (w stanie spoczynku), którzy byli szkoleni i pracowali pod kierownictwem generała W. Turowicza, a także czołowe osobistości Karaczi oraz przyjaciele rodziny.
20 listopada 2006 sekretarz stanu MON Marek Zająkała wręczył Zofii Turowicz w Konsulacie Generalnym RP w Karaczi Złoty Medal Wojska Polskiego, podkreślając szacunek, jakim Ministerstwo Obrony Narodowej RP darzy jej osobę i wkład w rozsławianiu dobrego imienia Wojska Polskiego na świecie. Zofia Turowicz z wielkim wzruszeniem i radością przyjęła medal i wyraziła wdzięczność za pamięć o jej zasługach.
Zasługi pary wybitnych Polaków przedstawiono w filmie Anny T. Pietraszek "Polskie orlęta na pakistańskim niebie" z 2008.

</doc>
<doc id="1327606" url="https://pl.wikipedia.org/wiki?curid=1327606" title="Mennica Państwowa">
Mennica Państwowa



</doc>
<doc id="1327607" url="https://pl.wikipedia.org/wiki?curid=1327607" title="Priemjer Ligasy">
Priemjer Ligasy

Priemjer Ligasy () – najwyższa w hierarchii klasa męskich ligowych rozgrywek piłkarskich w Kazachstanie, będąca jednocześnie najwyższym szczeblem centralnym (I poziom ligowy), utworzona w 1992 roku i od samego początku zarządzana przez Kazachski Związek Piłki Nożnej (KFF). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Kazachstanu, zaś najsłabsze drużyny są relegowane do Byrynszy liga (II ligi kazachskiej).
Historia.
Mistrzostwa Kazachstanu w piłce nożnej rozgrywane są od 1992 roku, po rozpadzie ZSRR. Wcześniej od 1936 rozgrywane mistrzostwa Kazachskiej SRR, a najlepsze kluby kraju uczestniczyły w mistrzostwach ZSRR. Niejednokrotnie zmieniał się format rozgrywek. Do 2001 nazywała się Wysszaja Liga (kaz. Высшая лигасы), a w latach 2002–2007 Superliga (kaz. Суперлигасы). Rozgrywki Priemjer Ligasy (kaz. Премьер Лигасы) zainaugurowano w sezonie 2008.
System rozgrywek.
Obecny format ligi zakładający rozgrywki w 3 rundy obowiązuje od sezonu 2017.
Rozgrywki składają się z 33 kolejek spotkań rozgrywanych pomiędzy drużynami systemem kołowym. Najpierw każda para drużyn rozgrywa ze sobą dwa mecze – jeden w roli gospodarza, drugi jako goście. Po zakończeniu dwóch pierwszych rund utworzono kalendarz meczów trzeciej rundy, zastępując numery w kalendarzu cyfrowym nazwami drużyn. W tym przypadku każdemu klubowi przypisano numer odpowiadający miejscu drużyny na podstawie wyników dwóch rund. Klub wskazany pierwszym w parze w kalendarzu trzeciej rundy był organizatorem meczu (czyli gospodarzem). Od sezonu 2013 w lidze występuje 12 zespołów. W przeszłości liczba ta wynosiła od 12 do 25. Drużyna zwycięska za wygrany mecz otrzymuje 3 punkty (do sezonu 1994 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Kazachstanu w piłce nożnej. Mistrz Kazachstanu kwalifikuje się do eliminacji Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. Również zwycięzca Pucharu Kazachstanu startuje w eliminacjach do Ligi Europy lub, w przypadku, w którym zdobywca krajowego pucharu zajmie pierwsze miejsce w lidze – możliwość gry w eliminacjach do Ligi Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do Byrynszy liga. Trzecia drużyna od dołu tablicy walczy w barażach play-off z trzecią drużyną Byrynszy liga o utrzymanie w najwyższej lidze.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Statystyka.
Tabela medalowa.
Mistrzostwo Kazachstanu zostało do tej pory zdobyte przez 9 różnych drużyn.
Stan na koniec sezonu 2022.

</doc>
<doc id="1327608" url="https://pl.wikipedia.org/wiki?curid=1327608" title="Żuraw mandżurski">
Żuraw mandżurski

Żuraw mandżurski ("Grus japonensis") – gatunek ptaka z rodziny żurawi (Gruidae), jeden z największych w tej rodzinie. W Azji Wschodniej jest symbolem szczęścia i wierności. Nie wyróżnia się podgatunków.
Morfologia.
Długość ciała – 138–152 cm, rozpiętość skrzydeł 220–250 cm.
7–10 kg, zimą do 12 kg.
Pożywienie.
Małe płazy, ryby, gryzonie, owady, wodne bezkręgowce oraz rośliny.
Rozród.
Zwykle składa dwa jaja, z których wykluwa się tylko jedno młode.
Status.
Międzynarodowa Unia Ochrony Przyrody (IUCN) od 2021 roku uznaje żurawia mandżurskiego za gatunek narażony (VU – "Vulnerable"); wcześniej, od 2000 roku klasyfikowała go jako gatunek zagrożony (EN – "Endangered"), a od 1994 roku jako gatunek narażony. W 2020 roku liczebność populacji szacowano na około 2300 dorosłych osobników; około połowa populacji zamieszkiwała Japonię. Globalny trend liczebności uznawany jest za malejący. Głównym zagrożeniem dla gatunku jest utrata i degradacja siedlisk.

</doc>
<doc id="1327615" url="https://pl.wikipedia.org/wiki?curid=1327615" title="Hot 100 Singles Sales">
Hot 100 Singles Sales

Hot 100 Singles Sales (znana również jako Singles Sales) – jedna z wielu list przebojów opracowywanych regularnie przez amerykański magazyn muzyczny "Billboard". Tworzona jest na podstawie sprzedaży singli i wraz z "Billboard" Hot 100 Airplay i Hot Digital Songs stanowi trzy siostrzane notowania, które kształtują zestawienia "Billboard" Hot 100. Często piosenki, które plasują się na szczycie Hot 100 Singles Sales, nie są wystarczająco popularne, by zająć jakąkolwiek pozycję na "Billboard" Hot 100.

</doc>
<doc id="1327619" url="https://pl.wikipedia.org/wiki?curid=1327619" title="Tomasz Węcławski">
Tomasz Węcławski



</doc>
<doc id="1327627" url="https://pl.wikipedia.org/wiki?curid=1327627" title="Candice Dupree">
Candice Dupree

Candice Dupree (ur. 16 sierpnia 1984 w Oklahoma City) – amerykańska koszykarka występująca na pozycji silnej skrzydłowej, w okresie letnim zawodniczka Atlanty Dream, w WNBA.
10 lutego 2021 została zawodniczką Seattle Storm. 26 lipca 2021 dołączyła do Atlanty Dream.

</doc>
<doc id="1327628" url="https://pl.wikipedia.org/wiki?curid=1327628" title="Jin’ya Nishikata">
Jin’ya Nishikata

 – japoński skoczek narciarski, drużynowy srebrny medalista olimpijski oraz brązowy medalista mistrzostw świata.
Przebieg kariery.
W Pucharze Świata zadebiutował 24 stycznia 1987, zajmując 16. miejsce w Sapporo. Dzień później zdobył pierwsze punkty w karierze za zajęcie 11. miejsca. Były to jego jedyne start w sezonie 1986/1987 i z dorobkiem pięciu punktów zajął 63. miejsce w klasyfikacji generalnej (do sezonu 1992/1993 obowiązywała inna punktacja za miejsca w konkursach Pucharu Świata). Następne starty w Pucharze Świata zaliczył dopiero w kolejnym sezonie. 30 grudnia 1987 podczas zawodów w Oberstdorfie zajął 108. miejsce. Wystartował także w pozostałych konkursach 36. edycji Turnieju Czterech Skoczni, ale również nie wywalczył punktów i w klasyfikacji generalnej sezonu 1987/1988 nie został sklasyfikowany.
Po kilkuletniej przerwie wrócił do rywalizacji w PŚ w sezonie 1992/1993. Dwukrotnie zdobył punkty, lecz na podium nie stanął. Jego najlepszym wynikiem było piąte miejsce w konkursie w Ruhpolding (13 grudnia 1992). Dało mu to 32. miejsce w klasyfikacji generalnej. W lutym 1993 wystartował na mistrzostwach świata w Falun, gdzie zajął siódme miejsce na normalnej skoczni, ale na dużej zajął dopiero 58. miejsce.
Najlepsze wyniki w Pucharze Świata osiągnął w sezonie 1993/1994, kiedy to zajął 8. miejsce w klasyfikacji generalnej. W większości konkursów, w których startował zdobywał punkty, często znajdował się w czołowej dziesiątce zawodów. W swoim czwartym starcie cyklu, 17 grudnia 1993 w Courchevel wywalczył swoje pierwsze podium, zajmując drugie miejsce i ustępując tylko Andreasowi Goldbergerowi. Na podium znalazł się ponownie nieco ponad miesiąc później, 23 stycznia 1994 w Sapporo, gdzie był trzeci. Na najważniejszej imprezie sezonu, igrzyskach olimpijskich w Lillehammer w obu konkursach indywidualnych zajął ósme miejsce. Natomiast w konkursie drużynowym osiągnął największy sukces w swojej karierze wspólnie z Takanobu Okabe, Noriakim Kasaim i Masahiko Haradą zdobywając srebrny medal. Był to pierwszy w historii medal dla Japonii w konkursach drużynowych skoków narciarskich. W tym samym roku wystąpił ponadto na mistrzostwach świata w lotach w Planicy zajmując 22. miejsce.
Sezon 1994/1995 ani razu nie stanął na podium, a w czołowej dziesiątce znalazł się zaledwie dwa razy. W efekcie zajął 25. miejsce w klasyfikacji generalnej. Mimo to wziął udział w odbywających się w marcu 1995 mistrzostwach świata w Thunder Bay. W indywidualnych startach był siódmy na normalnym obiekcie, a na dużej skoczni zajął 24. miejsce. W konkursie drużynowym Japończycy w składzie: Naoki Yasuzaki, Hiroya Saitō, Jin’ya Nishikata i Takanobu Okabe wywalczyli brązowy medal.
W sezonie 1995/1996 był dwunasty w klasyfikacji generalnej. Już w drugim konkursie sezonu, 3 grudnia 1995 w Lillehammer zajął drugie miejsce, przegrywając tylko z Janne Ahonenem. Po raz drugi w sezonie i zarazem ostatni w karierze na podium znalazł się 13 stycznia 1996 w Engelbergu. Ponownie był drugi, tym razem wyprzedził go Jani Soininen. Blisko miesiąc później wystartował na mistrzostwach świata w lotach w Tauplitz, gdzie zajął 10. miejsce.
Nishikata nie pojawił się ani razu w zawodach PŚ w sezonie 1996/1997. W sezonie 1997/1998 wystąpił tylko w konkursie w Sapporo 5 lutego 1998, jednak udział zakończył już w pierwszej serii. W sezonie 1998/1999 wystartował w czterech konkursach, punktując tylko raz – 24 stycznia 1999 w Sapporo zajął 26. miejsce. W klasyfikacji generalnej tego sezonu zajął 91. miejsce z dorobkiem pięciu punktów. Startował sporadycznie w sezonach 1999/2000 i 2000/2001, ale punktów już nie zdobył. Po zakończeniu sezonu 2000/2001 postanowił zakończyć karierę.
Puchar Świata w skokach narciarskich.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="1327630" url="https://pl.wikipedia.org/wiki?curid=1327630" title="Murray Macneill">
Murray Macneill

Dr Murray Macneill (ur. 9 stycznia 1879, zm. 16 lutego 1951), kanadyjski curler. Był kapitanem drużyny Nowej Szkocji, która jako pierwsza wygrała the Brier w 1927. 
W curling zaczął grać, gdy był nastolatkiem i mieszkał w Saint John w Nowym Brunszwiku. Od początku uważano go za bardzo dobrego zawodnika, był jednym z najlepszych curlerów w nadmorskich prowincjach Kanady. Po tym jak został profesorem na Uniwersytecie Dalhousie, wybrano go jako kapitana drużyny Nowej Szkocji na pierwsze mistrzostwa Kanady w curlingu. Odbyły się one w pierwszym tygodniu marca 1927 w Toronto (Granite Curling Club). 
Mecz składał się wówczas z 14 endów. Macneill i jego zespół dobrze rozpoczął mistrzostwa wygrywając 5 ze swoich 6 meczów. W ostatniej sesji gier odrobił 8 punktów straty i zdobył pierwszy tytuł mistrzowski. Po jego sukcesie Nowa Szkocja zdobywała tytuł mistrza Kanady jeszcze dwukrotnie w 1951 i 2004.
Murray Macneill grał w the Brier również w latach 1930, 1932 i 1936.

</doc>
<doc id="1327637" url="https://pl.wikipedia.org/wiki?curid=1327637" title="Janne Ylijärvi">
Janne Ylijärvi

Janne Ylijärvi (ur. 14 marca 1979 w Göteborgu) – fiński skoczek narciarski, reprezentant klubu Lahden Hiihtoseura.
Przebieg kariery.
Jego największym sukcesem w karierze jest zajęcie 2. miejsca w klasyfikacji generalnej Pucharu Kontynentalnego w sezonie 2001/2002. Po raz pierwszy wystąpił w reprezentacji swojego kraju w 1999, ale pierwsze punkty w Pucharze Świata wywalczył w Val di Fiemme 21 grudnia 2001, zajmując 14. pozycję. Później jeszcze czterokrotnie awansował do czołowej trzydziestki konkursów. Miało to miejsce w Garmisch-Partenkirchen (1 stycznia 2002, 28. miejsce), w Hakubie (24 stycznia 2002, 13. miejsce), w Sapporo (26 stycznia 2002, 15. miejsce) oraz w Lahti (14 marca 2003, 25. miejsce).
Jego rekord życiowy w długości skoku wynosi 198,5 metra (wynik uzyskany w Planicy 22 marca 2002 roku). Po raz ostatni w międzynarodowych zawodach wystąpił w grudniu 2004.

</doc>
<doc id="1327638" url="https://pl.wikipedia.org/wiki?curid=1327638" title="Floks kanadyjski">
Floks kanadyjski

Floks kanadyjski ("Phlox divaricata" L.), nazywany także płomykiem kanadyjskim – gatunek rośliny z rodziny wielosiłowatych ("Polemoniaceae"). Pochodzi ze wschodniej części Ameryki Północnej. W Polsce jest uprawiany jako roślina ozdobna.
Zastosowanie.
Roślina ozdobna. Może być uprawiana na rabatach, na kwiat cięty, a także jako roślina okrywowa. Walorami ozdobnymi tej rośliny są ładne kwiaty i intensywne kwitnienie.

</doc>
<doc id="1327639" url="https://pl.wikipedia.org/wiki?curid=1327639" title="Ułańska siódemka">
Ułańska siódemka

Siódemka Beliny, ułańska siódemka – nazwa siedmioosobowej grupy zwiadowczej strzelców Józefa Piłsudskiego, która 2 sierpnia 1914 z rozkazu komendanta wyruszyła z zadaniem przekroczenia granicy zaboru rosyjskiego, utworzenia patrolu konnego i dokonania rozpoznania w kierunku na Miechów, przed wkroczeniem na te tereny oddziałów Strzelców. Grupa ta była zawiązkiem kawalerii w Polsce Odrodzonej.
W składzie tej grupy byli:
2 sierpnia, tuż po północy grupa ta, uzbrojona w karabiny i pistolety, posiadająca mundury i ubrania cywilne, które mieli zmieniać w zależności od okoliczności, dwiema bryczkami przekroczyła granicę zaborów w punkcie granicznym zlokalizowanym na terenie przysiółka Baran koło Kocmyrzowa. Plan działania zakładał penetrację terenu, rozbicie rosyjskiego punktu mobilizacyjnego w Jędrzejowie, zdobycie koni i przekształcenie się w oddział kawaleryjski.
Nad ranem ułani ci, choć na razie bez koni, przybyli do dworu w Goszycach, należącego do Zofii Zawiszanki (członkini konspiracji i znajomej Zygmunta Karwackiego). Tu od właścicieli otrzymali wsparcie – żywność i furmanki, którymi ruszyli dalszą drogę. Gdy przybyli do Jędrzejowa nie zastali w nim już Rosjan – polscy rezerwiści, którzy tego dnia zgłosili się do tutejszego punktu mobilizacyjnego poinformowali, że Rosjanie poważnie potraktowali wyolbrzymioną wieść o zmierzającym ku nim licznym polskim oddziałom i zrejterowali z miasta.
Dowodzący akcją Władysław Prażmowski „Belina” uznał, że postawione zadanie militarne zostało wykonane i zarządził powrót przez Słomniki – inną niż wstępnie planowano drogą. Zamierzał bowiem uderzyć na stacjonujący tam oddział rosyjskiej straży granicznej. Gdy jednak po przybyciu na miejsce okazało się, że w Słomnikach przebywa duży oddział wojsk rosyjskich, w sile przeszło kompanii, odstąpili od zamiaru walki i ukryci w zbożu odczekali do czasu gdy Rosjanie odmaszerowali w kierunku Miechowa. Dopiero wtedy ruszyli dalej.
Do kolejnego starcia z Rosjanami o mało nie doszło we wsi Prandocin. Zbliżający się do wsi zwiadowcy w panującej porannej mgle dostrzegli patrol jeźdźców. Belina postanowił uderzyć i podał rozkaz ataku na bagnety – strzelcy ruszyli tyralierą w kierunku wroga. Na szczęście Rosjanie, których było znacznie więcej niż Polaków, z powodu mgły również źle oszacowali liczbę atakujących i unikając starcia wycofali się w kierunku Skalbmierza. Ku maszerującym pod dowództwem Beliny przez wieś strzelcom wyszedł z kościoła ksiądz Wiadrowski, powstaniec styczniowy i udzielił im błogosławieństwa.
W Skrzeszowicach, w majątku Kleszczyńskich Beliniacy otrzymali konie i 4 sierpnia 1914 powrócili ze zwiadu cali i zdrowi jako ułani. Nie spełniły się tym samym słowa komendanta Piłsudskiego, który żegnał ich dwa dni wcześniej sarkastycznym dowcipem: „Choć będziecie wisieć, spełnicie pięknie żołnierski obowiązek, ale historia o was nie zapomni.”
6 sierpnia 1914 „siódemka” ponownie przekroczyła kordon jako zwiad Pierwszej Kompanii Kadrowej w jej marszu na Kielce. Podczas marszu powstał pluton jazdy, który bardzo szybko przekształcił się w szwadron, dywizjon, w reszcie w jesieni 1915 – w 1 Pułk Ułanów Legionów Polskich.

</doc>
<doc id="1327640" url="https://pl.wikipedia.org/wiki?curid=1327640" title="Izba Deputowanych (Argentyna)">
Izba Deputowanych (Argentyna)

Izba Deputowanych (hiszp. "Cámara de Diputados de la Nación Argentina") – izba niższa parlamentu (Congreso de la Nación) Argentyny.
Skład izby.
Zasady ogólne rządzące składem i wyborami do Izby Deputowanych określone są w artykułach 45–53 Konstytucji Argentyny. Deputowani wybierani są w wyborach bezpośrednich w dwudziestu czterech okręgach wyborczych odpowiadających granicom poszczególnych prowincji. Wzorem Konstytucji Stanów Zjednoczonych twórcy ustawy zasadniczej Argentyny ustanowili w artykule 45, iż jeden deputowany powinien przypadać najwyżej na 33 tysiące mieszkańców, a podział mandatów powinien być ustalany proporcjonalnie do liczby ludności ujawnionej w trakcie kolejnych spisów powszechnych.
Liczba deputowanych do izby niższej zmieniała się na przestrzeni dziejów. Liczyła ona:
Obowiązujące obecnie prawo zapewnia każdej z prowincji posiadanie co najmniej 5 przedstawicieli i zapobiega przypadkom skrajnych nierówności w liczbie deputowanych pomiędzy prowincjami o różnej liczbie ludności (przykładowo w latach 1958–1960 prowincje Chubut, Formosa, La Rioja, Neuquén i Santa Cruz miały tylko po jednym przedstawicielu w izbie). Współcześnie 257 mandatów do Izby Deputowanych rozdzielone jest między poszczególne prowincje w następujący sposób:
Zasady wyborów do Izby Deputowanych.
Bierne prawo wyborcze do Izby Deputowanych posiada osoba, która ukończyła 25 rok życia i która jest obywatelem Argentyny od co najmniej czterech lat. Dodatkowo kandydat musi pochodzić z prowincji, w której stara się o mandat, bądź mieszkać w niej nieprzerwanie od co najmniej dwóch lat. Co dwa lata następuje odnowienie połowy składu Izby Deputowanych w wyborach parlamentarnych. W trakcie wyborów deputowanych wyborca oddaje głos nie na konkretnego kandydata, a na listę kandydatów, na której znajduje się tyle nazwisk, ile danej prowincji przysługuje mandatów. Lista jest zamknięta, co oznacza że wyborca może jedynie poprzeć głosem całą listę, ale w żaden sposób nie może wyrazić stosunku do konkretnego kandydata (nie ma wpływu na kolejność kandydatów, nie może dopisać kandydata do listy czy skreślić z niej żadnego nazwiska). Mandaty rozdzielane są między poszczególne listy na poziomie okręgu przy zastosowaniu metody d’Hondta z uwzględnieniem trzyprocentowego progu wyborczego.
Kompetencje Izby Deputowanych.
Konstytucja Argentyny gwarantuje Izbie Deputowanych wyłączne kompetencje w dziedzinie ustalania podatków oraz zaciągu do wojska (art. 52). Artykuł 53 Konstytucji Argentyny gwarantuje ponadto izbie prawo do wszczęcia procedury usunięcia z urzędu osób zajmujących wysokie stanowiska państwowe, które popełniły przestępstwo pozostające w związku z pełnionym urzędem bądź przestępstwo pospolite (do osób tych należą prezydent, wiceprezydent, ministrowie oraz sędziowie Sądu Najwyższego).
Izba ustala swój regulamin wewnętrzny i decyduje o pociągnięciu członków do odpowiedzialności dyscyplinarnej, a nawet o wydaleniu ich ze swojego składu (art. 66 Konstytucji). Członkowie Izby Deputowanych objęci są immunitetem parlamentarnym, który w wypadku wysunięcia oskarżenia o popełnienie przestępstwa może zostać uchylony przez pozostałych członków izby (art. 69 i 70 Konstytucji).
Ustrój wewnętrzny izby.
Pracami izby kieruje jej przewodniczący. Oprócz przewodniczącego izba wybiera ze swego grona również trzech wiceprzewodniczących. W skład aparatu administracyjnego Izby Deputowanych wchodzą również sekretarze oraz podsekretarze.
Od 1983 funkcję przewodniczącego izby pełnili:

</doc>
<doc id="1327641" url="https://pl.wikipedia.org/wiki?curid=1327641" title="3 Pułk Piechoty Królestwa Prus">
3 Pułk Piechoty Królestwa Prus

3 Pułk Piechoty Królestwa Prus - pułk piechoty staropruskiej, sformowany w 1670 jako pułk piechoty Brandenburgii-Prus, państwa istniejącego na mapie Europy w latach 1618-1701.
W latach 1688-1695 na żołdzie holenderskim.
Przestał istnieć wraz z końcem Świętego Cesarstwa Rzymskiego w 1806. Akt kapitulacji pułku miał miejsce 8 listopada 1806 w Magdeburgu.

</doc>
<doc id="1327643" url="https://pl.wikipedia.org/wiki?curid=1327643" title="Lassi Huuskonen">
Lassi Huuskonen

Lassi Huuskonen (ur. 2 listopada 1979) – fiński skoczek narciarski, występujący w reprezentacji kraju od roku 2000.
Jego największym sukcesem w karierze jest zajęcie trzeciego miejsca w klasyfikacji generalnej Pucharu Kontynentalnego w sezonie 2000/2001. Dwukrotnie znalazł się w czołowej trzydziestce Pucharu Świata. Miało to miejsce 24 listopada 2000 roku w Kuopio, gdzie zajął 15. pozycję oraz 23 listopada 2001, kiedy był szesnasty.

</doc>
<doc id="1327645" url="https://pl.wikipedia.org/wiki?curid=1327645" title="Hraničné Petrovice">
Hraničné Petrovice

Hraničné Petrovice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 144 mieszkańców.
Pierwsza wzmianka o miejscowości pochodzi z 1353 roku. Obecna gmina powstała w 1798 roku z połączenia dwóch wsi: Hraničné i Petrovice. Do 1945 roku mieszkała tu głównie ludność niemiecka.

</doc>
<doc id="1327646" url="https://pl.wikipedia.org/wiki?curid=1327646" title="Pomnik generała Władysława Turowicza w Karaczi">
Pomnik generała Władysława Turowicza w Karaczi

Pomnik generała Władysława Turowicza w Muzeum PAF w Karaczi – pomnik upamiętniający zasługi polskiego oficera, który wraz z grupą 30 polskich lotników i techników współtworzył Pakistańskie Siły Powietrzne PAF. 
O upamiętnienie zasług generała Władysława Turowicza, który całe swoje powojenne życie i doświadczenie poświęcił przy współtworzeniu i rozbudowywaniu Pakistańskich Sił Powietrznych występował Konsulat Generalny RP w Karaczi. 
Odsłonięcie.
Odsłonięcie pomnika nastąpiło 14 sierpnia 2006 w dniu Święta Niepodległości Pakistanu oraz w przeddzień Dnia Wojska Polskiego, z inicjatywy konsulatu generalnego RP w Karaczi i attachatu wojskowego, lotniczego i morskiego ambasady RP w Islamabadzie. Odsłonięcia dokonał wicemarszałek lotnictwa Rao Qamar Suleman, szef Dowództwa Południowego PAF, w obecności konsula generalnego RP w Karaczi Ireneusza Maklesa i zastępcy attaché obrony ambasady RP w Islamabadzie ppłk Piotra Łukasiewicza. W uroczystości wzięli udział: wicemarszałek lotnictwa (w stanie spoczynku, prezydent Stowarzyszenia b. oficerów PAF), Masood Akhtar oraz wyżsi oficerowie PAF, którzy od 1948 pod kierownictwem gen. Władysława Turowicza tworzyli pakistańskie siły powietrzne, a także wielu wyższych oficerów lotnictwa PAF w służbie czynnej. Obecni byli także przedstawiciele korpusu konsularnego w Karaczi, biznesu, kultury i nauki.
Elementy pomnika.
Pomnik składa się z trzech głównych części tematycznych
Pomnik umieszczony został w sali głównej Muzeum Pakistańskich Sił Powietrznych (PAF) w Karaczi, w jego tle umieszczono flagi narodowe Pakistanu oraz Polski, a po bokach znajdują się pamiątki i dokumenty ze zdjęciami generała oraz jego współpracowników. 

</doc>
<doc id="1327652" url="https://pl.wikipedia.org/wiki?curid=1327652" title="XXX-lecie, Akustycznie">
XXX-lecie, Akustycznie

XXX-lecie, Akustycznie – dziesiąta płyta zespołu KSU wydana 28 kwietnia 2008 r. z okazji trzydziestolecia powstania grupy.
Album jest nagrany w wersji folkowo-akustycznej, czyli stanowi kontrast dla innych płyt KSU. Gościnnie na płycie wystąpili: Andrzej Grabowski i Małgorzata Ostrowska. Produkcja, realizacja, mix mastering – Jarosław Kidawa. Nagrań dokonano w Studio Winicjusza Chrusta w Sulejówku, w Ustrzyckim Domu Kultury w Ustrzykach Dolnych, w Abey Road w Puszczykowie oraz w Kidawa Studio w Warszawie.

</doc>
<doc id="1327657" url="https://pl.wikipedia.org/wiki?curid=1327657" title="Huzová">
Huzová

Huzová – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 562 mieszkańców.
Pierwsza wzmianka o miejscowości pochodzi z 1141 roku. 1 stycznia 2005 gminę przeniesiono z powiatu Bruntál do powiatu Ołomuniec.

</doc>
<doc id="1327660" url="https://pl.wikipedia.org/wiki?curid=1327660" title="In Their Darkened Shrines">
In Their Darkened Shrines

In Their Darkened Shrines – trzeci album studyjny amerykańskiej grupy deathmetalowej Nile. Wydawnictwo ukazało się 20 sierpnia 2002 roku nakładem wytwórni muzycznej Relapse Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1327661" url="https://pl.wikipedia.org/wiki?curid=1327661" title="Akseli Lajunen">
Akseli Lajunen

Akseli Lajunen (ur. 1 lutego 1982 w Lieksie) – fiński skoczek narciarski i kombinator norweski, brązowy medalista mistrzostw świata juniorów. W reprezentacji kraju występował w latach 1999–2003.
Przebieg kariery.
Skakał głównie w Pucharze Kontynentalnym. Jego największym sukcesem w karierze jest zwycięstwo w klasyfikacji generalnej Pucharu Kontynentalnego w sezonie 2000/2001. W 2000 zdobył brązowy medal w zawodach drużynowych podczas mistrzostw świata juniorów w Štrbskim Plesie. W Pucharze Świata zadebiutował 4 marca 1999 w Kuopio, zajmując 30. pozycję. Jeszcze dwukrotnie startował w zawodach tego cyklu, jednak już nie punktował.
Od 2002 zaczął uprawiać kombinację norweską. Startował głównie w zawodach Pucharu Świata B (obecnie Pucharu Kontynentalnego). Jego najlepszym wynikiem w tym cyklu było 25. miejsce w sprincie 7 marca 2003 w Ruce. W 2003 zakończył karierę.
Jego brat, Samppa Lajunen, także uprawiał kombinację norweską.

</doc>
<doc id="1327662" url="https://pl.wikipedia.org/wiki?curid=1327662" title="Massimo Dutti">
Massimo Dutti

Massimo Dutti – marka odzieżowa powstała w 1985 roku, od 1991 roku jest częścią Inditex Group. Obecnie posiada ponad 643 sklepów na ponad 78 rynkach. Skierowana jest do niezależnych i określanych mianem "cosmopolitan" kobiet i mężczyzn. Pierwszy salon Massimo Dutti w Polsce powstał w Warszawie w 2008 roku. Siedziba firmy znajduje się w Arteixo.
Początkowo marka skierowana była do mężczyzn. W 1995 roku wprowadzono modę dla kobiet we wszystkich wymiarach: od wyrafinowanej linii miejskiej po kolekcje nieformalne. W takich warunkach Massimo Dutti konsoliduje się na wszystkich poziomach jako grupa w trakcie wzrostu na poziomie krajowym i międzynarodowym z zatrudnieniem, które obecnie przekracza liczbę 10.000 pracowników. W roku 2003 Massimo Dutti wprowadził modę dla dzieci pod nazwą handlową Massimo Dutti Boys &amp; Girls. Linia ta wprowadzana jest stopniowo do sklepów na różnych rynkach, w ilości zależnej od wielkości danego sklepu. W całości, od września 2006 roku, Massimo Dutti projektuje i prowadzi sprzedaż następujących linii:

</doc>
<doc id="1327670" url="https://pl.wikipedia.org/wiki?curid=1327670" title="Annihilation of the Wicked">
Annihilation of the Wicked

Annihilation of the Wicked – czwarty album studyjny amerykańskiej grupy muzycznej Nile. Wydawnictwo ukazało się 23 maja 2005 roku nakładem Relapse Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1327671" url="https://pl.wikipedia.org/wiki?curid=1327671" title="Lieksa">
Lieksa

Lieksa – miasto położone w środkowej Finlandii w prowincji Finlandia Wschodnia.
Zostało założone w połowie XVII wieku. Jest zamieszkiwane przez około 13 tysięcy mieszkańców. Znajduje się w nim piękny dwór z XIX wieku zaprojektowany przez architekta Engla.

</doc>
<doc id="1327672" url="https://pl.wikipedia.org/wiki?curid=1327672" title="4 Pułk Piechoty Królestwa Prus">
4 Pułk Piechoty Królestwa Prus

4 Pułk Piechoty Królestwa Prus – pułk piechoty staropruskiej, sformowany w 1672 jako pułk piechoty Brandenburgii-Prus, państwa istniejącego na mapie Europy w latach 1618-1701. Liczył 8 kompanii i został ulokowany w garnizonie Küstrin (pol. Kostrzyn nad Odrą).
Przestał istnieć wraz z końcem Świętego Cesarstwa Rzymskiego w 1806. Akt kapitulacji III batalionu pułku miał miejsce w 1807 w Gdańsku.

</doc>
<doc id="1327677" url="https://pl.wikipedia.org/wiki?curid=1327677" title="Charváty">
Charváty

Charváty – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 910 mieszkańców.

</doc>
<doc id="1327682" url="https://pl.wikipedia.org/wiki?curid=1327682" title="Hot Digital Songs">
Hot Digital Songs

Hot Digital Songs – jedna z wielu list przebojów opracowywanych regularnie przez amerykański magazyn muzyczny "Billboard". Tworzona jest na podstawie cyfrowej sprzedaży singli i wraz z "Billboard" Hot 100 Airplay i Hot 100 Singles Sales stanowi trzy siostrzane notowania, które kształtują zestawienia "Billboard" Hot 100.
Poza włączeniem do "Billboard" Hot 100, w lutym 2005 roku, lista Hot Digital Songs zaczęła być brana pod uwagę w trakcie tworzenia kilku innych zestawień "Billboard". Spowodowane było to tak dużym wzrostem zainteresowania muzyką cyfrową, że stała się ona popularniejsza od kupna muzyki w sklepach.
Rekordy.
Piosenka "Low" rapera Flo Rida w trakcie jednego tygodnia została kupiona cyfrowo 467,000 razy, ustanawiając tym samym nowy rekord, który należał do utworu "Apologize" Timbalanda, zamówionego cyfrowo w trakcie tygodnia 319 000 razy.
W porównaniu z 2006 rokiem, w 2007 roku dziewięć nowych piosenek zostało zakupionych cyfrowo ponad dwa miliony razy. Z kolei próg miliona zamówień cyfrowych w 2007 roku przekroczyło 41 piosenkek, podczas gdy w 2006 roku było ich 21, a w 2005 roku tylko dwie.

</doc>
<doc id="1327686" url="https://pl.wikipedia.org/wiki?curid=1327686" title="Grand Touring">
Grand Touring



</doc>
<doc id="1327689" url="https://pl.wikipedia.org/wiki?curid=1327689" title="Konflikt palestyńsko-izraelski">
Konflikt palestyńsko-izraelski



</doc>
<doc id="1327696" url="https://pl.wikipedia.org/wiki?curid=1327696" title="Inditex Group">
Inditex Group



</doc>
<doc id="1327710" url="https://pl.wikipedia.org/wiki?curid=1327710" title="Oysho">
Oysho

Oysho – marka odzieżowa, oferująca przede wszystkim bieliznę. Należy do hiszpańskiej firmy Inditex. Powstała w 2001 roku. Oysho posiada 312 sklepów w 22 krajach (2008). W Polsce pierwszy sklep powstał w 2006 w Krakowie i obecnie jest ich 18 – w Warszawie (3), Krakowie (2), Gdańsku (2), Gdyni (1), Wrocławiu (2), Bydgoszczy (2), Lublinie (1), Kielcach (1) i Białymstoku (1), w Poznaniu (2) oraz w Katowicach (1) ).

</doc>
<doc id="1327758" url="https://pl.wikipedia.org/wiki?curid=1327758" title="Phlox divaricata">
Phlox divaricata



</doc>
<doc id="1327761" url="https://pl.wikipedia.org/wiki?curid=1327761" title="Płomyk kanadyjski">
Płomyk kanadyjski



</doc>
<doc id="1327767" url="https://pl.wikipedia.org/wiki?curid=1327767" title="Kasetony elewacyjne">
Kasetony elewacyjne

Kasetony elewacyjne – powtarzalne, lekkie formy metalowe, ukształtowane z blachy powlekanej lub aluminiowej, dające powtarzalny i regularny wzór okładzinowy na elewacjach budynku.
Zazwyczaj stanowią one zewnętrzną część elewacji wentylowanej, są mocowane do specjalnej podkonstrukcji. Ich wymiary wahają się w granicach od 30 cm do ponad 2 m, mogą mieć kształt zarówno kwadratowy jak i prostokątny.

</doc>
<doc id="1327774" url="https://pl.wikipedia.org/wiki?curid=1327774" title="Poliptyk augustiański">
Poliptyk augustiański

Poliptyk augustiański – pierwotnie ołtarz główny kościoła św. Katarzyny wchodzącego w skład zespołu klasztornego OO. augustianów na Kazimierzu w Krakowie (stąd nazwa dzieła). Do dziś z poliptyku zachowało się trzynaście obrazów przedstawiający dwa cykle: sceny z życia Chrystusa i Marii. Obrazy namalował krakowski malarz Mikołaj Haberschrack. Jest to jedno z cenniejszych dzieł gotyckiego malarstwa tablicowego w Polsce z 2. połowy XV wieku.
Dzieje.
Dzięki źródłom archiwalnym wiemy o tym dziele stosunkowo dużo. Inicjatorami powstania dzieła byli kazimierscy augustianie, którzy aktywnie uczestniczyli w rozwoju krakowskiego malarstwa tablicowego. 
Dnia 22 kwietnia 1468 Mikołaj Haberschrack zatwierdził kontrakt zawarty z konwentem, w którym zakonnicy zlecili wykonanie obrazów do ołtarza. Na podstawie zachowanych elementów można przypuszczać, iż poliptyk był monumentalnym retabulum ołtarzowym. Dzieło to miało być wykonane szybko, bo w ciągu pięciu miesięcy – według kontraktu "ad festum sancti Michaelis proxime", czyli do 28 września 1468. Na podstawie informacji źródłowych nie da się stwierdzić, czy artysta dostosował się do terminu. Jeśli tak było, to ze względu na krótki czas Haberschrack musiał malowane kwatery wykonywać przy udziale większej ilości pomocników ze swojego warsztatu, zaś materiały i podobrazia miał uprzednio przygotowywane. Przypuszcza się, że kontrakt z 1468 był umową dodatkową, sankcjonującą w sposób ostateczny nieznane nam wcześniejsze kontrakty oraz ustalającą termin ukończenia dzieła. 
Poliptyk augustiański był "thabule magna" – ołtarzem głównym kościoła klasztornego. Znajdował się tam do czasów nowożytnych, kiedy to zakonnicy postanowili zlecić wykonanie kolejnych ołtarzy: w XVI wieku ołtarza z obrazami Jana Goraja, a później obecnego monumentalnego ołtarza w stylu wczesnego baroku. Natomiast dawny poliptyk gotycki mógł zostać rozebrany już w XVI wieku, zaś kwatery przeniesiono do katedry na Wawelu oraz na krużganki klasztoru augustianów; zawieszone na ścianach obrazy ze scenami pasyjnymi, pełniły rolę stacji Męki Pańskiej. 
Zachowane kwatery dawnego retabulum zostały nabyte przez Muzeum Narodowe w Krakowie. Obecnie eksponowane są w pałacu Erazma Ciołka przy ul. Kanoniczej w Krakowie.
Wygląd.
Do dnia dzisiejszego zachowało się trzynaście obrazów oraz fragment kolejnego przedstawiającego "Prezentację Marii w świątyni". Stan zachowania malowideł tych jest różny. Najbardziej uszkodzone są sceny "Zwiastowania Św. Annie", oraz "Obrzezania". Obraz ze sceną "Pokłonu Trzech króli" zawiera uszkodzenia, które naruszyły jedynie dolną część kompozycji. Reszta obrazów zachowała się w całości.
Ołtarz otwarty.
Rekonstrukcja ołtarza otwartego (według Jerzego Gadomskiego):
Ołtarz zamknięty.
Rekonstrukcja ołtarza zamkniętego (według Jerzego Gadomskiego):
Analiza i interpretacja.
Jest to pierwszy znany na terenie Małopolski poliptyk. Jest to zarazem najwcześniejsze dzieło z tego regionu, którego autor jest znany z imienia. Zawiera on wątki św. Anny, życia Marii i dzieciństwa Chrystusa, sceny z działalności Chrystusa oraz obszerny cykl ilustrujący Pasję. Zachowane obrazy cechuje zróżnicowanie w skali siły wyrazu. Sceny "Zwiastowania Annie" oraz "Modlitwy w Ogrójcu" emanują liryzmem. Ponadto te sceny poświadczają wrażliwość artysty na przyrodę i zjawiska natury. Z kolei "Wypędzenie przekupniów ze świątyni" i "Naigrawanie" cechuje dramatyzm, dynamizm, który buduje gwałtowny ruch postaci, oraz liczne diagonalne linie ścian budynku, przedmiotów, bądź układu posadzki. Natomiast scena "Pokłonu Trzech Króli" jest przesycona splendorem i dostojeństwem oraz bogactwem dworskości. Monotonia i uproszczona kompozycja cechują Gody w "Kanie Galilejskiej" oraz "Umywanie nóg". Odmienny jest także poziom artystyczny poszczególnych obrazów, co może poświadczać udział w tworzeniu dzieła szerokiego grona pomocników. 
Sceny "Zwiastowania Św. Annie" i "Prezentacji Marii w świątyni" odzwierciedlają ówczesną postawę religijną. Od lat 60. XV stulecia przypada silny rozwój kultu Marii, a wiązało się to z ideami Marii Wniebowziętej i Niepokalanej rozbudzonymi przez uchwałę soboru w Bazylei. W konsekwencji zaczęto wprowadzać do ikonografii maryjnej cykle historyczne, do których wprowadzano wątek poświęcony św. Annie, wśród nich w typie znanym jako Anna Samotrzeć.

</doc>
<doc id="1327797" url="https://pl.wikipedia.org/wiki?curid=1327797" title="Cholina (gmina)">
Cholina (gmina)

Cholina – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 718 mieszkańców.

</doc>
<doc id="1327864" url="https://pl.wikipedia.org/wiki?curid=1327864" title="Hot Digital Tracks">
Hot Digital Tracks

Hot Digital Tracks – jedna z wielu list przebojów opracowywanych regularnie przez amerykański magazyn muzyczny "Billboard". Notowanie często jest mylone z zestawieniem Hot Digital Songs, które różni się od Hot Digital Tracks braniem pod uwagę w tworzeniu list nawet kilku wersji tej samej piosenki, np. remiksów.
Hot Digital Tracks została stworzona w 2003 roku, jednak dopiero w lutym 2005 roku zaczęła być jedną z list kształtujących zestawienia "Billboard" Hot 100.

</doc>
<doc id="1327891" url="https://pl.wikipedia.org/wiki?curid=1327891" title="Grus japonensis">
Grus japonensis



</doc>
<doc id="1327901" url="https://pl.wikipedia.org/wiki?curid=1327901" title="Bani Bu Ali">
Bani Bu Ali

Bani Bu Ali (arab. بنى بو علي) – miasto w Omanie, w Prowincji Południowo-Wschodniej. Według spisu ludności w 2020 roku liczyło 66,3 tys. mieszkańców. Jest siedzibą administracyjną wilajetu Bani Bu Ali, który w 2020 roku liczył 107,6 tys. mieszkańców.

</doc>
<doc id="1327919" url="https://pl.wikipedia.org/wiki?curid=1327919" title="Frederick Lindemann">
Frederick Lindemann

Frederick Alexander Lindemann, 1. wicehrabia Cherwell CH (ur. 5 kwietnia 1886 w Baden-Baden, zm. 3 lipca 1957) – brytyjski fizyk, doradca rządu brytyjskiego, minister w rządach Winstona Churchilla.
Życiorys.
Był drugim z trzech synów niemieckiego emigranta Adolpha Friedricha Lindemanna oraz Olgi Noble. Kształcił się w Szkocji oraz Darmstadt. Następnie studiował fizykę na Uniwersytecie Berlińskim u Walthera Nernsta. Po wybuchu I wojny światowej wyjechał z Niemiec do Wielkiej Brytanii. W 1915 rozpoczął pracę w Royal Aircraft Factory w Farnborough. Przeprowadzał tam m.in. badania dotyczące lotniczego korkociągu.
W 1919 Lindemann otrzymał stanowisko profesorskie na Uniwersytecie Oksfordzkim oraz urząd dyrektora Clarendon Laboratory. W okresie 20-lecia międzywojennego dał się poznać jako stronnik konserwatystów oraz Winstona Churchilla. W latach 30. działał na rzecz wzmocnienia potencjami sił powietrznych. Kiedy w 1940 premierem został Churchill, Lindemann został głównym doradcą naukowym rządu. W 1941 został parem Zjednoczonego Królestwa z tytułem barona Cherwell. W 1942 otrzymał stanowisko Paymaster-General, które sprawował do 1945. Popierał ideę nalotów dywanowych na Niemcy.
Uważano wtedy powszechnie, że fale metrowe rozchodzą się wyłącznie prostoliniowo, a sam Lindemann uważał za niemożliwe wykorzystanie tego zakresu fal radiowych do naprowadzania samolotów startujących z lotnisk francuskich. Nocne naloty Luftwaffe na Anglię były bardzo skuteczne. Dopiero pewien inżynier zwrócił uwagę na fakt, że odbiorniki stosowane w systemie naprowadzania Lorenza znajdowane w zestrzelonych bombowcach mają czułość wielokrotnie wyższą niż standardowe. 
Po porażce konserwatystów w wyborach 1945 Lindemann powrócił do Oksfordu i Clarendon Laboratory. Kiedy Partia Konserwatywna wygrała wybory w 1951, Cherwell powrócił na stanowisko Paymaster-General. W 1953 r. otrzymał Order Kawalerów Honorowych. W tym samym roku przestał być członkiem gabinetu. W 1956 jego tytuł parowski podniesiono do rangi wicehrabiego.
Lord Cherwell zmarł w 1957 r. Wraz z jego śmiercią wygasł tytuł wicehrabiego Cherwell.

</doc>
<doc id="1327926" url="https://pl.wikipedia.org/wiki?curid=1327926" title="Wicehrabia Cherwell">
Wicehrabia Cherwell



</doc>
<doc id="1327928" url="https://pl.wikipedia.org/wiki?curid=1327928" title="Medford (Massachusetts)">
Medford (Massachusetts)

Medford – miasto w stanie Massachusetts, w hrabstwie Middlesex.
W mieście rozwinął się przemysł maszynowy, chemiczny, materiałów budowlanych, poligraficzny oraz spożywczy.

</doc>
<doc id="1327941" url="https://pl.wikipedia.org/wiki?curid=1327941" title="Parmoptila woodhousei">
Parmoptila woodhousei



</doc>
<doc id="1327951" url="https://pl.wikipedia.org/wiki?curid=1327951" title="Jívová">
Jívová

Jívová – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 616 mieszkańców.

</doc>
<doc id="1327961" url="https://pl.wikipedia.org/wiki?curid=1327961" title="Lech Zygmunt Makowiecki">
Lech Zygmunt Makowiecki

Lech Zygmunt Makowiecki (ur. 13 sierpnia 1915 w Petersburgu, zm. 9 grudnia 1983 w Oksfordzie) – polski geofizyk, specjalista geofizyki poszukiwawczej złóż surowców mineralnych.
Życiorys.
W 1934 uzyskał świadectwo dojrzałości typu matematyczno-przyrodniczego w gimnazjum im. Stefana Batorego w Warszawie. W tym samym roku rozpoczął studia na Wydziale Górniczym Akademii Górniczej w Krakowie. W czasie studiów był członkiem korporacji studenckiej Montana i pracował w wydziale Stowarzyszenia Studentów Akademii Górniczej. Studia przerwała II wojna światowa.
Wydostał się z kraju i przez Węgry dotarł do Francji, gdzie wstąpił do wojska. Po upadku Francji z wojskiem przybył do Wielkiej Brytanii. Tam ukończył szkołę podchorążych artylerii przeciwlotniczej.
W 1942 został odkomenderowany na Uniwersytet w Birmingham dla ukończeniu studiów w Mining Department. W 1944 uzyskał dyplom inżyniera górnika RAST (Rada Akademicka Szkół Technicznych) na podstawie pracy dyplomowej z dziedziny geofizyki stosowanej. Pracę wykonał pod kierunkiem dr Stanisława Mieczysława Wyrobka. W Birmingham prowadził akcję odczytową na tematy polskie. Był inicjatorem i jednym z założycieli Anglo-Polish Society w Birmingham. W roku akademickim 1946/47 odbył kurs podyplomowy z geofizyki pod kierunkiem prof. Bruckshaw’a, w Royal School of Mines w Londynie. Po ukończeniu kursu uzyskał dyplom DIC (Diploma of Imperial College).
Pracę zawodową rozpoczął w firmie Seismograph Service Ltd. przy interpretacji pomiarów sejsmicznych. W 1950 objął obowiązki Głównego Geofizyka (Chief Geophysicist) w brytyjskiej służbie kolonialnej w Sudanie. Pracował tam pięć lat. W 1955 przeszedł na stanowisko Głównego Geofizyka w Overseas Geological Survey w Londynie, na którym prowadził poszukiwawcze prace geofizyczne w brytyjskich terytoriach zamorskich.
W 1964 rozpoczął pracę dla Organizacji Narodów Zjednoczonych jako geofizyk w ekipach ONZ prowadzących poszukiwania rud metali w Boliwii, a następnie w Panamie. W 1968 został szefem ekipy w Panamie. Prace jego ekipy doprowadziły do odkrycia złoża rud miedzi w tym kraju. W 1971 został powołany do centrali ONZ w Nowym Jorku na stanowisko doradcy technicznego. Pozostał tam do 1979, kiedy przeszedł na emeryturę. Po przejściu na emeryturę brał udział w misjach ONZ w Egipcie, Sudanie, Kuwejcie i w Pakistanie.
Był członkiem założycielem European Association of Exploration Geophysicists w Hadze, w Holandii, oraz członkiem Society of Exploration Geophysicists w Tulsa, Oklahoma, USA.

</doc>
<doc id="1327965" url="https://pl.wikipedia.org/wiki?curid=1327965" title="Al-Chabura">
Al-Chabura

Al-Chabura (arab. الخابورة) – miasto w Omanie, nad Zatoką Omańską, położone w muhafazie Szamal al-Batina. Według spisu ludności w 2020 roku liczyło ponad 63,7 tys. mieszkańców. Jest siedzibą administracyjną wilajetu Al-Chabura, który w 2020 roku liczył 78,8 tys. mieszkańców.

</doc>
<doc id="1327971" url="https://pl.wikipedia.org/wiki?curid=1327971" title="Milan Plačko">
Milan Plačko

Milan Plačko (ur. 1972) – słowacki tancerz, choreograf, trener tańca i międzynarodowy sędzia w tej dziedzinie. Pochodzi z Koszyc.
Mając osiem lat, rozpoczął treningi tańca towarzyskiego. W wieku 16 lat został mistrzem Słowacji. Reprezentował Republikę Słowacką na Mistrzostwach Europy i Świata w tańcach latynoamerykańskich.
Wielokrotnie zwyciężał w międzynarodowych turniejach tanecznych. Jest finalistą Mistrzostw Europy w tańcach latynoamerykańskich par zawodowych. Jako trener i choreograf wychował kilku mistrzów Słowacji w tańcu.
Był trenerem tańca w trzech edycjach programu "Let’s Dance" w Słowacji i w szóstym sezonie programu "Taniec z gwiazdami".

</doc>
<doc id="1328013" url="https://pl.wikipedia.org/wiki?curid=1328013" title="Mehsana">
Mehsana

Mehsana (gudźarati: મહેસાણા) – miasto w Indiach, w stanie Gudźarat. W 2001 miasto to zamieszkiwało 98 987 osób.
W mieście rozwinęło się rzemiosło odzieżowe, a także przemysł bawełniany oraz chemiczny.

</doc>
<doc id="1328020" url="https://pl.wikipedia.org/wiki?curid=1328020" title="Bitwa pod Mondovì">
Bitwa pod Mondovì

Bitwa pod Mondovì – starcie zbrojne, które miało miejsce 21 kwietnia 1796 podczas włoskiej kampanii Bonapartego prowadzonej w czasie wojny Francji z I koalicją.
Siły Bonapartego liczące około 17 500 żołnierzy rozbiły liczącą 13 000 żołnierzy sabaudzką armię generała Collego.
Początkowo Sabaudczykom udało się zahamować pochód wojsk francuskich, lecz w końcu opór ich został złamany i wojska Bonapartego ruszyły dalej.
Z powodu przegranej bitwy król Wiktor Amadeusz III zmuszony został 26 kwietnia do zawarcia separatystycznego rozejmu, wycofując się z wojny z Francją.

</doc>
<doc id="1328085" url="https://pl.wikipedia.org/wiki?curid=1328085" title="Podsłowo">
Podsłowo

Podsłowo – spójny podciąg znaków danego łańcucha znaków.
Definicja formalna.
Dla danego słowa formula_1 podsłowem formula_2 nazywamy słowo:
dla pewnych liczb formula_4 i formula_5 takich, że formula_6
Jeżeli dodatkowo formula_7 (czyli formula_8) oraz formula_9 formula_10 to takie podsłowo nazywamy właściwym.
Relacja bycia podsłowem (a zatem również relacje bycia prefiksem i bycia sufiksem) jest zwrotna, przechodnia i antysymetryczna, jest więc słabym porządkiem częściowym.
Przykład.
Dla słowa "banana", "ana" jest równe dwóm podsłowom rozpoczynającym się na dwóch różnych pozycjach:
Szczególne podsłowa.
Prefiks.
Słowo formula_12 jest prefiksem słowa formula_2 wtedy i tylko wtedy, kiedy istnieje słowo formula_14 takie, że formula_15 gdzie formula_16 oznacza konkatenację słów formula_12 i formula_18 Taka relacja oznaczana jest poprzez formula_19.
Równoważna definicja zgodna z powyższą definicją podsłowa jest następująca: formula_19 wtedy i tylko wtedy, gdy formula_21 a formula_22 dla pewnego formula_23
Jeśli formula_12 i formula_14 są niepuste to formula_12 jest nazywany prefiksem właściwym.
Przykładowo, formula_27
Sufiks.
Słowo formula_12 jest sufiksem słowa formula_2 wtedy i tylko wtedy, kiedy istnieje słowo formula_14 takie, że formula_31 Relacja ta oznaczana jest wtedy poprzez formula_32.
Jeśli formula_12 i formula_14 są niepuste to formula_12 jest nazywany sufiksem właściwym.
Przykładowo, formula_36
Prefikso-sufiks.
Właściwy prefiks danego słowa, który jest równy jego sufiksowi, nazywamy prefikso-sufiksem. Znajdowanie prefikso-sufiksów tekstu jest kluczowe dla algorytmu Knutha-Morrisa-Pratta wyszukiwania wystąpień wzorca w tekście.

</doc>
<doc id="1328087" url="https://pl.wikipedia.org/wiki?curid=1328087" title="Zara Home">
Zara Home

Zara Home - sieć sklepów z grupy Inditex. Specjalizuje się w artykułach dekoracyjnych i wystroju wnętrz. Skupia się głównie na tekstyliach takich jak pościel, obrusy, narzuty, ręczniki jak również na wyrobach ceramicznych i dekoracyjnych (ramki na zdjęcia, lustra, itp). Pierwszy sklep powstał w 2003 w Saragossie. Zara Home posiada swoje sklepy (215 na rok 2008) w Arabii Saudyjskiej, Anglii, Andorze, Belgii, Cyprze, Francji, Grecji, Hiszpanii, Holandii, Jordanii, Katarze, Kuwejcie, Libanie, Maroku, Meksyku, Omanie, Portugalii, Rumunii, Rosji, Turcji, Zjednoczonych Emiratach Arabskich i Polsce.

</doc>
<doc id="1328097" url="https://pl.wikipedia.org/wiki?curid=1328097" title="Sufiks (informatyka)">
Sufiks (informatyka)



</doc>
<doc id="1328099" url="https://pl.wikipedia.org/wiki?curid=1328099" title="Prefiks (informatyka)">
Prefiks (informatyka)



</doc>
<doc id="1328105" url="https://pl.wikipedia.org/wiki?curid=1328105" title="Johannes Friedrich">
Johannes Friedrich

Johannes Friedrich (ur. 1893 r.; zm. 1972 r.) – niemiecki orientalista, profesor uniwersytetu w Lipsku od 1929 r. i uniwersytetu w Berlinie od 1950 r. Był wybitnym hetytologiem, wniósł duży wkład w studia nad językami: huryckim, fenicko-punickim, urartyjskim. Prowadził także badania nad historią pisma; był między innymi autorem książki "Geschichte der Schrift" oraz przetłumaczonej na język polski w 1958 r. "Zapomniane pisma i języki".

</doc>
<doc id="1328114" url="https://pl.wikipedia.org/wiki?curid=1328114" title="Ludwig Mauthner">
Ludwig Mauthner

Ludwig Mauthner (ur. 13 kwietnia 1840 w Pradze, zm. 20 października 1894 w Wiedniu) – austriacki lekarz, neuroanatom i okulista. 
Życiorys.
Studiował na Uniwersytecie Wiedeńskim, tytuł doktora otrzymał w 1861 roku. W 1864 został Privatdozentem oftalmologii i w 1869 profesorem na Uniwersytecie w Innsbrucku. W 1877 zrezygnował z katedry w Innsbrucku i powrócił do Wiednia, gdzie ponownie wykładał jako Privatdozent. W 1894 został profesorem, ale zmarł w tym samym roku. W 1899 odsłonięto popiersie Mauthnera na jego macierzystej uczelni.
Dorobek naukowy.
Zajmował się głównie oftalmologią i neurologią. Opisał komórki znane dziś jako włókna Mauthnera w rdzeniu kręgowym ryb.

</doc>
<doc id="1328115" url="https://pl.wikipedia.org/wiki?curid=1328115" title="Marózka">
Marózka

Marózka – rzeka, lewobrzeżny dopływ Łyny o długości 45,22 km.
Rzeka wypływa z jeziora Gardejki, a następnie płynie przez jeziora: Lubień, Mielno, Maróz, Pawlik, Święte Jezioro. Płynie przez tereny gmin Dąbrówno, Nidzica, Grunwald, Olsztynek, przepływa przez Zybułtowo, Mielno, Waplewo, Swaderki i Kurki. Uchodzi do jeziora Kiernoz Wielki, przez które przepływa Łyna.
Liczne zbiorniki na terenie zlewni to między innymi: Borówko, Bujaki, Jezioro Gąsiorowskie, Jezioro Luteckie, Niskie Jezioro, Jezioro Myślica, Poplusz Wielki, Pluszne, Staw, Jezioro Tymawskie, Wysokie Jezioro.
Zlewnia zbudowana jest z piasków, miejscami z domieszką żwirów i gliny zwałowej oraz piasków i żwirów wodno-lodowcowych. Przeważają gleby płowe i gleby brunatne wyługowane, charakteryzujące się średnią przepuszczalnością. W części południowej rzeki przeważają grunty orne, w części północnej – lasy. Na rzece znajduje się Mała Elektrownia Wodna Kurki.

</doc>
<doc id="1328120" url="https://pl.wikipedia.org/wiki?curid=1328120" title="Ulica Widok w Warszawie">
Ulica Widok w Warszawie

Ulica Widok – ulica w śródmieściu Warszawy, biegnąca od ulicy Kruczej do ulicy Marszałkowskiej.
Historia.
Dawna droga narolna biegnąca na terenach Kałęczyna. Od połowy XVII wieku ciągnęła się od gościńca ulicy Brackiej do granic wsi Wielka Wola (obecnie ulica Karolkowa). W 1770 w okolicy obecnej ulicy Towarowej przechodził przez nią wał obronny. W tym samym okresie geometra Deustch dokonał regulacji ulicy. W 1770 otrzymała ona urzędową nazwę Widok. Nazwa była związana z rozległym widokiem, jaki się z niej rozciągał. Miała ona ponad 2 km długości i zabudowana była głównie drewnianymi domami i małymi dworami. W 1784 znajdowało się tam siedem dworków, a w pobliżu ulicy Brackiej mały pałac. Natomiast w okolicy ulicy Towarowej zlokalizowane były dwie cegielnie.
Pod koniec XVIII wieku wzdłuż ulicy znajdowało się 15 domów i liczne glinianki. W latach 1776−1780 na posesji pomiędzy ulicą Widok a Bracką powstała tzw. szczwalnia, nazywana również Hecą (teatr walk zwierząt). W latach 1823–1824 ruch komunikacyjny w kierunku wschód-zachód z ulicy Widok przejęły Aleje Jerozolimskie. W kolejnych latach wybudowano pomiędzy ulicą Bracką a Marszałkowską trzy dodatkowe kamienice.
W latach 1844–1845 pomiędzy Alejami Jerozolimskimi i ulicą Widok zbudowano jednotorową linię kolei warszawsko-wiedeńskiej. W 1845 ulica biegła wzdłuż toru do rogatek. W 1880 zasypano glinianki. Powstały warsztaty i parowozownia, przez co ulica kończyła się w okolicy ul. Sosnowej. Następnie wybudowano drugi tor kolei i dworzec odjazdowy, co skróciło ją do Marszałkowskiej (1900).
Do 1939 wzdłuż ulicy zlokalizowanych było wiele sklepów, zajazdów, hoteli i pensjonatów. W 1884 sklep z drobną galanterią otworzyli w kamienicy nr 6 „Bracia Jabłkowscy” (w 1914 uruchomili największy dom towarowy w kraju zlokalizowany przy ulicy Brackiej 25). Prowadziła go Aniela Jabłkowska (córka Józefa Jabłkowskiego). Po 4 latach sklep przeniesiono do większego lokalu przy ulicy Hożej 8.
Ok. 1845 na rogu ulicy Widok i Marszałkowskiej powstał Hotel Warszawsko-Wiedeński. Ok. 1870 naprzeciwko hotelu uruchomiono zajazd żydowski, dom modlitwy i szkołę elementarną.
W drugiej połowie XIX wieku ulica była zabudowana głównie trzypiętrowymi kamienicami. Podczas odbudowy po 1945 rozebrano 13 kamienic, z czego trz nieuszkodzone.
Podczas powstania warszawskiego zniszczeniu uległo skrzyżowanie z ulicą Marszałkowską. Po II wojnie światowej w narożniku z ulicą Bracką postawiono bramę (w miejscu kamienicy nr 2/6).
Jest ulicą jednokierunkową.

</doc>
<doc id="1328121" url="https://pl.wikipedia.org/wiki?curid=1328121" title="Grzech księdza Mouret">
Grzech księdza Mouret

Grzech księdza Mouret (fr. "La faute d'Abbé Mouret") – piąta część cyklu Rougon-Macquartowie, której akcja rozgrywa się na wsi w Prowansji w czasach II Cesarstwa. Głównym bohaterem utworu jest Sergiusz Mouret.
Treść.
Akcja utworu rozpoczyna się wkrótce po wydarzeniach "Podboju miasta Plassans" i przyjęciu przez Sergiusza Moureta święceń kapłańskich. Mouret został proboszczem wiejskiej parafii w Artauds, gdzie z entuzjazmem, wręcz egzaltacją wykonuje swoje obowiązki. Nie jest jednak w stanie zainteresować religią pogrążonych w nędzy mieszkańców wsi. Przeraża go ich życie, upadek moralności i nędza, jednak równocześnie młody egzaltowany ksiądz nie chce podejmować żadnych działań prospołecznych, koncentrując się na adorowaniu posągu Najświętszej Maryi Panny. Zapada na zdrowiu i trafia pod opiekę swojego kuzyna Pascala Rougona do domu z ogrodem o nazwie Paradou.
Sergiusz cierpi na zanik pamięci i nie zdaje sobie sprawy z tego, że przed chorobą był proboszczem. Zakochuje się w nim opiekująca się nim prosta chłopska dziewczyna, Albina. Po kilku miesiącach wspólnego przebywania we wspaniałym ogrodzie Sergiusz wraca do zdrowia i odwzajemnia to uczucie. Zostają kochankami. Nagłe pojawienie się w Paradou wikarego z parafii przywołuje Sergiusza do świadomości; zrywa on związek z Albiną i mimo jej błagań wraca do parafii. Dziewczyna popełnia samobójstwo.
Okoliczności powstania utworu.
Przed napisaniem "Grzechu księdza Mouret" Zola znał co najmniej kilka powieści poruszających problem zakochanego kapłana, walczącego między uczuciem a obowiązkiem. Żadna z nich jednak nie wyczerpywała jego zdaniem tego tematu. W przedstawionym wydawcy projekcie powieści twierdził, że kluczem do zrozumienia tematu jest uwzględnienie kwestii dziedziczenia i „religijnej gorączki epoki”
Narracja i nawiązania.
Emil Zola świadomie umieszcza akcję zakazanego romansu w ogrodzie, co stanowi aluzję do biblijnego raju oraz do popularnego francuskiego osiemnastowiecznego romansu "Paweł i Wirginia" . Potwierdza to jego nazwa Paradou, bliska francuskiego "paradis" – raj. Sławi płodność i miłość jako nie tylko naturalne komponenty życia człowieka, ale też siłę sprawczą i podstawę do radości życia o wyjątkowej sile . Podkreśla jej ponadczasowość i wieczność, opisując bujny, wieloletni rozwój parku, który jeszcze piękniej rozwija się na grobie Albiny. Metaforyczność utworu i częściowe porzucenie w nim stricte realistycznej metody naturalistycznej stanowi ponadto przerywnik między dwoma utworami o szczególnej sile wyrazu, co jest środkiem typowym dla całego cyklu 
Utwór stanowi kolejne dzieło między wierszami atakujące Kościół katolicki. Zola podkreśla bezproduktywność działań Sergiusza, który nie umie i nie chce dotrzeć do mieszkańców swojej parafii, widząc w nich jedynie grzeszników, nie dostrzegając powodów, dla których postępują tak, a nie inaczej. Jeszcze bardziej wyrazista jest postać suchego, fanatycznego katechety Archangiusza, pedantycznie podchodzącego do dogmatów wiary. Tworzy za to apologię życia i miłości, jako zgodnej z naturą i dozwolonej każdemu człowiekowi. Mimo postulatu naturalistycznej neutralności narracji wyraźnie lokuje swoje sympatie i antypatie - bohaterki ucieleśniające potęgę natury (Albina i upośledzona umysłowo siostra Sergiusza Dorota) przedstawione zostały w zdecydowanie przychylniejszym świetle, a finałowy okrzyk tej ostatniej, cieszącej się z powodu ocielenia się krowy, wyraża triumf naturalnej płodności i życia.
Zola umieścił akcję w przestrzeni dobrze sobie znanej, chociaż ponownie posłużył się fikcyjnymi nazwami geograficznymi. Wioska Artaud, w której rozgrywa się akcja, to prowansalska Tholonet, pierwowzorem Paradou był słynny park Gallice w pobliżu Aix-en-Provence, zaś rzeczka Wiorna to w rzeczywistości Arc.
Utwór pojawił się w petersburskim miesięczniku "Wiestnik Jewropy" w przekładzie na język rosyjski w okresie styczeń-marzec 1875, zanim został wydany we Francji . Stał się podstawą dramatu muzycznego A. Bruneau z 1907 r. Był to zarazem pierwszy utwór Zoli, który został ciepło przyjęty przez krytykę i czytelników, zaś młody Guy de Maupassant zachwycał się książką . Niektórzy badacze są zdania, że ciężko jest "Grzech księdza Mouret" z jego istotnym ładunkiem metaforycznym zakwalifikować jako dzieło naturalistyczne, choć wiadomo, że autor konstruował je w sposób klasycznie naturalistyczny (np. nazwy kwiatów w ogrodzie Paradou brał z katalogów ogrodniczych i rozmawiał z właścicielami takich posiadłości), a opis choroby i procesu powracania do zdrowia przez Sergiusza oparł na własnym doświadczeniu.

</doc>
<doc id="1328124" url="https://pl.wikipedia.org/wiki?curid=1328124" title="Tawros">
Tawros

Tawros (gr. "Ταύρος") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Południowy, w gminie Moschato-Tawros. W 2011 roku liczyło 14 972 mieszkańców. Położone w granicach Wielkich Aten.
Miasto leży kilka km od trasy E75, dzięki czemu ma zapewnione dobrą infrastrukturę transportową. Pozostawało wsią do momentu rozpoczęcia intensywnej urbanizacji w 1920 roku. Jest podzielone na dwie części: przemysłową i biznesowo-handlową.

</doc>
<doc id="1328134" url="https://pl.wikipedia.org/wiki?curid=1328134" title="Con Air – lot skazańców">
Con Air – lot skazańców

Con Air – lot skazańców – amerykański film fabularny z 1997 w reżyserii Simona Westa. W rolach głównych wystąpili Nicolas Cage, John Malkovich i John Cusack.
Fabuła.
Cameron Poe (Nicolas Cage), były żołnierz, zostaje skazany na osiem lat więzienia za nieumyślne zabójstwo w obronie własnej. Zwolniony warunkowo za dobre sprawowanie wraca po kilku latach do domu - do żony (Monica Potter) i córeczki, której nigdy jeszcze nie widział. Niestety, nie dane mu będzie jeszcze zaznać spokoju. Samolot, którym leci, zostaje przejęty przez najgorszych przestępców Ameryki, którymi dowodzi Cyrus „Wirus” Grissom (John Malkovich) geniusz i maniak zarazem. Poe popada w poważne tarapaty. Na uwolnienie zakładników i samego siebie ma bardzo mało czasu, ponieważ władze USA, lękając się niebezpieczeństwa, jakim są przestępcy, rozważają zestrzelenie samolotu.
Twórcy filmu.
reżyseria:
scenariusz:
zdjęcia:
muzyka:
scenografia:
producent:
producent wykonawczy:
montaż:
kostiumy:
dźwięk:
Nagrody i nominacje.
Oscary za rok 1997
Saturn za rok 1997
Nagroda Grammy w 1998
Złota Malina za rok 1997

</doc>
<doc id="1328143" url="https://pl.wikipedia.org/wiki?curid=1328143" title="Nadieżda Zięba">
Nadieżda Zięba

Nadieżda Zięba, z domu Kostiuczyk (ur. 21 maja 1984 w Brześciu) – polska badmintonistka pochodzenia białoruskiego. Uczestniczka igrzysk olimpijskich w Pekinie (2008), Londynie (2012) i Rio de Janeiro (2016). Medalistka mistrzostw Europy w grze mieszanej.
Kariera.
Największe sukcesy odniosła w mikście. Jej partnerem był Robert Mateusiak. Udział na igrzyskach w Atenach (2004) w deblu z Kamilą Augustyn uniemożliwił brak zezwolenia na reprezentowanie barw Polski. Zawodniczka miała obywatelstwo krócej niż dwa lata, więc zgodę na jej udział w igrzyskach musiał wydać białoruski komitet olimpijski, a ten odmówił.
W 2012 na mistrzostwach Europy w Karlskronie w mikście z Robertem Mateusiakiem zdobyła złoty medal. W finale reprezentanci Polski pokonali duńską parę Mads Pieler Kolding – Julie Houmann 2:0 (21:12, 24:22).
W 2010 roku poślubiła wielokrotnego reprezentanta Polski w badmintonie Dariusza Ziębę.

</doc>
<doc id="1328161" url="https://pl.wikipedia.org/wiki?curid=1328161" title="Dark age">
Dark age



</doc>
<doc id="1328199" url="https://pl.wikipedia.org/wiki?curid=1328199" title="Sęp długodzioby">
Sęp długodzioby

Sęp długodzioby ("Gyps tenuirostris") – gatunek dużego ptaka z rodziny jastrzębiowatych (Accipitridae). Krytycznie zagrożony wyginięciem.
Przez pewien czas uważany był za podgatunek spokrewnionego z nim sępa indyjskiego ("Gyps indicus"), lecz niedawno został wydzielony do osobnego gatunku, między innymi z uwagi na fakt, że zasięgi populacji obu gatunków się nie pokrywają. Sęp indyjski występuje wyłącznie na południe od Gangesu i gniazduje na stromych zboczach, podczas gdy sęp długodzioby występuje wzdłuż podnóża Himalajów oraz w Azji Południowo-Wschodniej i gniazduje na drzewach.
Morfologia.
Wygląd zewnętrzny.
Ubarwienie spodu tułowia i tylnej części skrzydeł jest brązowo-beżowe, lotki ciemnoszare, dolna część grzbietu jest blado-beżowa, a kryza beżowa. Dolne partie ud białawe. Szyja długa, smukła, naga i ciemna. Głowa czarna, kanciasta z ciemnym dziobem zwężającym się w części środkowej. Ucho wyraźnie widoczne i odsłonięte.
Środowisko i występowanie.
Sęp długodzioby występuje w Indiach od Niziny Hindustańskiej na północy, na zachodzie po stan Himachal Pradesh, na południe potencjalnie aż po stan Orisa i na wschodzie po stan Asam. Występuje także w północnym i środkowym Bangladeszu, południowym Nepalu, Mjanmie, Kambodży i południowym Laosie. W Tajlandii i Malezji uznawany za gatunek wymarły.
Rozród.
Odnotowano tylko gniazdowanie na drzewach, zwykle dużych, najczęściej na wysokości 7–25 m nad ziemią, czasami w pobliżu wiosek, ale zwykle z dala od nich. Gniazduje samotnie.
Pożywienie.
Padłe zwierzęta.
Status.
Międzynarodowa Unia Ochrony Przyrody (IUCN) uznaje sępa długodziobego za gatunek krytycznie zagrożony (CR – "critically endangered") nieprzerwanie od 2002 roku, kiedy to po raz pierwszy został sklasyfikowany przez tę organizację jako osobny gatunek. Liczebność populacji szacuje się na 1000–2499 dorosłych osobników, a jej trend jest spadkowy.
Liczebność gatunku znacząco zmniejszyła się w ciągu ostatnich lat. Dzikie populacje pozostały w rejonach od północnych i wschodnich Indii przez Nepal i Bangladesz, z małą populacją w Mjanmie. Jedyna kolonia lęgowa w Azji Południowo-Wschodniej notowana jest w prowincji Stoeng Treng w Kambodży. Kolonia ta liczy według szacunków 50–100 osobników. Przetrwanie tych sępów w Kambodży może być częściowo spowodowany brakiem stosowania tam diklofenaku, który jest dla tych ptaków trujący.
Ochrona.
Sęp długodzioby jest gatunkiem chronionym wpisanym do załącznika II listy CITES, z uwagi na zmniejszającą się szybko liczbę jego osobników. Spadek populacji jest spowodowany w dużej mierze przez stosowanie niesteroidowego leku przeciwzapalnego (NLPZ) – diklofenaku u zwierząt gospodarskich, szczególnie w Indiach. Lek ten jest trujący dla tych ptaków, powodując niewydolność nerek i jest zastępowany przez inny lek NLPZ – meloksykam, który nie jest szkodliwy dla sępów. Sprzedaż detaliczna diklofenaku została zakazana przez prawo Indii, jednakże jest on nadal sprzedawany nielegalnie i podawany inwentarzowi.
Programy hodowli zamkniętych w Indiach mają na celu uchronić gatunek przed wymarciem i jest nadzieja, że sępy te będą mogły powrócić na łono natury, kiedy środowisko zostanie pozbawione trującego diklofenaku. Połączone starania Królewskiego Towarzystwa Ochrony Ptaków (RSPB) i Zoological Society of London w 2009 zaowocowały pierwszym w historii udanym rozrodem tych sępów w zamknięciu. Wykluły się dwa sępy długodziobe, które zostały poddane niezależnej opiece w stanach: Hariana na zachodzie i Bengal Zachodni na wschodzie Indii.

</doc>
<doc id="1328201" url="https://pl.wikipedia.org/wiki?curid=1328201" title="Gyps tenuirostris">
Gyps tenuirostris



</doc>
<doc id="1328264" url="https://pl.wikipedia.org/wiki?curid=1328264" title="Korek topliwy">
Korek topliwy

Korek topliwy – zwężający się ku dołowi gwintowany korek, zwykle wykonany z brązu, mosiądzu czy spiżu, z wywierconym na całej jego długości otworem. W tym otworze znajduje się rdzeń z metalu o niskiej temperaturze topnienia, najczęściej z ołowiu lub cyny. Umieszczony jest na górnej pokrywie skrzyni ogniowej kotła parowego. Korek topliwy pełni rolę zabezpieczenia kotła parowego przed eksplozją.
Poziom lustra wody w kotle powinien utrzymywać się na poziomie wyższym od najniższego dozwolonego – 10 cm od najwyższego miejsca skrzyni ogniowej. Obserwacja poziomu lustra wody w kotle na wodowskazie to jeden najważniejszych obowiązków drużyny parowozu. Zapewnia to uzyskanie optymalnego ciśnienia pary wodnej. Mimo że temperatura w skrzyni ogniowej osiąga 220 °C, rdzeń nie topi się, gdyż woda, pod warunkiem zachowania odpowiedniego jej poziomu, stale chłodzi korek.
W momencie nagłego obniżenia się poziomu wody następuje gwałtowny wzrost ciśnienia pary. Zachodzi przemiana izochoryczna.
Ze wzoru:
gdzie:
wynika, że wraz ze wzrostem ciśnienia pary wodnej wzrasta jej temperatura. Gdy osiągnie niebezpieczną granicę ok. 300 °C, rdzeń w korku zmienia stan skupienia ze stałego w ciekły. Przez udrożniony tym sposobem otwór korka do skrzyni ogniowej gwałtownie uwalnia się para pod dużym ciśnieniem, czemu towarzyszy charakterystyczny hałas, który sygnalizuje obsłudze parowozu niebezpieczeństwo wyparowania całej wody z kotła. Jednocześnie para częściowo gasi ogień. Mimo tego zdarzają się czasem katastrofy.
W przypadku zignorowania zabezpieczenia cała woda w kotle zamienia się w parę wodną, która jest bezpośrednio ogrzewana. Ponieważ ciepło właściwe pary wodnej jest prawie dwa razy mniejsze niż wody (dwa razy mniej energii jest potrzebne do ogrzania kilograma pary wodnej, niż wody w stanie ciekłym), następuje szybszy wzrost temperatury i ciśnienia. Gaz wytwarzany jest w ilościach znacznie większych, niż są w stanie oddać do atmosfery zawory bezpieczeństwa i następuje eksplozja kotła.

</doc>
<doc id="1328278" url="https://pl.wikipedia.org/wiki?curid=1328278" title="James Wong">
James Wong

James Wong (黃毅瑜) (ur. 20 kwietnia 1959 w Hongkongu) – amerykański producent telewizyjny, scenarzysta i reżyser filmowy azjatyckiego pochodzenia, znany głównie ze swej pracy nad "Z archiwum X", "Gwiezdną eskadrą", "Millenium", serią "Oszukać przeznaczenie" oraz z remake'ów "Willard" i "Krwawe święta", nad którymi pracował wspólnie ze swym partnerem Glenem Morganem.
Biografia.
Wczesne życie.
Wong urodził się w Hongkongu, a następnie w wieku 10 lat przeniósł się z rodziną do San Diego w Kalifornii, USA. W trakcie uczęszczania do El Cajon Valley High School poznał swojego przyszłego partnera-scenarzystę Glena Morgana. Następnie rozpoczął studia w Loyola Marymount University, gdzie dołączył do komediowej grupy improwizacyjnej. Początkowo wiązał swą przyszłość z inżynierią, lecz po obejrzeniu "Czasu Apokalipsy" zainteresował się karierą filmową. Po studiach został zatrudniony jako asystent Sandy Howard. W tym samym czasie Wong i Morgan pisali wspólnie scenariusze, a jeden z nich doczekał się swej ekranizacji.
Wspólna kariera Wonga i Morgana.
Wong i Morgan wspólnie napisali scenariusz do filmu "The Boys Next Door", po czym Wong został zatrudniony jako edytor przy produkcji krótkiego dramatu kryminalnego pt. "Knightwatch". Później, razem z Morganem, pracowali przy wielu produkcjach Stephena J. Cannella, tj. "Wiseguy", "The Commish", "21 Jump Street" oraz "Booker".
Dzięki swym pracom nad serialami policyjnymi, Wongiem i Morganem zainteresował się Chris Carter, który zatrudnił ich przy produkcji nowego serialu sci-fi pt. "Z archiwum X". Mieli oni duży wpływ na fabułę serialu, zwłaszcza w dwóch pierwszych sezonach (produkowanych w latach 1993–1995). Byli również pomysłodawcami kilku głównych postaci serialu – Waltera Skinnera i Mr. X. Wczesne odcinki, nad którymi pracowali, zostały bardzo pozytywnie ocenione przez krytyków filmowych, zwłaszcza dzięki interesującej fabule przeplatanej nieraz z makabrycznym czarnym humorem.
W 1995 roku, dzięki popularności zdobytej podczas produkcji "Z archiwum X", Wong i Morgan podpisali wart osiem milionów dolarów czteroletni kontrakt z 20th Century Fox na pisanie scenariuszy i produkowanie seriali telewizyjnych. Wtedy właśnie Wong i Morgan stworzyli kultowy serial pt. "Gwiezdna eskadra".
Obaj powrócili do "Z archiwum X" podczas produkcji czwartego sezonu (1996–1997). Napisali wtedy scenariusz do odcinka "Home", który został określony jako bardzo kontrowersyjny. Ich bliska znajomość z Carterem przyniosła im zatrudnienie przy jego nowej serii pt. "Millenium", której produkcją zajęli się od drugiego sezonu (1997–1998), kiedy Carter zajął się innymi projektami filmowymi. Później duet pracował nad nowym serialem telewizji NBC pt. "The Others".
W roku 2000 Wong wyreżyserował film pt. "Oszukać przeznaczenie", do którego scenariusz stworzył razem z Morganem. Film odniósł ogromny sukces, co wkrótce doprowadziło do wyprodukowania jego drugiej części, nad którą jednak Wong i Morgan nie pracowali. Następnie Wong pracował przy filmie akcji "Tylko jeden" (2001), horrorze "Willard" (2003) wyreżyserowanym przez Morgana i przy drugim sequelu "Oszukać przeznaczenie 3" (2006), znów reżyserowanym przez niego. Na początku roku 2006 roku wyprodukowany został remake "Czarnych świąt", zatytułowany "Krwawe święta", do którego scenariusz napisali James Wong i Glen Morgan, a reżyserem był Morgan. Następnie napisał i wyreżyserował film ", będący filmową adaptacją znanej mangi Akiry Toriyamy.
Życie prywatne.
Żonaty z Teeną Wong, z którą ma trójkę dzieci. Mieszka ze swą rodziną w Kalifornii.
Odbiór w mediach.
James Wong użyczył swe imię i nazwisko jednemu z bohaterów gry komputerowej ", bohaterka jednego z odcinków "Z archiwum X" – "1x10 Eve", otrzymała imię po jego żonie – Teena.

</doc>
<doc id="1328290" url="https://pl.wikipedia.org/wiki?curid=1328290" title="Mendoza (rzeka)">
Mendoza (rzeka)

Mendoza - rzeka w Argentynie o długości 320 km oraz średnim przepływie 50 m³/s. Źródła rzeki znajdują się w Andach, a uchodzi ona do jezior w bagnach Guanacache. Jej woda wykorzystywana jest do nawadniania pól uprawnych, a także w celach energetycznych. Główne miasto nad rzeką to Mendoza.

</doc>
<doc id="1328369" url="https://pl.wikipedia.org/wiki?curid=1328369" title="Komárov (kraj ołomuniecki)">
Komárov (kraj ołomuniecki)

Komárov – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 205 mieszkańców.

</doc>
<doc id="1328392" url="https://pl.wikipedia.org/wiki?curid=1328392" title="Festivals of Atonement">
Festivals of Atonement

Festivals of Atonement – pierwszy minialbum amerykańskiej grupy deathmetalowej Nile. Wydawnictwo ukazało się 10 lutego 1995 roku nakładem wytwórni muzycznej Anubis Music. Nagrania zostały zarejestrowane w Sanctuary Studios.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1328408" url="https://pl.wikipedia.org/wiki?curid=1328408" title="Sammy Lee (skoczek do wody)">
Sammy Lee (skoczek do wody)

Sammy Lee (ur. 1 sierpnia 1920 we Fresno, zm. 2 grudnia 2016 w Newport Beach) – amerykański skoczek do wody. Trzykrotny medalista olimpijski.
Jego rodzice byli Koreańczykami i Sammy Lee jest pierwszym sportowcem azjatyckiego pochodzenia, który zdobył złoty medal olimpijski dla Stanów Zjednoczonych. Także jako pierwszy w historii obronił złoto olimpijskie w skokach z wieży – triumfował w Londynie w 1948 i w Helsinkach w 1952. Ukończył medycynę na University of Southern California, po zakończeniu kariery pracował jako trener. Prowadził m.in. kadrę USA.

</doc>
<doc id="1328419" url="https://pl.wikipedia.org/wiki?curid=1328419" title="Bitwa pod Mondovi">
Bitwa pod Mondovi



</doc>
<doc id="1328428" url="https://pl.wikipedia.org/wiki?curid=1328428" title="Dyskografia Namie Amuro">
Dyskografia Namie Amuro

Ten artykuł opisuje dyskografię Namie Amuro.

</doc>
<doc id="1328435" url="https://pl.wikipedia.org/wiki?curid=1328435" title="James Wray Williams">
James Wray Williams

James Wray Williams (ur. 8 października 1792, zm. 2 grudnia 1842) – amerykański polityk związany z Partią Demokratyczną.
W latach 1841–1842 był przedstawicielem trzeciego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1328452" url="https://pl.wikipedia.org/wiki?curid=1328452" title="Eldorado (Misiones)">
Eldorado (Misiones)

Eldorado – miasto w prowincji Misiones w Argentynie. Ośrodek administracyjny departamentu Eldorado

</doc>
<doc id="1328510" url="https://pl.wikipedia.org/wiki?curid=1328510" title="Izrael Białkowicz">
Izrael Białkowicz

Izrael Białkowicz (jid. ישראל ביאַלקאָוויטש; ur. 25 marca 1890, zm. 12 października 1959 w Warszawie) – polski aktor teatralny żydowskiego pochodzenia, wieloletni aktor Teatru Żydowskiego w Łodzi, Dolnośląskiego Teatru Żydowskiego we Wrocławiu i następnie Teatru Żydowskiego w Warszawie. 
W 1956 został odznaczony Krzyżem Kawalerskim Orderu Odrodzenia Polski. Pochowany jest na cmentarzu żydowskim przy ulicy Okopowej w Warszawie (kwatera 39, rząd 2). Jego żona Chana (1884–1962) i syn Michał (1919–1990), również byli aktorami.
Kariera teatralna.
Teatr Żydowski w Warszawie
Dolnośląski Teatr Żydowski we Wrocławiu
Teatr Żydowski w Łodzi

</doc>
<doc id="1328520" url="https://pl.wikipedia.org/wiki?curid=1328520" title="Kožušany-Tážaly">
Kožušany-Tážaly

Kožušany-Tážaly – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 875 mieszkańców.
Pierwsza wzmianka o miejscowości pochodzi z 1078 roku.

</doc>
<doc id="1328522" url="https://pl.wikipedia.org/wiki?curid=1328522" title="Tour de Pologne 1929">
Tour de Pologne 1929

2. edycja wyścigu kolarskiego Tour de Pologne odbyła się w dniach 4–18 sierpnia 1929. Rywalizację rozpoczęło 66 kolarzy, a ukończyło 32. Łączna długość wyścigu – 2250 km.
Pierwsze miejsce w klasyfikacji generalnej zajął Józef Stefański (AKS Warszawa), drugie Eugeniusz Michalak (Legia Warszawa), a trzecie Wacław Kołodziejczyk (Towarzystwo Zwolenników Sportu Łódź). Sędzią głównym i jednocześnie komandorem wyścigu był Franciszek Szymczyk.
Wyścig rozegrano na dużo dłuższej trasie niż miało to miejsce podczas premierowej edycji rok wcześniej. Zaplanowano 12 etapów, urozmaiconych jeśli chodzi o konfigurację i długość. Kolarze mieli do pokonania etapy sprinterskie (np. z Częstochowy do Katowic), górskie (z Katowic do Krakowa) i maratońskie (z Krakowa do Lwowa) - podczas tego morderczego, bo liczącego 325 km etapu kolarze wystartowali z Krakowa o trzeciej w nocy (podczas ulewnego deszczu), a najlepsi dotarli do Lwowa po ponad trzynastu godzinach jazdy.
Ustalono, że zawodnik prowadzący w klasyfikacji łącznej (lider wyścigu) będzie ubrany w biało-czerwoną (a właściwie amarantową) koszulkę z napisem "Przodownik Biegu 1929" i w przeciwieństwie do I Biegu Dookoła Polski (lider wyścigu miał być przepasany szarfą, ale tego nie czynił, ponieważ przeszkadzała mu w jeździe) zrealizowano zamiary.
Końcowa klasyfikacja generalna.
Klasyfikacja drużynowa.
Nagrody drużynowej nie przyznano żadnemu zespołowi, ponieważ wszystkie zostały zdekompletowane już po ośmiu etapach. Startowało osiem drużyn.

</doc>
<doc id="1328536" url="https://pl.wikipedia.org/wiki?curid=1328536" title="Retrakt otoczeniowy">
Retrakt otoczeniowy

Retrakt otoczeniowy przestrzeni topologicznej formula_1 jest to taka jej podprzestrzeń formula_2 dla której istnieje podzbiór otwarty formula_3 przestrzeni formula_1 taki, że formula_5 oraz formula_6 jest retraktem formula_3
Absolutny retrakt otoczeniowy (ANR) jest to taka przestrzeń topologiczna formula_8 która włożona jako podzbiór domknięty w dowolną przestrzeń normalną formula_6 jest retraktem otoczeniowym formula_10

</doc>
<doc id="1328555" url="https://pl.wikipedia.org/wiki?curid=1328555" title="Kijanka do prania">
Kijanka do prania

Kijanka do prania – narzędzie używane do prania, zazwyczaj w otwartych wodach (w rzece lub jeziorze) w postaci kija lub krótkiej deszczułki (albo drewnianej łopatki). Pranie polega na wielokrotnym uderzaniu obficie zmoczonej wodą sztuki odzieży kijanką i stałym spłukiwaniu jej wodą. Cząsteczki brudu wybijane są mechanicznie spomiędzy włókien tkaniny, a następnie wypłukiwane. Niekiedy podczas prania dodawano niewielkie ilości mazi otrzymywanej przez prażenie mieszanki popiołu roślinnego i łoju – poprzedników mydła.
Kijanki budziły zainteresowanie etnografów ze względu na ich zróżnicowanie na obszarze Polski. M.in. badaniami etnogeograficznymi objął kijanki Kazimierz Moszyński.

</doc>
<doc id="1328557" url="https://pl.wikipedia.org/wiki?curid=1328557" title="Marlene Weingartner">
Marlene Weingartner



</doc>
<doc id="1328571" url="https://pl.wikipedia.org/wiki?curid=1328571" title="George Edward Mitchell">
George Edward Mitchell

George Edward Mitchell (ur. 3 marca 1781, zm. 28 czerwca 1832) – lekarz i polityk amerykański.
W dwóch różnych okresach, najpierw w latach 1823–1827 i ponownie od 1829 roku do śmierci w 1832 roku, był przedstawicielem szóstego okręgu wyborczego w stanie Maryland w Izbie Reprezentantów Stanów Zjednoczonych.

</doc>
<doc id="1328573" url="https://pl.wikipedia.org/wiki?curid=1328573" title="Absolutny retrakt otoczeniowy">
Absolutny retrakt otoczeniowy



</doc>
<doc id="1328575" url="https://pl.wikipedia.org/wiki?curid=1328575" title="Retrakt absolutny otoczeniowy">
Retrakt absolutny otoczeniowy



</doc>
<doc id="1328576" url="https://pl.wikipedia.org/wiki?curid=1328576" title="Retrakt absolutny">
Retrakt absolutny



</doc>
<doc id="1328578" url="https://pl.wikipedia.org/wiki?curid=1328578" title="Chana Białkowicz">
Chana Białkowicz

Chana Białkowicz (jid. חנה ביאַלקאָוויטש; ur. 20 marca 1884, zm. 4 grudnia 1962 w Warszawie) – polska aktorka teatralna żydowskiego pochodzenia, aktorka Teatru Żydowskiego w Łodzi, Dolnośląskiego Teatru Żydowskiego we Wrocławiu i następnie Teatru Żydowskiego w Warszawie.
Pochowana jest na cmentarzu żydowskim przy ulicy Okopowej w Warszawie (kwatera 39, rząd 2). Jej mąż Izrael (1890–1959) i syn Michał (1919–1990), również byli aktorami.

</doc>
<doc id="1328584" url="https://pl.wikipedia.org/wiki?curid=1328584" title="Dymitr Aleksandrow">
Dymitr Aleksandrow

Dymitr Aleksandrow (ur. 24 sierpnia 1909 w Piotrkowie Trybunalskim, zm. 22 września 1993 w Warszawie) – generał brygady Wojska Polskiego, profesor nauk medycznych, członek rzeczywisty Polskiej Akademii Nauk (od 1976), współtwórca warszawskiej szkoły kardiologicznej, pierwszy Komendant Instytutu Kształcenia Podyplomowego Wojskowej Akademii Medycznej w Warszawie, doktor honoris causa WAM (1978).
Życiorys.
Urodził się 24 sierpnia 1909 r. w Piotrkowie Trybunalskim. Do gimnazjum uczęszczał w Warszawie, gdzie uzyskał maturę w 1929 r. Wydział Lekarski Uniwersytetu Warszawskiego ukończył i dyplom lekarza uzyskał w 1935 r. Po ukończeniu studiów odbył obowiązkową jednoroczną służbę wojskową w Szkole Podchorążych Rezerwy Sanitarnych w Warszawie i w 1936 r. został mianowany podporucznikiem, a następnie trafił do II Kliniki Chorób Wewnętrznych prof. Witolda Orłowskiego, gdzie był pracownikiem naukowo-dydaktycznym.
W czasie kampanii wrześniowej 1939 r. był lekarzem dywizjonowym 3 pułku artylerii lekkiej Legionów. Uczestnik walk pod Odrowążem i Włodzimierzem Wołyńskim. Przez cały czas okupacji niemieckiej pracował w Warszawie, w Klinice Chorób Wewnętrznych. W latach 1940–1945 brał udział w tajnym nauczaniu studentów medycyny zarówno w ramach tajnego Uniwersytetu Warszawskiego i Uniwersytetu Ziem Zachodnich. W czasie powstania warszawskiego niósł pomoc lekarską rannym i chorym powstańcom i cywilom.
Po 1945 roku pozostał w swojej II Klinice jako starszy asystent, doktor medycyny (grudzień 1945), doktor habilitowany (1950), docent po habilitacji (1951) i docent etatowy. Od 1953 r. profesor nadzwyczajny i zarazem kierownik II Kliniki Chorób Wewnętrznych Akademii Medycznej w Warszawie, którą to funkcję sprawował przez 11 lat (do 1964 r.). W tym okresie przez cztery lata pełnił obowiązki prorektora do spraw nauki tej uczelni. W 1957 r. odbył staż naukowy w Stanach Zjednoczonych. W 1964 roku otrzymał nominację na profesora zwyczajnego i powołanie do czynnej służby wojskowej w stopniu pułkownika. Równocześnie został komendantem Instytutu Medycyny Wewnętrznej Centrum Kształcenia Podyplomowego WAM oraz kierownikiem Katedry i Kliniki Chorób Wewnętrznych w 2 Centralnym Szpitalu Klinicznym WAM w Warszawie. Od 1965 r. członek korespondent Polskiej Akademii Nauk Inicjator i organizator powołania Instytutu Kształcenia Podyplomowego WAM w oparciu o 2 CSK WAM w Warszawie. Od 1967 r. do 1971 r. pierwszy Komendant IKP WAM. Od 1967 r. generał brygady, a od 1964 r. naczelny internista WP. Od 1976 r. – członek rzeczywisty Polskiej Akademii Nauk. Autor pierwszego w Polsce podręcznika elektrokardiografii. W 1972 otrzymał nagrodę Ministra Obrony Narodowej I stopnia. 19 maja 1984 r. został przeniesiony w stan spoczynku. W 1987 r. wszedł w skład polskiej sekcji ruchu „Emerytowani Generałowie na rzecz Pokoju i Rozbrojenia”.
W pracy naukowej koncentrował się głównie na badaniach nad miażdżycą i chorobą wieńcową oraz ostrymi stanami zagrożenia życia. Autor 124 publikacji, w tym 4 podręczników dla lekarzy (m.in. wielokrotnie wznawiane przez PZWL „Postępowanie w nagłych przypadkach internistycznych” (1980), „Rozpoznawanie chorób serca” (1981, z Wandą Wysznacką-Aleksandrow) i „Intensywna terapia internistyczna (1981)”).
Wypromował 5 profesorów, 14 doktorów habilitowanych i kilkudziesięciu doktorów nauk medycznych. W Instytucie Medycyny Wewnętrznej, którym kierował, ponad dwustu lekarzy zostało przeszkolonych i uzyskało specjalizację I lub II stopnia z chorób wewnętrznych. Był członkiem Rady Głównej Szkolnictwa Wyższego, Centralnej Komisji Kwalifikacyjnej do Spraw Kadr Naukowych przy Prezesie Rady Ministrów, Komitetu Nagród Państwowych, rzeczoznawcą Komisji Chorób Układu Krążenia WHO. Posiadał członkostwo honorowe Towarzystw Kardiologicznych: amerykańskiego, francuskiego, szwedzkiego i polskiego, którego był też członkiem założycielem. W uznaniu zasług dla medycyny, nauki i Uczelni Senat Wojskowej Akademii Medycznej nadał mu godność doktora honoris causa WAM w dniu 1.10.1978 r. 
Pochowany na cmentarzu prawosławnym na Woli (kwatera 57-3-22).
Życie prywatne.
Żona − prof. zw. dr hab. Wanda Wysznacka-Aleksandrow (1920–2009), specjalizowała się w kardiologii i chorobach wewnętrznych; autorka i współautorka (wraz z mężem Dymitrem) wielu prac naukowych i podręczników akademickich; w czasie okupacji hitlerowskiej więziona na Pawiaku i w Ravensbrück.

</doc>
<doc id="1328588" url="https://pl.wikipedia.org/wiki?curid=1328588" title="Yōhei Kōno">
Yōhei Kōno

 – japoński polityk, speaker Izby Reprezentantów w latach 2003-2009. Wcześniej m.in. dwukrotnie minister spraw zagranicznych (1994–96 i 1999–2001) i lider Partii Liberalno-Demokratycznej. Był najdłużej urzędującym speakerem Izby Reprezentantów od 1890

</doc>
<doc id="1328593" url="https://pl.wikipedia.org/wiki?curid=1328593" title="Kartwelowie">
Kartwelowie

Kartwelowie, ludy kartwelskie – grupa rdzennych ludów, zamieszkująca Kaukaz Południowy, głównie Gruzję – w której to stanowią większość. W ich skład wchodzą:
Posługują się językami z rodziny kartwelskiej (południowokaukaskiej). Byli twórcami starożytnych królestw Kolchidy oraz Iberii Kaukaskiej. Wyznają głównie chrześcijaństwo, w obrządku wschodnim, choć niektórzy z nich (Adżarowie, Lazowie) w wyniku bliskich kontaktów czy poddaństwa Wielkiej Porcie, przyjęli islam. 

</doc>
<doc id="1328595" url="https://pl.wikipedia.org/wiki?curid=1328595" title="Ożaglowanie lugrowe">
Ożaglowanie lugrowe

Ożaglowanie lugrowe (rejkowe) – jeden z typów ożaglowania skośnego. Żagiel mocowany jest likiem górnym do rejki i podnoszony oraz opuszczany razem z nią przy pomocy fału.
Można wyróżnić następujące odmiany ożaglowania lugrowego:
Ożaglowanie tego typu można także podzielić ze względu na liczbę żagli:
Ożaglowanie tego typu charakteryzuje się prostotą konstrukcji oraz niskimi wymaganiami konstrukcyjnymi. Było ono powszechnie stosowane do końca XIX wieku.

</doc>
<doc id="1328597" url="https://pl.wikipedia.org/wiki?curid=1328597" title="Helena Wilda">
Helena Wilda



</doc>
<doc id="1328599" url="https://pl.wikipedia.org/wiki?curid=1328599" title="Szyfr Vigener'a">
Szyfr Vigener'a



</doc>
<doc id="1328600" url="https://pl.wikipedia.org/wiki?curid=1328600" title="Krčmaň">
Krčmaň

Krčmaň – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 486 mieszkańców.
Pierwsza wzmianka o miejscowości pochodzi z 1252 roku.

</doc>
<doc id="1328605" url="https://pl.wikipedia.org/wiki?curid=1328605" title="Ludgarda Buzek">
Ludgarda Buzek

Ludgarda Maria Buzek z domu Czapla (ur. 11 maja 1935 w Lublińcu) – polska chemik, wykładowczyni akademicka i samorządowiec, doktor habilitowany nauk chemicznych, radna Sejmiku Województwa Śląskiego.
Życiorys.
Ukończyła studia na Wydziale Chemicznym Politechniki Śląskiej w Gliwicach. Uzyskała doktorat oraz habilitację. Była profesorem, prorektorem i rektorem Akademii Polonijnej w Częstochowie. Pracowała również na stanowisku docenta w Instytucie Inżynierii Chemicznej PAN. W pracy naukowej specjalizowała się w ochronie środowiska, reaktorach chemicznych i separacji membranowej.
Od 2002 przez trzy kadencje sprawowała mandat radnej Sejmiku Województwa śląskiego. Po raz pierwszy uzyskała go z listy Wspólnoty Samorządowej Województwa Śląskiego. W trakcie kadencji przeszła z jej klubu do frakcji radnych Platformy Obywatelskiej, z listy której uzyskała reelekcję w 2006. W 2007 opuściła klub PO, współtworząc nowy klub radnych Samorządowa Inicjatywa Obywatelska. W 2010 ponownie uzyskała reelekcję z listy PO. W 2014 nie ubiegała się o wybór na kolejną kadencję.
Jej drugim mężem został Jerzy Buzek, z którym ma córkę Agatę.
Odznaczenia.
W 2002 otrzymała Order Pro Merito Melitensi.

</doc>
<doc id="1328607" url="https://pl.wikipedia.org/wiki?curid=1328607" title="Jacques-François de Menou">
Jacques-François de Menou

Jacques-François de Menou, baron de Boussay (albo Abdullah Jacques-François de Menou, baron de Boussay) (ur. 3 września 1750 w Boussay, zm. 13 sierpnia 1810 w Villa Corneso w pobliżu Mestre) - francuski generał okresu I Republiki i Cesarstwa.
Pochodził ze szlachty i był synem generała. W roku 1766 zaczął służbę w pułku karabinierów. W roku 1788 został pułkownikiem, w 1789 był deputowanym szlachty do Stanów Generalnych, zaś w 1790 przewodniczącym Konstytuanty. W 1791 powrócił do armii – w roku 1793 awansował na generała brygady, a w 1793 na generała dywizji. W tym samym roku został ranny w walce z powstańcami wandejskimi i wycofał się ze służby. W roku 1795 powrócił jednak do armii i został dowódcą Armii Wewnętrznej. W trakcie zamachu stanu 13 Vendémiaire załamał się po pierwszym starciu i zaczął prowadzić rokowania z rojalistami. Ostatecznie sytuację uratował jednak generał Bonaparte, sprowadzony przez Barrasa. W związku ze swoim zachowaniem Menou został postawiony przed sądem, w trakcie postępowania uwolniono go jednak od zarzutów.
W roku 1798 wyruszył jako dowódca 4 dywizji Armii Wschodu Bonapartego do Egiptu, gdzie w roku 1799 jako pierwszy wdarł się do Aleksandrii, otrzymując przedtem siedem ran. W Egipcie był najpierw gubernatorem Rosetty, a potem właśnie Aleksandrii. To za jego administracji odkryto tzw. Kamień z Rosetty, który później pozwolił na odczytanie hieroglifów. Po śmierci Klébera 14 czerwca 1800 r. Menou został dowódcą opuszczonej przez Napoleona Armii Wschodu. Pod wpływem swej arabskiej żony przeszedł na islam i kazał się nazywać Abdullahem. 8 marca 1801 roku Brytyjczycy wysadzili 18-tysięczny desant i wkrótce zajęli Aleksandrię. Menou pospieszył przeciwko nim i 21 marca z 11 tys. ludzi zaatakował ich ufortyfikowane pozycje w ruinach rzymskiego miasta Kanopa. Francuzi zostali rozbici ze stratą 2,5 tys. poległych (w tym 3 generałów) i 1,4 tys. rannych. W wyniku ran odniesionych w trakcie bitwy w tydzień po niej zmarł też naczelny dowódca sił brytyjskich, generał Ralph Abercromby. Po tej bitwie 15 tys. Francuzów musiało walczyć przeciwko 90 tys. Brytyjczyków i Turków, którzy stopniowo spychali ich do Aleksandrii i Kairu. Menou kapitulował 31 sierpnia w Aleksandrii, uzyskując przewiezienie swoich żołnierzy na brytyjskich okrętach do Francji, gdzie dotarł 14 października. Innym z warunków układu było oddanie zebranych w Egipcie zabytków, w tym Kamienia z Rosetty, Brytyjczykom.
W 1804 roku Menou otrzymał Legię Honorową II klasy i został administratorem generalnym Piemontu, zaś w roku 1808 gubernatorem generalnym Toskanii, a następnie w 1809 Wenecji, w pobliżu której zmarł.

</doc>
<doc id="1328608" url="https://pl.wikipedia.org/wiki?curid=1328608" title="Jaan Kirsipuu">
Jaan Kirsipuu

Jaan Kirsipuu (ur. 17 lipca 1969 w Tartu) - estoński kolarz szosowy startujący wśród zawodowców w latach 1992-2006, wielokrotny etapowy zwycięzca najważniejszych wyścigów. W 1999 roku przez sześć etapów był liderem największego kolarskiego wyścigu Tour de France. Zwycięzca ośmiu etapów w Tour de Pologne.

</doc>
<doc id="1328616" url="https://pl.wikipedia.org/wiki?curid=1328616" title="Bitwa pod Abaranem">
Bitwa pod Abaranem

Bitwa pod Abaranem (orm. Բաշ Աբարանի ճակատամարտ) została stoczona pod Abaranem (Basz Abaranem) 21–23 maja 1918 pomiędzy ochotniczymi oddziałami ormiańskimi wchodzącymi w skład armii rosyjskiej a wojskiem osmańskim podczas kampanii kaukaskiej w czasie I wojny światowej.
21 maja 1918 r. Turcy zaatakowali silnie obsadzony przez Ormian rejon Abaranu i przez trzy dni nieustannie na niego nacierali. Jednak zdecydowana obrona Ormian, dowodzonych przez Drastamata Kanajana, zmusiła wojska tureckie do wycofania się. Zwycięstwo ochotników umożliwiło powstanie Demokratycznej Republiki Armenii.

</doc>
<doc id="1328621" url="https://pl.wikipedia.org/wiki?curid=1328621" title="Sabellaria">
Sabellaria

Sabellaria – rodzaj morskich osiadłych wieloszczetów z rodziny Sabellariidae obejmujący gatunki żyjące przeważnie w koloniach złożonych z wielu tysięcy osobników. 
Każdy buduje z ziaren piasku, okruchów muszli i własnej wydzieliny małą, kilkucentymetrowej długości rurkę, przy czym ścianki sąsiadujących rurek są zlepione, a cała konstrukcja przypomina plaster pszczeli. 
Przydatki przedniej okolicy ciała zwierzęcia są przekształcone w aparat filtrujący, na którym osadzają się szczątki pożywienia. Z czasem rurki wypełniają się osadami wapiennymi naniesionymi przez wodę, co utwardza ich pierwotną strukturę. W ten sposób mogą tworzyć się podmorskie bariery (rafy). Tak powstała rafa u wschodnich wybrzeży Florydy wysokości 1 m i długości przeszło 300 km.
Opis.
Trzy rządki "paleae" na "operculum". Środkowe, operkularne "paleae" nie ukryte za wewnętrznymi. "Operculum" otwarte i oszczecinione.
Gatunki.
Rodzaj obejmuje 40 następujących gatunków

</doc>
<doc id="1328622" url="https://pl.wikipedia.org/wiki?curid=1328622" title="Pałac Młodzieży w Katowicach">
Pałac Młodzieży w Katowicach

Pałac Młodzieży im. prof. Aleksandra Kamińskiego w Katowicach – placówka wychowania pozaszkolnego miasta Katowice. Nadzór pedagogiczny nad Pałacem Młodzieży sprawuje Śląski Kurator Oświaty w Katowicach.
Historia.
Z inicjatywą budowy Pałacu Młodzieży wystąpił w 1947 roku wojewoda śląsko-dąbrowski, gen. Aleksander Zawadzki. W 1948 roku rozstrzygnięto konkurs na budowę gmachu. Wygrali go gliwiccy architekci Zygmunt Majerski i Julian Duchowicz. Kamień węgielny pod budowę wmurowano w 1949 roku.
Obiekt powstał w stylu socrealizmu z elementami późnego modernizmu. Elementy socrealizmu (z jego monumentalizmem) zachowały się do dnia dzisiejszego zarówno w wystroju jak i wyposażeniu wnętrz. Kompleks harmonijnie wpisuje się w kompozycję urbanistyczną miasta. Zamyka się w kwartale śródmiejskich ulic: Mikołowskiej, Stalmacha, Kilińskiego oraz Żwirki i Wigury. 
Całość składa się z dziesięciu budynków: dydaktycznego, dyrekcji, administracyjnego, pływalni, zaplecza pływalni, sali gimnastycznej, łącznika sali gimnastycznej, teatru z zapleczem, rozdzieli elektrycznej oraz mieszkalnego.
Otwarcie placówki nastąpiło 3 grudnia 1951 roku. Pełna nazwa placówki brzmiała "Pałac Młodzieży im. Bolesława Bieruta". Pierwszym dyrektorem został inspektor szkolny powiatu zawierciańskiego Leon Małkowski. 1 kwietnia 1967 roku uchwałą Prezydium Wojewódzkiej Rady Narodowej w Katowicach Pałacowi Młodzieży nadana została złota odznaka „Zasłużonemu w Rozwoju Województwa Katowickiego” za wybitne osiągnięcia w pracy pozaszkolnej z młodzieżą.
Swojego patrona Pałac Młodzieży zmienił 16 marca 1990 roku. Na podstawie uchwały Rady Pedagogicznej z dnia 30 czerwca 1989 roku Pałac Młodzieży nosi imię profesora Aleksandra Kamińskiego.
W styczniu 2013 roku Pałac Młodzieży został uhonorowany Złotą Odznaką Honorową za Zasługi dla Województwa Śląskiego przyznawaną przez Sejmik województwa śląskiego.
Zespół Pałacu Młodzieży wpisano do rejestru zabytków 13 kwietnia 2010 (nr rej.: A/301/10); granice ochrony obejmują: budynek dyrekcji, budynek dydaktyczny, pływalnię z budynkiem zaplecza, budynek administracyjny, salę gimnastyczna z łącznikiem, teatr z zapleczem, rozdzielnię elektryczną, ogrodzenie oraz dom przy ul. Żwirki i Wigury 32.
W 2011 rozpoczęła się modernizacja Pałacu Młodzieży. Prace zakończono w 2014 r.
Władze.
Dyrektor: Adam Lasek
Zaplecze dydaktyczne.
Budynek Pałacu Młodzieży mieści się w Katowicach przy ulicy Mikołowskiej 26, u zbiegu ulic Mikołowskiej oraz Żwirki i Wigury. Całkowita powierzchnia budynku to ponad 14 tys. metrów kwadratowych. W budynku mieści się m.in. zmodernizowana sala teatralno - kinowa mieszcząca 430 miejsc, basen pływacki o długości 25 metrów, sala gimnastyczna (do gimnastyki sportowej), strzelnica sportowa, sala szermierki i judo, dwie sale wystawiennicze (sala Marmurowa oraz galeria Akwarela), sala koncertowa, sala audiowizualna dla 90 osób, 2 sale baletowe oraz kilkanaście specjalistycznych pracowni dydaktycznych, umożliwiających zajęcia laboratoryjno – warsztatowe z fizyki, chemii, biologii i edukacji ekologicznej, pracownie: modelarstwa lotniczego, ceramiki, rzeźby, witrażu, malarstwa, grafiki, informatyczna z elementami robotyki, sale do zajęć grafiki komputerowej i animacji oraz dziennikarstwa.
Struktura placówki.
Obecnie w placówce działa 17 pracowni, które skupiają 379 kół zainteresowań. W zajęciach stałych Pałacu Młodzieży w Katowicach uczestniczy ponad 4500 dzieci i młodzieży tygodniowo.
Pracownie.
Dodatkowo w Pałacu działa:
Inne rodzaje działalności.
W Pałacu Młodzieży istnieją stowarzyszenia działające na rzecz placówki: 
Ponadto w budynku Pałacu Młodzieży mieści się zespół szkół społecznych (STO Katowice), niepubliczne przedszkole oraz Policealna Szkoła Aktorska i Studio Aktorskie Doroty Pomykały ART-PLAY.
Filatelistyka.
Poczta Polska wyemitowała 28 grudnia 1960 r. znaczek pocztowy przedstawiający katowicki Pałac Młodzieży, o nominale 2,50 zł, w serii "Historyczne miasta polskie". Autorem projektu znaczka był Witold Chomicz, ryt wykonał Edward Konecki. Wydrukowano 29810000 sztuk. Znaczek pozostawał w obiegu do 31 grudnia 1994 r..

</doc>
<doc id="1328624" url="https://pl.wikipedia.org/wiki?curid=1328624" title="Skompresowane drzewo trie">
Skompresowane drzewo trie

Skompresowane drzewo trie (również: drzewo Patricia, drzewo pozycyjne) – struktura danych przechowująca zbiór ciągów.
Koncepcja.
Skompresowane drzewo trie jest wariantem drzewa trie, w którym krawędzie mogą być etykietowane ciągami znaków, a nie tylko pojedynczymi znakami. Kompresja drzewa trie polega na „ściągnięciu” nierozgałęzionych ścieżek i oznaczeniu nowych krawędzi słowami złożonymi z liter na pierwotnych krawędziach. W rezultacie każdy węzeł wewnętrzny ma co najmniej dwóch synów.
Skompresowane drzewo trie może przechowywać łańcuchy znaków, ciągi bitów stanowiące zapis liczb naturalnych lub adresów IP lub też ciągi dowolnych elementów z porządkiem leksykograficznym.
Operacje.
Poniższe operacje na skompresowanym drzewie trie przechowującym zbiór słów formula_1 są wykonywane w czasie formula_2
Zastosowania.
Skompresowane drzewa trie znajdują zastosowanie w konstrukcji tablic asocjacyjnych z ciągami jako kluczami. Szczególne znaczenie mają w dziedzinie trasowania IP. Szczególne drzewa Patricia, drzewa sufiksowe, są stosowane w algorytmach tekstowych.
Historia.
Drzewa Patricia po raz pierwszy wprowadził Donald R. Morrison w 1968. Nazwa drzewa pochodzi od skrótu "PATRICIA: Practical Algorithm To Retrieve Information Coded in Alphanumeric" ("Praktyczny algorytm wyszukiwania informacji zakodowanych w formie alfanumerycznej").

</doc>
<doc id="1328626" url="https://pl.wikipedia.org/wiki?curid=1328626" title="Drzewo Patricia">
Drzewo Patricia



</doc>
<doc id="1328627" url="https://pl.wikipedia.org/wiki?curid=1328627" title="Magilla">
Magilla



</doc>
<doc id="1328628" url="https://pl.wikipedia.org/wiki?curid=1328628" title="Jego ekscelencja Pan Minister Rougon">
Jego ekscelencja Pan Minister Rougon

Jego ekscelencja Pan Minister Rougon (fr. "Son Excellence Eugène Rougon") – szósty tom cyklu Rougon-Macquartowie, studium polityki czasów II Cesarstwa, którego głównym bohaterem jest Eugeniusz Rougon.
Treść.
Powieść rozpoczyna się w 1857, gdy Eugeniusz Rougon, wpływowy polityk bonapartystowski, na skutek zakulisowych intryg zostaje zmuszony do rezygnacji z piastowanych stanowisk. Rougon usiłuje odzyskać pozycję przy pomocy licznych intryg, małżeństwa z niekochaną kobietą oraz romansu z tajemniczą Włoszką Kloryndą, z którą jednak nie chce się ożenić, bojąc się jej silnego charakteru.
Dowiaduje się o planowanym zamachu na cesarza, jednak nic w tym kierunku nie robi, licząc na kompromitację ministerstwa spraw wewnętrznych. Faktycznie, Paryżem wstrząsa zamach Orsiniego i to Rougon przejmuje tekę ministerialną, razem z odpowiedzialnością za przywrócenie porządku. Korzystając z okazji, świeżo upieczony minister rozdziela państwowe posady między swoich przyjaciół i protegowanych, deportuje setki przeciwników cesarstwa i zyskuje opinię bezwzględnego i skorumpowanego.
Ponownie karta się odwraca: przyjaciele Rougona uważają zyskane względy za niewystarczające i coraz mniej może on liczyć na ich aktywne wsparcie. Kolejne skandale oraz intrygi, tym razem także działania Kloryndy, mszczącej się za to, że Eugeniusz Rougon niegdyś nie chciał się z nią ożenić, doprowadzają go do utraty stanowiska na rzecz dawnego przyjaciela Delestanga.
W finale powieści obserwujemy jednak kolejny zwrot: jest rok 1862, a ze względu na zaangażowanie kraju we Włoszech Rougon, wierny sługa cesarza, zostaje ministrem bez teki ze specjalną misją zmiany wizerunku kraju i zarazem dalszych represji. Izba Deputowanych i Klorynda uznają jego polityczny talent.
Okoliczności powstania powieści.
Zola napisał "Jego ekscelencję Pana Ministra Rougona" w dużej mierze na podstawie własnych doświadczeń związanych z pracą dziennikarską, w której zajmował się m.in. sprawozdaniami z obrad parlamentarnych. Uzupełnił je lekturą opracowań historii politycznej II Cesarstwa oraz wspomnień osób związanych z dworem.
Zdaniem Paula Alexisa, jak również wielu późniejszych krytyków, Eugeniusz Rougon posiadał wiele cech samego Zoli, chociaż reprezentowane przez niego poglądy polityczne są przez autora jednoznacznie potępione jako wrogie postępowi, antyspołeczne, oparte na chorym pragnieniu władzy (związanym z kolei z koncepcją dziedzicznej choroby psychicznej przyjmującej różne formy). W pierwszej kolejności bohater miał jednak uosabiać całe Cesarstwo, a nawet cały system władzy jednostkowej z jej nadużyciami, despotyzmem i kumoterstwem.
Narracja i specyfika utworu.
"Jego Ekscelencja Pan Minister Rougon" jest utworem najbliższym metodzie naturalistycznej. Akcja dzieła rozgrywa się w powolnym tempie, a o wiele ważniejsze od konkretnych wydarzeń są obrazy postaci jako typów politycznych, mechanizmów działania sfer rządowych czasów Cesarstwa itp. Chociaż bohaterowie dzieła są postaciami fikcyjnymi, autor niezwykle trafnie oddał klimat życia elit w czasach II Cesarstwa, ukazując ich zepsucie, korupcję i żądzę wzbogacania się. Wymyślonym bohaterom towarzyszą zresztą autentyczne okoliczności - zamach na Napoleona III, pozorna liberalizacja w czasie wojen włoskich, współpraca państwa z Kościołem katolickim. Również postać Eugeniusza ma wiele autentycznych rysów - przypomina jednego z wicepremierów czasów Cesarstwa, Rouhera, oraz ministra spraw wewnętrznych gen. Espinasse , chociaż, podobnie jak bohaterka "Nany", jest raczej syntezą i symbolem wielu różnych osób, niż odwzorowaniem jednej z nich. Mimo tego siódmy tom cyklu nigdy nie zaliczał się do najpopularniejszych części sagi Rougonów.
Utwór, równolegle z drukiem w odcinkach na terenie Francji, ukazywał się w petersburskim miesięczniku "Wiestnik Jewropy" 
Recepcja.
"Jego ekscelencja Pan Minister Rougon" nie wywołał większego zainteresowania. Jedynie Turgieniew i Mallarmé przekazali autorowi związane z powieścią wyrazy uznania.

</doc>
<doc id="1328629" url="https://pl.wikipedia.org/wiki?curid=1328629" title="Drzewo pozycyjne">
Drzewo pozycyjne



</doc>
<doc id="1328631" url="https://pl.wikipedia.org/wiki?curid=1328631" title="Bitwa pod Abukirem (1801)">
Bitwa pod Abukirem (1801)



</doc>
<doc id="1328632" url="https://pl.wikipedia.org/wiki?curid=1328632" title="SC Paderborn 07">
SC Paderborn 07

Sport-Club Paderborn 07 e.V., znany jako SC Paderborn 07 lub SC Paderborn – niemiecki klub piłkarski z siedzibą w Paderbornie (kraj związkowy: Nadrenia Północna-Westfalia). Obecnie gra w 2. Bundeslidze.
Historia.
Sport-Club Paderborn 07 e.V. został założony w 1907 roku jako SV 07 Neuhaus, by w późniejszym okresie występować jako TuS 1910 Sennelager oraz TuS Schloss Neuhaus. W 1985 roku w wyniku fuzji zespołów 1.FC Paderborn i TuS Schloß Neuhaus nowo powstały zespół został nazwany TuS Paderborn-Neuhaus, a w roku 1997 zmienł nazwę na SC Paderborn 07 e.V.
W maju 2014 drużyna pod nową nazwą SC Paderborn 07 po raz pierwszy w swojej historii zdołała awansować do Bundesligi. Jednakże spadli z niej po jednym sezonie. Następny sezon również zakończyli na ostatniej pozycji i spadli do 3. Ligi. Po zakończeniu sezonu 2016/2017 klub po raz trzeci z rzędu w trzech różnych ligach zakończył rozgrywki na pozycji 18., jednak udało im się uniknąć kolejnego spadku, z powodu nieotrzymania licencji na grę w 3. Lidze zespołu TSV 1860 Monachium. W kolejnym sezonie klub wywalczył awans do 2. Bundesligi, a w sezonie 2019/2020 powrócił do Bundesligi. W 2020 roku spadł do 2. Bundesligi.
Stadion.
Drużyna rozgrywa mecze na obiekcie Benteler-Arena (nazwa od 2012). W latach 2008–2009 stadion nosił nazwę paragon arena, w latach 2009–2012 Energieteam Arena. Przy stadionie oddano do dyspozycji kibiców 2.842 miejsca do parkowania samochodów oraz 2.000 miejsc dla rowerów.

</doc>
<doc id="1328633" url="https://pl.wikipedia.org/wiki?curid=1328633" title="SC Paderborn">
SC Paderborn



</doc>
<doc id="1328637" url="https://pl.wikipedia.org/wiki?curid=1328637" title="Dip">
Dip

Dip (z „zamaczać”) – gęsty, pikantny sos zimny, którego podstawą jest śmietana, twaróg, jogurt, majonez. Swój wyrazisty smak zawdzięcza dodatkom: aromatycznym ziołom, marynatom, owocom, przyprawom.

</doc>
<doc id="1328643" url="https://pl.wikipedia.org/wiki?curid=1328643" title="115 Pułk Piechoty im. Księcia Williama">
115 Pułk Piechoty im. Księcia Williama

115 Pułk Piechoty im. Księcia Williama (ang. "115th Regiment of Foot (Prince William's)") – pułk piechoty brytyjskiej sformowany w maju 1794, rozformowany już rok później – w 1795.
Jego patronem i pułkownikiem był książę William Frederick, książę (duke) Gloucester i Edynburga, prawnuk króla Jerzego II Hanowerskiego.

</doc>
<doc id="1328646" url="https://pl.wikipedia.org/wiki?curid=1328646" title="10 Dywizja Pancerna (USA)">
10 Dywizja Pancerna (USA)

10 Dywizja Pancerna () – amerykańska dywizja pancerna, funkcjonująca w latach 1942–45.
Przybyła do Francji we wrześniu 1944, dotarła na front 1 listopada. Brała udział w amerykańskich kontratakach mających na celu powstrzymanie niemieckiej ofensywy w Ardenach w grudniu 1944. W ostatnich dniach wojny jej oddziały dotarły do Innsbrucku w Austrii. Ogółem spędziła 124 dni zaangażowana w walki, podczas których straciła 710 zabitych, 3400 rannych, 586 zaginionych i 1 wziętych do niewoli. 
Po wojnie dywizja wróciła do Stanów Zjednoczonych i została rozwiązana w październiku 1945.

</doc>
<doc id="1328649" url="https://pl.wikipedia.org/wiki?curid=1328649" title="Wózek (snooker)">
Wózek (snooker)

Wózek − zagranie w snookerze polegające na wbiciu lub próbie wbicia jednej z bil (najczęściej czerwonej) za pomocą innej bili, niż biała. 
W praktyce zagranie wygląda następująco: bila biała uderza w czerwoną, która trafia następną czerwoną i kieruje ją do kieszeni.
W najczęściej zagrywanych wózkach udział biorą dwie bile czerwone, jednak zdarzają się próby wbicia układu trzech lub więcej bil. W takim przypadku, jeśli czerwona uderza w bilę kolorową, a ta w kolejną czerwoną nie jest ogłaszany faul.
Wózek jest najczęściej zagrywany, gdy bile czerwone stoją w jednej linii i są praktycznie zlepione ze sobą. Taki układ pozwala na lepsze skontrolowanie bil - zarówno białej oraz zagrywanych czerwonych.
Trudno jest obecnie wytypować zawodnika najlepiej wykonującego zagrania określane mianem "wózków". Podstawową tego przyczyną jest fakt, iż odpowiednich okazji do tego typu zagrań w trakcie frejmów nie pojawia się zbyt wiele. Większość czołowych zawodników wybiera wózki jako zagrania ostateczne, np. gdy po poprzednim zagraniu nie udało się spozycjonować do ostatniej wolnej bili. Wybór zagrywania trudnych wózków (np. przez cały stół, zamiast prostej odstawnej) jest cechą charakterystyczną wielu młodych i nie posiadających doświadczenia zawodników. Wybór zagrywania wózków, jeśli na stole istnieje możliwość stosunkowo łatwego zagrania innej bili, może też oznaczać grę pod publiczkę. 
Określenie "wózek" ma znaczenie żargonowe.

</doc>
<doc id="1328650" url="https://pl.wikipedia.org/wiki?curid=1328650" title="Uzdrowiska górskie">
Uzdrowiska górskie

Uzdrowiskiem nazywa się obszar mający złoża naturalnych surowców leczniczych, dostęp do wody morskiej i klimat o właściwościach leczniczych, albo jeden z tych czynników oraz zakłady i urządzenia lecznictwa uzdrowiskowego jak również sprzyjające warunki środowiskowe i sanitarne, w których prowadzone jest metodyczne leczenie określonych chorób oraz może być prowadzona działalność wypoczynkowo turystyczna. 
Należy pamiętać, że o tym czy miejscowość jest statutowo uznana za uzdrowisko decyduje ustawa.
Kryteria podziału uzdrowisk górskich.
Według kryterium zasobów naturalnych i walorów środowiskowych, uzdrowiska dzieli się na:
Według położenia n.p.m., uzdrowiska dzieli się na:
Górskie leczenie uzdrowiskowe.
Górskie leczenie uzdrowiskowe różni się tym od leczenia szpitalnego, że odbywa się nie tylko w jednym obiekcie leczniczym. Leczenie uzdrowiskowe jest realizowane w całej górskiej miejscowości, która posiada rozbudowaną infrastrukturę, naturalne surowce lecznicze, odpowiednie walory klimatyczno krajobrazowe.
Działalność lecznicza, która jest prowadzona na terenie górskich i podgórskich uzdrowisk w Polsce polega na leczeniu lub zapobieganiu chorobom przez wykorzystanie różnych warunków przyrodoleczniczych. Ma ona ważne znaczenie dla podnoszenia stanu zdrowotnego całego społeczeństwa. Zasadniczym celem górskiego lecznictwa uzdrowiskowego jest odnowa sił psycho-fizycznych oraz usprawnienie jego zdolności do pracy. Cel ten jest realizowany za pomocą kompleksowej realizacji zespołowych metod leczenia uzdrowiskowego.

</doc>
<doc id="1328652" url="https://pl.wikipedia.org/wiki?curid=1328652" title="Universitatea Kluż">
Universitatea Kluż

Fotbal Club Universitatea Cluj – rumuński klub piłkarski z siedzibą w mieście Kluż-Napoka.
Historia.
Klub sportowy "Universitatea" założony został we wrześniu 1919 przez towarzystwo sportowe grupujące studentów uniwersyteckich o nazwie "Societatea Sportivă a Studenţilor Universitari". Pierwszym prezesem klubu został doktor i polityk, członek partii PNTCD, Iuliu Haţieganu.
W początkach swego istnienia "Universitatea" uczestniczyła tylko w rozgrywkach regionalnych, gdyż w tym okresie nie było jeszcze rozgrywek o charakterze ogólnonarodowym. W 1923 roku klub dotarł do finału "Puchar Mara", gdzie przegrał 0:2 z klubem Chinezul Timișoara.
W I lidze (Divizia A) "Universitatea" zaczęła grać od 1932 roku, czyli od jej początku. W pierwszoligowym debiucie klub wygrał swoją grupę i w decydujących o mistrzostwie meczach zmierzył się z klubem Ripensia Timișoara, remisując 0:0 i przegrywając w rewanżu 3:5.
W swoim debiucie w Pucharze Rumunii (Cupa României) w sezonie 1933/34 "Universitatea" dotarła do finału, gdzie ponownie zmierzyła się z klubem Ripensia Timișoara, przegrywając 0:5.
W 1940, w związku z oddaniem Siedmiogrodu Węgrom, klub przeniósł swą siedzibę z Cluj do Sibiu. W 1942 "Universitatea" ponownie dotarła do finału Pucharu Rumunii, w którym przegrała 1:7 z Rapidem Bukareszt.
Z chwilą, gdy w 1945 Siedmiogród ponownie został włączony do Rumunii, "Universitatea" wróciła do swojej pierwotnej siedziby. W 1946 klub zmienił nazwę na "Ştiinţa Cluj". W 1949 po raz trzeci dotarł do finału Pucharu Rumunii, przegrywając 1:2 z klubem CSCA Bucureşti.
W końcu lat 50. i na początku lat 60. trenerem klubu "Ştiinţa Cluj" był Ștefan Kovács, rumuński trener, który później opiekował się drużyną Ajaxu Amsterdam.
W sezonie 1964/65 udało się zdobyć Puchar Rumunii, co do dziś jest największym osiągnięciem klubu. Pozwoliło to zadebiutować w europejskich pucharach - w Pucharze Zdobywców Pucharów w sezonie 1965/66. W pierwszej rundzie Ştiinţa wyeliminowała austriacki klub SC Wiener Neustadt, wygrywając 1:0 na wyjeździe i 2:0 u siebie. W walce o ćwierćfinał Atlético Madryt (zdobywca Pucharu Hiszpanii) okazał się za trudną przeszkodą - po porażce 0:2 u siebie zdobywcy Pucharu Rumunii przegrali w Madrycie 0:4.
W 1966 klub powrócił do nazwy "Universitatea". Na koniec sezonu 1971/72 "Universitatea" znalazła się na trzeciej pozycji w tabeli Divizia A - było to najlepsze miejsce od chwili zakończenia II wojny światowej ("Universitatea" zdobyła tyle samo punktów co wicemistrz Rumunii UT Arad). Kolejny raz "Universitatea" zaprezentowała się w europejskich pucharach w Pucharze UEFA w sezonie 1972/73. W pierwszej rundzie "Universitatea" pokonała u siebie 4:1 bułgarski klub Lewski Spartak Sofia. Pomimo wysokiego zwycięstwa nie udało się awansować do drugiej rundy - w Sofii w normalnym czasie było 1:4 dla Lewskiego. W dogrywce drużyna bułgarska zdobyła piątą bramkę i wyeliminowała "Universitateę" z turnieju.
W 1998 "Universitatea" dotarła do finału Pucharu Ligi (Cupa Ligii), gdzie przegrała z FCM Bacău.
W 1999 "Universitatea" spadła do drugiej ligi rumuńskiej (Divizia B), a w 2000 pierwszy raz w swych dziejach spadła do trzeciej ligi (Divizia C), w której zagrała jednak tylko jeden sezon, po którym wróciła do drugiej ligi. Trenerem drużyny był były reprezentant Rumunii Ioan Sabău, który w początkach swej piłkarskiej kariery w latach 80. grał w klubie "Universitatea".
W 2005 roku celem klubu był powrót do pierwszej ligi, jednak trener Leo Grozavu preferował zbyt defensywną taktykę, co przyniosło wiele bezbramkowych remisów. Z tego powodu, choć w ostatnich meczach klub wygrał 4:0 z liderem ligi (Liberty Salonta), potem 4:0 na wyjeździe z trzecią drużyną w tabeli (Gaz Metan Medias) i 3:2 (prowadząc 3:0) z wiceliderem (Bihor Oradea), nie udało się zająć drugiego, premiowanego awansem miejsca. Ostatecznie na koniec sezonu 2005/06 "Universitatea" zajęła 3 miejsce tracąc 1 punkt do drugiego w tabeli klubu Bihor.
Na początku sezonu 2006/07 klub zmienił trenera - nowym szkoleniowcem został Adrian Falub. Jako piłkarz rozegrał on w "Universitatea Cluj" 220 meczów pierwszoligowych, jednak jako trener nigdy nie prowadził jeszcze żadnego zespołu. Pod jego kierownictwem drużyna początkowo spisywała się słabo, osiągając nawet 8 pozycję. Wkrótce jednak słaby okres minął i zespół szbko osiągnął 1 miejsce, zdobywając nawet 6 punktową przewagę nad wiceliderem. Na trzy tygodnie przed końcem sezonu, 19 maja 2007, klub zremisował 0:0 z drugim w tabeli Dacia Mioveni i uzyskał awans do pierwszej ligi. Ośmioletni okres gry w niższych ligach dobiegł końca.

</doc>
<doc id="1328653" url="https://pl.wikipedia.org/wiki?curid=1328653" title="Marcelo Piñeyro">
Marcelo Piñeyro

Marcelo Piñeyro (ur. 5 marca 1953 w Buenos Aires) – argentyński reżyser, scenarzysta i producent filmowy.
Ukończył studia filmowe na uniwersytecie w La Placie. W 1980 z Luisem Puenzo założył firmę producencką Cinemania. W 1985 wspólnie nakręcili (Piñeyro był producentem) dramat "Wersja oficjalna". Rozgrywający się w realiach brudnej wojny film zdobył Oscara dla najlepszego dzieła obcojęzycznego.
Jako reżyser debiutował w 1993. Tworzy filmy, w których warstwa psychologiczna odgrywa równie wielką rolę co sensacyjna fabuła. I tak centralną postacią "Dzikich koni" jest staruszek, który napada na bank, by odzyskać utracone oszczędności całego życia, a bohaterami "I rozpadł się raj..." są trzej bracia rywalizujący o jedną kobietę. Współpracuje z pisarzem Marcelo Figuerasem. Zrealizowana na podstawie jego powieści "Kamczatka" - rozgrywająca się tuż po wojskowym zamachu stanu w 1976 - była oficjalnym argentyńskim kandydatem do Oscara.

</doc>
<doc id="1328654" url="https://pl.wikipedia.org/wiki?curid=1328654" title="Marcelo Pineyro">
Marcelo Pineyro



</doc>
<doc id="1328656" url="https://pl.wikipedia.org/wiki?curid=1328656" title="Universitatea Cluj-Napoca">
Universitatea Cluj-Napoca



</doc>
<doc id="1328659" url="https://pl.wikipedia.org/wiki?curid=1328659" title="U Cluj">
U Cluj



</doc>
<doc id="1328660" url="https://pl.wikipedia.org/wiki?curid=1328660" title="Ştiinţa Cluj">
Ştiinţa Cluj



</doc>
<doc id="1328663" url="https://pl.wikipedia.org/wiki?curid=1328663" title="SV Wehen Wiesbaden">
SV Wehen Wiesbaden

SV Wehen Wiesbaden – niemiecki klub piłkarski z siedzibą w Wiesbaden, założony 1 stycznia 1926.
Historia.
Klub utworzono 1 stycznia 1926 jako SV Wehen – Taunusstein. W 1933 został on rozwiązany przez nazistowski rząd III Rzeszy i do 1939 drużyna rozgrywała tylko okazjonalne mecze towarzyskie. Sytuacja ustabilizowała się dopiero po zakończeniu II wojny światowej. SV Wehen Wiesbaden nigdy nie wywalczyło awansu do najwyższej klasy rozgrywek w kraju.
W latach 1927–2007 klub występował na "Stadion am Halberg", zaś od 11 października 2007 swe domowe mecze rozgrywa na nowo wybudowanej "Brita-Arenie".

</doc>
<doc id="1328667" url="https://pl.wikipedia.org/wiki?curid=1328667" title="Rika Fujiwara">
Rika Fujiwara

 – japońska tenisistka, klasyfikowana w czołowej piętnastce światowego rankingu gry podwójnej, reprezentantka w Pucharze Federacji.
Kariera tenisowa.
Do grona tenisistek profesjonalnych dołączyła w 1999, przez pierwsze lata występując niemal wyłącznie w rozgrywkach pod auspicjami Międzynarodowej Federacji Tenisowej ITF i jedynie sporadycznie otrzymując zaproszenia („dzikie karty”) do turniejów cyklu "WTA Tour" – organizowanych w Japonii. W 2000 po raz pierwszy odniosła turniejowe zwycięstwo w "ITF Circuit", w deblu; rok później wygrała singlowy turniej w brytyjskim Surbiton.
W 2002 odnosiła sukcesy w grze podwójnej. Brała udział w trzech finałach (w międzynarodowych mistrzostwach Kanady w Montrealu, w turnieju w Szanghaju, wreszcie w Linzu), a także dotarła do wielkoszlemowego półfinału na French Open. We wszystkich tych osiągnięciach partnerowała jej Ai Sugiyama, z którą wystąpiła również w kończących sezon "Tour Championships" (Masters), gdzie Japonkom udało się wyeliminować najwyżej rozstawioną parę Virginia Ruano-Pascual–Paola Suárez (odpadły w półfinale z Jeleną Diemientjewą i Janette Husárovą). Wyniki te (a także styczniowy ćwierćfinał Australian Open, ale w parze ze Shinobu Asagoe) wywindowały ją w listopadzie 2002 na najwyższe w karierze, 13. miejsce w światowej klasyfikacji deblistek.
W grze pojedynczej najwyżej sklasyfikowana została w sierpniu 2005 – jako nr 84. W tymże roku debiutowała w singlowej rywalizacji wielkoszlemowej, ale wszystkie występy kończyła na I rundzie, w Paryżu odpadając z Magdaleną Maleewą, w Londynie z Marion Bartoli, w Nowym Jorku z Venus Williams. Największy sukces odniosła w marcu 2005 w Indian Wells, kiedy po awansie z eliminacji zdołała pokonać rozstawione Włoszkę Schiavone i Czeszkę Benešovą, by dopiero w 1/8 finału ulec Swietłanie Kuzniecowej. Dalszy awans w rankingu zakłóciły kontuzje, które sprawiły, że w 2006 Fujiwara znalazła się poza pierwszą pięćsetką na świecie. Rok 2007 zakończyła jako 238. tenisistka świata, a w 2008 powróciła do grona dwustu najlepszych tenisistek.
W kwietniu 2012 roku odniosła swoje pierwsze zwycięstwo w deblu. W Kopenhadze w parze z Kimiko Date-Krumm pokonała Sofię Arvidsson i Kaię Kanepi 6:2, 4:6, 10-5.
Od 2001 Fujiwara była regularną reprezentantką Japonii w Pucharze Federacji. Grała jako deblistka w parze z Ai Sugiyamą, Yuką Yoshidą, Saori Obatą, Shinobu Asagoe, Akiko Morigami, Ayumi Moritą. W grze pojedynczej w zespole narodowym jej najcenniejszym sukcesem było zwycięstwo nad Szwedką Sofią Arvidsson (2001).
W 2020 roku poinformowała o zakończeniu kariery zawodowej.

</doc>
<doc id="1328669" url="https://pl.wikipedia.org/wiki?curid=1328669" title="Gui Jiang">
Gui Jiang

Gui Jiang () – rzeka w południowych Chinach, dopływ Xi Jiang. Jej długość wynosi 437 km.
Źródło Gui Jiang znajduje się w górach Mao’er Shan (猫儿山) w północnej części regionu autonomicznego Kuangsi. Rzeka płynie w kierunku południowym, przepływa przez Guilin, Yongshou oraz Pingle i uchodzi do Xi Jiang w mieście Wuzhou. W górnym biegu rzeka nosi nazwę Li Jiang. Poziom wód różni się w zależności od pory roku; przy wysokim poziomie Gui Jiang jest żeglowna dla niewielkich dżonek aż do Guilinu. Występują niebezpieczne bystrza. Rzeka jest wykorzystywana do transportu drewna.
Na północ od Guilinu znajduje się starożytny kanał Lingqu, który łączy Gui Jiang z Xiang Jiang.
Zobacz też.
&lt;br&gt;

</doc>
<doc id="1328670" url="https://pl.wikipedia.org/wiki?curid=1328670" title="Stadion Dynamo im. Walerego Łobanowskiego w Kijowie">
Stadion Dynamo im. Walerego Łobanowskiego w Kijowie

Stadion Dynamo im. Walerego Łobanowskiego (ukr. Стадіон «Динамо» ім. Валерія Лобановського) – stadion piłkarski położony w ukraińskim mieście Kijów. Na stadionie swoje mecze domowe rozgrywa drużyna Dynamo Kijów. Oryginalna pojemność stadionu wynosiła 30 000 miejsc, jednakże po modernizacji pojemność stadionu wynosi 16 873 miejsc. Z powodu niskiej pojemności stadionu zespół Dynama Kijów swoje mecze pucharowe rozgrywa na znacznie większym Stadionie Olimpijskim.
Historia.
Na początku stulecia 20. na terytorium dzisiejszego stadionu mieściły się szklarnie, które dostarczały jarzyny i owoce do carskiej rezydencji - Pałac Marysinki. Tu też znajdowało się bardzo popularne wśród mieszkańców - "Szato de Fler".
W 20-30 latach na ich miejscu Kijowska gubernialna rada społeczeństwa «Dynamo» zbudowała kilka boisk: do koszykówki, siatkówki i piłki ręcznej, a także boisko piłkarskie z drewnianą przebieralnią i gimnastyczne miasteczko.
Dzisiejszy stadion budowano latach w 1932-1934.
W okresie II wojny światowej stadion był mocno zburzony, na jego terytorium długie lata znajdowano pociski i miny. Z 1956 r. na odbudowanym stadionie rozgrywał mecze zespół "Dynamo".

</doc>
<doc id="1328673" url="https://pl.wikipedia.org/wiki?curid=1328673" title="Podział administracyjny Polski (1950–1957)">
Podział administracyjny Polski (1950–1957)



</doc>
<doc id="1328676" url="https://pl.wikipedia.org/wiki?curid=1328676" title="Ken Watson">
Ken Watson

James Kenneth Watson (ur. 12 sierpnia 1904; zm. 26 lipca 1986), kanadyjski curler.
Watson urodził się w Minnedosie (Manitoba), jednak przeprowadził się później do Winnipeg. W curling zaczął grać w wieku 15 lat jako uczeń St. John's Technical High School. Swój pierwszy udział w Manitoba Bonspiel zgłosił w 1923, po raz pierwszy wygrał turniej w wieku 21 lat, w 1926. Watson wygrywał mistrzostwa Manitoby czterokrotnie w 1936, 1942, 1943 i 1949. Jako reprezentant prowincji trzykrotnie zdobywał tytuł mistrza kraju w 1936, 1942 i 1949 (the Brier 1943 odwołano z powodu II wojny światowej). Jako pierwszy Kanadyjczyk wygrał trzykrotnie the Brier.
W 1939 Watson ufundował i zorganizował pierwszy Prowincjonalny Turniej Szkół Wyższych w Manitobie (ang. "Provincial High School Bonspiel in Manitoba"). 
Watson był przewodniczącym Komitetu Curlingu Juniorów Manitoby, prezydentem Strathcona Curling Club, prezydentem Związku Curlingu w Manitobie i przewodniczącym Komitetu Curlingu Juniorów Dominion.
Ken Watson pisał do gazet artykuły o curlingu, był też autorem kilku książek poświęconym tej dyscyplinie. 

</doc>
<doc id="1328677" url="https://pl.wikipedia.org/wiki?curid=1328677" title="Turza Wielka (stacja kolejowa)">
Turza Wielka (stacja kolejowa)

Turza Wielka – przystanek osobowy w Turzy Wielkiej w powiecie działdowskim w województwie warmińsko-mazurskim.
W roku 2017 przystanek obsługiwał 20–49 pasażerów na dobę.

</doc>
<doc id="1328683" url="https://pl.wikipedia.org/wiki?curid=1328683" title="Góra Kamieńska">
Góra Kamieńska

Góra Kamieńska (błędnie "Góra Kamieńsk") – sztuczne wzgórze o wysokości 405,6 m n.p.m. powstałe jako zwałowisko zewnętrzne Kopalni Węgla Brunatnego „Bełchatów”, położone na terenie powiatu radomszczańskiego w gminie Kamieńsk, przy południowym krańcu Wysoczyzny Bełchatowskiej.
Nazwa.
Obecna nazwa wzniesienia ("Góra Kamieńska") została ustalona w 1999 roku, na wniosek Rady Miejskiej w Kamieńsku.
Charakterystyka.
Wysokość względna wzniesienia wynosi około 195 metrów i jest to najwyższe wzniesienie w środkowej Polsce. Powierzchnia zajmowana przez górę to 1480 ha.
Góra Kamieńska powstała w wyniku pracy zwałowarek z nadkładu o objętości 1350 mln m3, który przykrywał znajdujące się na zachód od niej pokłady węgla brunatnego. Jej usypywanie rozpoczęto 6 czerwca 1977 roku, zakończono w listopadzie 1993 roku, kiedy KWB Bełchatów cały nadkład składowała już na zwałowisku wewnętrznym (zasypując miejsca, gdzie wydobyto cały pokład węgla).
Na szczycie Góry Kamieńskiej znajduje się Elektrownia Wiatrowa Kamieńsk, zaś na północnym zboczu do 2012 roku funkcjonowało niewielkie lotnisko cywilne Kamieńsk-Orla Góra.
Turystyka.
Na północno-wschodnim stoku góry znajduje się Ośrodek Sportu i Rekreacji Góra Kamieńsk. Wyposażony jest on w sztucznie naśnieżaną i oświetloną trasę narciarską, czteroosobową kolej krzesełkową o długości 760 m oraz dwa wyciągi talerzykowe o długościach 700 i 160 m. W lecie kolej umożliwia wjazd na szczyt góry z rowerem. Na Górze Kamieńskiej i w jej okolicach wyznaczone są też trzy trasy rowerowe o łącznej długości 42 km i zróżnicowanych poziomach trudności, w tym trasy do downhillu.

</doc>
<doc id="1328684" url="https://pl.wikipedia.org/wiki?curid=1328684" title="Kęplaste">
Kęplaste

Jezioro Kieplin, nazywane też Kiełpiastym lub Kęplastym leży w Krainie Wielkich Jezior Mazurskich, na północny wschód od wsi Sumki w gminie Orzysz, powiat piski, województwo warmińsko-mazurskie. Jezioro składa się z dwóch zbiorników: mniejszego zachodniego i większego wschodniego. Akweny te łączy przesmyk przebiegający przez bagnistą groblę między jeziorami. Od strony zachodniej do większego akwenu wpada strumień doprowadzający wodę z jeziora Przylesie, natomiast w części południowej znajduje się odpływ do jeziora Rząśniki.
Jezioro to ma charakter mezotroficzny (średniożyzny). Nad nim rosną łęgi z olszą czarną i jesionem wyniosłym.
Roślinność znajdująca się w wodzie:
Na jeziorze znajduje się pływające pło. Na jeziorze postawione są pomosty, z których można zobaczyć roślinność wodną. Wokół jeziora, na zboczach, występuje świerk, "prawdopodobnie na siedlisku lasu liściastego".
Dowodem tego jest skład runa leśnego, który jest charakterystyczny dla lasów liściastych:
Dookoła jeziora biegnie ścieżka wydeptana przez wędkarzy.

</doc>
<doc id="1328685" url="https://pl.wikipedia.org/wiki?curid=1328685" title="Marian Krudowski">
Marian Krudowski

Marian Krudowski (ur. 25 marca 1892 w Bochni, zm. 4 sierpnia 1953 we Wrocławiu) – pułkownik piechoty Wojska Polskiego.
Życiorys.
Syn Jana (technika drogowego) i Marii z Brzózków. Pochodził z rodziny wielodzietnej. W 1912 roku ukończył gimnazjum w Bochni i rozpoczął studia prawnicze na Uniwersytecie Jagiellońskim w Krakowie. W tym czasie przystąpił również do Związku Strzeleckiego, a po wybuchu I wojny światowej wstąpił (w dniu 17 stycznia 1915 r.) do Legionu Puławskiego, z którym przeszedł cały szlak bojowy tej jednostki. Następnie służył (od 16 września 1915 r.) jako młodszy oficer w Brygadzie Strzelców Polskich i na stanowisku zastępcy szkoły podoficerskiej 1 pułku strzelców Dywizji Strzelców Polskich. Z dniem 4 czerwca 1917 r. objął dowództwo kompanii sztabowej w Dywizji Strzelców Polskich, potem pełnił funkcję inspektora w tej dywizji. W polskich formacjach wojskowych walczących u boku armii rosyjskiej dosłużył się stopnia porucznika. Za męstwo wykazane podczas służby w Legionie Puławskim odznaczony został w późniejszym okresie Krzyżem Srebrnym Orderu Virtuti Militari, co zostało następnie potwierdzone dekretem Wodza Naczelnego marszałka Józefa Piłsudskiego L. 12661.VM z dnia 10 maja 1922 r. (opublikowanym w Dzienniku Personalnym Ministerstwa Spraw Wojskowych Nr 17 z dnia 22 czerwca 1922 r.).
Po powrocie na teren centralnej Polski organizował (od września 1918 r.) żandarmerię w Zagłębiu Dąbrowskim. Od listopada 1918 do maja 1919 roku pełnił służbę na stanowisku komendanta Placu Kielce. W maju 1919 roku został przeniesiony do 11 pułku piechoty, w szeregach którego przebywał na froncie do lipca 1920 roku. Wskutek choroby zmuszony był przejść do batalionu zapasowego 11 pp. Z dniem 18 sierpnia 1920 r. został referentem ewakuacyjnym w Wydziale I Sztabu Dowództwa Okręgu Generalnego „Kielce” w Kielcach, ale już w dniu 24 sierpnia 1920 r. został ponownie przydzielony (na własną prośbę) do baonu zapasowego 11 pułku piechoty w Sosnowcu. Na mocy dekretu L. 2265 wydanego w dniu 19 sierpnia 1920 r. przez Naczelnego Wodza - marszałka Józefa Piłsudskiego - został z dniem 1 kwietnia 1920 r. zatwierdzony w stopniu kapitana w piechocie (jako oficer z grupy byłych Korpusów Wschodnich). W dniu 14 listopada 1920 r. został przydzielony do baonu zapasowego 2 pułku piechoty Legionów na stanowisko zastępcy dowódcy batalionu. Od 1 grudnia 1920 r. był zastępcą kierownika Centrum Wyszkolenia Piechoty. Uczestniczył w przygotowaniach do III powstania śląskiego. Następnie pozostawał w dyspozycji dowództwa 7 Dywizji Piechoty jako oficer sztabowy. 
Na dzień 1 czerwca 1921 r. jako kapitan 11 pułku piechoty ponownie pełnił służbę w Dowództwie Okręgu Generalnego „Kielce”. Dekretem Naczelnika Państwa i Wodza Naczelnego z dnia 3 maja 1922 r. (L. 19400/O.V.) został zweryfikowany w stopniu majora ze starszeństwem z dnia 1 czerwca 1919 r. i 289. lokatą w korpusie oficerów piechoty. W roku 1922 pełnił, jako nadetatowy oficer 11 pułku piechoty, służbę w dowództwie 28 Dywizji Piechoty i odkomenderowany był na kurs szyfrowy w Oddziale II Sztabu Generalnego. Z dniem 20 sierpnia 1922 r. został przydzielony (w korpusie oficerów piechoty) na stanowisko referenta w Oddziale III Dowództwa Okręgu Korpusu Nr I w Warszawie. W roku 1923 pełnił już służbę w 72 pułku piechoty z Radomia, zajmując w tym czasie 271. lokatę wśród majorów korpusu piechoty. We wrześniu 1924 roku został przeniesiony do 21 pułku piechoty z Warszawy na stanowisko dowódcy I batalionu (zajmował wówczas 105. lokatę pośród majorów piechoty). Batalionem tym dowodził również w następnych latach. Z dniem 3 sierpnia 1925 r. major Marian Krudowski został przeniesiony służbowo (na mocy rozporządzenia O.V.L. 24481.E.1925 wydanego przez ministra spraw wojskowych - gen. dyw. Władysława Sikorskiego), w korpusie oficerów piechoty, z 21 pp na IV. 3-miesięczny kurs doszkolenia dla oficerów sztabowych piechoty w Grupie. 
Rozporządzeniem Prezydenta RP Stanisława Wojciechowskiego z dnia 3 maja 1926 r. został awansowany do stopnia podpułkownika, ze starszeństwem z dnia 1 lipca 1925 r. i 25. lokatą w korpusie oficerów piechoty. Podczas przewrotu majowego opowiedział się po stronie marszałka Piłsudskiego. Będąc uczestnikiem ćwiczenia aplikacyjnego rozegranego w 8 Dywizji Piechoty, oceniony został w marcu 1927 roku przez inspektora armii - gen. dyw. Wacława Farę - jako oficer o wybitnych zdolnościach taktycznych i rozkazodawczych. Zarządzeniem Ministra Spraw Wojskowych opublikowanym w dniu 5 maja 1927 r. podpułkownik Marian Krudowski został przeniesiony, w korpusie oficerów piechoty, z 21 pułku piechoty do 57 pułku piechoty z Poznania, na stanowisko zastępcy dowódcy pułku. Pozostając na tym stanowisku zajmował w roku 1928 - 20. lokatę pośród podpułkowników piechoty w swoim starszeństwie. W listopadzie 1929 roku został oceniony przez gen. dyw. Józefa Rybaka (inspektora armii) jako bardzo dobry i inteligentny żołnierz. W czerwcu 1930 roku ogłoszono przeniesienie ppłk. Krudowskiego z 57 pp do 10 pułku piechoty z Łowicza, na stanowisko dowódcy pułku, które objął z dniem 11 czerwca 1930 r.. W II połowie 1930 roku jako dowódca 10 pp zajmował 85. lokatę łączną wśród podpułkowników piechoty (była to jednocześnie 14. lokata w starszeństwie). Z dniem 19 października 1931 r., na podstawie zarządzenia Ministra Spraw Wojskowych (podpisanego w zastępstwie przez gen. dyw. Kazimierza Fabrycego), został przydzielony na 2-tygodniowy kurs informacyjno-gazowy w Szkole Gazowej. Pozostając na stanowisku dowódcy 10 pułku piechoty zajmował w roku 1932 - 8. lokatę wśród podpułkowników korpusu piechoty w swoim starszeństwie. W tym samym roku ppłk Marian Krudowski został odznaczony Krzyżem Niepodległości.
Zarządzeniem Prezydenta Rzeczypospolitej Ignacego Mościckiego z dnia 21 grudnia 1932 r. został awansowany do stopnia pułkownika, ze starszeństwem z dnia 1 stycznia 1933 r. i 2. lokatą w korpusie oficerów piechoty. Dowódcą 10 pułku piechoty pozostał do czasu kampanii wrześniowej 1939 roku. Na dzień 1 lipca 1933 r. zajmował 132. lokatę wśród pułkowników piechoty, a w dniu 5 czerwca 1935 r. – 111. lokatę łączną pośród pułkowników korpusu piechoty. W listopadzie 1936 roku nadano płk. Krudowskiemu, za zasługi w służbie wojskowej, Krzyż Oficerski Orderu Odrodzenia Polski. Za rok 1936 został zaopiniowany przez gen. bryg. Tadeusza Kutrzebę jako „bardzo dobry dowódca pułku piechoty w polu”. W kolejnych latach (1937–1938) pułkownik Krudowski był pozytywnie opiniowany przez gen. bryg. Antoniego Szyllinga, który widział w nim oficera nadającego się na stanowisko dowódcy piechoty dywizyjnej. Na dzień 23 marca 1939 r. nadal zajmował 2. lokatę wśród pułkowników piechoty w swoim starszeństwie.
W 1939 roku zgodnie z przydziałem mobilizacyjnym, po ogłoszeniu mobilizacji powszechnej, miał objąć stanowisko dowódcy piechoty dywizyjnej rezerwowej 44 Dywizji Piechoty. Stanowiska tego ostatecznie nie objął i kampanię wrześniową odbył na czele 10 pułku piechoty, z którym walczył w bitwie nad Bzurą. Po rozbiciu pułku trafił do niemieckiej niewoli, z której został wyzwolony w dniu 6 kwietnia 1945 r. przez wojska brytyjskie. Po wyzwoleniu przebywał we Francji i Wielkiej Brytanii. Latem 1947 roku powrócił do Polski i zamieszkał we Włocławku. Podjął pracę w Automobilklubie Polskim, z którego został zwolniony wskutek represji. Dłuższy czas pozostawał bez zatrudnienia, następnie pracował w „Bacutilu” w Świdnicy. 
Pułkownik Marian Krudowski w toku swej służby w 10 pułku piechoty zyskał sobie duże uznanie i sympatię społeczeństwa łowickiego. 
Zmarł nagle we Wrocławiu w dniu 4 sierpnia 1953 r. i pochowany został w grobowcu rodziny Bukowieckich na Cmentarzu Katedralnym w Łowiczu (sektor 2 grób 3994). 
Rodzina.
Spośród jego ośmiorga rodzeństwa dwaj bracia, Jan i Stefan Marceli, zostali zamordowani w Katyniu, a Józef w Auschwitz.
W 1915 roku ożenił się z Janiną Zofią z Brzósków (1896–1955) - krewną ks. Stanisława Brzóski, z którą miał dwoje dzieci: córkę Irenę po mężu Kryczyńską (1916–1997) i syna Andrzeja (1927–1990).
W Wojsku Polskim pełnił służbę również jego brat ppłk piech. Zygmunt Krudowski (1894–1939), zastępca i dowódca 1 pułku strzelców podhalańskich.

</doc>
<doc id="1328687" url="https://pl.wikipedia.org/wiki?curid=1328687" title="Jezioro kęplaste">
Jezioro kęplaste



</doc>
<doc id="1328691" url="https://pl.wikipedia.org/wiki?curid=1328691" title="Gralewo (stacja kolejowa)">
Gralewo (stacja kolejowa)

Gralewo – stacja kolejowa w Gralewie-Stacji w powiecie działdowskim w województwie warmińsko-mazurskim.
W roku 2017 stacja obsługiwała 10–19 pasażerów na dobę.

</doc>
<doc id="1328692" url="https://pl.wikipedia.org/wiki?curid=1328692" title="Mercor">
Mercor

Mercor SA – polskie przedsiębiorstwo z siedzibą w Gdańsku założone w 1988, działające w branży materiałów budowlanych, produkujące zabezpieczenia przeciwpożarowe. Od 19 lipca 2007 notowane na Giełdzie Papierów Wartościowych w Warszawie.
Grupa Mercor.
Mercor SA jest jednostką dominującą grupy kapitałowej, w skład której wchodzą:
Działalność.
Grupa Mercor specjalizuje się w produkcji i sprzedaży biernych zabezpieczeń przeciwpożarowych, w tym: drzwi i ścianek przeciwpożarowych, systemów oddymiania, mechanicznej wentylacji pożarowej i odprowadzania ciepła oraz zabezpieczeń konstrukcji budowlanych. Grupa posiada zakłady produkcyjne w Gdańsku i Dobrzeniu Wielkim.
31 grudnia 2007 Mercor SA zatrudniała 594 osoby, natomiast cała grupa łącznie – 1001 pracowników. Przychody spółki w 2007 wyniosły 215 mln zł, a grupy – 293 mln zł.
Akcjonariat.
Według danych z marca i kwietnia 2008 największymi akcjonariuszami spółki są: prezes Krzysztof Krempeć (25,99% akcji i głosów na walnym zgromadzeniu akcjonariuszy), European Fire Systems Holding s.a.r.l. (16,35%), Marian Popinigis (16%), ING Towarzystwo Funduszy Inwestycyjnych S.A. (10,36%), ING Otwarty Fundusz Emerytalny (5,89%) i PKO Towarzystwo Funduszy Inwestycyjnych S.A. (4,26%). Pozostali posiadają 21,15% udziałów.

</doc>
<doc id="1328693" url="https://pl.wikipedia.org/wiki?curid=1328693" title="Kerti Hüyük">
Kerti Hüyük

Kerti Hüyük, Kerti Höyük – wzgórze tureckie, położone niedaleko wsi Madenşehri na północny wschód od miejscowości Karaman (starożytna Laranda) oraz około 100 km od starożytnej Listry. Prawdopodobnie w pobliżu wzgórza Kerti Hüyük znajdowało się starożytne miasto Derbe. Hipoteza ta powstała w 1956 roku i jest przedmiotem sporów bizantologów. W 1964 roku jako lokalizację Derbe przyjmowano osadę Debri-Sehri oddaloną o 4 km na południowy wschód od Kerti Hüyük.

</doc>
<doc id="1328697" url="https://pl.wikipedia.org/wiki?curid=1328697" title="HST (raper)">
HST (raper)

HST, właściwie Dawid Kaczorek (ur. 7 czerwca 1982 w Katowicach) – polski raper. Swoją karierę zaczynał współpracując w duecie z Riskiem w grupie Prohibeate. Po nieudanej próbie wydania legalnej płyty, HST rozpoczął solową karierę. Niedługo potem został zauważony przez IGS-a i Jajonasza, którzy pomogli mu zaistnieć na scenie hip-hopowej. W 2002 roku wydał płytę "Masy ludu. Na językach". W 2012 roku ukazała się reedycja debiutu rapera..13 Maja 2014 roku wydał drugi album studyjny Sen Koszmarny nakładem wytwórni My Music.

</doc>
<doc id="1328698" url="https://pl.wikipedia.org/wiki?curid=1328698" title="Cantilena inhonesta">
Cantilena inhonesta

Cantilena inhonesta (łac. "Piosenka nieprzystojna", inc. "Chcy ja na pannu żałować...", inny tytuł: "Skarga na pannę") – pieśń żakowska, zapisana przez Mikołaja z Koźla na początku XV wieku, przez wiele lat (1935 – 2013) uważana w polskiej tradycji naukowej za najstarszy polski erotyk, w istocie ułożona i zapisana po czesku przez śląskiego zakonnika, który czeski tekst, zapisywany prawdopodobnie z pamięci „słyszał polskim uchem”.
Autor utworu jest nieznany, jednak zachowały się dokładne informacje na temat osoby, która erotyk zapisała na kartach kodeksu franciszkańskiego. Uczynił to zakonnik Mikołaj z Koźla prawdopodobnie w latach 1416–1417, kiedy wyruszył przez Czechy w kierunku Moraw. Zakon wyposażył go w pergamin, na którym miał dokonywać notatek, aby po powrocie wzbogacić zbiory franciszkanów. Zasłyszaną piosenkę Mikołaj zapisał najprawdopodobniej podczas pobytu w Ołomuńcu. W kodeksie notował także modlitwy, teksty kazań, recepty i inne utwory (satyry, anegdoty, pieśni antyhusyckie). Po powrocie do klasztoru w Koźlu tekst erotyku został zamazany atramentem, niektóre miejsca zostały dodatkiowo zatarte, co przez wiele lat utrudniało pełne odczytanie kantyleny.
Utwór odkryto w XIX w. (A. H. Hoffman von Fallersleben, "Nicolaus von Kosel, ein böhmischer und deutscher Dichter vom Jahre 1417", 1829). Pierwszą całościową transliterację ogłosił dopiero w 1893 Władysław Nehring w XV tomie „Archiv für Slavische Philologie” (artykuł "Die čechischen Eintragungen in einer Breslauer Handschrift"). Pełne wydanie krytyczne opublikował w 1934 Roman Jakobson w artykule "Slezsko-polská cantilena inhonesta ze začátku XV. století" („Národopisný Věstník Českoslovanský”). Tezę o polskim pochodzeniu tekstu przejęli od rosyjskiego uczonego Polacy, Julian Krzyżanowski i Stanisław Rospond oraz późniejsi, liczni kontynuatorzy, traktujący utwór jako najstarszy polski erotyk.
Rewizję lekcji Jakobsona dali w 2008 krakowscy uczeni Maciej Eder i Wacław Twardzik, posługując się fotografią rękopisu w ultrafiolecie wykonaną przez laboratorium policyjne i publikując artykuł "Czy staropolska kicz/kić naprawdę była wyrazem nieprzyzwoitym (Cantilena inhonesta odczytana na nowo)". Ostatni nieczytelny fragment rozszyfrował Jacek Baluch w niewielkiej książce "Zamazany inkaustem rękopis, czyli śląsko-czeska sprośna śpiewka" (Kraków, 2013) udowadniając równocześnie, że tekst został ułożony i zapisany po czesku przez śląskiego zakonnika, który czeski tekst słyszał „polskim uchem” i stąd błędy zapisu z początku XV wieku, kiedy ortografia czeska i polska nie była jeszcze ustalona.
Rękopis przechowywany był do 1811 w bibliotece klasztoru franciszkanów, następnie został przekazany wrocławskiej Bibliotece Uniwersyteckiej, gdzie znajduje się obecnie (sygn. I. Q. 466).
Treść i budowa utworu.
Utwór, zbudowany z siedmiu trójwersowych strof (zapisanych w układzie 7+7+6), z których końcowy nie tworzy rymu. Jest skargą chłopca na oporną dziewczynę: „Chcy na pannu żałować, Nie chciała mi trochy dać, Memu koniu owsa...”. Pełno w niej nieprzyzwoitych aluzji, przesłoniętych dla niepoznaki słowami neutralnymi – np. „kierz” (krzak) zamiast „kiep” (żeńskie przyrodzenie, łac. "cunnus"). Rozpoczyna się skargą młodzieńca na pannę, która nie chciała mu się oddać. W następnej części młodzieniec stara się ją jednak przekonać do zbliżenia poprzez kolejne igraszki miłosne, żeby w końcu osiągnąć cel. Powstała najprawdopodobniej na bazie erotyku żakowsko-waganckiego, jednakże dotąd nie odnaleziono jej łacińskiego pierwowzoru.
W tekście występują rymy "aax", "bbx" etc. zasadniczo jednozgłoskowe (rymy męskie, czasem pogłębione o współbrzmienie zgłoski przedostatniej). Konstrukcja utworu oparta jest o sylabizm, jak na swój czas regularny (drobne odstępstwa wynikają prawdopodobnie z faktu, że utwór był zapisywany ze słuchu czy też z pamięci) z fakty. Z figur stylistycznych zastosowano tylko raz porównanie i raz epitet. W tekście zawarto dwuznaczne aluzje i zrozumiałą dla odbiorcy symbolikę (koń, nóż przypasany u pasa, wzorzysta pierzyna, miód i mleko, dratewka i przędziwo, zając).
Badacze przyjmujący, że tekst jest polski, uważali pewne zjawiska fonetyczne (brak nosówek, sonanty, ‘h’ zamiast ‘g’) czeskie końcówki odmiany, elementy leksyki za czechizmy, których jak na krótki tekst występowało bardzo wiele. Przy założeniu, że jest to tekst czeski zapisany przez Ślązaka, w tekście nie ma ani jednego polonizmu leksykalnego, nie ma polskich form odmiany, są tylko ewentualne polonizmy fonetyczne, zrozumiałe na językowym pograniczu.
Badacze poszukiwali też melodii, lecz hipoteza o literowym zapisie melodii okazała się błędna (udowodnili to Eder i Twardzik).
Choć więc w wielu antologiach literatury staropolskiej, w Bibliotece Narodowej II, a także w podręcznikach "Cantilena inhonesta" uchodzi za najstarszy polski erotyk, pogląd ten należy obecnie zrewidować.

</doc>
<doc id="1328708" url="https://pl.wikipedia.org/wiki?curid=1328708" title="Genitorturers">
Genitorturers

Genitorturers – amerykańska grupa muzyczna wykonująca industrial metal z wpływami rocka. Zespół powstał w miejscowości Tampa w stanie Floryda w 1991 roku.

</doc>
<doc id="1328712" url="https://pl.wikipedia.org/wiki?curid=1328712" title="Wodospad Basaseachic">
Wodospad Basaseachic

Wodospad Basaseachic (hiszp. "La Cascada de Basaseachi") – 311-metrowy wodospad w Miedzianym Kanionie w Sierra Madre Zachodniej w Meksyku (stan Chihuahua). Wodospad z wybitnym filarem "Subiendo el Arcoiris" znajduje się w Parku Narodowym Basaseachic. W pobliżu ulokowane są dwa pola biwakowe, oznakowane szlaki do punktów widokowych oraz szlak na dno kanionu. W odległości około 4 km znajduje się jeszcze wyższy wodospad Piedra Volada.

</doc>
<doc id="1328718" url="https://pl.wikipedia.org/wiki?curid=1328718" title="Peter Stöger">
Peter Stöger

Peter Stöger (ur. 11 kwietnia 1966 w Wiedniu) – austriacki piłkarz grający na pozycji ofensywnego pomocnika.
Kariera klubowa.
Stöger piłkarską karierę rozpoczął w amatorskim klubie o nazwie Favoritner AC. W 1986 roku przeszedł do Vorwärts Steyr, w barwach którego przez rok występował w rozgrywkach drugiej ligi i awansował z nim do pierwszej. W ekstraklasie austriackiej zadebiutował jednak w koszulce Austrii Wiedeń, do której trafił latem 1987. Od czasu przyjścia do stołecznego zespołu grał w nim w pierwszym składzie. W 1990 roku po raz pierwszy w karierze wygrał Puchar Austrii oraz Superpuchar Austrii (zdobywał go także w kolejnych trzech latach), a rok później został mistrzem kraju. W 1992 roku sięgnął z Austrią po dublet, a w sezonie 1992/1993 roku po drugi tytuł mistrzowski. W 1994 roku znów został zdobywcą austriackiego pucharu oraz wicemistrzem Austrii.
Latem 1994 Stöger został zawodnikiem Tirolu Innsbruck. W zespole tym grał przez rok i w 1995 roku wrócił do Wiednia, ale tym razem podpisał kontrakt z Rapidem Wiedeń. W 1996 roku wywalczył kolejny w karierze tytuł mistrza Austrii oraz dotarł do finału Pucharu Zdobywców Pucharów, jednak Austriacy przegrali w nim 0:1 z francuskim Paris Saint-Germain. W Rapidzie Peter występował do końca sezonu 1996/1997.
Latem 1997 Stöger przeszedł do LASK Linz. Zajął z nim 5. pozycję w Bundeslidze, a w 1998 roku wystąpił w Pucharze Intertoto. Na początku 1999 roku wrócił do Austrii i gał w niej przez półtora roku, ale nie osiągnął już takich sukcesów jak na przełomie lat 80. i 90. W 2000 roku został piłkarzem Admira Wacker Mödling, jednak w 2002 roku spadł z nią do drugiej ligi. Ostatnie dwa lata kariery Peter spędził w innym drugoligowcu, SC Untersiebenbrunn. W 2004 roku zdecydował się zakończyć karierę. Liczył sobie wówczas 38 lat.
Po zakończeniu kariery Stöger pracował jako skaut w Austrii Wiedeń oraz jako asystent trenerów Frenkie'go Schinkelsa i Larsa Søndergaarda. Był też dyrektorem sportowym w tym klubie.
Kariera reprezentacyjna.
W reprezentacji Austrii Stöger zadebiutował 5 lutego 1988 roku w przegranym 1:2 towarzyskim spotkaniu ze Szwajcarią. W 1998 roku został powołany przez Herberta Prohaskę do kadry na Mistrzostwa Świata we Francji. Na tym turnieju zagrał we dwóch meczach grupowych: zremisowanym 1:1 z Kamerunem oraz przegranym 1:2 z Włochami. Ostatni mecz w reprezentacji rozegrał w 1999 roku. W kadrze narodowej wystąpił 65 razy i zdobył 15 goli.

</doc>
<doc id="1328719" url="https://pl.wikipedia.org/wiki?curid=1328719" title="Peter Stoeger">
Peter Stoeger



</doc>
<doc id="1328721" url="https://pl.wikipedia.org/wiki?curid=1328721" title="Stanisław Banasiuk">
Stanisław Banasiuk

Stanisław Banasiuk (ur. 27 marca 1952 w Krzymoszycach) – polski aktor teatralny, filmowy i telewizyjny, także recytator. Absolwent PWST w Warszawie (1975). Znany z licznych ról teatralnych oraz serialowych, ostatnio głównie z roli Andrzeja Kuczyńskiego, ojca Kingi, w telenoweli "Klan". 
Teatr.
W roku 1975 został zatrudniony na stanowisku aktora w Teatrze Polskim we Wrocławiu i tam zadebiutował 6 stycznia 1976 roku. Miejsce pracy zmienił w roku 1979, przechodząc do Wrocławskiego Teatru Współczesnego im. Edmunda Wiercińskiego, gdzie pracował do 1983 roku. Następnie przeniósł się do stolicy, tam z kolei, w latach 1983–1989, był aktorem Teatru Narodowego. Współpracował też z teatrami: POSK w Londynie (1989, 1991) oraz warszawskimi – Północnym (1993), Adekwatnym (1994, 1998, 2002, 2003), Komedia (1996–1998) oraz Atlantis (2004–2006).
Życie prywatne.
Żonaty z Leokadią – pracującą jako architekt, ma trójkę dzieci: Ewę, Aldonę i Mateusza Banasiuka. Ma brata Kazimierza.

</doc>
<doc id="1328722" url="https://pl.wikipedia.org/wiki?curid=1328722" title="Piedra Volada">
Piedra Volada

Piedra Volada (hiszp. "Cascada de Piedra Volada") – 453-metrowy wodospad w Miedzianym Kanionie w górach Sierra Madre Zachodnia w Meksyku. Jest to największy wodospad tego kraju, istnieje jednak tylko podczas pory deszczowej. W odległości około 4 km znajduje się wodospad Basaseachic.

</doc>
<doc id="1328728" url="https://pl.wikipedia.org/wiki?curid=1328728" title="Double Vision">
Double Vision

Double Vision – drugi album studyjny, wydany przez zespół rockowy Foreigner w 1978 rpku.

</doc>
<doc id="1328737" url="https://pl.wikipedia.org/wiki?curid=1328737" title="Anatol Arciuch">
Anatol Arciuch

Anatol Arciuch (ur. 1938) – polski dziennikarz, publicysta, tłumacz.
W czasach PRL związany był z opozycją. Jako dziennikarz pracował w tygodniku „Spotkania”, najpierw jako publicysta, później jako redaktor naczelny. Od połowy lat 90. był redaktorem naczelnym tygodnika, a później miesięcznika „Nowe Państwo”. Z funkcji tej zrezygnował po przekształceniu „Nowego Państwa” w kwartalnik.
Jego teksty ukazywały się również w „Gazecie Polskiej”. Aktualnie Anatol Arciuch jest niezależnym publicystą i komentatorem, często pojawiającym się w „Polskim Radiu dla Zagranicy” i radiu „Tok FM".

</doc>
<doc id="1328740" url="https://pl.wikipedia.org/wiki?curid=1328740" title="Trzy Marie u grobu Chrystusa">
Trzy Marie u grobu Chrystusa

Trzy Marie u grobu Chrystusa – dzieło nieznanego artysty, najprawdopodobniej krakowskiego. Datowany na ok. 1470 r. pochodzi z kościoła parafialnego w Niegowici, a obecnie znajduje się w zbiorach Muzeum Narodowego w Krakowie (zakupiony 23 czerwca 1916 roku). Cenny przykład gotyckiego malarstwa tablicowego w Małopolsce z 2. połowy XV wieku.
Wykonanie.
Obraz został wykonany dwustronnie techniką tempery na desce. Scena tytułowa namalowana na awersie ukazuje trzy Marie – Marię Salome, Marię Kleofasową i Marię Magdalenę. Każdą z nich cechuje podobna poza i strój (długie, masywne szaty, białe welony), ich głowy okolone są przezroczystymi aureolami. Mniej podobieństwa jest w modelunku twarzy, gdzie artysta delikatnie zaznaczył cechy indywidualne postaci, w tym różnicę wiekową. Wszystkie Marie trzymają w dłoniach duże puszki na oleje; ułożenie ich na tej samej wysokości wzmacnia izokefalizm w układzie postaci. Zostało to uwydatnione także w kolorycie obrazu, niemniej najmocniejszym akcentem jest ostra czerwień płaszcza stojącej pośrodku jednej z Marii, w mniejszym stopniu powtórzona we fragmentarycznie widocznych podszewkach ciemnych szat pozostałych postaci. Tło stanowi ciemnozielona trawa, z której wyrastają kępki rozmaitych roślin. Na rewersie widoczne są fragmenty sceny "Ecce Homo" lub przedstawienie Chrystusa Boleściwego, domalowanej w 2 ćwierci XVI stulecia.
Spróchniałe krawędzie obrazu zostały przycięte na zlecenie proboszcza parafii w Niegowici. Obraz ten najprawdopodobniej stanowił fragment jednej z kwater retabulum ołtarzowego, przedstawiającego scenę ukazania się anioła nad pustym grobem Chrystusa, o czym mogą świadczyć żółta tkanina i stopa, będące fragmentami postaci jednego ze strażników pilnujących grób Chrystusa. Trudniej jest ustalić kompozycję oraz pierwotne umiejscowienie kwatery, nie mówiąc o wyglądzie pierwotnym retabulum. Być może kompozycja rozwijała się ku górze i w prawo, a przykładem takiego rozwiązania jest obraz przypisywany Hubertowi van Eyckowi, bratu Jana, znajdujący się w zbiorach Museum Boijmans Van Beuningen w Rotterdamie. 
Kwestia autorstwa dzieła nie jest w pełni rozstrzygnięta, pomimo iż krakowska proweniencja dzieła została jednoznacznie przyjęta przez badaczy. Około 1470 roku malarstwo tablicowe w Krakowie przeżywało rozkwit za sprawą m.in. domniemanych twórców "Trzech Marii": Mistrza Tryptyku Świętej Trójcy (autora m.in. retabulum z kaplicy Św. Trójcy, obecnie w pobliskiej kaplicy Świętokrzyskiej przy katedrze wawelskiej) albo Mikołaja Haberschracka, twórcy Poliptyku Augustiańskiego z kościoła Świętych Katarzyny i Małgorzaty na krakowskim Kazimierzu.

</doc>
<doc id="1328742" url="https://pl.wikipedia.org/wiki?curid=1328742" title="Juta (roślina)">
Juta (roślina)

Juta ("Corchorus" L.) – rodzaj roślin z rodziny ślazowatych "Malvaceae" (w niektórych, zwłaszcza dawniejszych systemach z lipowatych "Tiliaceae"). Należy do niego co najmniej 77 gatunków występujących w obszarach tropikalnych. 
Systematyka.
Należy do podrodziny "Grewioideae", rodziny ślazowatych "Malvaceae", rzędu ślazowców, kladu różowych (rosids) w obrębie okrytonasiennych ("Magnoliophyta ").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Tiliineae" Rchb., rodzina lipowate ("Tiliaceae" Juss.), rodzaj juta ("Corchorus" L.).
Zastosowanie.
Dwa gatunki mają duże znaczenie gospodarcze. Juta torebkowa ("Corchorus capsularis") pochodząca z Indii, jest rośliną roczną dostarczającą cennego włókna (druga co do ważności po bawełnie wśród roślin tropikalnych). Uprawiana w Azji południowo-wschodniej i w Ameryce Południowej. Juta warzywna ("Corchorus olitorius") również pochodzi z Indii, a uprawiana jest w tropikalnej Azji, w Egipcie, na południu Europy i w Ameryce Południowej. Dostarcza włókna, a młode rośliny są także cenionym warzywem.

</doc>
<doc id="1328747" url="https://pl.wikipedia.org/wiki?curid=1328747" title="Philippe Herreweghe">
Philippe Herreweghe

Philippe Herreweghe (ur. 2 maja 1947 w Gandawie) – belgijski dyrygent, jeden z prekursorów wykonawstwa historycznego w muzyce. Specjalizuje się głównie w dziełach Johanna Sebastiana Bacha.
Twórca (w 1970) i kierownik chóru "Collegium Vocale Gent". Stworzył także, między innymi, zespoły "La Chapelle Royale" (1977) oraz "Orchestre des Champs Elysées" (1991). Od
1998 jest kierownikiem artystycznym Królewskiej Filharmonii Flamandzkiej w Antwerpii. Nagrał ponad 60 albumów.
Oficer francuskiego Orderu Sztuki i Literatury (1994) oraz kawaler Legii Honorowej (2003).

</doc>
<doc id="1328748" url="https://pl.wikipedia.org/wiki?curid=1328748" title="Janusz Świerczowski">
Janusz Świerczowski

Janusz Świerczowski herbu Trąby (ok. 1460, zm. 1529) – hetman okresowy w 1520 roku, hetman zaciężny polski w kampanii 1512–1522 roku (dowodził kilku tysiącami żołnierzy), kasztelan wiślicki w latach 1521-1529, kasztelan biecki w latach 1515-1521, kasztelan sądecki w latach 1515-1521, sekretarz królewski w 1511 roku, marszałek nadworny w 1505 roku, podkomorzy koronny w 1502 roku, dworzanin królewski w latach 1501-1510, dworzanin Aleksandra Jagiellończyka na Litwie w latach 1497-1501, starosta lubelski w latach 1527-1529, starosta trembowelski w latach 1507-1529, tenutariusz ropczycki w latach 1505-1521, przedstawiciel dyplomatyczny Rzeczypospolitej w Imperium Osmańskim w 1511 roku, jeździł z poselstwem do sułtana Bajazyda II w maju 1511 roku. 
Życiorys.
Poseł na sejm piotrkowski 1512 roku z województwa krakowskiego. W 1512 roku brał udział w wojnie litewsko-moskiewskiej (1512–1522) jako podkomendny hetmana Konstantego Ostrogskiego. 8 września 1514 wziął udział w bitwie pod Orszą, gdzie dowodził wojskami koronnymi w sile 5 tys. zaciężnej jazdy, 3 tys. żołnierzy nadwornych i 3 tys. zaciężnej piechoty polskiej oraz dużej liczby dział. 13 września 1520 roku zastąpił w Prusach hetmana Mikołaja Firleja.
Był dzierżawcą dóbr królewskich tenuty ropczyckiej składającej się m.in. z Bratkowic i Mrowli. Pochowany w kościele OO. Dominikanów w Lublinie.

</doc>
<doc id="1328754" url="https://pl.wikipedia.org/wiki?curid=1328754" title="Stadion im. Eduarda Strielcowa">
Stadion im. Eduarda Strielcowa

Stadion im. Eduarda Strielcowa – stadion piłkarski w Moskwie. Na stadionie swoje mecze domowe rozgrywała drużyna FK Moskwa. 
Historia.
Stadion został zbudowany w 1959 roku a jego oryginalna pojemność wynosiła 16 000 miejsc. W latach 1978–1996 stadion był miejscem rozgrywania spotkań innej moskiewskiej drużyny, Torpedo Moskwa i nazywał się Stadion Torpedo. W 1979 po raz pierwszy w Rosji został zamontowany system podgrzewanej murawy. 
Po ostatniej modernizacji pojemność stadionu wynosi 13 200 miejsc. Od 21 lipca 1997 stadion nosi imię byłego zawodnika Torpedo, Eduarda Strielcowa. W końcu 2005 nowi właściciele klubu FK Moskwa wykupili stadion od zakładu „ZiL”. Od tego czasu w nazwie zniknęło słowo „Torpedo”. Po zreformowaniu FK Moskwa, w 2010 stadion ponownie został domową areną klubu Torpiedo Moskwa.

</doc>
<doc id="1328756" url="https://pl.wikipedia.org/wiki?curid=1328756" title="Grigorij Dawydow">
Grigorij Dawydow

Grigorij Fiodorowicz Czeliadnin-Dawydow (ros. "Григорий Федорович Челядин—Давыдов") (zm. po 1521) – bojar na dworze książąt moskiewskich Iwana III i Wasyla III, wojewoda. Syn Fiodora Dawidowicza, bojara i wojewody.
Brał udział w 1495 w pochodzie Iwana III na Nowogród. W 1496 w pochodzie na Szwedów wymieniany jako drugi wojewoda w pułku przednim, w drugiej wyprawie w tym samym roku już jako drugi wojewoda w pułku prawej ręki. W 1501 pierwszy wojewoda w pułku prawej ręki, brał udział w bitwie pod Mścisławiem. W 1502 5-y wojewoda w wojsku Semena Iwanowicza Możajskiego. 
W 1507 pierwszy wojewoda w pułku wielkim w pochodzie z Wielkich Łuków na Wielkie Księstwo Litewskie i w 1508 wojewoda większy. W 1510 wyznaczony pierwszym namiestnikiem Pskowa i doprowadził miasto do przysięgi na wierność. Brał udział niejednokrotnie w walkach z Tatarami jako pierwszy lub drugi wojewoda. W 1512 pierwszy wojewoda w pułku lewej ręki w wyprawie moskiewskiej na Smoleńsk w czasie wojny litewsko-moskiewskiej 1512-1522. W 1514 wysłany do Smoleńska, a po jego zdobyciu i ujawnieniu zdrady Michała Glińskiego dalej do obozu pod Orszę. Jako wojewoda w pułku wielkim brał udział w bitwie pod Orszą i pomimo dzielnej postawy uciekł z klęski. Po bitwie nie brał udziału w działaniach wojennych.

</doc>
<doc id="1328757" url="https://pl.wikipedia.org/wiki?curid=1328757" title="Koliba">
Koliba



</doc>
<doc id="1328758" url="https://pl.wikipedia.org/wiki?curid=1328758" title="It’s Alright, Ma (I’m Only Bleeding)">
It’s Alright, Ma (I’m Only Bleeding)

It’s Alright, Ma (I’m Only Bleeding) – piosenka skomponowana przez Boba Dylana, nagrana przez niego w styczniu i wydana na albumie "Bringing It All Back Home" w marcu 1965 r.
Historia i charakter utworu.
"It’s Alright, Ma (I’m Only Bleeding)” jest jedną z najlepszych kompozycji Dylana zarówno gdy chodzi o muzykę i stronę tekstową. Trager nie zawahał się nazwać piosenkę „monumentalnym osiągnięciem”. i nie dotyczyło to długości utworu lecz jego jakości.
Jest to jednak także jeden z najdłuższych utworów Dylana; w wersji albumowej trwa 7 minut i 30 sekund, składa się z 15 zwrotek poprzedzielanych czterema lekko różniącymi się refrenami.
Chociaż Dylan w tym okresie wypowiadał się już negatywnie o pieśniach protestu i większość jego kompozycji z tego okresu to piosenki unikającego tego typu tematyki, to ten utwór bezsprzecznie należy do tej grupy piosenek. Dylan zebrał po swoich wypowiedziach sporą dozę krytyk i oskarżono go o to, że stał się „nieświadomy społecznie”. Tymczasem „It's Alright, Ma” udowadnia, że artysta wniósł krytykę społeczną na jeszcze wyższy poziom. Kilkanaście niezapomnianych wyrażeń zyskało status porzekadeł czy nawet przysłów.
Krytyk rockowy Andy Gill w swojej książce napisał, iż utwór ten tematy zawarte już w „Gates of Eden” przeniósł na wyższy poziom. W „Gates of Eden” krytyka „przesłonięta była obłokiem aluzji”. W „It's Alright, Ma” Dylan nie stosował żadnych zasłon, niejasnej i zawiłej symboliki; nawet jeśli posługiwał się jakimś kodem, to był to kod współczesnej amerykańskiej kultury, który nie wymagał zawiłego dekodowania. Wszystko zostało powiedziane w sposób jasny i otwarty; Dylan spojrzał na upadłe społeczeństwo chłodnym okiem.
Już w pierwszych linijkach piosenki następujących po pierwszym wersie "Darkness at the break of noon" Dylan sugeruje, że duch ludzki może być pomniejszony przez konsumpcjonizm kapitalistycznego społeczeństwa. Atakuje machinacje producentów (korporacji) i przemysł reklamowy (propaganda); wykazują oni taką samą efektywność jak komunistyczne „pranie mózgów”.
Gill uważa, iż deklamacyjny sposób wykonania piosenki oraz wyrażony w kilku miejscach całkowity pesymizm ("There is no sense in trying", "I got nothing, Ma, to live up to"), a nawet nihilizm, uczyniły z tego utworu jednego z ważniejszych prekursorów hiphopowej kultury lat 90. XX wieku.
Chociaż Dylan raczej nie chciał tu być wizjonerem i prorokiem (jak w np. „Gates of Eden”), to jednak niezwykle trafnie przewidział „rewolucję seksualną”, która zaczęła się w rok po powstaniu piosenki.
Z dalszych partii tekstu wynika także, iż sam Dylan nie jest fanatykiem wyidealizowanej czystości moralnej.
Dylan zaczął wykonywać ten utwór na koncertach już w 1964 r., na kilka miesięcy przez wydaniem go na studyjnym albumie. Był on wtedy prezentowany jako solowa piosenka akustyczna.
W 1974 r., podczas swojego pierwszego tournée (z towarzyszeniem grupy The Band) od czerwca 1966 r. utwór nieoczekiwanie zyskał na aktualności. Był to okres afery Watergate i wzmianka o prezydencie, „który musi czasem stanąć nagi”, wywoływała entuzjazm publiczności.
Dylan na krótko włączył piosenkę do swojego repertuaru podczas drugiej serii Rolling Thunder Revue w 1975 r., także jako solowo wykonywany utwór akustyczny.
W 1978 r., podczas Światowego tournée, utwór został zaaranżowany na większy zespół muzyczny, który mu wtedy towarzyszył. Dodało to piosence nowych walorów brzmieniowych.
Podczas koncertów w czasie Nigdy nie kończącego się tournée, zwłaszcza w latach 90. XX wieku, kompozycja ta była wykonywana w stylu bluesa z południowej strony Chicago.

</doc>
<doc id="1328762" url="https://pl.wikipedia.org/wiki?curid=1328762" title="Herb gminy Miastko">
Herb gminy Miastko



</doc>
<doc id="1328766" url="https://pl.wikipedia.org/wiki?curid=1328766" title="Paizley Adams">
Paizley Adams



</doc>
<doc id="1328769" url="https://pl.wikipedia.org/wiki?curid=1328769" title="Philipp Freiherr von Boeselager">
Philipp Freiherr von Boeselager

Philipp Freiherr von Boeselager (ur. 6 września 1917, zm. 1 maja 2008) – niemiecki ekonomista i wojskowy, w momencie poprzedzającym śmierć był przedostatnim żyjącym uczestnikiem grupy organizującej (nieudany) zamach na życie Adolfa Hitlera z 1944 r.
Podczas wojny jako oficer wojsk niemieckich uczestniczył w organizacji zamachu na Adolfa Hitlera, do którego doszło w jego kwaterze w Wilczym Szańcu na terenie obecnej Polski. To właśnie Boeslager przekazał bombę z zapalnikiem czasowym generałowi Stieffowi, który to następnie w pierwszych dniach lata 1944 roku przekazał ją głównemu wykonawcy zamachu, pułkownikowi Clausowi von Stauffenbergowi. Nie został aresztowany w wyniku śledztwa przeprowadzonego po zamachu przez nazistów tylko dzięki temu, iż większość jego towarzyszy znających jego rolę w spisku łącznie z jego bratem Georgiem już nie żyła, a reszta torturowanych towarzyszy zachowała milczenie na temat jego udziału w spisku.
Tuż przed śmiercią w 2008 francuska oficyna wydawnicza Librairie Académique Perrin wydała jego książkę, która pod tytułem "Walkiria: Chcieliśmy zabić Hitlera" ukazała się w Polsce w 2009 roku nakładem wydawnictwa Sonia Draga.

</doc>
<doc id="1328784" url="https://pl.wikipedia.org/wiki?curid=1328784" title="89 Pułk Piechoty im. Księżnej Wiktorii">
89 Pułk Piechoty im. Księżnej Wiktorii

89 Pułk Piechoty im. Księżnej Wiktorii (ang. "89th Regiment of Foot (Princess Victoria's)") – pułk piechoty brytyjskiej sformowany 3 grudnia 1793.
Historia pułku.
Jego żołnierze walczyli w Irlandii w 1798 pod dowództwem Lorda Andrew Thomasa Blayneya.
Następnie wzięli udział w wojnach napoleońskich na Półwyspie Iberyjskim, m.in. w bitwie pod Fuengirolą w październiku 1810, gdzie Blayney dostał się do niewoli polskich żołnierzy 4. Pułku Piechoty Księstwa Warszawskiego pod dowództwem kpt. Franciszka Młokosiewicza.
Pułk przestał istnieć 1 lipca 1881.

</doc>
<doc id="1328787" url="https://pl.wikipedia.org/wiki?curid=1328787" title="89 Pułk Piechoty">
89 Pułk Piechoty

Pułki piechoty (strzelców) noszące numer „89”.
Austro-węgierski
Brytyjski
Niemiecki
Rosyjski

</doc>
<doc id="1328805" url="https://pl.wikipedia.org/wiki?curid=1328805" title="124 Pułk Piechoty Waterford">
124 Pułk Piechoty Waterford

124 Pułk Piechoty Waterford (ang. "124th (Waterford) Regiment of Foot") – pułk piechoty brytyjskiej sformowany w 1794.
Pułk ten przestał istnieć już rok później – w 1795.

</doc>
<doc id="1328806" url="https://pl.wikipedia.org/wiki?curid=1328806" title="124 Pułk Piechoty">
124 Pułk Piechoty

Brytyjskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1328807" url="https://pl.wikipedia.org/wiki?curid=1328807" title="Laura Ingraham">
Laura Ingraham

Laura Ingraham (ur. 19 czerwca 1963) to amerykańska konserwatywna komentatorka polityczna. Znana jest przede wszystkim jako prowadząca audycję radiową "The Laura Ingraham Show", która jest jednym z najpopularniejszych pod względem liczby słuchaczy programów radiowych w Stanach Zjednoczonych. Jest również autorką kilku książek, między innymi "Power to the People". Od 2017 publicystka prawicowej stacji telewizyjnej Fox News, zwolenniczka Donalda Trumpa, po ataku na Kapitol 6 stycznia 2021 roku rozpowszechniała na antenie Fox News, nieprawdziwe informacje o tym, że atak został zaplanowany i przeprowadzony przez Antifę. Początkowo dezawuowała istnienie pandemii COVID-19, wkrótce jednak ślad za Donaldem Trumpem polecała na antenie zażywanie hydroksychlorochiny, jako środka zapobiegawczego, a w razie konieczności także leczniczego po zakażeniu wirusem SARS-CoV-2. W sierpniu 2021 roku, zalecała natomiast zażywanie iwermektyny – weterynaryjnego środka odrobaczającego dla koni.
W trakcie posiedzenia komisji śledczej Izby Reprezentantów w sprawie ataku na Kapitol z 6 stycznia, 12 grudnia 2021 roku odczytano treść wysyłana przez Laurą Ingraham SMSów do szefa sztabu Donalda Trumpa Marka Meadowsa, w których wzywała prezydenta do zatrzymania tłumu i wezwania ludzi aby rozeszli się do domów, bo tym atakiem Donald Trump niszczy swoją spuściznę.

</doc>
<doc id="1328808" url="https://pl.wikipedia.org/wiki?curid=1328808" title="Zamek Inuyama">
Zamek Inuyama

 – zamek w Japonii, znajdujący się w mieście Inuyama, w prefekturze Aichi, nad rzeką Kiso. Używa się także nazwy Hakutei-jō.
Jedna z najstarszych, istniejących do dziś, budowli średniowiecznej Japonii. W 1935 r. zamek ten został wpisany na listę skarbów narodowych Japonii. Jest jednym z 12 zamków zachowanych do obecnych czasów, które zostały wybudowane przed okresem Edo.
Historia.
Pierwotna konstrukcja zamku powstała w epoce Muromachi około 1440 r., w ówczesnej prowincji Owari. Obecna lokalizacja została wybrana przez Nobuyasu Odę (stryja Nobunagi Ody), po usunięciu znajdującego się w tym miejscu chramu Harigane, w 1537 roku. Główny budynek "donjon" jest zbudowany w stylu Momoyama. Opinie, iż został on przeniesiony z zamku Kanayama około 1600 r. nie znajdują potwierdzenia w badaniach ostatnich lat. Prawdopodobnie wykorzystano jedynie niektóre materiały.
Zamek Inuyama był główną siedzibą rodziny Naruse, służącej klanowi Matsudaira. Został skonfiskowany przez rząd w okresie Meiji, a w 1891 r. zniszczony w wyniku trzęsienia ziemi. Zwrócono go rodzinie Naruse w 1895 i pozostawał w jej gestii do 2004 r., posiadając jednocześnie status skarbu narodowego. W 2004 r. zamek został sprzedany miastu Inuyama.

</doc>
<doc id="1328809" url="https://pl.wikipedia.org/wiki?curid=1328809" title="Salomea Odonicówna">
Salomea Odonicówna

Salomea Odonicówna (ur. 1225/1235, zm. w kwietniu 1267/1274) – księżniczka wielkopolska z rodu Piastów, córka wielkopolskiego księcia Władysława Odonica i Jadwigi o dyskusyjnym pochodzeniu.
W 1249 została przez starszego brata Przemysła I wydana za mąż za Piasta śląskiego Konrada I, syna Henryka II Pobożnego. Małżeństwo to miało wymiar polityczny i skierowane było przeciwko Bolesławowi Rogatce, który dzięki temu sojuszowi zmuszony został do wydzielenia Konradowi księstwa głogowskiego i rezygnacji z pretensji do Wielkopolski. Uroczystości weselne odbyły się w Poznaniu, a nowożeńców pobłogosławili arcybiskup gnieźnieński Pełka i biskup poznański Boguchwał II.
Niewiele wiadomo o rządach Salomei jako księżny głogowskiej. Można przypuszczać tylko, że starała się utrzymywać poprawne i żywe stosunki ze swymi braćmi, książętami wielkopolskimi. Była również hojnym darczyńcą na rzecz klasztorów św. Marii Magdaleny w Nowogrodźcu nad Kwisą oraz dominikanów w Głogowie.
Z małżeństwa z Konradem doczekała się sześciorga dzieci. Byli to trzej synowie: Henryk, Konrad i Przemko oraz trzy córki: Anna (żona Ludwika II Bawarskiego), Eufemia (żona Albrechta II, hrabiego Gorycji) i Jadwiga (ksieni klarysek we Wrocławiu).
Od Konrada i Salomei wywodzi się linia Piastów głogowskich i żagańskich, wygasła w 1504 na Janie II Szalonym.
Data śmierci nie jest znana; wiadomo tylko, że musiało to nastąpić jeszcze za życia Konrada. Pochowana została w klasztorze dominikańskim w Głogowie. Według Kroniki książąt polskich Piotra z Byczyny Salomeę otaczał nimb świętości. Nie zachowały się jednak żadne ślady starań o beatyfikację.
W kolegiacie NMP w Głogowie zachowała się do dnia dzisiejszego (obecnie przechowywana w Muzeum Narodowym w Poznaniu) rzeźba gotycka przedstawiająca postać Salomei.

</doc>
<doc id="1328810" url="https://pl.wikipedia.org/wiki?curid=1328810" title="Antoni Sobik">
Antoni Sobik

Antoni Sobik (ur. 17 stycznia 1905 w Gotartowicach, zm. 23 czerwca 1994 w Katowicach) – starszy posterunkowy Policji Województwa Śląskiego, szermierz i trener szermierki, dwukrotny olimpijczyk.
Sukcesy w szermierce.
Był wszechstronnym sportowcem, ale największe sukcesy odniósł w szermierce, w której startował od 1931 do 1953. Najlepsze wyniki osiągnął w szabli, choć walczył we wszystkich broniach. Dwukrotnie startował na igrzyskach olimpijskich. W Berlinie (1936) zajął 7. miejsce w indywidualnym turnieju szablistów, a w turnieju drużynowym był wraz z kolegami z reprezentacji czwarty. W Londynie (1948) odpadł w półfinale indywidualnego turnieju szablowego, a w drużynowym polski zespół został sklasyfikowany na 5.-8. miejscu. Sobik startował również w drużynowym turnieju szpadzistów (Polacy odpadli w ćwierćfinale).
W 1934 Sobik był brązowym medalistą mistrzostw Europy w drużynowym turnieju w szabli, a w 1933 zajął w drużynie 4. miejsce.
Ośmiokrotnie był indywidualnym mistrzem Polski:
Siedem razy zdobył tytuł drużynowego mistrza Polski: w szpadzie (1935, 1950), szabli (1947, 1948, 1949 i 1950) oraz we florecie (1951).
Był zawodnikiem klubów katowickich: Policyjnego (1931-1939), Pogoni (1945-1950) i Baildonu (1952-1953).
Sukcesy lekkoatletyczne.
Sobik uprawiał także lekkoatletykę w latach 1920-1938. Był dwukrotnym wicemistrzem Polski w biegu na 400 metrów przez płotki (w 1933 i 1934) oraz dwukrotnym brązowym medalistą w sztafecie 4 × 400 metrów w 1934 i 1937. Poza tym osiem razy wystąpił w finałach mistrzostw Polski.
Jako lekkoatleta reprezentował kluby Sokół Żory (1920-1928), Sokół Bydgoszcz (1928-1929), Policyjny Klub Sportowy Katowice (1930) i Stadion Chorzów (1931-1938).
Osiągnięcia trenerskie.
Będąc jeszcze czynnym zawodnikiem rozpoczął pracę jako trener szermierki w klubie Baildon Katowice. W 1956 uzyskał uprawnienia trenera 1. klasy, a w 1970 klasy mistrzowskiej. Współpracownik trenera kadry narodowej szablistów Janosa Keveya. Był przewodniczącym Rady Trenerów Polskiego Związku Szermierczego w latach 1964-1968. Trenował kadrę narodową szermierzy Maroka (1971-1973). Był także sędzią szermierczym.
W 1980 otrzymał honorowe członkostwo Polskiego Związku Szermierczego.
Od 1995 jest rozgrywany Memoriał Antoniego Sobika w szabli (początkowo w Katowicach, potem także w Rybniku i Gliwicach).

</doc>
<doc id="1328812" url="https://pl.wikipedia.org/wiki?curid=1328812" title="Karsten Kroon">
Karsten Kroon

Karsten Kroon (ur. 29 stycznia 1976 w Dalen) – holenderski kolarz szosowy.
Startował wśród zawodowców od 1997 do 2014 roku, etapowy zwycięzca Tour de France, dwukrotny zwycięzca Grand Prix Frankfurtu (2004, 2008).

</doc>
<doc id="1328813" url="https://pl.wikipedia.org/wiki?curid=1328813" title="Sztuka situl">
Sztuka situl

Sztuka situl, styl situl (ang. "Situla art") – terminy stosowane w odniesieniu do zespołu znalezisk ze wschodniej strefy kultury halsztackiej z VII-IV wieku p.n.e., pochodzących z bogato wyposażonych grobów w północno-wschodnich Włoszech, Austrii i Słowenii.
Twórcami tej sztuki byli Wenetowie. Szczyt rozwoju sztuki situl przypada na VI wiek p.n.e., a najpiękniejsze zabytkowe okazy z tego okresu są znajdowane w Słowenii w Dolnej Krainie na południe od Lublany oraz na półwyspie Istria.
Zabytki tej sztuki to znajdowane w grobach przedmioty metalowe, zwłaszcza wiadra z brązu, zwane situlami, mające bogatą dekorację plastyczną, na którą składają się sceny figuralne tworzące ciągi narracyjne, ujęte w jednolitej kompozycji i w bardzo zbliżony sposób. Sceny takie występują również na okuciach pasów, plakietkach, broni i pokrywkach naczyń.
Sztuka ta wykształciła się w miejscowych pracowniach. W procesie tworzenia posługiwano się trzema technikami: wytłaczania wzoru punktami, trybowania całych postaci oraz grawerowania konturu.
Wczesne zabytki są ozdobione pojedynczymi motywami i odznaczają się prymitywizmem ujęcia. Tematem przedstawień są okazy fauny miejscowej. Późniejsze, głównie situle, pokryte są realistycznymi fryzami narracyjnymi (np. situle z Certosa, Vače), przedstawiającymi rzędy postaci ludzkich, zwierząt (w tym i fantastycznych) oraz pełne życia sceny kultowe, uczty, muzykowanie, zapasy sportowe, pochody zbrojnych lub codzienne zajęcia. Charakterystyczną ich cechą jest dbałość o szczegółowe przedstawienie detali odzieży, uzbrojenia, sprzętów itd. Ta dbałość o szczegóły powoduje, że zabytki sztuki situl stanowią cenne źródło wiadomości o życiu ówczesnej ludności z kręgu kultury halsztackiej. Niektóre motywy roślinne oraz wyobrażenia zwierząt fantastycznych świadczą o oddziaływaniu sztuki Wschodu.

</doc>
<doc id="1328814" url="https://pl.wikipedia.org/wiki?curid=1328814" title="Bruce Ackerman">
Bruce Ackerman

Bruce Arnold Ackerman (ur. 19 sierpnia 1943) – amerykański prawnik, politolog i filozof polityczny, profesor Uniwersytetu Yale.
Życiorys.
Jego przodkowie pochodzili z Łodzi. Wychowywał się w Nowym Jorku.
Ukończył znaną niepubliczną szkołę prawniczą Yale Law School. Jest konstytucjonalistą i specjalistą od amerykańskiej tradycji politycznej. Zajmuje się też zagadnieniami sprawiedliwości społecznej i problemami liberalnej teorii państwa.
Napisał m.in. książki "Social Justice in the Liberal State" (1980) oraz, wydaną także w Polsce, "Przyszłość rewolucji liberalnej" (1992, wyd. pol. 1996).

</doc>
<doc id="1328815" url="https://pl.wikipedia.org/wiki?curid=1328815" title="Giuseppe Enrici">
Giuseppe Enrici

Giuseppe Enrici (ur. 16 czerwca 1894 w Cirié; zm. 1 września 1968) - włoski kolarz szosowy, startujący wśród zawodowców w latach 1921-1928. Zwycięzca Giro d’Italia (1924).

</doc>
<doc id="1328816" url="https://pl.wikipedia.org/wiki?curid=1328816" title="Luigi Marchisio">
Luigi Marchisio

Luigi Marchisio (ur. 26 kwietnia 1909 w Castelnuovo Don Bosco; zm. 3 lipca 1992) - włoski kolarz szosowy, startujący wśród zawodowców w latach 1929-1933. Zwycięzca Giro d’Italia (1930).

</doc>
<doc id="1328821" url="https://pl.wikipedia.org/wiki?curid=1328821" title="Tour de Pologne 1933">
Tour de Pologne 1933

3. edycja wyścigu kolarskiego Tour de Pologne odbyła się w dniach 1–10 września 1933. Poprzednia edycja odbyła się 4 lata wcześniej (przerwa spowodowana była trudnościami organizacyjnymi, brakiem współpracy klubów – jedynie Warszawskie Towarzystwo Cyklistów (WTC) starało się zorganizować wyścig. Rywalizację rozpoczęło 48 kolarzy (niewiele, bowiem decyzja o wskrzeszeniu touru zapadła późno i nie wszędzie dotarła na czas do zawodników i klubów), a ukończyło 24. Zabrakło na starcie kolarzy ze Lwowa, Krakowa (poza Dudą) i Śląska oraz Poznania i częściowo z Łodzi. Łączna długość wyścigu – 1721 km. Organizatorem wyścigu było samodzielnie WTC.
Pierwsze miejsce w klasyfikacji generalnej zajął Jerzy Lipiński (KKS Skoda Warszawa), drugie Wiktor Olecki (Legia Warszawa), a trzecie Stanisław Wasilewski (RKS Świt Warszawa). Sędzią głównym był Feliks S. Gołębiowski. 
Wyścig rozgrywano w anormalnych warunkach. Na siedmiu (z dziewięciu) etapach ścigano się w przenikliwym zimnie i deszczu. Najtrudniejszy pod tym względem był etap z Torunia do Ostrołęki, gdzie wycofało się aż dziesięciu zawodników.
Końcowa klasyfikacja generalna.
Klasyfikacja drużynowa.
W klasyfikacji drużynowej zwyciężył zespół Jur Warszawa w składzie: Zygmunt Nadulski, Lucjan Kosior i Stefan Zagórski.

</doc>
<doc id="1328822" url="https://pl.wikipedia.org/wiki?curid=1328822" title="LPS">
LPS



</doc>
<doc id="1328824" url="https://pl.wikipedia.org/wiki?curid=1328824" title="Dalen">
Dalen

Dalen – miasto w Holandii przy drodze nr N34 między Zwolle a Emmen. Liczy 3470 mieszkańców (1 stycznia 2004).
W mieście działa klub piłkarski VV Dalen w 2006 roku grający w I lidze holenderskiej.

</doc>
<doc id="1328825" url="https://pl.wikipedia.org/wiki?curid=1328825" title="Camp Bondsteel">
Camp Bondsteel

Camp Bondsteel – główna amerykańska baza wojskowa pod nadzorem KFOR znajdująca się w pobliżu miasta Uroševac w Kosowie. Baza służy jako natowska kwatera główna misji Multinational Task Force East (MNTF-E). Nazwa bazy została nadana na cześć ochotnika wojny wietnamskiej Jamesa Leroy Bondsteela.
Baza Camp Bondsteel została zbudowana przez 94 Engineer Construction Battalion przy współudziale prywatnych przedsiębiorstw Kellogg, Brown and Root Corporation (KBR) pod kierunkiem Army Corps of Engineers. Wkrótce po nalotach, w czerwcu 1999 r. siły USA zajęły 400 hektarów ziemi rolnej koło Uroszewaca nad granicą z Macedonią i rozpoczęły budowę bazy. Z miasteczka namiotowego powstała baza na 7 tysięcy (75%) żołnierzy USA w Kosowie. Ponad 300 budynków w sieci 25 km dróg otoczono 14 km wałów ziemnych i zapór betonowych. Powstałą bazę zabezpieczono 84 km drutu żyletkowego i 11 wieżami strażniczymi. Wewnątrz bazy znajdują się sklepy, całodobowe sale gimnastyczne, kaplica, biblioteka oraz nowoczesny szpital. Całkowita powierzchnia bazy wynosi ponad 955 akrów, otoczona jest 2,5 m. murem.
Od września 2006 roku do roku 2014 na terenie bazy stacjonował 300 osobowy batalion polskiej misji wojskowej w ramach PKW KFOR Polskiego Kontyngentu Wojskowego w Siłach NATO w Kosowie (KFOR).
Główne siły polskiego kontyngentu stanowiły 3 Pułk Przeciwlotniczy, w składzie 12 Szczecińskiej Dywizji Zmechanizowanej oraz 13 Elbląski Pułk Przeciwlotniczy w składzie 16 Pomorskiej Dywizji Zmechanizowanej z Elbląga oraz polscy policjanci. 2 maja 2008 Prezydent RP Lech Kaczyński odwiedził żołnierzy XVIII zmiany. W związku z redukcją wojsk KFOR w Kosowie w 2014 roku polski kontyngent został przeniesiony do Camp Novo Selo w okolicach Mitrowicy.

</doc>
<doc id="1328826" url="https://pl.wikipedia.org/wiki?curid=1328826" title="Postrzyżyny (film)">
Postrzyżyny (film)

Postrzyżyny (czes. "Postřižiny") – czechosłowacki film komediowy z 1980 roku, wyreżyserowana przez Jirzego Menzla adaptacja opowiadania Bohumila Hrabala pod tym samym tytułem.
Film zrealizowano w miasteczku Počátky i na terenie browaru w Dalešicach.
Treść.
Głównymi bohaterami komedii są Francin, zarządca browaru w miasteczku Nymburk, i jego żona Maryszka – postacie wzorowane na rodzicach Bohumila Hrabala. Wartka i dynamiczna fabuła opowiada o początkowych latach ich małżeństwa. Żona zarządcy jest kobietą nieobliczalną, nie mieszczącą się w roli typowej małżonki i przykładnej pani domu, przez co staje się nieustannym źródłem troski i niepokoju dla kochającego męża. Zapracowany i nękany odgórnymi kontrolami Francin nie jest w stanie opanować wybryków żony. Sytuacja ulega jeszcze pogorszeniu, gdy w gościnę przyjeżdża jego brat Pepin – krzykliwy gaduła, nieustannie opowiadający anegdoty i podsuwający fatalne w skutkach pomysły. Ku utrapieniu stale zajętego i często nieobecnego Francina, jego żona i Pepin świetnie się rozumieją, a ich wspólne wyczyny (m.in. wspinaczka na komin browaru) zakłócają normalny tryb życia w pracowitym zakładzie i w spokojnej okolicy. Tytułowe „postrzyżyny” odnoszą się do jednej z końcowych scen, w której Maryszka, zgodnie z nadchodzącą modą, ścina swe długie, pielęgnowane i ogólnie podziwiane włosy.

</doc>
<doc id="1328831" url="https://pl.wikipedia.org/wiki?curid=1328831" title="Francesco Camusso">
Francesco Camusso

Francesco Camusso (ur. 9 marca 1908 w Burdini di Cumiana; zm. 23 czerwca 1995 w Turynie) – włoski kolarz szosowy, startujący wśród zawodowców w latach 1929-1938. Zwycięzca w 1931 i drugi kolarz w 1934 w Giro d’Italia. Trzykrotnie odnosił etapowe zwycięstwa w Tour de France.

</doc>
<doc id="1328832" url="https://pl.wikipedia.org/wiki?curid=1328832" title="Jaime Hammer">
Jaime Hammer

Jaime Hammer (ur. 16 maja 1982 w Chicago) – amerykańska modelka.

</doc>
<doc id="1328834" url="https://pl.wikipedia.org/wiki?curid=1328834" title="Antonio Pesenti">
Antonio Pesenti

Antonio Pesenti (ur. 17 maja 1908 w Zogno; zm. 10 czerwca 1968 w Bergamo) – włoski kolarz szosowy startujący wśród zawodowców w latach 1929-1939. Zwycięzca Giro d’Italia w 1932. Trzeci kolarz Tour de France (1931).

</doc>
<doc id="1328837" url="https://pl.wikipedia.org/wiki?curid=1328837" title="Żabiny (przystanek kolejowy)">
Żabiny (przystanek kolejowy)

Żabiny - przystanek kolejowy w Żabinach w powiecie działdowskim w województwie warmińsko-mazurskim
Przystanek powstał pomiędzy 1985 a 1986 rokiem. W roku 2017 przystanek obsługiwał 20–49 pasażerów na dobę.

</doc>
<doc id="1328839" url="https://pl.wikipedia.org/wiki?curid=1328839" title="Salomon Belis-Legis">
Salomon Belis-Legis

Salomon Belis-Legis, ps. "Sz. Sagalo" lub "Sagalo" (ur. 15 kwietnia 1907 w Wilnie, zm. 15 czerwca 1995 w Warszawie) – polski literat, poeta, dziennikarz i krytyk literacki żydowskiego pochodzenia, piszący w języku jidysz, członek wileńskiej grupy literacko-artystycznej Jung Wilne.
Wraz z Szymszonem Kahanem był uczniem żydowskiej szkoły towarzystwa Melice-Haskole (Krzewiciele Oświaty). Po jej ukończeniu obaj, już w 1924 r., wspólnie redagowali młodzieżowe pismo pod tytułem "Klagen". W wieku 17 lat trafił na dwa i pół roku do więzienia, prawdopodobnie z przyczyn politycznych. Od 1927 r. publikował w znanym wileńskim dzienniku "Wilner Tog", pod pseudonimem Sagalo.
Wraz ze swoim kolegą Szymszonem Kahanem zainicjował w 1927 r. powstanie grupy Jung Wilne, utworzonej w wyniku potrzeby konsolidacji młodych twórców żydowskich z Wilna i prezentacji dorobku kultury jidysz. Wziął udział w oficjalnym debiucie literackim grupy znanym jako "Der arajnmarsz fun Jung Wilne in der jidiszer literatur" (Triumfalne wejście Młodego Wilna do literatury jidysz) 11 października 1929 r. na łamach "„Wilner Tog”". Opublikował wtedy wiersze "Wanderer" (Wędrowiec) i "In land fun kalter ru" (W krainie chłodnego spokoju). Jako pierwszy z młodych wileńskich twórców został przyjęty do Związku Pisarzy i Dziennikarzy Żydowskich w Wilnie. Szybko zaprzestał twórczości poetyckiej skupiając się na dziennikarstwie. Z grupą Jung Wilnie związany był tylko do 1931 r. Jak twierdził później w swoich wspomnieniach, odejście z grupy wiązało się z powierzeniem mu redakcji dziennika "„Wilner Moment”", konkurującego z dziennikiem "„Wilner Tog”", będącego nieoficjalnym patronem grupy Jung Wilne. Po raz ostatni wystąpił jako członek grupy 2 lutego 1931 r. na wspólnym wieczorze recytatorskim w Domu Kultury na Podhulance 18 prowadzonym przez Zalmana Rajzena. W czasie wieczoru poza członkami Jung Wilne, wystąpił także Naftali Wajning. Współredagował później także "Wilner Ekspres", "Wilner Radio" i od 1933 r. syjonistyczny – "Cajt".
Autor wspomnień "„Baj di onhejbn”". Po wojnie publikował także w wydawanym przez Abrahama Suckewera w Izraelu - piśmie "Di Goldene Kejt". Napisał kilkanaście przedmów do książek: "Dzieje Tewji Mleczarza" (1989), "Dzieje Tewji Mleczarza" (1994), "Mąż z Nazaretu" (1990), "Podróże Beniamina Trzeciego" (1990), "Z jarmarku" (1989) i "Opowiadania chasydzkie i ludowe" (1997).
Salomon Belis-Legis zmarł w Warszawie. Jest pochowany na cmentarzu żydowskim przy ulicy Okopowej (kwatera 2, rząd 11).

</doc>
<doc id="1328841" url="https://pl.wikipedia.org/wiki?curid=1328841" title="Tuczki (przystanek kolejowy)">
Tuczki (przystanek kolejowy)

Tuczki – przystanek kolejowy w Tuczkach w powiecie działdowskim w województwie warmińsko-mazurskim.
W roku 2017 przystanek obsługiwał 0–9 pasażerów na dobę.

</doc>
<doc id="1328842" url="https://pl.wikipedia.org/wiki?curid=1328842" title="Vasco Bergamaschi">
Vasco Bergamaschi

Vasco Bergamaschi (ur. 29 września 1909 w San Giacomo delle Segnate; zm. 24 września 1979 w Bergamo) – włoski kolarz szosowy startujący wśród zawodowców w latach 1932-1943. Zwycięzca Giro d’Italia w 1935.

</doc>
<doc id="1328843" url="https://pl.wikipedia.org/wiki?curid=1328843" title="Rybno Pomorskie">
Rybno Pomorskie

Rybno Pomorskie – stacja kolejowa w Rybnie w powiecie działdowskim w województwie warmińsko-mazurskim.
W roku 2017 stacja obsługiwała 20–49 pasażerów na dobę.

</doc>
<doc id="1328845" url="https://pl.wikipedia.org/wiki?curid=1328845" title="Giovanni Valetti">
Giovanni Valetti

Giovanni Valetti (ur. 22 września 1913 w Vinovo; zm. 28 maja 1998 w Avigliana) – włoski kolarz szosowy, startujący wśród zawodowców w latach 1936-1944. Dwukrotny zwycięzca Giro d’Italia (1938, 1939). 

</doc>
<doc id="1328846" url="https://pl.wikipedia.org/wiki?curid=1328846" title="Coca-Cola Cherry">
Coca-Cola Cherry

Coca-Cola Cherry (dawniej Cherry Coke) – napój gazowany, produkowany i rozprowadzany przez The Coca-Cola Company. Cherry Coke to Coca-Cola o smaku wiśniowym. 
Napój został wprowadzony do próbnej degustacji w 1982 roku podczas Targów Światowych – World’s Fair w Knoxville w USA. Wszedł do głównej produkcji w roku 1985. Była to trzecia odmiana Coca-Coli w tamtym czasie – Coca-Cola, Coca-Cola Light oraz pierwsza cola z dodatkiem – wiśniowym. 
Napój ten dostępny jest w wielu krajach świata. W Polsce od 1996 roku. W 2018 roku napój słodzony cukrem został wymieniony na wersję bezcukrową. Jednak pod koniec sierpnia 2018 zdecydowano się przywrócić wersję z cukrem. 
Od listopada 2006 produkt dostępny również w Japonii, gdzie jest znany jako Cherry Coke. Sprzedawany w srebrnej butelce i puszce z etykietą nazwy w stylu retro z lat 80.
Import Coca-Cola Cherry.
Napój o nazwie Coca-Cola Cherry można nabyć u niezależnych importerów, którzy sprowadzają go z krajów Europy Zachodniej, głównie z Wielkiej Brytanii. Coca-Cola Cherry można również kupić w wielu innych krajach (np. na Słowacji czy w Niemczech), gdyż nazwa Coca-Cola Cherry jest bardziej rozpowszechnioną marką dla tego napoju.
Dzięki importowi na rynku polskim dostępna jest również dietetyczna odmiana napoju, "Diet Coke with cherry".

</doc>
<doc id="1328849" url="https://pl.wikipedia.org/wiki?curid=1328849" title="Molly Picon">
Molly Picon

Molly Picon (; ur. 28 lutego 1898 w Nowym Jorku, zm. 5 kwietnia 1992 w Lancaster) – amerykańska aktorka teatralna i filmowa żydowskiego pochodzenia, gwiazda teatru i filmu w języku jidysz, autorka tekstów piosenek filmowych.
Życiorys.
Urodziła się w Nowym Jorku jako Małka Opiekun w rodzinie żydowskich imigrantów z Polski, Clary i Louisa (lub Denisa) Opiekunów. W wieku sześciu lat po raz pierwszy wystąpiła na scenie Yiddish Theatre. Jej debiut miał miejsce w 1912 w Arch Street Theatre w Nowym Jorku. W 1931 otworzyła własny Molly Picon Theatre. Do końca lat 30. XX wieku grała wyłącznie w języku jidysz.
Na ekranie zadebiutowała w 1921 w austriackim filmie "Żydowskie dziewczę". W Polsce zagrała główne role w dwóch filmach kręconych z myślą o żydowskich widzach w Stanach Zjednoczonych: "Judeł gra na skrzypcach" i "Mateczka". Po II wojnie światowej zagrała m.in. w filmach "Nagie miasto", "Dla dobra Pete’a" oraz "Skrzypek na dachu".
Zmarła w Lancaster w Pensylwanii w wieku 94 lat, cierpiąc na chorobę Alzheimera. Jej mężem był Jacob Kalich, z którym związana była od 1919 do 1975, kiedy zmarł na raka. Nie mieli dzieci. Jest pochowana w kwaterze aktorów Yiddish Theater na Mount Hebron Cemetery.

</doc>
<doc id="1328850" url="https://pl.wikipedia.org/wiki?curid=1328850" title="Jeglia (przystanek kolejowy)">
Jeglia (przystanek kolejowy)

Jeglia – przystanek kolejowy we wsi Jeglia w powiecie działdowskim w województwie warmińsko-mazurskim
Przystanek powstał pomiędzy 1985 a 1986 rokiem. W roku 2017 przystanek obsługiwał 20–49 pasażerów na dobę.

</doc>
<doc id="1328851" url="https://pl.wikipedia.org/wiki?curid=1328851" title="Tricia Cast">
Tricia Cast

Tricia Cast (ur. 16 listopada 1966 w Medford, Long Island w Nowym Jorku, USA), amerykańska aktorka.

</doc>
<doc id="1328852" url="https://pl.wikipedia.org/wiki?curid=1328852" title="Campeonato Mato-Grossense">
Campeonato Mato-Grossense



</doc>
<doc id="1328853" url="https://pl.wikipedia.org/wiki?curid=1328853" title="Hartowiec (przystanek kolejowy)">
Hartowiec (przystanek kolejowy)

Hartowiec – przystanek kolejowy w Hartowcu w powiecie działdowskim w województwie warmińsko-mazurskim
W roku 2017 przystanek obsługiwał 20–49 pasażerów na dobę.

</doc>
<doc id="1328856" url="https://pl.wikipedia.org/wiki?curid=1328856" title="Jezioro Kęplaste">
Jezioro Kęplaste



</doc>
<doc id="1328860" url="https://pl.wikipedia.org/wiki?curid=1328860" title="Reakcja zapalna">
Reakcja zapalna



</doc>
<doc id="1328862" url="https://pl.wikipedia.org/wiki?curid=1328862" title="Mixto EC">
Mixto EC

Mixto Esporte Clube – brazylijski klub piłkarski z siedzibą w mieście Cuiabá leżącym w stanie Mato Grosso.
Historia.
"Mixto" założony został 20 maja 1934 roku. Założycielami klubu byli: Ranulfo Paes de Barros, Maria Malhado, Gastão de Matos, Naly Hugueney de Siqueira, Avelino Hugueney de Siqueira (Maninho), Zulmira DAndrade Canavarros.
Klub dwukrotnie wziął udział w pierwszej lidze brazylijskiej (Campeonato Brasileiro Série A) - w 1976 i 1986 roku.

</doc>
<doc id="1328863" url="https://pl.wikipedia.org/wiki?curid=1328863" title="Kieplin">
Kieplin



</doc>
<doc id="1328864" url="https://pl.wikipedia.org/wiki?curid=1328864" title="Mixto Cuiaba">
Mixto Cuiaba



</doc>
<doc id="1328865" url="https://pl.wikipedia.org/wiki?curid=1328865" title="Montowo (przystanek kolejowy)">
Montowo (przystanek kolejowy)

Montowo – posterunek odgałęźny, zdalnie sterowany z przystankiem osobowym. Dawniej stacja kolejowa w Grodzicznie w powiecie nowomiejskim w województwie warmińsko-mazurskim. Stacja powstała w 1876 podczas budowy linii kolejowej Malbork – Mława. Prawdopodobna pierwotna nazwa Grodden (od Grodziczno). W 1888 roku wykoleiło się tu 10 wagonów i parowóz.
W roku 2017 stacja obsługiwała 20–49 pasażerów na dobę.

</doc>
<doc id="1328866" url="https://pl.wikipedia.org/wiki?curid=1328866" title="Bot (finanse)">
Bot (finanse)

BOT (Build, Operate and Transfer - buduj, eksploatuj, przekazuj) - forma finansowania i rozliczania projektów inwestycyjnych.
Build-Operate-Transfer.
Build, Operate and Transfer jest formą umowy, którą agencje rządowe podpisują kontrakt z oferentem na budowę pewnego obiektu (np. elektrowni), jednocześnie ustalając że wykonawca będzie użytkował wykonany obiekt przez określony czas i pobierał z niego pożytki, które będą stanowiły pokrycie kosztów budowy i zysk. Po upływie czasu wskazanego w umowie obiekt zostaje bezpłatnie przekazany agencji rządowej.

</doc>
<doc id="1328867" url="https://pl.wikipedia.org/wiki?curid=1328867" title="Pietro Vidoni (1610–1681)">
Pietro Vidoni (1610–1681)

Pietro Vidoni (ur. 8 listopada 1610 w Cremonie, zm. 5 stycznia 1681 w Rzymie) – włoski biskup i kardynał, nuncjusz apostolski w Polsce w latach 1652–1660.
Życiorys.
Urodził się w szlacheckiej rodzinie. Był spokrewniony z kardynałem Girolamo Vidonim. Studiował w kilku uniwersytetach italskich, a następnie osiadł w Rzymie. Podczas pontyfikatu papieża Urbana VIII był gubernatorem Rimini, Tivoli, Sabiny, Orvieto i Spoleto. Konsekrowano go na biskupa Lodi 9 października 1644.
Był nuncjuszem w Polsce od 28 maja 1652 do swojej rezygnacji 5 kwietnia 1660. To w czasie odprawianej przez Vidoniego mszy św. przed obrazem Matki Bożej Łaskawej we Lwowie król Polski Jan Kazimierz miał złożyć śluby lwowskie.
Został wyniesiony do godności kardynała prezbitera przez papieża Aleksandra VII podczas konsystorza w dniu 5 kwietnia 1660. Jego kościołem tytularnym stał się kościół św. Kaliksta, od 1673 św. Pankracego za Murami. Był legatem papieskim w Bolonii w 1662. Uczestniczył w konklawe 1669–1670, ale jego wyborowi przeciwstawili się kardynałowie hiszpańscy. Od 1676 sprawował urząd kardynała protektora Polski wobec Stolicy Apostolskiej.
Był kamerlingiem św. Kolegium Kardynałów w latach 1675-1676. Zmarł w Rzymie 5 stycznia 1681. Został pochowany w kościele karmelitów Santa Maria della Vittoria, obok swojego wuja. Wiek później jego krewny o tym samym imieniu został również wybrany kardynałem przez papieża Piusa VII.

</doc>
<doc id="1328869" url="https://pl.wikipedia.org/wiki?curid=1328869" title="Euryapsida">
Euryapsida



</doc>
<doc id="1328870" url="https://pl.wikipedia.org/wiki?curid=1328870" title="Mixto Esporte Clube">
Mixto Esporte Clube



</doc>
<doc id="1328872" url="https://pl.wikipedia.org/wiki?curid=1328872" title="Zajączkowo Lubawskie">
Zajączkowo Lubawskie

Zajączkowo Lubawskie – posterunek odgałęźny, dawniej stacja kolejowa w Zajączkowie w powiecie nowomiejskim w województwie warmińsko-mazurskim. Obecnie znajduje się tu duża podstacja trakcyjna.
W roku 2017 przystanek obsługiwał 0–9 pasażerów na dobę.

</doc>
<doc id="1328873" url="https://pl.wikipedia.org/wiki?curid=1328873" title="Gorzka wiosna">
Gorzka wiosna

Gorzka wiosna (tytuł oryginalny: "Pranverë e hidhur") – albański film fabularny z roku 1985 w reżyserii Muharrema Fejzo.
Fabuła.
Bohaterem filmu jest fotograf, który w kwietniu 1939 r. w obliczu włoskiej inwazji na Albanię postanawia z narażeniem życia rejestrować swoim aparatem pierwsze przykłady oporu miejscowej ludności.

</doc>
<doc id="1328876" url="https://pl.wikipedia.org/wiki?curid=1328876" title="Bolesław Napierała">
Bolesław Napierała

Bolesław Napierała (ur. 19 listopada 1909 w Marten koło Dortmundu, Niemcy, zm. 19 listopada 1976) – polski kolarz szosowy, torowy oraz przełajowy, ścigający się w latach 30. i 40. XX wieku, dwukrotny mistrz Polski w wyścigu ze startu wspólnego (1935, 1947), a także dwukrotny zwycięzca Tour de Pologne (1937, 1939).
Urodził się w Marten koło Dortmundu w Niemczech, w rodzinie polskich imigrantów. Od dziewiątego roku życia krótko mieszkał w Polsce, bowiem po odzyskaniu niepodległości jego rodzice wrócili do ojczyzny. Jednak ze względu na złą sytuację ekonomiczną Napierałowie po kilku latach przenieśli się do Lens w północnej Francji. Tam po raz pierwszy - nieopodal huty szkła, w której odbywał praktykę - obserwował etap Tour de France. Zafascynował się kolarstwem i w 1927 z pomocą swojego sąsiada - luksemburskiego cyklisty Nicolasa Frantza - postanowił spróbować ścigania na szosie. Wrodzony talent i wielka pracowitość sprawiły, że stał się kolarzem wszechstronnym, choć jego słabszą stroną był finisz z peletonu. W 1934 przyjechał do Polski na Igrzyska Emigracji, zaś w 1935 zdecydował się na stały powrót do kraju przodków, osiadając w Warszawie. Reprezentował trzy stołeczne kluby: Fort Bema, Syrenę i Sarmatę. Nazywano go „tygrysem szos” – z okazji pasjonującej walki w Wyścigu Dookoła Węgier w 1937 (wygrał 4. etap, ostatecznie zajmując 10. miejsce w klasyfikacji końcowej). W dwóch edycjach Wyścigu Dookoła Polski łącznie przez 15 dni jechał w koszulce lidera, a w 1937 liderował od pierwszego do ostatniego etapu. W 1937 i 1946 zdobył mistrzostwo Polski w jeździe drużynowej na czas, a w 1947 został tryumfatorem górskich mistrzostw Polski. W latach 1937–1939 wygrywał mistrzostwa Polski w kolarstwie przełajowym. Karierę zakończył w 1950.
Uchwałą Prezydium Krajowej Rady Narodowej z 11 października 1946 na wniosek zastępcy Naczelnego Dowódcy WP gen. dyw. Mariana Spychalskiego został odznaczony Srebrnym Krzyżem Zasługi "za zasługi położone przy organizacji Robotniczego Tramwajowego Klubu Sportowego „Sarmata” w 25-tą rocznicę istnienia klubu".

</doc>
<doc id="1328879" url="https://pl.wikipedia.org/wiki?curid=1328879" title="Rakowice (stacja kolejowa)">
Rakowice (stacja kolejowa)

Rakowice – stacja kolejowa w Rakowicach w powiecie iławskim w województwie warmińsko-mazurskim.
W roku 2017 stacja obsługiwała 10–19 pasażerów na dobę.

</doc>
<doc id="1328885" url="https://pl.wikipedia.org/wiki?curid=1328885" title="Stanisław Grzelak">
Stanisław Grzelak

Stanisław Grzelak (ur. 12 maja 1920 w Niewiarowie) - polski kolarz szosowy startujący w latach 1938-1948, zwycięzca Tour de Pologne. 

</doc>
<doc id="1328886" url="https://pl.wikipedia.org/wiki?curid=1328886" title="Stanisław Korczak">
Stanisław Korczak

Stanisław Korczak ps. „Edwin” (ur. 11 kwietnia 1896 w Potoku Wielkim, zm. 5 kwietnia 1940 w Kalininie) – podporucznik piechoty Wojska Polskiego, aspirant Policji Państwowej.
Życiorys.
Pochodził z wielodzietnej rodziny włościańskiej o patriotycznych tradycjach. Syn Jana i Rozalii (z domu Dyl). Miał braci Józefa, Antoniego, Stefana i Juliana. Kształcił się w szkole średniej w Lublinie. 
W 1914 przerwał naukę w Szkole Lubelskiej i wstąpił na ochotnika do wojska rosyjskiego z przydziałem do 85 Wyborskiego pułku piechoty, który został skierowany na front warszawski do walki z wojskami niemieckimi.
Wkrótce po nawiązaniu kontaktów z Polską Organizacją Wojskową (POW) w 1915 zbiegł z wojska. Po przeszkoleniu został przydzielony do lubelskiego Oddziału Lotnego Wojska Polskiego będącego dywersyjnym oddziałem I Brygady Legionów. W Oddziale Centralnym działał jego starszy brat Józef Korczak. Stanisław Korczak, który przybrał pseudonim „Edwin”, brał czynny udział w akcjach lubelskiego oddziału.
Po rozwiązaniu lubelskiego Oddziału Lotnego Wojska Polskiego Stanisław Korczak skierowany został do obwodu Polskiej Organizacji Wojskowej (POW) Siedlce i mianowany komendantem podobwodu Polskiej Organizacji Wojskowej (POW) obejmującego Międzyrzec, Łosice, Mordy oraz Konstantynin. 
Po ustąpieniu wojsk rosyjskich wstąpił do I Brygady Legionów, gdzie przydzielony został do 1 pułku ułanów Legionów Polskich majora Władysława Prażmowskiego „Beliny”. W pułku „Beliny” brał udział w walkach na Wołyniu między innymi pod Maniewiczami i Stochodem, gdzie został ranny. Po przewiezieniu do szpitala wojskowego w Pradze został internowany. Wkrótce Stanisław Korczak uciekł z internowania i zgłosił się do Komendy Legionów w Wiedniu, skąd został skierowany do okręgu POW w Kozienicach.
W 1916 r. objął obwód Puławy, który zorganizował, i prowadził tam szkolenia. W tym samym roku ożenił się z Janiną Guz, nauczycielką z Lublina. Przeniesiony do Ostrowa Lubelskiego jako komendant miejscowego POW przebywał tam do 1918 r. W Ostrowie Lubelskim razem z żoną pracowali jako nauczyciele.
Pod koniec wojny, po demobilizacji, wstąpił do Milicji Ludowej w Lublinie, a po jej likwidacji w 1919 przeszedł do Policji Państwowej. Brał czynny udział w wojnie polsko-ukraińskiej w 1919 oraz wojnie polsko-bolszewickiej w 1920. Za czynny udział został odznaczony medalem Polska Swemu Obrońcy 1918–1921.
Przez cały okres międzywojenny był związany z policją lubelską, m.in. był zastępcą komendanta komisariatu i posterunku Policji Państwowej na Dziesiątej w Lublinie. Po przeszkoleniu w 1921 r. otrzymał stopień przodownika Policji Państwowej. W 1939 ukończył szkołę oficerów PP w Warszawie, został mianowany na stopień aspiranta i przeniesiony do Komendy Powiatowej PP w Lublinie. W latach 1929–1933 pełnił również funkcję oskarżyciela publicznego w Sądzie Grodzkim w Lublinie.
Odbył służbę w Batalionie Podchorążych Rezerwy Piechoty Nr 2 w Biedrusku. W 1935 został mianowany podporucznikiem ze starszeństwem z 1 stycznia 1934 i 1918. lokatą w korpusie oficerów rezerwy piechoty. Został wcielony w rezerwie do 7 pułku piechoty Legionów w Chełmie.
W wolnych chwilach poświęcał się rodzinie i sportowi (strzelectwo i kolarstwo). Jako członek Policyjnego Klubu Sportowego otrzymał wiele odznaczeń i nagród w obu dyscyplinach m.in. Odznakę Strzelecką I klasy.
Stanisław Korczak został zmobilizowany z chwilą rozpoczęcia wojny. Uczestniczył w walkach z Sowietami. Ujęty pod Tarnopolem przez wojska sowieckie, przewieziony został do obozu w Ostaszkowie. W kwietniu 1940 wraz z innymi jeńcami wywieziony do Kalinina i zamordowany strzałem w tył głowy. Pochowany w zbiorowych mogiłach w Miednoje. 
Osierocił czwórkę dzieci. Córki Zofia, Maria i Janina były łączniczkami AK, syn Władysław w Szarych Szeregach i AK. W jego domu na Dziesiątej w Lublinie był skład broni AK.
4 października 2007 roku Stanisław Korczak został pośmiertnie awansowany na stopień podkomisarza Policji Państwowej.

</doc>
<doc id="1328889" url="https://pl.wikipedia.org/wiki?curid=1328889" title="Standard BSP">
Standard BSP

BSP (ang. "Billing and Settlement Plan") – oznacza sposób dystrybucji, wystawiania uniwersalnych dokumentów przewozowych (STD) i innych formularzy podlegającym rozliczeniom oraz ich rozliczania pomiędzy przewoźnikami lotniczymi oraz zatwierdzonymi agentami.
"Źródło": IATA

</doc>
<doc id="1328891" url="https://pl.wikipedia.org/wiki?curid=1328891" title="Křelov-Břuchotín">
Křelov-Břuchotín

Křelov-Břuchotín – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1749 mieszkańców.
Gmina powstała w 1960 roku z połączenia dwóch wsi: Břuchotína i Křelova. Pierwsze wzmianki o tych miejscowościach pochodzą z 1275 roku (Křelov) i 1284 roku (Břuchotín).

</doc>
<doc id="1328894" url="https://pl.wikipedia.org/wiki?curid=1328894" title="Towarzystwo Internistów Polskich">
Towarzystwo Internistów Polskich

Towarzystwo Internistów Polskich – stowarzyszenie medyczne zrzeszające polskich lekarzy chorób wewnętrznych. Powstało formalnie w 1906 roku jako Towarzystwo Internistów Ziem Polskich. Swoją obecną nazwę nosi od 1923 roku. Towarzystwo Internistów Polskich jest członkiem European Federation of Internal Medicine. Wydaje własny miesięcznik – „Polskie Archiwum Medycyny Wewnętrznej”.
Organizuje zjazdy, na których przedstawiane są najnowsze wytyczne w zakresie profilaktyki i leczenia szeroko pojętych chorób wewnętrznych (ostatni zjazd miał miejsce w dniach 24–26.04.2008 w warszawskiej Sali Kongresowej).
W przeszłości jednym z prezesów TIP był płk dr Edward Żebrowski.

</doc>
<doc id="1328896" url="https://pl.wikipedia.org/wiki?curid=1328896" title="Nie milcz (film)">
Nie milcz (film)

Nie milcz! (tytuł oryginalny: "Të mos heshtësh") – albański film fabularny z roku 1985 w reżyserii Spartaka Pecaniego.
Opis fabuły.
Silvi jest młodą kobietą, osiągającą pierwsze sukcesy sportowe. Jej mąż ginie w wypadku. Załamana Silvi początkowo nie potrafi normalnie funkcjonować po jej śmierci. Jednak z czasem odnajduje nowe uczucie. Pewnego dnia odkrywa, że Ardi – mężczyzna, z którym jest związana współpracuje z ludźmi, którzy dokonali napadu na jedno z przedsiębiorstw państwowych. Po długim wahaniu decyduje się wydać Ardiego w ręce milicji.

</doc>
<doc id="1328898" url="https://pl.wikipedia.org/wiki?curid=1328898" title="Zbigniew Stanisław Wyszyński">
Zbigniew Stanisław Wyszyński

Zbigniew Stanisław Wyszyński (ur. 22 kwietnia 1916 w Krakowie, zm. 7 listopada 1992 w Trondheim) – polski geolog, specjalista złóż ropy naftowej, wiertnik, specjalista wierceń naftowych i hydrogeologicznych.
Życiorys.
Jego ojciec był naczelnym dyrektorem koncernu naftowego „Małopolska” w Borysławiu, gdzie Zbigniew Wyszyński uczęszczał do szkół. W 1934 wstąpił na Wydział Górniczy Akademii Górniczej w Krakowie. Studia przerwał we wrześniu 1939 w wyniku wybuchu II wojny światowej.
Przez Węgry i Jugosławię wydostał się z kraju i wstąpił do Wojska Polskiego we Francji. W czerwcu 1940, po upadku Francji, przybył do Wielkiej Brytanii. Tam skończył szkołę podchorążych saperów. Dzięki Radzie Akademickich Szkół Technicznych (RAST) został odkomenderowany na Uniwersytet w Birmingham dla skończenia studiów. W 1944 otrzymał dyplom RAST.
Po demobilizacji w 1947 rozpoczął pracę zawodową. Najpierw jako geolog złóż naftowych w Trynidadzie (1947–1948), później jako geolog polowy i kierownik wierceń różnych przedsiębiorstw w Wielkiej Brytanii i Grecji, następnie (1952–1957) jako kierownik wierceń hydrogeologicznych w służbie państwowej na Złotym Wybrzeżu (dzisiejsza Ghana). W 1957 wyjechał do Stanów Zjednoczonych. W latach 1957–1963 pracował jako inżynier wiertnik różnych firm w Oklahomie i Luizjanie. Od 1963 był niezależnym konsultantem przy wierceniach w Luizjanie, na Alasce i na kanadyjskich wyspach arktycznych. Pracował również dla Organizacji Narodów Zjednoczonych, m.in. na Malcie.
W 1973 zorganizował i objął katedrę Inżynierii Naftowej na Uniwersytecie w Trondheim, w Norwegii. Pozostał tam do przejścia na emeryturę w 1986. Bywał wizytującym profesorem innych uczelni (Kanada, Stany Zjednoczone, Wielka Brytania, Indonezja) i wykładowcą na kursach organizowanych przez przemysł.
Był członkiem wielu organizacji zawodowych, m.in. American Institute of Mining, Metallurgical and Petroleum Engineers, Society of Petroleum Engineers w Dallas, USA, Institute of Petroleum w Londynie i Norwegian Engineering Society.
Opublikował szereg prac w czasopismach technicznych oraz szereg skryptów wydanych przez Norweski Instytut Technologiczny w Trondheim. Ich tematyka obejmuje technologię wierceń, sprzęt wiertniczy i problemy związane z głębokimi wierceniami.

</doc>
<doc id="1328902" url="https://pl.wikipedia.org/wiki?curid=1328902" title="Ekkehard">
Ekkehard



</doc>
<doc id="1328903" url="https://pl.wikipedia.org/wiki?curid=1328903" title="Nurbs">
Nurbs



</doc>
<doc id="1328905" url="https://pl.wikipedia.org/wiki?curid=1328905" title="Windows Vista Home Basic">
Windows Vista Home Basic



</doc>
<doc id="1328907" url="https://pl.wikipedia.org/wiki?curid=1328907" title="Windows Vista Home Premium">
Windows Vista Home Premium



</doc>
<doc id="1328908" url="https://pl.wikipedia.org/wiki?curid=1328908" title="Windows Vista Business">
Windows Vista Business



</doc>
<doc id="1328909" url="https://pl.wikipedia.org/wiki?curid=1328909" title="Windows Vista Enterprise">
Windows Vista Enterprise



</doc>
<doc id="1328914" url="https://pl.wikipedia.org/wiki?curid=1328914" title="Nicolaas Visscher">
Nicolaas Visscher

Nicolaas (Jansz) Visscher (ur. 1618 r. w Amsterdamie -1679) – holenderski kartograf, sztycharz i wydawca map. Sygnował je jako Nicolaas J. Visscher I (pierwszy). Nicolas przejął po ojcu warsztat i zainteresowania kartograficzne a w 1677 r. uzyskał przywilej na druk map.
Jego ojcem był Claes Jansz Visscher (1587-1652) natomiast on sam był wujem Nicolaasa Visscher II (1649-1702 lub 1709). Symbole I oraz II prawdopodobnie odnoszą się do przywilejów królewskich na druk map. Nicolaas Visscher II taki przywilej uzyskał w 1682 r. 
Wszyscy działali w Amsterdamie i słynęli z działalności wydawniczo-kartograficznej. Mapy miast, państw, regionów i kontynentów opracowywali sami lub korzystali z miedziorytów odziedziczonych po zmarłych krewnych. Oprócz samodzielnych arkuszy map przygotowywali też atlasy. 

</doc>
<doc id="1328915" url="https://pl.wikipedia.org/wiki?curid=1328915" title="Przylesie (jezioro)">
Przylesie (jezioro)

Przylesie (Jezioro Przyleśne) – jezioro w Krainie Wielkich Jezior Mazurskich, w gminie Orzysz, powiat piski, województwo warmińsko-mazurskie, pomiędzy Jeziorem Kęplastym (na południowym wschodzie), a Jeziorem Błękitnym (na północnym zachodzie), które są połączone ze sobą ciekiem wodnym zwanym Rzeźnicką Strugą. Jezioro jest praktycznie oczkiem wodnym wśród naturalnego lasu. Jest to jezioro mezotroficzne o bardzo czystej wodzie, o czym świadczą m.in. licznie występujące ramienice, tworzące podwodne, zwarte skupiska, zwane łąkami ramienicowymi. Na jeziorze pływa również wąski pas pła torfowiskowego z nerecznicą błotną i fiołkiem błotnym. Nad brzegiem jeziora rosną dorodne świerki, czasem można natknąć się na ponad stuletnią sosnę.

</doc>
<doc id="1328918" url="https://pl.wikipedia.org/wiki?curid=1328918" title="Felicjan Jabłonowski">
Felicjan Jabłonowski

Felicjan Jabłonowski herbu Prus III (zm. 1778) – oboźny polny koronny od 1772, szambelan królewski od 1765, stolnik wyszogrodzki od 1755, starosta koropecki, chorąży chorągwi pancernej wojewody nowogródzkiego Jabłonowskiego w Pułku Hetmana Wielkiego Koronnego w 1760 roku. 
Życiorys.
Syn Antoniego, podczaszego buskiego, i Antoniny Drzewieckiej (córka Felicjana). Ożenił się z Elżbietą Woroniecka, siostrą żony Józefa Aleksandra Jabłonowskiego. Jako stronnik Czartoryskich był posłem na sejm 1762 roku. Posłował na konwokację i elekcję Stanisława Augusta Poniatowskiego. W 1764 roku podpisał jego elekcję. Członek konfederacji Andrzeja Mokronowskiego w 1776 roku i poseł na sejm 1776 roku z województwa wołyńskiego. 11 maja 1775 został kawalerem Orderu Świętego Stanisława.

</doc>
<doc id="1328919" url="https://pl.wikipedia.org/wiki?curid=1328919" title="Supermarket (album)">
Supermarket (album)

Supermarket – album Formacji Nieżywych Schabuff wydany w 2003 roku nakładem wytwórni Universal Music Polska. Płyta była promowana singlami: „Nic dobrego kolego” i „Supermarket”.
Album nagrano w Studio Jacka Otręby i Tomka Zawolika w Częstochowie w 2002 roku. Realizacja nagrań: Jacek Otręba. Nagranie śpiewu Olka: Mariusz Walaszczyk. Produkcja: Olek Klepacz, Jacek Otręba, Marcin Serwaciński, Wojtek Wierus. Mastering płyty: Andrzej Puczyński – Izabelin Studio. Executive Producer: Wiesław Pieregorólka. Product Manager – Joanna Czarnota. Foto: Iwona Dziuk, Artur Brzeziński. Projekt graficzny: Artur Brzeziński Club 54.
Lista utworów.
źródło:.
Twórcy.
źródło:.

</doc>
<doc id="1328922" url="https://pl.wikipedia.org/wiki?curid=1328922" title="Ebbo (zm. 1163)">
Ebbo (zm. 1163)

Ebbo (zm. 1163) – mnich z klasztoru św. Michała w Bambergu, autor żywota bamberskiego biskupa Ottona.

</doc>
<doc id="1328926" url="https://pl.wikipedia.org/wiki?curid=1328926" title="Dominic Antonelli">
Dominic Antonelli

Dominic Anthony „Tony” Antonelli (ur. 23 sierpnia 1967 w Detroit) – amerykański astronauta, pilot wojskowy, inżynier, komandor porucznik United States Navy.
Wykształcenie i służba wojskowa.
Jako pilot wylatał ponad 3200 godzin na 41. typach samolotów.
Życie prywatne.
Jest żonaty i ma dwoje dzieci.

</doc>
<doc id="1328940" url="https://pl.wikipedia.org/wiki?curid=1328940" title="Estádio Verdão">
Estádio Verdão



</doc>
<doc id="1328941" url="https://pl.wikipedia.org/wiki?curid=1328941" title="Alojzy Seget">
Alojzy Seget

Alojzy Seget (ur. 25 listopada 1897 w Lubomi, zm. 3 sierpnia 1968) – porucznik Wojska Polskiego, dowódca 4. (następnie 15.) Raciborskiego Pułku Piechoty i powstaniec śląski.
Uczęszczał do niemieckiej szkoły podstawowej, potem do szkoły handlowej w Raciborzu.
W 1916 r. został wcielony do niemieckiego wojska, walczył na froncie zachodnim. Brał udział w walkach w Gdańsku i Berlinie podczas ruchów rewolucyjnych w Niemczech w 1918 r. Dostarczał broń powstańcom Wielkopolskim, był związany z Domem Polskim "Strzecha" w Raciborzu. Uczestnik powstań śląskich, dowódca IV pułku Powstańców Śląskich w III powstaniu śląskim. 
Podczas kampanii wrześniowej bronił środkowego i północnego odcinka Odry. W czasie okupacji hitlerowskiej przebywał we Francji i Anglii, pracował tam w Centralnym Komitecie Pomocy Ofiarom Wojny. Później wrócił do kraju. Był założycielem "Samopomocy chłopskiej", do 1949 r. również jej prezesem.
W 85. rocznicę wybuchu III powstania Śląskiego uchwałą Rady Gminy, nowo wybudowana hala sportowa w Lubomi otrzymała imię Alojzego Segeta.

</doc>
<doc id="1328947" url="https://pl.wikipedia.org/wiki?curid=1328947" title="Abū Hāmid al-Andalusī al-Gharnātī">
Abū Hāmid al-Andalusī al-Gharnātī

Abū Hāmid al-Andalusī al-Gharnātī (ur. 1080 lub 1081 w Grenadzie, zm. 1169 lub 1170 w Damaszku) – arabski pisarz i podróżnik. Odwiedził m.in. Bułgarię kamską (1135/1136) oraz Ruś i Węgry, gdzie mieszkał od 1150 do 1153. Zachowały się dwa jego dzieła.

</doc>
<doc id="1328948" url="https://pl.wikipedia.org/wiki?curid=1328948" title="Abu Hamid al-Andalusi al-Gharnati">
Abu Hamid al-Andalusi al-Gharnati



</doc>
<doc id="1328956" url="https://pl.wikipedia.org/wiki?curid=1328956" title="Niezaproszeni">
Niezaproszeni

Niezaproszeni (tytuł oryginalny: "Të paftuarit") – albański film fabularny z roku 1985 w reżyserii Kujtima Çashku, na motywach powieści Ismaila Kadare "Prilli i thyer" (w tłumaczeniu polskim – "Krew za krew").
Opis fabuły.
Akcja filmu rozgrywa się w 1939 w górach północnej Albanii. Dla pisarza Besiana Vorpsiego i jego żony Diany początek wojny przynosi szereg tragicznych wydarzeń. W tym czasie Gjorg Berisha zaczyna sobie uświadamiać, że są to ostatnie dni jego życia. Rodzina Berishy zgodnie z zasadami prawa zwyczajowego jest zobowiązana do zemsty krwawej na skłóconych z nią rodziną sąsiadów.
W 1988 film był wyświetlany w NRD pod tytułem: "Unerwünschte Gäste".

</doc>
<doc id="1328958" url="https://pl.wikipedia.org/wiki?curid=1328958" title="Baarn">
Baarn

Baarn – miasto w Holandii w prowincji Utrecht. W 2008 roku liczyło 24 381 mieszkańców. Miasto utworzone przez biskupa Utrechtu w 1350 roku. 

</doc>
<doc id="1328961" url="https://pl.wikipedia.org/wiki?curid=1328961" title="Ispot">
Ispot



</doc>
<doc id="1328966" url="https://pl.wikipedia.org/wiki?curid=1328966" title="Podciąganie">
Podciąganie

Podciąganie (ang. "bend") – technika gry na instrumentach strunowych, polegająca na podciąganiu struny w poprzek gryfu, co pozwala:
Technika podciągania sprawdza się w grze na instrumentach posiadających gryf wyposażony w progi, np. gitarze. W instrumentach bezprogowych, takich jak skrzypce, kontrabas albo wiolonczela, technika podciągania nie ma specjalnego zastosowania, gdyż identyczny efekt pozwala osiągnąć glissando, tj. przesuwanie wybrzmiewającej struny wzdłuż a nie w poprzek gryfu.
Podciąganie strun pozornie wydaje się być łatwą techniką. Jednak podciąganie struny unisono z sekundą/ septymą) do wybrzmienia prymy / oktawy może nastręczać trudności, powodując fałsz. Podobnie podciąganie struny, czy bardziej: opuszczanie struny po podciągnięciu o więcej niż 3 półtony, często generuje tzw. fret noise.
Podciąganie strun w okolicach siodełka o więcej niż cały ton wymaga użycia pewnej siły, dlatego ułatwia je obniżenie stroju gitary. Podciąganie zwiększa napięcie struny, zmniejszając jej elastyczność. Obniżenie stroju z kolei elastyczność struny zwiększa.
Podciąganie w muzyce współczesnej.
Podciąganie strun jest, obok "hammer-on" i "pull-off", podstawową techniką gry na gitarze elektrycznej. Doskonale słychać efekty podciągania m.in. w charakterystycznym riffie "Are you gonna go my way" Lennego Kravitza, solówce "Another brick in the wall" Pink Floyd, czy też "Moonlight Shadow" Mike’a Oldfielda. Solo słynnego Hotel California zespołu Eagles oparte jest o wielokrotne, naprzemienne podciąganie i piórkowanie strun.
Rodzaje podciągania.
W przypadku podciągania, trudno mówić o konkretnych technikach. W praktyce, zawsze sprowadza się ono do podciągnięcia lub opuszczenia struny. Różnice tkwią w momencie wybrzmienia dźwięku (przed podciągnięciem lub po) oraz dodatkowych ozdobnikach lub technikach, którymi można wzbogacić podciąganie. Są to: tapping i vibrato. Stąd też wynikają różnice zapisu podciągania w tabulaturze.

</doc>
<doc id="1328969" url="https://pl.wikipedia.org/wiki?curid=1328969" title="Gubernia białoruska">
Gubernia białoruska

Gubernia białoruska (ros. Белорусская губерния) – jedna z guberni Imperium Rosyjskiego, istniejąca w latach 1796–1801, utworzona na ziemiach zabranych I Rzeczypospolitej. 
Gubernia białoruska powstała na mocy ukazu Pawła I z dnia 1 (12) grudnia 1796 roku. Stolicą guberni był Witebsk. Na jej obszar składały się gubernie połocka i mohylewska. Obejmowała 16 powiatów:
Z powodu wielkiej rozległości guberni, którą ciężko było zarządzać, ukazem Aleksandra I z 27 lutego 1802 roku dokonano podziału guberni białoruskiej na mohylewską ze stolicą w Mohylewie i witebską ze stolicą w Witebsku.

</doc>
<doc id="1328972" url="https://pl.wikipedia.org/wiki?curid=1328972" title="Czepiak czarnoręki">
Czepiak czarnoręki

Czepiak czarnoręki ("Ateles geoffroyi") – gatunek ssaka naczelnego z podrodziny czepiaków (Atelinae) w obrębie rodziny czepiakowatych (Atelidae).
Zasięg występowania.
Czepiak czarnoręki występuje w zależności od podgatunku:
Taksonomia.
Gatunek po raz pierwszy naukowo opisał w 1820 roku niemiecki przyrodnik Heinrich Kuhl nadając mu nazwę "Ateles geoffroyi". Jako miejsce typowe odłowu holotypu Kuhl wskazał San Juan de Nicaragua, w Nikaragui. 
"A. geoffroyi" jest wysoce zmiennym gatunkiem, zarówno jeśli chodzi o cechy indywidualnie, jak i rozmieszczenie geograficznie, a jego taksonomia może wymagać rewizji. Rozpoznywano do ośmiu podgatunków: "geoffroyi", "azuerensis", "frontatus", "grisescens", "panamensis", "ornatus", "vellerosus" i "yucatanensis". Na podstawie danych molekularnych takson "yucatanensis" jest synonimem "vellerosus", a takson "panamensis" jest synonimem "ornatus". Podgatunek "grisescens" jest jednak taksonem o wątpliwej ważności, ponieważ nigdy nie był obserwowany na wolności i jest przedmiotem jednej i to raczej ubogiej relacji dotyczącej okazu będącego w niewoli. W Panamie istnieje strefa w której występują mieszańce między podgatunkiem "A. geoffroyi ornatus" a gatunkiem "A. fusciceps". Autorzy "Illustrated Checklist of the Mammals of the World" rozpoznają sześć podgatunków.
Morfologia.
Długość ciała (bez ogona) samic 31–45 cm, samców 39–63 cm, długość ogona samic 64–75 cm, samców 70–86 cm; masa ciała samic 6–9,4 kg, samców 7,4–9 kg. Barwa od złotobrązowej do czerwonej lub ciemnobrązowej; dłonie i stopy czarne. Głowa stosunkowo mała. Kciuk zredukowany; małpa wykorzystuje palce dłoni i stóp jak haki, na których kołysze się na gałęziach.
Ekologia.
Pożywienie.
Liście, pędy, owoce, nasiona, niekiedy kora drzew.
Rozród.
Po ciąży 210–225 dni rodzi się tylko 1 młode. Uważa się, że czepiak czarnoręki rozmnaża się co 3 lata.
Inne informacje.
Długość życia w niewoli wynosi ponad 30 lat. Ogon działa jak piąta kończyna i podczas zwisania może utrzymać ciężar całego ciała. Może być również używany do podnoszenia przedmiotów. Podczas rzadkich wizyt na ziemi czepiak może biegać na dwóch nogach.
Poziom zagrożenia.
Zagrożony w wyniku utraty siedlisk i polowań; niektóre podgatunki wyginęły na wielu obszarach.

</doc>
<doc id="1328984" url="https://pl.wikipedia.org/wiki?curid=1328984" title="RapidShare">
RapidShare

RapidShare – istniejący do 2015 roku serwis internetowy oferujący hosting plików. Siedziba spółki prowadzącej serwis, RapidShare AG, znajdowała się w Cham w Szwajcarii. RapidShare był jednym z największych serwisów tego typu na świecie, według Alexa Internet domena RapidShare.com znajdowała się w 2009 roku na 50. miejscu pod względem liczby odwiedzin wśród wszystkich domen internetowych na świecie. Przepustowość łącza RapidShare wynosiła 800 Gbps, a łączna pojemność około kilku petabajtów (1 petabajt to milion gigabajtów). Serwis oferował darmowe oraz płatne konta.
Zasady działania.
Za pomocą przeglądarki internetowej użytkownicy mogli załadować na serwer pliki o maksymalnym rozmiarze 500 MB (RapidShare.com). Każdy wysłany plik otrzymywał losowo generowany identyfikator, który wchodził w skład adresu URL do pliku. Cały adres składał się zatem z oryginalnej nazwy pliku oraz ośmiocyfrowego losowego identyfikatora, co powoduje, że nie znając adresu do pliku nie można go odgadnąć. RapidShare nie udostępniał wyszukiwarki plików, lecz istniały nieoficjalne serwisy, które umożliwiały przeszukiwanie plików na RapidShare.
RapidShare akceptował wysyłanie oraz pobieranie plików przez użytkowników darmowych oraz płatnych kont. Użytkownicy darmowi przed pobieraniem każdego pliku musieli odczekać zazwyczaj od 25 sekund do 99 minut, a maksymalna prędkość transferu została ograniczona do 375 KB/s (3000 Kbit/s). Użytkownicy kont płatnych (premiowych) nie mieli ograniczenia tempa pobierania plików, mogli pobierać kilka plików jednocześnie, wstrzymywać i ponawiać pobierania, a także korzystać z menedżerów pobierania plików. Konto premium można było także uzyskać, jeżeli wrzucony plik przez danego użytkownika został pobrany określoną ilość razy. Jedno pobranie dawało 1 punkt. Po uzbieraniu 5000 punktów premium i 5000 punktów free, użytkownik otrzymywał konto premium na miesiąc, a za 50 000 punktów premium i 50 000 punktów free na pełny rok.
Mechanizm CAPTCHA.
Przez cały okres działalności RapidShare używał wielu rodzajów mechanizmu CAPTCHA w celu wyeliminowania zautomatyzowanego pobierania plików przez boty. Początkowo użytkownik niemający konta premium musiał wprowadzić 4 znaki, pokazane na zniekształconym obrazku. W połowie 2008 mechanizm został ulepszony. Obrazek składał się z maksymalnie 7 zniekształconych znaków alfanumerycznych, z których każdy znak oznaczony był ikonką psa lub kota. Użytkownik konta darmowego musiał wprowadzić cztery znaki, które miały ikonkę kota. 22 czerwca 2008 zrezygnowano z mechanizmu CAPTCHA, zastępując go pseudotrójwymiarową siatką, z wyżłobionymi znakami. 2 lipca 2008 wycofano się z użycia mechanizmu CAPTCHA.
Historia.
Pierwszy serwis udostępniania plików został uruchomiony w sierpniu 2004 roku pod adresem "RapidShare.de". W październiku 2006 roku została założona szwajcarska
spółka akcyjna RapidShare AG i uruchomiono serwis "RapidShare.com". 20 października 2006 RapidShare ogłosiło, że całe miejsce na dyskach RapidShare.de zostało zapełnione. W marcu 2010 roku serwis "RapidShare.de" został zamknięty, użytkownicy
serwisu są przekierowywani do serwisu "RapidShare.com".
Koniec darmowej usługi.
Serwis ogłosił, że od 1 lipca 2014 zaprzestanie świadczenia bezpłatnej usługi hostingu plików. Z tego powodu dotychczasowych użytkowników bez kont premium prosi o zrobienie kopii zapasowej swoich danych. Serwis aż do zakończenia działalności prowadził usługi płatne.
Koniec istnienia serwisu.
10 lutego 2015 na oficjalnej stronie serwisu pojawiła się informacja o zakończeniu działalności Rapidshare zaplanowanym na 31 marca 2015 roku.

</doc>
<doc id="1328988" url="https://pl.wikipedia.org/wiki?curid=1328988" title="Black Antlers">
Black Antlers

Black Antlers – album Coil wydany początkowo w 2004 roku limitowanym nakładzie jako CD-R. Płyta była dostępna do kupienia na koncertach grupy w ramach minitournee Even An Evil Fatigue. Materiał został potem opracowany na nowo przez Petera Christophersona i wydany na dwóch płytach CD, z trzema dodatkowymi utworami. Edycja ta ukazała się w sierpniu 2006 roku, równocześnie z reedycją "The Remote Viewer". Oba wydawnictwa zostały wydrukowane w Tajlandii i wyróżniają się wysokiej jakości oprawę graficzną. Numer katalogowy reedycji to THBKK2. Album dostępny jest w sprzedaży na oficjalnej stronie Coil Thresholdhouse.com.
Coil w momencie wydania płyty tworzyli Jhonn Balance, Peter Christopherson, Tom Edwards, Cliff Stapleton, Thighpaulsandra i Mike York.
Utwór "Sex With Sun Ra" odnosi się do wpływowego muzyka jazzowego Sun Ra.
Historia utworów.
"The Gimp (Sometimes)" był pierwotnie wydany jako nagranie Coil na składankę "Hate People Like Us" zawierajacą remiksy i ich wykonania utworów zespołu People Like Us. Ta wczesna wersja zatytułowana była "The Gimp/Sometimes" i była znacznie mniej rozbudowana w porównaniu z wersją znaną z "Black Antlers". Tekst utworu został też wykorzystany w niezatytułowanym nagraniu na żywo wykonanym podczas New Forms III w 2002. Wersja "Sex With Sun Ra (Part One – Saturnalia)", zatytułowana "Sex With Sun Ra" o długości 6:00 pojawiła się później na kompilacji "Rough Trade Shops: Counter Culture 04". "Wraiths And Strays (From Montreal)" to nagranie na żywo zarejestrowane 29 maja 2003 w Montrealu na festiwalu MUTEK 2003. "The Wraiths And Strays Of Paris" jest przerobionym nagraniem zarejestrowanym w Paryżu w La Locomotive 23 maja 2004. "All The Pretty Little Horses" jest tradycyjną angielską piosenką, przypomnianą wcześniej przez Current 93 na albumie "All The Pretty Little Horses", którego współautorem był John Balance. "Teenage Lightning (10th Birthday Version)" jest wersją "Teenage Lightning 1" i "Teenage Lightning 2" z albumu Coil "Love's Secret Domain", podobną do wersji zamieszczonej na "The Ape Of Naples" i zatytułowanej "Teenage Lightning 2005". "Black Antlers (Where's Your Child?)" to ich wykonanie acid house'owego utworu "Where's Your Child?" autorstwa Bam Bam z 1988 roku. Wszystkie utwory wydane na CD-R "Black Antlers" były grane na żywo podczas trasy Coil w okresie wydania płyty i brzmiały podobnie do wersji na żywo, co zostało zarejestrowane na albumie "Selvaggina, Go Back Into The Woods".

</doc>
<doc id="1328991" url="https://pl.wikipedia.org/wiki?curid=1328991" title="Herb Chile">
Herb Chile

Herb Chile – jeden z symboli narodowych Chile.
Opis.
Obecny herb został zaprojektowany w 1834 roku przez angielskiego artystę Charlesa Wooda Taylora. Tarcza herbowa została podzielona na dwie części - górną niebieską i dolną czerwoną. Na środku znajduje się biała pięcioramienna gwiazda. Tarcza podtrzymywana jest przez kondora - najbardziej znaczącego ptaka andyjskiego i huemala - najrzadszego ssaka w Chile. Herb zwieńczony jest trzema piórami - białym, niebieskim i czerwonym, które nosili pierwsi prezydenci republiki na swoich kapeluszach. Na dole umieszczono wstęgę z mottem narodowym: "Por la Razón o la Fuerza" (hiszp. "Rozumem albo siłą").
Historia.
Pierwszy herb Chile został przyjęty w 1812 roku. Przedstawiał on kolumnę (symbolizującą drzewo wolności) zwieńczoną globem ziemskim nad czym znajdowały się skrzyżowane szponton i gałązka oliwna. Wyżej umieszczono białą pięcioramienną gwiazdę i dewizę "Post tenebras lux" (łac. "Po ciemnościach - światło"). Po bokach kolumny umieszczono parę Indian, poniżej zaś motto:"Aut cociliis aut ense" (łac. "Radą lub szpadą"). Po okresie okupacji hiszpańskiej i wyzwoleniu Chile przez wojska San Martina i O’Higginsa 23 września 1819 roku przyjęto nowy herb. Przedstawiał on kolumnę wolności zwieńczoną globem ziemskim na ciemnoniebieskiej owalnej tarczy. Nad kolumną umieszczono białą wstęgę z napisem "Libertad" (hiszp. "Wolność") i białą gwiazdę pięcioramienną (symbolizującą stolice kraju - Santiago). Po bokach kolumny umieszczono dwie identyczne gwiazdy (symbolizujące Concepcion i Coquimbo). Tarcza była otoczona gałązkami wawrzynu i panopliami. W herbie wielkim umieszczono dodatkowo Indianina, kajmana amerykańskiego i róg obfitości.
26 czerwca 1834 roku wprowadzono obecny herb zaprojektowany przez brytyjskiego artystę Carlosa Wood Taylora. W 1920 roku do herbu oficjalnie włączono dewizę "Por la razón o la fuerza". Artykuł 6 Ustawy o bezpieczeństwie państwa penalizuje publiczne znieważanie symboli państwowych, w tym herbu.

</doc>
<doc id="1328993" url="https://pl.wikipedia.org/wiki?curid=1328993" title="Stanisław Kuciel">
Stanisław Kuciel

Stanisław Wilhelm Kuciel (ur. 27 marca 1891 w Byszowie, zm. 1940 w Charkowie) – podpułkownik żandarmerii Wojska Polskiego. 
Życiorys.
Urodził się 27 marca 1891 roku w Byszowie, w powiecie sokalskim, w rodzinie Michała i Leopoldyny z Hirszlów. 8 sierpnia 1914 roku rozpoczął służbę w Legionach Polskich. W lutym następnego roku przydzielony został do Żandarmerii Polowej I Brygady. W sierpniu i wrześniu 1915 roku przez półtora miesiąca kierował posterunkiem żandarmerii w Janowie Lubelskim przy c.k. Komendzie Okręgu Etapowego. Prowadził tam, zakazaną przez władze okupacyjne działalność agitacyjną i werbunkową do I Brygady. Następnie pełnił obowiązki zastępcy komendanta Żandarmerii Polowej przy Komendzie I Brygady. W końcu kwietnia 1916 roku zastąpił Jana Jur-Gorzechowskiego na stanowisku komendanta Żandarmerii Polowej I Brygady. 1 kwietnia 1917 roku rozpoczął, jako hospitant, miesięczne szkolenie na Wyższym Kursie Szkoły Żandarmerii w Warszawie. Był to kurs dla starszych podoficerów przewidzianych do objęcia stanowisk oficerskich. Po kryzysie przysięgowym wstąpił do Polskiej Siły Zbrojnej. Był adiutantem ppor. Bronisława Witeckiego, komendanta Ekspozytury Żandarmerii Polowej Wojsk Polskich (przemianowanej później na Dowództwo Polskiej Żandarmerii Polowej). Poza obowiązkami adiutanta prowadził szkolenie żandarmów.
1 listopada 1918 roku przyjęty został do Wojska Polskiego. 18 listopada tego roku przybył do Łomży, objął obowiązki dowódcy Żandarmerii Okręgu Wojskowego Nr XIII z uprawnieniami dyscyplinarnymi dowódcy detaszowanego batalionu i przystąpił do organizacji służby na powierzonym mu terenie. W porozumieniu z komisarzem rządu, p. Hanusowskim, uzyskał zgodę na wykonywanie służby bezpieczeństwa także w stosunku do osób cywilnych. Podległą mu Żandarmerię podzielił na dwa dowództwa powiatowe: w Łomży (ppor. Stanisław Sitek) i w Ostrowi (ppor. Przybyłowski, por. Franciszek Pytel). Organizację zakończył 21 stycznia 1919 z chwilą utworzenia policji komunalnej i milicji ludowej oraz kolejnych dowództw powiatowych: w Szczuczynie (por. Franciszek Klimek), Kolnie (ppor. Witold Goworowski), w Ostrołęce (ppor. Stanisław Jakubowski) i w Wysokiem Mazowieckiem (ppor. Roman Szoenborg). Według stanu z 20 lutego tego roku podlegało mu 6 oficerów, 22 podoficerów, 20 szeregowców i 8 „przydzielonych”.
W czasie wojny z bolszewikami (do 19 września 1919 roku) dowodził oddziałem żandarmerii polowej Okręgu Etapowego „Wilno”, następnie pełnił służbę w Dowództwie Żandarmerii Polowej w Warszawie, a od 6 lipca do 30 października 1920 roku, w stopniu rotmistrza, dowodził Ekspozyturą Żandarmerii Polowej Frontu Północno-Wschodniego.
1 czerwca 1921 roku pełnił służbę w Dowództwie Żandarmerii Wojskowej w Warszawie, a jego oddziałem macierzystym był wówczas 8 dywizjon żandarmerii wojskowej. W 1924 roku był komendantem Kadry szwadronu zapasowego 8 dywizjonu żandarmerii w Grudziądzu. 12 września 1926 roku wyznaczony został na stanowisko dowódcy 8 dywizjonu żandarmerii w Toruniu, w miejsce ppłk. Juliana Sas-Kulczyckiego, awansowanego na szefa Wydziału Żandarmerii w Departamencie I Piechoty MSWojsk. 1 lutego 1929 roku objął dowództwo 1 dywizjonu żandarmerii. W grudniu tego roku przeniesiony został do Grodna na stanowisko dowódcy 3 dywizjonu żandarmerii. Obowiązki przyjął 25 stycznia 1930 roku od mjr. Stanisława Sitka. Na stanowisku dowódcy dywizjonu pozostał do rozpoczęcia II wojny światowej.
W czasie kampanii wrześniowej dowodził żandarmerią SGO „Narew”. Dostał się do niewoli sowieckiej. Był więźniem obozu w Starobielsku. Figuruje na Liście Starobielskiej pod poz. 1380. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
W dniu 5 października 2007 roku Minister Obrony Narodowej mianował go pośmiertnie do stopnia pułkownika. Awans został ogłoszony w dniu 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Decyzją Nr 190/MON Ministra Obrony Narodowej z dnia 7 listopada 2019 płk Stanisław Wilhelm Kuciel został patronem Wydziału ŻW w Bemowie Piskim.

</doc>
<doc id="1328994" url="https://pl.wikipedia.org/wiki?curid=1328994" title="Godło Chile">
Godło Chile



</doc>
<doc id="1329000" url="https://pl.wikipedia.org/wiki?curid=1329000" title="Fiat 520">
Fiat 520

Fiat 520 – samochód osobowy produkowany przez FIAT-a w latach 1927–1929 oraz jako model 520T (od Taxi) w latach 1928–1930. Nazwa 520 odnosi się także do produkowanego w latach 1921–1922 luksusowego pojazdu określanego jako "Superfiat" lub "Super Fiat".
Fiat 520.
Był to nowy model samochodu osobowego średniej klasy napędzanego 6-cylindrowym silnikiem rzędowym, dolnozaworowym o pojemności 2244 cm3 i mocy 46 KM co pozwalało osiągnąć prędkość 90 km/h. Napęd poprzez 4-biegową skrzynię biegów (plus bieg wsteczny) przenoszony był na koła tylne za pośrednictwem wału napędowego. Po raz pierwszy standardowo koło kierownicy znalazło się po lewej stronie. Wyprodukowano ponad 20 000 egzemplarzy. Oferowano kilka wersji nadwoziowych: berlina, landaulet, kabriolet, torpedo, tourer i limuzyna. W tej ostatniej wersji samochód kosztował 31 tys. lirów.
Fiat 520T.
Wersja T (Taxi) była oparta na podstawowym modelu 520, ale wyposażona w 6-cylindrowy silnik o pojemności zmniejszonej do 1866 cm3. Silnik ten przy mocy 35 KM pozwalał osiągnąć prędkość 78 km/h. W latach 1928–1930 wyprodukowano ok. 600 egzemplarzy.
Fiat 520 "Super Fiat".
W historii firmy Fiat istniał już wcześniej samochód oznaczony symbolem 520 określany jako "Super Fiat" lub "Superfiat". Był to luksusowy model wyposażony w silnik V12 o pojemności 7 litrów wyprodukowany w niewielkiej liczbie egzemplarzy w latach 1921–1922.

</doc>
<doc id="1329002" url="https://pl.wikipedia.org/wiki?curid=1329002" title="Futurospekcja">
Futurospekcja

Futurospekcja (także flashforward pisane też flash-forward (wym. []) z ang. "flash" – "przebłysk"; "forward" – "wprzód" albo prolepsis) – technika narracyjna polegająca na przedstawieniu w filmie, serialu i innych mediach spodziewanych albo pewnych wydarzeń z przyszłości. Jest przeciwieństwem retrospekcji, które ukazują przeszłość.
Technika ta jest stosowana dużo rzadziej niż wymienione retrospekcje – ich podstawową „wadą” jest upewnienie odbiorcy co do losu danego bohatera (np. że nie zginie). Z drugiej strony, wprowadzanie futurospekcji jest z komercyjnego punktu widzenia rozsądne, jako środek przyciągający widza. Jednym ze słynniejszych przykładów jest tu serial "Zagubieni", który, od ostatniego odcinka trzeciego sezonu, regularnie przedstawia przyszłe losy poszczególnych postaci. Twórcy serialu często, za pomocą rozmaitych trików, dopiero po jakimś czasie „rozstrzygają”, czy dany przebłysk jest retrospekcją czy futurospekcją, jednocześnie starając się nie ujawniać za dużo.
Futurospekcja jest również głównym tematem książki oraz o tym samym tytule (to już drugi po "Zagubionych" serial stacji ABC wykorzystujący ten motyw). Obie historie łączy tytułowa futurospekcja, w czasie której cała ludzkość traci na 2 minuty i 17 sekund przytomność i widzi wizję swojej przyszłości 29 kwietnia 2010 roku. W powieści, którą napisał kanadyjski pisarz science fiction, Robert J. Sawyer, przyczyną zdarzenia był Wielki Zderzacz Hadronów.

</doc>
<doc id="1329004" url="https://pl.wikipedia.org/wiki?curid=1329004" title="Godło Nowej Zelandii">
Godło Nowej Zelandii



</doc>
<doc id="1329005" url="https://pl.wikipedia.org/wiki?curid=1329005" title="Roman Krawczyk">
Roman Krawczyk

Roman Krawczyk (ur. 6 października 1951 w Parysowie) – ksiądz katolicki, teolog specjalizujący się w biblistyce.
Życiorys.
W latach 1970-1976 studiował teologię w Wyższym Seminarium Duchownym w Siedlcach. Święcenia kapłańskie otrzymał 5 czerwca 1976. Między 1978-1981 studiował w Instytucie Nauk Biblijnych na Katolickim Uniwersytecie Lubelskim, zakończone w 1979 otrzymaniem stopnia magistra i licencjata z teologii w zakresie nauk biblijnych. W 1981 obronił doktorat na podstawie rozprawy pt. "Biblijna koncepcja świata w księgach mądrościowych Starego Testamentu", następnie przez rok przebywał w Rzymie i uczęszczał na wykłady w Papieskim Instytucie Biblijnym. W 1988 habilitował się w Akademii Teologii Katolickiej w Warszawie na podstawie rozprawy "Antropologiczne tradycje Księgi Rodzaju w Księdze Syracha. Studium egzegetyczno-teologiczne". Od 1999 posiada tytuł profesora nauk teologicznych.
Od 1982 wykładowca w Wyższym Seminarium Duchownym w Siedlcach. W latach 1986-88 proboszcz parafii Krzymosze. W 1990 mianowany został rektorem siedleckiego seminarium. Od 1997 do chwili obecnej na etacie profesora Wydziału Humanistycznego Akademii Podlaskiej (UPH), w latach 2006-2012 Dyrektor Instytutu Historii i Stosunków Międzynarodowych.
Dorobek naukowy obejmuje kilka książek oraz liczne artykuły naukowe i popularnonaukowe, wszystkie o tematyce biblijnej.

</doc>
<doc id="1329008" url="https://pl.wikipedia.org/wiki?curid=1329008" title="Fiat 519">
Fiat 519

Fiat 519 – samochód osobowy produkowany przez włoską firmę motoryzacyjną Fiat w latach 1922–1927. Wyposażony był w rzędowy silnik sześciocylindrowy.

</doc>
<doc id="1329012" url="https://pl.wikipedia.org/wiki?curid=1329012" title="Everton Antonio Pereira">
Everton Antonio Pereira



</doc>
<doc id="1329017" url="https://pl.wikipedia.org/wiki?curid=1329017" title="Ulica Szczęśliwicka w Warszawie">
Ulica Szczęśliwicka w Warszawie

Ulica Szczęśliwicka – ulica w dzielnicy Ochota w Warszawie. Biegnie od Al. Jerozolimskich do ul. Dickensa.
Historia.
Pierwotnie był to odcinek drogi od rogatek Wolskich przez Czyste i Szczęśliwice do Opaczy Wielkiej. Nazwa ulicy, nadana na przełomie XIX i XX w., pochodzi od nazwy wsi Szczęśliwice. Została uregulowana w czasach Królestwa Kongresowego. W 1845 została oddzielona od ulicy Przyokopowej torami kolei warszawsko-wiedeńskiej.
W XIX wieku była jedną z głównych dróg wsi Czyste. Później stała się częścią przedmieścia Ochota. Pod koniec XIX wieku została zabudowana. Budynki w okolicy ulicy Niemcewicza powstały na początku XX wieku. Wzdłuż ulicy zamieszkiwali głównie robotnicy. Zabudowę stanowiły niewielkie chaty i kilka małych kamienic. Była to wąska ulica, brukowana kamieniem polnym, nie posiadająca oświetlenia. Ponieważ budynki nie miały kanalizacji, wzdłuż niej rynsztokami płynęły ścieki.
W 1916 ulica wraz z Ochotą została włączona do Warszawy.
W 1927 wzdłuż ulicy poprowadzono tory Elektrycznych Kolei Dojazdowych (obecnie Warszawska Kolej Dojazdowa), ze stacjami Warszawa Zachodnia EKD, Warszawa Szczęśliwicka i Warszawa Opaczewska. Tory zlikwidowano w latach 70. Później położono nowe zlokalizowane na północ od zlikwidowanych. Przed II wojną światową w okolicy ulicy Opaczewskiej oraz pomiędzy ulicą Niemcewicza a Kopińską powstały nowe zabudowania. Wzdłuż środkowej części ulicy przeważały pola i tereny zielone.
W latach 50. XX wieku przy ulicy wybudowano kolejne domy mieszkalne. Zabudowano również jej stronę zachodnią, niezagospodarowaną przed wojną.
W 2009 zmieniono organizację ruchu na skrzyżowaniu z ul. Dickensa i ul. Drawską – zbudowane zostało rondo. W 2010 nadano mu nazwę Bohdana Pniewskiego.

</doc>
<doc id="1329018" url="https://pl.wikipedia.org/wiki?curid=1329018" title="Fiat 514">
Fiat 514

Fiat 514 – samochód produkowany przez włoski koncern motoryzacyjny Fiat w latach 1929–1932. Powstało 36 970 sztuk pojazdu. Napędzany był czterocylindrowym silnikiem rzędowym dolnozaworowym.

</doc>
