<doc id="1331236" url="https://pl.wikipedia.org/wiki?curid=1331236" title="Mika Kallio">
Mika Kallio

Mika Kallio (ur. 8 listopada 1982 w Valkeakoski) – fiński motocyklista uczestniczący w Motocyklowych Mistrzostwach Świata. Swoją karierę rozpoczął w 1997 roku. Już wtedy zaczął świętować pierwsze sukcesy w mistrzostwach Finlandii. Kolejne zwycięstwa w tych zawodach odnosił w 1999 i 2000 roku.
Fin startował również w żużlu na lodzie, gdzie wygrał mistrzostwa Finlandii w 2000, 2004 i 2005 roku w klasie 125 cm³, również zwyciężał dwukrotnie w klasie 500 cm³.
W 2006 roku został wybrany najlepszym sportowcem w sportach motorowych w Finlandii.
Kariera.
Początek startów w Mistrzostwach Świata.
Kallio po raz pierwszy uczestniczył w wyścigach Mistrzostw Świata w wyścigu o Grand Prix Niemiec, 22 lipca 2001. Wyścig zakończył już na pierwszym okrążeniu. Kolejny raz na start musiał czekać dwa miesiące.23 września, podczas Grand Prix Walencji ujechał cztery okrążenia. Fin nie zdobył ani jednego punktu w klasyfikacji generalnej. Na kolejne starty musiał czekaj aż do wiosny. Wtedy wystartował w Japonii, jednak z miernym skutkiem, ponieważ nie ukończył zawodów. Przez kolejne wyścigi startował coraz lepiej i w pierwszych trzech startach na starym kontynencie znajdował się na pozycjach w czołowej dziesiątce. Po dobrych startach trzykrotnie nie kończył wyścigów. Po czym już nie jeździł tak rewelacyjnie. Ostatecznie zdobył 78 oczek w ciągu 16 konkursów. W 2003 roku Kallio startował bardzo nierówno. Do wyścigu o Grand Prix Niemiec, ani raz nie znalazł się w czołowej piątce, a zdarzało się, że znajdował się poza punktowaną piętnastką. Właśnie po wyścigu w Sachsenring Fin zmienił drużynę. Przeszedł z Ajo Motorsport używającego Hondy do zespołu KTM. Była to dobra decyzja, bo już w pierwszym wyścigu w nowym zespole zajął czwarte miejsce tracąc do podium 0,6 sekundy. Później wystąpiły trzy słabsze starty, po czym w wyścigu o Grand Prix Malezji zajął pierwszy raz w historii miejsce na podium. Przegrywając jedynie z Danielem Pedrosą. Kolejny startów nie ukończył, choć w przedostatnim starcie zajął w kwalifikacjach trzecie miejsce. Sezon 2004 również wyglądał podobnie jak poprzedzający. Do wyścigu o wielką nagrodę Niemiec, ani razu nie znalazł się w czołowej piątce, ale u naszych zachodnich sąsiadów znalazł się na piątej pozycji. W kolejnym wyścigu był czwarty. Następnie nie ukończył wyścigu w Czechach, a w kolejnym starcie w Portugalii po raz drugi ukończył zawody na drugim miejscu. Przegrywając jedynie z Hectorem Barberą. Końcówka sezonu nie była udana. Na pięć startów tylko jeden ukończył (4. miejsce w Katarze).
2005 - 2. miejsce w 125 cm³.
W 2005 roku Kallio po raz pierwszy miał szansę zdobyć tytuł mistrza świata. Sezon rozpoczął bardzo dobrze. Najpierw w Hiszpanii był drugi przegrywając z Marco Simoncelli. Jednak tydzień później nie było już na niego mocnych i okazał się najlepszym zawodnikiem w wyścigu o wielką nagrodę Portugalii. Kolejny start był zdecydowanie słabszy. W Chinach był dopiero 11., choć w kwalifikacjach wywalczył sobie pole position. Po powrocie do Europy wrócił na podium, a dokładnie na jego najniższym stopniu. We Włoszech również zapowiadało się na dobry wynik, ale defekt maszyny zapobiegł ambicjom Fina. W Katalonii Mika znów zdobył najlepsze miejsce na starcie i znów nie dojechał do mety. Ta sama sytuacja powtórzyła się w Holandii. W skróconym wyścigu w Wielkiej Brytanii (opady deszczu) Fin nie zdołał obronić ponownie najlepszego miejsca na starcie i zajął siódmą lokatę. Znowu przełomowym momentem było Grand Prix Niemiec, które Mika wygrał startując z pole position. Nastąpiła passa, w której zawodnik KTM-u cztery razy stanął na podium. W tym wygrywając konkurs w Japonii. W Grand Prix Kataru doszło do wygranej kolegi z zespołu Gábor Talmácsi, który próbował zwolnić na ostatnich metrach, aby pomóc Kallio. Nie udało mu się to i wygrał o zaledwie 0,017 sekundy. Kolejny start w Australii był gorszy, bo był piąty, a w przedostatniego wyścigu w Turcji Fin nie ukończył co spowodowało, iż w ostatnim wyścigu sezonu zawodnik jeżdżący na motocyklu KTM musiał wygrać, a walczący z nim Thomas Lüthi być najwyżej na 14. miejscu. Pierwsza część planu się sprawdziła. Fin wygrał wyścig w Walencji, jednak Szwajcar był dziewiąty i to on wygrał mistrzostwa zaledwie o 5 punktów.
2006 - 2. miejsce w 125 cm³.
Sezon 2006 Fin również ukończył na drugim miejscu, ale tym razem zdecydowanie przegrał z Alvaro Bautistą, choć wygrał Chinach, Holandii oraz Japonii to Hiszpan wygrał, aż 8 razy i walka z nim nie mogła się zakończyć powodzeniem. Fin mógł tylko patrzeć jak rośnie przewaga między nima Bautistą.
Rok rozpoczął się od czwartego miejsca w Hiszpanii, w kolejnym starcie doszło do pierwszego 2. miejsca w sezonie w tym samym kraju, gdzie w poprzednim roku Kallio stracił cenne 5 oczek w walce o tytuł mistrza świata w Katarze. W Turcji ponownie nie ukończył wyścigu. Po czym wygrał w Chinach. Powrót na stary kontynent nie był już tak udany jak rok wcześniej. Tylko we Francji stanął na drugim stopniu podium. Po miesiącu przerwy Fin ponownie stanął na podium, tylko, że na najwyższym stopniu. Po dwóch tygodniach w Donington Park ustąpił jedynie Bautiście. Kolejny raz na podium pojawił się w ostatnim wyścigu wakacji przegrywając ponownie z Hiszpanem. Taka sytuacja utrzymywała się jeszcze przez dwa wyścigi. Wtedy Mika przełamał passę i wygrał, choć tylko o 0,185 sekundy. Do końca sezonu Fin utrzymywał się na podium, będąc trzecim w Portugalii oraz drugi w Walencji.
2007 - 7. miejsce w 250 cm³.
W 2007 roku Fin przeniósł się do 250 cm³. Dwa pierwsze starty nie były dobre. W obydwu Mika nie dojechał do mety. Następnie były trzy wyścigi w czołowej dziesiątce i ponowny nie sklasyfikowany wyścig. Kolejne trzy nie przyniosły większej zmiany. Miejsca w drugiej połowie pierwszej dziesiątki nie były najlepsze, ale znowu zbliżał się wyścig o GP Niemiec, które zawsze zawodnikowi z KTMu wychodziło. I tym razem nie było inaczej. Zwycięzcą został Hiroshi Aoyama, a tuż za nim był Kallio tracąc tylko 0,119 sekundy. Po miesięcznych startach motocyklistów, nadszedł wyścig w Czechach, gdzie znowu Fin znalazł się na podium, tym razem na jego najniższym stopniu. Następne dwa starty wyglądały tak jak początek sezonu. Wyścigi w San Marino i Portugalii zostały nie zakończone dojazdem na metę. Tydzień po wyścigu w Portugalii w Japonii Mika wygrał pierwszy raz w klasie 250. Było to drugie z rzędu zwycięstwo w Japonii, jednak tym razem przy wyższych obrotach maszyny. Koniec sezonu Kallio uwieńczył zwycięstwem w Walencji wyprzedzając o 0,371 sekundy Alexa de Angelisa.
2008.
Sezon 2008 Kallio zaczął bardzo dobrze. W pierwszym wyścigu sezonu w Grand Prix Kataru, pierwszym wyścigu nocnym w historii zajął trzecie miejsce tracąc nieco ponad sekundę do zwycięzcy. Trzy tygodnie później wygrał Grand Prix Hiszpanii, a dwa tygodnie później stał się po raz pierwszy w swojej karierze liderem mistrzostw świata w klasie 250 cm³, dzięki trzeciemu miejscu w wyścigu. Swoją przewagę powiększył po zwycięstwie w Grand Prix Chin. Kolejne zawody odbyły się już w Europie. We Francji zajął piąte miejsce. W kolejnym starcie na półwyspie Apenińskim podczas Grand Prix Włoch uzyskał swój najlepszy w karierze występ w Mugello. Dotychczas był tam najwyżej szósty. Chociaż Fin nie znalazł się na podium to powiększył swoją przewagę nad drugim Pasinim z 16 do 18 punktów. W Katalonii Mika nie ukończył wyścigu z powodu defektu motocykla przez co zbliżył się do niego Włoch Marco Simoncelli, który wygrał na torze pod Barceloną. Na Donington Park zawodnikowi dopisało szczęście. Na ostatnich okrążeniach był trzeci, jednak z małą szansą na zwycięstwo. Kolejny błąd Simoncelli'ego spowodował, iż jadący z nim Alvaro Bautista stracił linię jazdy. Wykorzystał to Kallio wyprzedzając obu zawodników. Prowadzenie nie oddał do końca wyścigu. Sześć dni później w holenderskim Assen Kallio miał problemy z dobraniem opon. Jego Dunlopy nie wytrzymały tempa wyścigu i pod koniec zawodów Fin musiał jeździć wolniej, aby przybyć na metę na punktowanej pozycji. Wykorzystał te zdarzenie Simoncelli odrabiając praktycznie całą stratę do lidera kwalifikacji. Kallio po tym wyścigu miał punkt przewagi nad Włochem. Jednak już w Niemczech Fin stracił prowadzenie w klasyfikacji generalnej. Simoncelli wygrał, a Kallio zajął 4. miejsce co spowodowało 11 punktową przewagę Włocha.

</doc>
<doc id="1331238" url="https://pl.wikipedia.org/wiki?curid=1331238" title="Lista minuskułowych kodeksów Nowego Testamentu">
Lista minuskułowych kodeksów Nowego Testamentu



</doc>
<doc id="1331242" url="https://pl.wikipedia.org/wiki?curid=1331242" title="Pistolet Sphinx AT 2000">
Pistolet Sphinx AT 2000

Sphinx AT 2000 (Sphinx 2000, S2000) - szwajcarski pistolet samopowtarzalny produkowany przez firmę Sphinx Systems Ltd. Wersja rozwojowa starszych ITM AT-84 i ITM AT-88 wzorowanych na czechosłowackim CZ 75. W ofercie firmy Sphinx zastąpiony przez pistolet Sphinx S3000.
AT 2000 produkowany był w czterech wersjach z mechanizmem spustowym SA/DA :S (pełnowymiarowa), P (kompaktowa), H (subkompaktowa), PS (semikompaktowa, z zamkiem i lufą jak w wersji P, ale szkieletem z wersji S), trzech wersjach z mechanizmem DAO: SDA (pełnowymiarowa), PDA (kompaktowa) i HDA (subkompaktowa), oraz odmianie AT 2000 R posiadającej mechanizm spustowy działający jak w rewolwerach (kurek po strzale nie jest napięty jak w wersji DAO, ale można go przed następnym strzałem napiąć ręcznie) także występującej w trzech wersjach: SR, PR i HR. Poza tymi wersjami bojowymi AT 2000 produkowany jest w dwóch wersjach sportowych: Master i Grand Master. Master przy wymiarach identycznych jak inne wersje pełnowymiarowe wyposażony jest w mechanizm spustowy SA i nastawny celownik mechaniczny Bo-Mar, a Grand Master ma mechanizm spustowy SA, wydłużoną lufę i celownik kolimatorowy Tasco-Propoint lub Aimpoint. AT 2000 miał odmiany kalibru 9 mm Parabellum, 9 mm IMI, oraz .40 S&amp;W. Wersja zasilana amunicją .41 AE została prototypem.
Sphinx AT 2000 jest bronią samopowtarzalną, działającą na zasadzie krótkiego odrzutu lufy. Ryglowanie poprzez przekoszenie lufy, rolę rygla pełni komora nabojowa, a opory ryglowej okno wyrzutowe łusek. Mechanizm spustowo-uderzeniowy kurkowy, bez samonapinania SA, z samonapinaniem (SA/DA), z wyłącznym samonapinaniem DAO lub typu rewolwerowego SA/DAO. Pistolet w wersji DAO nie posiadają bezpiecznika zewnętrznego,w pozostałych dźwignia takiego bezpiecznika znajduje się po obu stronach szkieletu. Bezpiecznik nastawny blokuje napięty kurek. We wszystkich wersjach bojowych pistolet posiada wewnętrzną samoczynna blokadę iglicy zwalnianą podczas ściągania spustu. Pistolet zasilany jest z magazynków pudełkowych o pojemności 15 (wersje pełnowymiarowe kalibru 9 mm), 13 (wersje kompaktowe kalibru 9 mm), 10 (wersje subkompaktowe kalibru 9 mm i kompaktowe .40), 11 (wersje pełnowymiarowe kalibru .40) i 8 naboi (wersje subkompaktowe kalibru .40). Po wystrzeleniu ostatniego naboju z magazynka zamek zatrzymuje się w tylnym położeniu. Dźwignie zwalniająca zamek znajdują się po obu stronach szkieletu. Przyrządy celownicze otwarte, składają się z muszki i szczerbinki. Na zamówienie przyrządy celownicze mogły być wyposażone w plamki ułatwiające celowanie przy słabym oświetleniu.

</doc>
<doc id="1331249" url="https://pl.wikipedia.org/wiki?curid=1331249" title="Eichbornowie">
Eichbornowie

Eichbornowie – rodzina bankierów wrocławskich, twórcy i właściciele banku Eichborn &amp; Co. Rodzina działała we Wrocławiu od drugiej połowy XVIII wieku do 1945.
W 1728 roku Johann Wolfgang Eichborn założył Bank Eichborn &amp; Co. W 1736 roku prowadzenie banku przejął jego brat Matthaus a następnie w 1767, jego syn Johann Friedrich (1767-1813). To za jego sprawą działalność bankowa jak i polityczna oraz zaangażowanie społeczne rodziny Eichbornów, przysporzyła jej szerokie uznanie i pozycje. Johann pełnił funkcje urzędowe i honorowe. W 1813 roku bank był zarządzany przez zięcia, Johanna Wolfganga Moritza (1762-1837), który po małżeństwie z Juliane Friederike przyjął jej nazwisko Eichborn (von Eichborn). Jego działalność finansowa prowadzona podczas wojen napoleońskich podniosła znaczenie i ugruntowała pozycje firmy. W 1837 roku kierownictwo nad firmą przejął jego syn Louis Ludwig Theodor Moritz-Eichborn (1812-1882) a od 1882 Philipp Heirich. Firma działała do 1945 roku.
W 1858 roku Eichbornowie zlecili wybudowanie nowej rezydencji we Wrocławiu, przy ulicy Kościuszki, ze względu na walory architektury szeroko omawianej w opracowaniach historii sztuki. Willę, autorstwa Hermanna Wäsemanna zburzono w 1907.
Z rodziny Eichbornów wywodził się niemiecki muzyk i kompozytor Hermann Ludwig Eichborn.
Na reprezentacyjnym cmentarzu Wrocławia Wielkim Cmentarzu posiadali okazały grobowiec rodzinny.

</doc>
<doc id="1331253" url="https://pl.wikipedia.org/wiki?curid=1331253" title="Albatros galapagoski">
Albatros galapagoski

Albatros galapagoski ("Phoebastria irrorata") – gatunek dużego ptaka morskiego z rodziny albatrosów (Diomedeidae). Częściej uderza skrzydłami i rzadziej krąży niż inne albatrosy. Monotypowy. Krytycznie zagrożony wyginięciem.

</doc>
<doc id="1331254" url="https://pl.wikipedia.org/wiki?curid=1331254" title="Euphagus cyanocephalus">
Euphagus cyanocephalus



</doc>
<doc id="1331256" url="https://pl.wikipedia.org/wiki?curid=1331256" title="Quiscalus quiscula">
Quiscalus quiscula



</doc>
<doc id="1331257" url="https://pl.wikipedia.org/wiki?curid=1331257" title="Macaca cyclopis">
Macaca cyclopis



</doc>
<doc id="1331258" url="https://pl.wikipedia.org/wiki?curid=1331258" title="Miodek turecki">
Miodek turecki

Miodek turecki – rodzaj słodyczy tradycyjnie sprzedawany w Krakowie przy cmentarzach we Wszystkich Świętych oraz w Dzień Zaduszny. Bywa również niekiedy dostępny przy kościołach w czasie jesiennych odpustów.
Opis.
Miodek turecki ma formę nieregularnych, twardych bryłek o lekko miodowym smaku, które mogą się łamać albo lekko kruszyć, a jego podstawowym składnikiem jest skarmelizowany cukier z dodatkiem olejków aromatycznych i barwników, w który wtopione są pokruszone orzechy. W klasycznej odmianie o smaku śmietankowym masa karmelowa ma kolor białawy, istnieją jednak i inne rodzaje, zależnie od użytych dodatków smakowych i aromatycznych, np. miodek kakaowy, kawowy czy waniliowy.
Miodek najczęściej sprzedawany jest w gotowych porcjach zawiniętych w rożki z przezroczystej folii, niekiedy w papierowe torebki, w nierównomiernie pokruszonych, niewielkich kawałkach. Mniejsze kawałki miodku bywały niegdyś również na miejscu odłupywane z większej bryły i odważane przez straganiarza.

</doc>
<doc id="1331260" url="https://pl.wikipedia.org/wiki?curid=1331260" title="Potok Północny">
Potok Północny

Potok Północny ("Dopływ z Radomia-Sadkowa") – struga, prawostronny dopływ Mlecznej o długości 7,81 km i powierzchni zlewni 12,96 km².
Źródła strugi znajdują się w okolicach Lasowic. Potok Północny przepływa przez Radom, przez dzielnice Osiedle Nad Potokiem, Os. XV-Lecia, Osiedle Słoneczne i Obozisko, uchodzi do Mlecznej na wysokości dawnego Dworca Podmiejskiego MPK. W górnym odcinku odprowadzane są do niego wody deszczowe z terenu lotniska na Sadkowie oraz strumień z ogródków działkowych.

</doc>
<doc id="1331264" url="https://pl.wikipedia.org/wiki?curid=1331264" title="The Slip">
The Slip

The Slip (Halo 27) to siódmy studyjny album Nine Inch Nails wydany 5 maja 2008 w postaci plików do ściągnięcia z oficjalnej strony NIN. Wcześniej zaprezentowany został singiel "Discipline", również dostępny jako plik MP3 za darmo na oficjalnej stronie, i utwór "Echoplex", dostępny na stronie iLike. Tagi ID3 plików MP3 odsyłały słuchaczy do odwiedzenia strony nin.com 5 maja. W tym dniu znalazła się tam podstrona, z której można było bez opłat ściągnąć album w postaci plików MP3, a także formatach bezstratnych (FLAC, M4A, WAV) i pliki torrent, opatrzone komentarzem Reznora ("thank you for your continued and loyal support over the years - this one's on me").
Podobnie jak wcześniejsze wydawnictwo Nine Inch Nails, "Ghosts I-IV", "The Slip" został wydany na licencji Creative Commons attribution-noncommercial share alike. Według nin.com, kopie CD albumu trafią do sprzedaży około czerwca 2008.
Powiązania z Year Zero.
Pozostaje niejasne w jakim stopniu, jeśli w ogóle, "The Slip" jest powiązane z historią przedstawioną w "Year Zero". Poza logiem Art Is Resistance w artworku "Letting You", nie ma żadnych bezpośrednich odniesień do postaci lub wydarzeń w "Year Zero". Wiele utworów posiada wspólne motywy: nadużywanie władzy ("Letting You"), awatar destrukcji ("Demon Seed"), poddanie się naczelnictwu ("Head Down"), uwięzienie ("Echoplex") i występowanie żyjących bytów w niebie ("Lights In The Sky"). Jednak inne utwory, jak "1,000,000" i "Discipline", wydają się nie mieć żadnego związku z powyższymi i poruszają bardziej "tradycyjne" dla Nine Inch Nails tematy - problemy natury osobistej. Jakkolwiek, jeśli dogłębniej zbadać teksty w odniesieniu do "Year Zero", można zauważyć, że "1,000,000" mógłby opowiadać o ucieczce od władzy po popełnieniu wykroczenia przeciwko totalitarnemu rządowi, "Discipline" o żołnierzu albo obywatelu starającym się "trzymać w linii" i nie zostać złapanym.

</doc>
<doc id="1331265" url="https://pl.wikipedia.org/wiki?curid=1331265" title="Fulmar południowy">
Fulmar południowy

Fulmar południowy ("Fulmarus glacialoides") – gatunek morskiego ptaka z rodziny burzykowatych (Procellariidae), występujący na oceanach półkuli południowej. Nie jest zagrożony. Jest to gatunek monotypowy.

</doc>
<doc id="1331266" url="https://pl.wikipedia.org/wiki?curid=1331266" title="Icterus galbula">
Icterus galbula



</doc>
<doc id="1331272" url="https://pl.wikipedia.org/wiki?curid=1331272" title="Piranga olivacea">
Piranga olivacea



</doc>
<doc id="1331274" url="https://pl.wikipedia.org/wiki?curid=1331274" title="Piranga rubra">
Piranga rubra



</doc>
<doc id="1331275" url="https://pl.wikipedia.org/wiki?curid=1331275" title="Uncontrolled Substance">
Uncontrolled Substance

Uncontrolled Substance – debiutancki album amerykańskiego rapera i producenta muzycznego Inspectah Decka, członka Wu-Tang Clan wydany 5 października 1999 roku nakładem wytwórni Loud Records. Początkowo album miał został wydany w 1995 roku, jednak wszystkie nagrania zostały nieodwracalnie utracone po powodzi w studio w piwnicy RZA'y.
Wydawnictwo zadebiutowało na 19. miejscu notowania Billboard 200 oraz 3. miejscu Top R&amp;B/Hip-Hop Albums. Za warstwę muzyczną albumu odpowiada sam raper, RZA, Mathematics, 4th Disciple, True Master oraz The Blaquesmiths. Gościnnie na płycie pojawił się przyjaciele rapera między innymi Killa Sin, Masta Killa, La the Darkman oraz U-God.

</doc>
<doc id="1331276" url="https://pl.wikipedia.org/wiki?curid=1331276" title="Quiscalus major">
Quiscalus major



</doc>
<doc id="1331278" url="https://pl.wikipedia.org/wiki?curid=1331278" title="Zonotrichia albicollis">
Zonotrichia albicollis



</doc>
<doc id="1331279" url="https://pl.wikipedia.org/wiki?curid=1331279" title="Pooecetes gramineus">
Pooecetes gramineus



</doc>
<doc id="1331280" url="https://pl.wikipedia.org/wiki?curid=1331280" title="Passerella iliaca">
Passerella iliaca



</doc>
<doc id="1331282" url="https://pl.wikipedia.org/wiki?curid=1331282" title="Gonzalo Pizarro">
Gonzalo Pizarro

Gonzalo Pizarro (ur. 1502, zm. 10 kwietnia 1548 roku) – hiszpański konkwistador Peru, młodszy brat (przyrodni) Francisco Pizarra, gubernator Quito, odkrywca zachodnich dorzeczy Amazonki w latach 1540–1544, przywódca buntu konkwistadorów przeciw koronie Hiszpańskiej w latach 1544–1548.
Pierwszy raz pojawił się na kontynencie amerykańskim w 1529 roku, kiedy to został zwerbowany przez swojego brata Francisca w jego rodzinnej miejscowości Estremadura. Uczestniczył we wszystkich bitwach Diega de Almagra aż do jego klęski w 1538 roku. Następnie został wysłany przez brata na południowe ziemie, w okolice jeziora Titicaca by tam stłumić powstanie Indian. Podbijając ten kraj otrzymał encomiendas z kopalniami srebra. Następnie toczył walki z powstańcami Manco Capaca w górach Kordyliery Wschodniej.
Eldorado.
W 1540 roku Gonzalo Pizarro został mianowany gubernatorem Quito w miejsce usuniętego Sebastiana de Belalcazara. Przez opowieści snute przez Gonzala Diaz de Pinda o Eldoradzie, który widział bogatą krainę w 1536 roku, postanowił odszukać je i zdobyć. W lutym 1541 roku wyruszył z Quito na czele 220 (lub 340) żołnierzy z 4000 Indian tragarzy oraz 5000 świń i tysiącem psów w kierunku Kordylierów. Góry przekroczył nieprzetartym szlakiem na wysokości 5000 m n.p.m. na północ od wulkanu Antisana. Po drodze budował mosty nad przepaściami oraz drogi w dżungli. U stóp wulkanu Sumac jego oddział, silnie już przerzedzony i pozbawiony prowiantu, przeczekał porę deszczową. W tym czasie do wyprawy dołączył Francisco de Orellana, kapitan Guayaquil wraz z 23 żołnierzami. Pizarro mianował go swoim zastępcą, a następnie sam na czele zwiadu udał się na południe, gdzie znalazł kilka, o małej wartości handlowej, skupisk drzew cynamonowych. Pizarro postanowił zawrócić na północ do rzeki Coca. Tam po 70 dniach spotkał się z Orellaną. Hiszpanie przeprawili się przez rzekę, a następnie pomaszerowali wzdłuż brzegu, aż do nastania pory deszczowej. Orellana ze swoim oddziałem zbudował brygantynę i jednocześnie spływał rzeką Coca, a dalej Napo. Trudy wyprawy, głód spowodował, iż 26 grudnia Pizarro zaokrętował 57 ludzi i broń i wysłał brygantynę po żywność.
Po kilku dniach, gdy statek nie wracał, Pizarro ogłosił Orellana zdrajcą i sam, wpierw rzeką Napa, a następnie lądem powrócił w sierpniu 1542 roku z 80 żołnierzami do Quito.
Walka o sukcesję.
Po powrocie Pizarra do Quito, dowiedział się o buncie ludzi Diego Almagro Juniora (Diego de Almagro II) i stłumieniu rebelii przez Vacę de Castro, który ogłosił się gubernatorem Peru. Gonzalo Pizarro natychmiast zgłosił swoje pretensje do tytułu, lecz został odprawiony do Boliwii. W 1542 roku cesarz Karol V ogłosił "Leyas Nuevas" (Nowe prawo) pozbawiając w ten sposób majątków i wpływów wszystkich konkwistadorów. Dwa lata później na stanowisko wicekróla Peru, cesarz mianował Blasco Núñez Vela. Po jego przybyciu do Limy wraz z czterema sędziami nowo utworzonego trybunału administracyjnego (audiencje) i ogłoszeniu wolności Indian, w kraju wybuchły sprzeciwy. Stronnictwa przeciwne nowemu królowi obrały na swojego przywódcę Pizarra. Wybuchły walki pomiędzy Hiszpanami. 10 września la Vela dokonał zabójstwa Hiszpana. Audiencja nakazała aresztowanie de Vela i odesłanie go do Hiszpanii, a Limę zajął Pizarro.
Blasco Núñez Vela, dzięki przekupieniu załogi statku, został wysadzony w Tumbezie, skąd udał się do Quito, a następnie z zebraną armią wyruszył na Limę. Tam napotkał znacznie liczniejsze siły Pizarra, które zmusiły go do wycofania wojsk aż po Popajn. Tam do Veli przyłączyły się oddziały Belalcazara. 16 stycznia 1546 roku, dzięki zwabieniu armii Veli pod Quito, Pizarro rozbił jego wojska, a pojmanemu Blasco Núñezowi Veli ściął głowę.
Po tym zwycięstwie Pizarro opanował Panamę i zbudował silną flotę. Nie potrafił jednak wykorzystać swojej siły, nie ogłosił się królem, lecz czekał na oficjalną nominację cesarza Hiszpanii.
W 1547 roku do Peru przybył oficjalny nowy wicekról Peru Pedro de la Gasca. Jego wojska stacjonowały na północy kraju do marca 1548 roku. w tym czasie liczebność armii Pizarra szybko topniała, a dezerterzy przechodzili na stronę nowego wicekróla. W marcu de la Gasca wyruszył na Cuzco, gdzie pokonał nieliczną już armię Pizarra, a jego samego wziął do niewoli. 10 kwietnia 1548 roku Gonzalo Pizarro został ścięty.

</doc>
<doc id="1331283" url="https://pl.wikipedia.org/wiki?curid=1331283" title="Petrel galapagoski">
Petrel galapagoski

Petrel galapagoski, petrel ciemnogrzbiety ("Pterodroma phaeopygia") – gatunek średniej wielkości ptaka z rodziny burzykowatych (Procellariidae), gniazdujący endemicznie na Galapagos. Krytycznie zagrożony wyginięciem.

</doc>
<doc id="1331286" url="https://pl.wikipedia.org/wiki?curid=1331286" title="Salwian z Marsylii">
Salwian z Marsylii

Salwian z Marsylii (ur. ok. 400 w Trewirze lub Kolonii) – wczesnochrześcijański pisarz. Jak sam Salwian wskazuje, jego ziemią ojczystą była Galia. Należał do wyższych sfer społeczeństwa późnego antyku, o wykształceniu prawniczym, o czym świadczy jego jurydyczna terminologia. Ożenił się z niechrześcijanką Palladią, a kiedy narodziła im się córka Auspiciola, małżonkowie postanowili żyć we wstrzemięźliwości, a swój dobytek rozdać ubogim. Przez krótki okres (około roku 426) Salwian przebywał w Lerynie wraz z Honoratem. Później udał się do Marsylii, gdzie wstąpił do klasztoru Świętego Wiktora. W roku 429 przyjął święcenia kapłańskie. Żył przynajmniej do 469 lub 470 roku. 
Dzieła.
Spośród wielu dzieł Salwiana z Marsylii do naszych czasów zachowały się jedynie dwa: 
Salwian napisał to dzieło pod pseudonimem Tymoteusz. Krytykował bogacenie się jednostek kosztem ogółu społeczeństwa, a zwłaszcza jego najuboższych członków. Jego krytyka wynikała z tego, co sam obserwował w życiu Kościoła oraz z jego własnej religijności, odwołującej się do idei życia pierwszych chrześcijan.
Dzieło powstało prawdopodobnie w oparciu o wygłoszone kazania, odwołujące się dość obszernie do bieżących wydarzeń historycznych. W pierwszej części Salwian podkreśla obecność i opatrzność Boga w historii człowieka. W dalszej części dzieła autor uzasadnia nieszczęścia, jakie spadają na państwo rzymskie oraz na Kościół, co jest wynikiem powszechnego zepsucia moralnego w państwie i Kościele. W końcowej części dzieła autor zestawia moralność pogan z moralnością odstępczych chrześcijan, wskazując na wyższość tych pierwszych. Dzieło jest więc wezwaniem do nawrócenia chrześcijan.

</doc>
<doc id="1331288" url="https://pl.wikipedia.org/wiki?curid=1331288" title="The Movement">
The Movement

The Movement – drugi album studyjny amerykańskiego rapera nagrywającego pod pseudonimem Inspectah Deck, wydany 10 czerwca 2003 roku nakładem wytwórni Koch Records. Za muzykę na płycie odpowiadają Phantom of the Beats, Ayatollah, Falling Down i Arabian Knight. W przeciwieństwie do poprzedniego albumu, na "The Manifesto" nie pojawił się żaden członek Wu-Tang Clan, macierzystej grupy artysty. Gościnnie pojawili się natomiast Kool G Rap, Streetlife oraz Killa Sin z Killarmy i Mojehan.
Wydawnictwo zadebiutowało na 137. miejscu Billboard 200 oraz 29. miejscu notowania Top R&amp;B/Hip-Hop Albums.
Lista utworów.
Informacje na temat wykorzystanych sampli opracowano na podstawie strony WhoSampled.

</doc>
<doc id="1331293" url="https://pl.wikipedia.org/wiki?curid=1331293" title="Beloved">
Beloved



</doc>
<doc id="1331295" url="https://pl.wikipedia.org/wiki?curid=1331295" title="Wiktoria wiedeńska">
Wiktoria wiedeńska



</doc>
<doc id="1331298" url="https://pl.wikipedia.org/wiki?curid=1331298" title="Kolczakówka strefowana">
Kolczakówka strefowana

Kolczakówka strefowana ("Hydnellum concrescens" Banker) – gatunek grzybów należący do rodziny kolcownicowatych ("Bankeraceae").
Systematyka i nazewnictwo.
Pozycja w klasyfikacji według Index Fungorum: "Hydnellum, Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1796 r. Christiaan Hendrik Persoon nadając mu nazwę "Hydnum concrescens". Obecną, uznaną przez Index Fungorum nazwę nadał mu w 1906 r. Howard James Banker.
Nazwę polską nadali Barbara Gumińska i Władysław Wojewoda w 1983. Odnosi się ona do kolczastego hymenoforu i strefowanej powierzchni kapelusza. Łacińska nazwa gatunkowa "concrescens" odnosi się do jego skłonności do zrastania się kapeluszy.
Morfologia.
2–10 cm średnicy, wgłębiony do lejkowatego, promieniście zmarszczony. Często wewnątrz lejkowatego owocnika tworzą się promieniście ułożone następne, mniejsze lejki lub wyrostki, czasami też sąsiednie owocniki zrastają się z sobą. Powierzchnia koncentrycznie i różnobarwnie strefowana, naga, aksamitna lub włókienkowata, z jaśniejszym brzegiem. Ma barwę od różowobrązowej do ciemnobrązowej.
Kolczasty. Kolce zbiegające na trzon, na końcach jaśniejsze, do 3 mm długości. Początkowo są białawe, później brązowe do ciemnobrązowych.
Wysokość 24 cm, grubość 2–5 cm, kształt zwykle beczkowaty, barwa taka sama jak kapelusza.
Podobnej barwy jak kapelusz, słabo strefowany, skórzasty, korkowaty, w końcu zdrewniały. Bez zapachu, lub zapach niewyraźny.
Brązowy. Zarodniki brązowawe, kuliste lub nieregularne, o rozmiarach 4–7 μm.
Występowanie i siedlisko.
Występuje w Ameryce Północnej i Środkowej, Europie, Azji i Australii. W Polsce rzadki, podlegający ścisłej ochronie gatunkowejZnajduje się na "Czerwonej liście roślin i grzybów Polski". Ma status E – gatunek zagrożony wymarciem. Znajduje się na listach gatunków zagrożonych także w Szwajcarii, Niemczech, Danii, Anglii, Holandii, Norwegii, Słowacji.
Rośnie na ziemi w lasach liściastych, iglastych i mieszanych, wśród mchów lub opadłego igliwia, czasami także wśród wrzosów i w lasach bukowo-jodłowych. W Polsce owocniki wytwarza od sierpnia do października.

</doc>
<doc id="1331299" url="https://pl.wikipedia.org/wiki?curid=1331299" title="Burzyk równikowy">
Burzyk równikowy

Burzyk równikowy ("Puffinus lherminieri") – gatunek średniej wielkości ptaka morskiego z rodziny burzykowatych (Procellariidae). Czasem spotykany w dużych stadach. Szybki, aktywny lot przerywany krótkim szybowaniem.

</doc>
<doc id="1331302" url="https://pl.wikipedia.org/wiki?curid=1331302" title="Biblioteka Narodowa Francji">
Biblioteka Narodowa Francji

Biblioteka Narodowa Francji (fr. "Bibliothèque nationale de France", BnF) – francuska biblioteka narodowa, znajdująca się w Paryżu. Przewidziana jest jako repozytorium dla wszystkich materiałów bibliotecznych, wydawanych we Francji. Obecnym dyrektorem Biblioteki jest Bruno Racine.
Historia.
Początki Francuskiej Biblioteki Narodowej sięgają średniowiecza i biblioteki królewskiej założonej w Luwrze ("Louvre") przez Karola V w 1368. Szczególny jej rozwój rozpoczął się po wydaniu w 1537 przez króla Franciszka I specjalnego dekretu, ustanawiającego egzemplarz obowiązkowy. Czas bardzo ważny w dziejach biblioteki to okres Colberta, ministra Ludwika XIV, który udostępnił zbiory biblioteki do publicznego użytku (1692). Burzliwe epizody w dziejach Paryża, jak rewolucja francuska, Komuna Paryska, I i II wojna światowa oszczędziły zbiory BnF. Dzięki temu posiada w chwili obecnej ponad 11 milionów woluminów. Są one rozlokowane w kilku miejscach Paryża i poza nim.
W 1997 roku została otwarta biblioteka cyfrowa Gallica. 
Nowy gmach.
Od 1996 głównym gmachem BnF jest kompleks przy Rue de Tolbiac, zwany Site François-Mitterrand, zbudowany z inicjatywy tego prezydenta. W czterech wieżach wysokich na 79 m zgromadzono większość księgozbioru (łączna długość półek osiąga 395 km). Czytelnie dla studentów i naukowców mieszczą się między wieżami w cokole otaczającym kompleks. Budynek ten, w całości został zaprojektowany przez Dominique Perrault, a łączy w sobie trzy podstawowe materiały: beton, metal i szkło, które w harmonijny sposób integruje je z naturą.
BnF znajduje się pod bezpośrednim nadzorem ministra kultury Francji. Roczny budżet biblioteki wynosi 155 milionów €.
Zbiory biblioteczne i muzealne.
W bibliotece przechowywanych jest około 115 000 rękopisów, w tej liczbie 5000 greckich rękopisów, 21 800 łacińskich rękopisów, 59 000 francuskich rękopisów, 4290 rękopisów w innych nowożytnych językach.
Greckie rękopisy zostały podzielone na trzy kolekcje: Le fonds Grec (ponad 3100 rękopisów), Le fonds Coislin (400 rękopisów) i Le supplément grec (ponad 1100 rękopisów).
Całość zbiorów biblioteki wynosi 13 000 000 jednostek bibliotecznych.
Działem muzealnym BNF, gromadzącym głównie monety, medale i dzieła sztuki oraz dokumentację ich dotyczącą, jest departament monet, medali i starożytności ("Le département des Monnaies, médailles et antiques"), zwany popularnie Gabinetem Medali.
Biblioteka posiada zbiór polskich wydawnictw szczególnie z okresu Wielkiej Emigracji.

</doc>
<doc id="1331303" url="https://pl.wikipedia.org/wiki?curid=1331303" title="…And the Ambulance Died in His Arms">
…And the Ambulance Died in His Arms

...And the Ambulance Died in His Arms to album Coil nagrany na żywo podczas występu w Camber Sands Holiday Centre na festiwalu All Tomorrow's Parties 4 kwietnia 2003. Był to ostatni album Coil, zapowiedziany przed tragiczną śmiercią Jhonna Balance'a. Zapowiedzi albumu na thresholdhouse.com towarzyszył komentarz Petera Christophersona, że tytuł został wybrany przez Balance'a.
Zremasterowane wersje „Triple Sun Introduction” i „Triple Sons and the One You Bury” zostały wydane na albumie "The Ape Of Naples".
Tekst „A Slip in the Marylebone Road” opiera się na prawdziwej historii Jhonna Balance'a obrabowanego z jego "cennego zielonego notesu".
„The Dreamer Is Still Asleep – The Somnambulist In An Ambulance” to zapis jednego z najbardziej improwizowanych nagrań Coil. Jest to przerobiona wersja „The Dreamer Is Still Asleep” z "Musick To Play In The Dark Vol. 1".
Album jest dostępny do zamówienia na nośnikach CD przez oficjalną stronę Coil, Thresholdhouse.com.

</doc>
<doc id="1331304" url="https://pl.wikipedia.org/wiki?curid=1331304" title="Jhonn Balance">
Jhonn Balance



</doc>
<doc id="1331305" url="https://pl.wikipedia.org/wiki?curid=1331305" title="Michał Juszczakiewicz">
Michał Juszczakiewicz

Michał Juszczakiewicz (ur. 14 listopada 1958 w Sopocie) – polski aktor, prezenter telewizyjny oraz scenarzysta, reżyser i producent filmów dokumentalnych. Popularność zdobył również jako prowadzący programu "Od przedszkola do Opola".
Życiorys.
Wczesne lata.
Jako nastolatek pragnął zostać astronomem. Zajął 11. miejsce na Ogólnopolskiej Olimpiadzie Astronomicznej.
W 1977 rozpoczął studia na Wydziale Aktorskim Państwowej Wyższej Szkoły Teatralnej w Warszawie, które ukończył w 1981. W latach 1987–1988 studiował na wydziale scenariuszowym Państwowej Wyższej Szkoły Teatralnej, Telewizyjnej i Filmowej w Łodzi.
Kariera.
Będąc w trzeciej klasie liceum, zaczął grać w filmach. Jako student trzeciego roku warszawskiej PWST zagrał główną rolę w filmie w reż. Piotra Andrejewa "Czułe miejsca" (1980), a następnie zagrał kilka jeszcze ról w ważnych wtedy filmach "Gorączka", "Człowiek z żelaza", "Miś", "Matka Królów".
Za swoje role filmowe w 1984 otrzymał Nagrodę im. Zbyszka Cybulskiego dla najlepszego aktora młodego pokolenia. Rok później na Ogólnopolskim Festiwalu Teatrów Jednego Aktora zdobył Nagrodę Główną i Nagrodę za Debiut za monodram pt. „Za życie zuchwałe” na podstawie prozy Edwarda Stachury.
Jako reżyser w 1989 zadebiutował filmem telewizyjnym pt. „Kawalerka”. Ma na swoim koncie scenariusze filmów fabularnych i seriali telewizyjnych, a także adaptacje sceniczne. Od 1991 prowadzi w Gdańsku swoją niezależną agencję artystyczną.
W latach 1995–2007 prowadził program rozrywkowy ze śpiewającymi dziećmi, pt. "Od przedszkola do Opola", którego był współautorem, scenarzystą, prowadzącym i reżyserem. Za program ten otrzymał Nagrodę Towarzystwa Przyjaciół Miasta Opola.
Równolegle z pracą w programie "Od przedszkola do Opola" zajmował się realizacją filmów dokumentalnych, reportaży, pisaniem scenariuszy, reżyserowaniem spektakli i widowisk. Prowadził warsztaty aktorskie z aktorami, dziećmi oraz młodzieżą uzależnioną od narkotyków. Jest producentem autorskiego festiwalu szantowy „Szanty pod Żurawiem” w Gdańsku.
W 2009 premierę miał, wyprodukowany i wyreżyserowany przez niego, film dokumentalny "Tajemnica grobu Kopernika" opowiadający o poszukiwaniu i identyfikacji zaginionego grobu Mikołaja Kopernika. Film otrzymał nagrodę na festiwalu filmów dokumentalnych w Szanghaju.

</doc>
<doc id="1331307" url="https://pl.wikipedia.org/wiki?curid=1331307" title="The Resident Patient (album)">
The Resident Patient (album)

The Resident Patient – mixtape amerykańskiego rapera Inspectah Deck wydany 25 lipca 2006 roku nakładem wytwórni Urban Icon Records.

</doc>
<doc id="1331313" url="https://pl.wikipedia.org/wiki?curid=1331313" title="My Paper Made Men">
My Paper Made Men

My Paper Made Men – drugi album Amy Studt wydany 5 maja 2008 roku jako digital album. 2 marca 2009 ukazała się wersja płytowa albumu z dodatkowym utworem "The Lucky Ones". Płytę promowała trasa koncertowa "Do It Yourself Tour".
Dema.
Lista zawiera potwierdzone nagrania z sesji do "My Paper Made Men"

</doc>
<doc id="1331315" url="https://pl.wikipedia.org/wiki?curid=1331315" title="Hydnellum concrescens">
Hydnellum concrescens



</doc>
<doc id="1331317" url="https://pl.wikipedia.org/wiki?curid=1331317" title="Lista obiektów NGC (1–1000)">
Lista obiektów NGC (1–1000)

Lista obiektów Nowego Katalogu Ogólnego (NGC) o numerach 1-1000. Ten katalog astronomiczny obejmuje głównie gromady gwiazd, mgławice i galaktyki.

</doc>
<doc id="1331318" url="https://pl.wikipedia.org/wiki?curid=1331318" title="Lista obiektów NGC">
Lista obiektów NGC

Lista obiektów należących do astronomicznego katalogu New General Catalogue.

</doc>
<doc id="1331319" url="https://pl.wikipedia.org/wiki?curid=1331319" title="Fulmarus glacialoides">
Fulmarus glacialoides



</doc>
<doc id="1331321" url="https://pl.wikipedia.org/wiki?curid=1331321" title="Nurzec mały">
Nurzec mały

Nurzec mały ("Pelecanoides georgicus") – gatunek ptaka z rodziny burzykowatych (Procellariidae), zamieszkujący subantarktyczne wyspy i okoliczne wody oceanów półkuli południowej. Lata nisko nad falami, furkocząc skrzydłami. Do gniazda przylatuje nocą.

</doc>
<doc id="1331323" url="https://pl.wikipedia.org/wiki?curid=1331323" title="Crypturellus obsoletus">
Crypturellus obsoletus



</doc>
<doc id="1331324" url="https://pl.wikipedia.org/wiki?curid=1331324" title="Diomedea irrorata">
Diomedea irrorata



</doc>
<doc id="1331327" url="https://pl.wikipedia.org/wiki?curid=1331327" title="Dzukijski Park Narodowy">
Dzukijski Park Narodowy

Dzukijski Park Narodowy (lit. "Dzūkijos nacionalinis parkas") – leży w południowej części Litwy, przy granicy z Białorusią, ok. 20 km na północny wschód od miasta Druskieniki. Utworzony został w 1991 r. i zajmuje powierzchnię 585,19 km², co czyni go największym parkiem narodowym Litwy. Ponad 90% terenu Parku stanowią lasy, z przewagą lasów sosnowych, zamieszkiwanych przez 54 gatunki ssaków, ponad 150 gatunków ptaków, 38 gatunków ryb oraz kilkanaście gatunków gadów i płazów. Stosunkowo niewielka część Parku (232 ha) zajmowana jest przez 48 jezior. Na terenie Parku znajduje się 28 rezerwatów przyrody oraz 3 rezerwaty ścisłe.
Dyrekcja parku narodowego ma swoją siedzibę we wsi Marcinkańce ("Marcinkonys").

</doc>
<doc id="1331328" url="https://pl.wikipedia.org/wiki?curid=1331328" title="Pterodroma phaeopygia">
Pterodroma phaeopygia



</doc>
<doc id="1331329" url="https://pl.wikipedia.org/wiki?curid=1331329" title="Młynarczyk (nazwisko)">
Młynarczyk (nazwisko)

Młynarczyk - polskie nazwisko, w Polsce nosi je ponad 10 tys. osób.

</doc>
<doc id="1331331" url="https://pl.wikipedia.org/wiki?curid=1331331" title="Funky Town">
Funky Town

Funky Town - trzydziesty pierwszy singel Namie Amuro w wytwórni Avex trax. Singel utrzymywał się przez siedem tygodni w rankingu Oricon. W pierwszym tygodniu sprzedano 34 292 kopii natomiast przez siedem tygodni 55 000. Przez internet ściągnięto 440 000 kopii. Wersja CD kosztowała w Japonii ¥ 1,050, a wersja CD+DVD ¥ 1,890. Piosenka "Funky Town" została wykorzystana w kampanii cytrynowej herbaty Lipton.
Lista utworów.
CD
DVD

</doc>
<doc id="1331333" url="https://pl.wikipedia.org/wiki?curid=1331333" title="Puffinus lherminieri">
Puffinus lherminieri



</doc>
<doc id="1331334" url="https://pl.wikipedia.org/wiki?curid=1331334" title="Głuptak peruwiański">
Głuptak peruwiański

Głuptak peruwiański ("Sula variegata") – gatunek dużego ptaka z rodziny głuptaków (Sulidae). Czasami spotykany w bardzo dużych stadach razem z innymi ptakami morskimi. Nie wyróżnia się podgatunków.

</doc>
<doc id="1331336" url="https://pl.wikipedia.org/wiki?curid=1331336" title="Corvus brachyrhynchos">
Corvus brachyrhynchos



</doc>
<doc id="1331337" url="https://pl.wikipedia.org/wiki?curid=1331337" title="Skoki (rejon brzeski)">
Skoki (rejon brzeski)

Skoki (biał. "Скокі") – wieś w sielsowiecie motykalskim rejonu brzeskiego obwodu brzeskiego na Białorusi, nad rzeką Leśną, 9 km od Brześcia, 343 mieszkańców (2000). 
Wieś szlachecka położona była w końcu XVIII wieku w powiecie brzeskolitewskim województwa brzeskolitewskiego. 
Historia.
Pierwsza wzmianka o wsi należącej do rodu Czyżewskich pochodzi z 1583. Od przełomu XVII i XVIII wieku miejscowość należała do rodu Niemcewiczów, którzy w latach 70. XVIII wieku wybudowali w niej pałac, który zachował się do dziś. W XIX wieku i w Polsce międzywojennej miejscowość należała do gminy Motykały powiatu brzeskiego. W 1868 liczyła 185 dusz chłopskich, znajdował się tu młyn oraz szkoła. 
Według wyników spisu powszechnego z 1921 r. była to wieś licząca 27 domów. Mieszkało tu 159 osób: 77 mężczyzn, 82 kobiety. Pod względem wyznania żyło tu 78 rzymskich katolików, 81 prawosławnych. 158 mieszkańców deklarowało narodowość polską, a 1 białoruską. Poza wsią pod nazwą "Skoki" w spisie figurują jeszcze dwie jednostki osadnicze: folwark i dwór. Pod względem narodowym i wyznaniowym dominowała w nich ludność polska i katolicka, ale wśród mieszkańców dworu Skoki było też 3 Rusinów, a na folwarku Skoki mieszkał jeden grekokatolik. 
Po aneksji Polesia przez ZSRR Skoki włączono w struktury administracyjne BSRR. Od 1959 wchodzą w skład gminy wiejskiej Motykały (sielsowiet motykalski). 
Zabytki.
Pałac został odrestaurowany. Otacza go sześciohektarowy park. Na terenie oficyn po II wojnie światowej zbudowano budynki szkolne.
Infrastruktura.
Po 1945 we wsi znajdował się kołchoz (jego biura umieszczono w murach pałacu). Obecnie w Skokach mieści się m.in. szkoła średnia, przedszkole, biblioteka oraz klub. Znajdują się w niej również miejsca pamięci: cmentarz żołnierzy sowieckich oraz cywilnych ofiar II wojny światowej.
W pobliżu znajdują się przystanki kolejowe Prybużża i Skoki.

</doc>
<doc id="1331339" url="https://pl.wikipedia.org/wiki?curid=1331339" title="Teodor z Rhaithu">
Teodor z Rhaithu

Teodor z Rhaithu (z Faran, VI/VII wiek) – wczesnośredniowieczny pisarz, mnich i biskup. Członek wspólnoty monastycznej w Raithu na półwyspie Synaj. Autor dzieła "Proparaskeue" ("Przygotowanie"). Składa się ono z dwóch części. W pierwszej omówionych jest osiem herezji, a druga zawiera filozoficzne zapiski dotyczące chrystologii. W dziele tym Teodor usiłował pogodzić nauki Cyryla Aleksandryjskiego z nauką Soboru Chalcedońskiego. Zostało ono napisane między 580 a 620 rokiem jako objaśnienie traktatu patriarchy Antiochii Anastazego I. Niektórzy badacze utożsamiają Teodora z Raithu z Teodorem, biskupem Faran. Teodor z Faran był twórcą monoenergizmu - poglądu chrystologicznego, głoszącego, że w Chrystusie działa tylko natura boska, zaś ludzka była jedynie narzędziem. Teodor z Faran prowadził korespondencję z Sergiuszem, patriarchą Konstantynopola. Prosił go o zajęcie stanowiska w sprawie monoenergetyzmu. Został potępiony przez III Sobór Konstantynopolitański (680–681). Zmarł przed 649 lub 638 rokiem.

</doc>
<doc id="1331343" url="https://pl.wikipedia.org/wiki?curid=1331343" title="NGC 153">
NGC 153



</doc>
<doc id="1331345" url="https://pl.wikipedia.org/wiki?curid=1331345" title="Bielik madagaskarski">
Bielik madagaskarski

Bielik madagaskarski ("Haliaeetus vociferoides") – gatunek dużego ptaka drapieżnego z rodziny jastrzębiowatych (Accipitridae), o trybie życia podobnym do takich dziennych ptaków drapieżnych, jak kanie, myszołowy czy błotniaki łąkowe. Jest endemitem Madagaskaru; krytycznie zagrożony wyginięciem.
Systematyka.
Najbliższy krewniak bielika madagaskarskiego to bielik afrykański ("Haliaeetus vocifer"). Nie wyróżnia się podgatunków.
Morfologia.
Ciało i skrzydła są ciemnobrązowe, oprócz jasnobrązowej głowy, białego karku i ogona. Dziób i nogi są bladoszare.
Długość: 70–80 cm.
Rozpiętość skrzydeł: ok. 200 cm.
Występowanie.
Suche, liściaste lasy na Madagaskarze.
Gatunek endemiczny. Występuje wyłącznie na Madagaskarze.
Pożywienie.
Gryzonie, mniejsze ptaki, ryby, czasem również padlina.
Rozród.
Pary lęgowe są terytorialne. Gniazdo na wysokim drzewie lub skalnym klifie. Składa 1 lub 2 jaja, rzadko 3. Przeżywa tylko jedno pisklę wskutek tzw. kainizmu. Sukces lęgowy jest bardzo niski.
Status.
Międzynarodowa Unia Ochrony Przyrody (IUCN) uznaje bielika madagarskiego za gatunek krytycznie zagrożony (CR – Critically Endangered) nieprzerwanie od 1994 roku. Liczebność populacji szacuje się na około 120 par lęgowych, czyli około 240 dorosłych osobników. Trend liczebności populacji uznaje się za spadkowy.

</doc>
<doc id="1331347" url="https://pl.wikipedia.org/wiki?curid=1331347" title="Dario Knežević">
Dario Knežević

Dario Knežević (ur. 20 kwietnia 1982 w Rijece) – chorwacki piłkarz występujący na pozycji obrońcy.
Życiorys.
W czasach juniorskich trenował w NK Orijent. W seniorskiej drużynie tego klubu występował w latach 2000–2002. W 2002 roku został zawodnikiem HNK Rijeka. Grał w nim przez 4 lata. W tym czasie rozegrał w jego barwach 89 meczów ligowych. W sezonach 2004/2005 i 2005/2006 wraz z klubem zdobył puchar kraju. 1 sierpnia 2006 odszedł do włoskiego AS Livorno. Kwota transferu wyniosła około pół miliona euro. Pierwszy mecz w Serie A rozegrał 25 października 2006 przeciwko Interowi Mediolan (4:1 dla Interu). Przed rozpoczęciem sezonu 2008/2009 został wypożyczony na rok do Juventusu F.C.. W tym czasie zagrał w trzech meczach w lidze. Piłkarzem Livorno pozostawał do 13 lipca 2012, gdy powrócił do Rijeki. 21 września 2015 oficjalnie zakończył karierę zawodniczą.
W reprezentacji Chorwacji zadebiutował 1 lutego 2006 w wygranym 4:0 meczu z Hongkongiem. Był to jednak towarzyski mecz nieuznawany za oficjalny. Pierwszy oficjalny mecz rozegrał 16 sierpnia 2006 z Włochami (2:0 dla Chorwacji). W 2008 roku został powołany do kadry na Mistrzostwa Europy.

</doc>
<doc id="1331348" url="https://pl.wikipedia.org/wiki?curid=1331348" title="Iwano-Frankowe">
Iwano-Frankowe

Iwano-Frankowe, Janów (ukr. Івано-Франкове; do 1946 roku: Янів, "Janiw") – osiedle typu miejskiego na Ukrainie, w obwodzie lwowskim, w rejonie jaworowskim. W 2001 roku liczyło ok. 5,8 tys. mieszkańców.
Historia.
W I Rzeczypospolitej miasto było centrum niegrodowego starostwa, do którego należało 11 okolicznych wsi.
W II Rzeczypospolitej miejscowość Janów była gminą miejską w powiecie gródeckim, w województwie lwowskim. W 1940 roku pozbawiona praw miejskich, stając się siedzibą wiejskiej gminy Janów.
Od dawnej nazwy miejscowości bierze swoją nazwę Roztocze Janowskie – jedna z trzech części Roztocza Południowego.

</doc>
<doc id="1331349" url="https://pl.wikipedia.org/wiki?curid=1331349" title="Dario Knezevic">
Dario Knezevic



</doc>
<doc id="1331354" url="https://pl.wikipedia.org/wiki?curid=1331354" title="Kentucky Derby">
Kentucky Derby

Kentucky Derby – gonitwa konna typu derby rozgrywana corocznie od 1875 roku w pierwszą sobotę maja na torze Churchill Downs w Louisville, w Kentucky, w Stanach Zjednoczonych.
Kentucky Derby razem z odbywającymi się dwa tygodnie później Preakness Stakes oraz pięć tygodni później Belmont Stakes określane są wspólnie jako Potrójna Korona () wyścigów konnych w Stanach Zjednoczonych. W gonitwach tych mogą brać udział jedynie konie trzyletnie. Pula nagród wynosi 2 miliony dolarów, z czego około 1,4 miliona przypada zwycięzcy.
Historia.
Wyścig po raz pierwszy miał miejsce w 1875 roku na dystansie 2,4 kilometra, a jego pierwszym zwycięzcą został Aristides. Od 1896 roku gonitwa rozgrywana jest na skróconym dystansie 2 kilometrów i trwa około 2 minut. Z tego powodu w Stanach Zjednoczonych potocznie określa się ją mianem „najbardziej emocjonujących dwóch minut w sporcie” (ang. "The Most Exciting Two Minutes in Sports"). Gonitwa gromadzi na trybunach przeciętnie około 155 tysięcy widzów. 
Derby z 1970 roku opisał Hunter S. Thompson w artykule "The Kentucky Derby Is Decadent and Depraved", był to pierwszy przykład stylu dziennikarskiego zwanego gonzo.

</doc>
<doc id="1331355" url="https://pl.wikipedia.org/wiki?curid=1331355" title="Głuptak czerwononogi">
Głuptak czerwononogi

Głuptak czerwononogi ("Sula sula") – gatunek dużego ptaka morskiego z rodziny głuptaków (Sulidae). Spotykany prawie zawsze w grupach, często towarzyszy statkom.

</doc>
<doc id="1331357" url="https://pl.wikipedia.org/wiki?curid=1331357" title="Order Niewolnic Cnoty">
Order Niewolnic Cnoty

Order Niewolnic Cnoty (niem. "Orden der Frauen-Sklavinnen der Tugend", fr. "Ordre des Dames esclaves de la vertu") – damski order austriacki, ustanowiony przez cesarzową Eleonorę, wdowę po Ferdynandzie III.
Historia i insygnia.
Order, właściwie damski świecki zakon kontemplacyjny, został ustanowiony w 1662 i wygasł w XVIII lub najpóźniej na początku XIX wieku. Celem jego było szerzenie cnót chrześcijańskich i kontemplacja nad tajemnicami Boga i przyrody. Wszystkie arcyksiężniczki habsburskie otrzymywały go z racji urodzenia, inne członkinie wybierane były przez cesarzową. Szybko stracił znaczenie, gdyż już sześć lat później cesarzowa ustanowiła znamienity Order Krzyża Gwiaździstego, który dotrwał do dziś.
Insygnium orderu to okrągły złoty medal z wyobrażeniem słońca (jako otoczonej promieniami twarzy ludzkiej) i czterech róż, w górnej części z emaliowaną na biało inskrypcją: „Sol. Ubiq. Trium.”, będącej skrótem dewizy: „Sola ubique triumphat” – „Tylko cnota zwycięży”. Przy uroczystych okazjach noszono medal na złotym łańcuchu na szyi lub przypięty do lewego ramienia powyżej łokcia, na co dzień przywdziewano skromniejszy i mniejszy medal noszony na czarnej wstędze na szyi. Noszenie orderu było obowiązkowe, przy przeoczeniu nakładano karę na damę w wysokości 100 talarów. Większy medal podlegał zwrotowi do kapituły po zgonie posiadaczki.
Z polskich monarchiń posiadała order córka założycielki, królowa Eleonora, małżonka Michała Korybuta.

</doc>
<doc id="1331358" url="https://pl.wikipedia.org/wiki?curid=1331358" title="Zespół Carvajala">
Zespół Carvajala

Zespół Carvajala (ang. Carvajal syndrome, dilated cardiomiopathy with woolly hair and keratoderma, DCWHK) – rzadki zespół wad wrodzonych, na który składają się kardiomiopatia rozstrzeniowa, wełniste włosy oraz rogowiec dłoni i stóp. Choroba może być spowodowana mutacjami w "locus" 6p24 w genie "DSP" kodującym desmoplakinę. Zespół został opisany przez Luisa Carvajala-Huertę w 1998 roku u 18 pacjentów z Ekwadoru przebadanych klinicznie i histologicznie między 1970 a 1997 rokiem. Dziedziczenie jest autosomalne recesywne. Desmoplakina wchodzi w skład desmosomów; mutacje w genie innego białka desmosomalnego, plakoglobiny, objawiają się jako zbliżona fenotypowo do zespołu Carvajala choroba Naxos. Obie choroby dziedziczone są autosomalnie recesywnie, podczas gdy większość rodzinnych kardiomiopatii rozstrzeniowych dziedziczy się autosomalnie dominująco.

</doc>
<doc id="1331366" url="https://pl.wikipedia.org/wiki?curid=1331366" title="César Vidal Manzanares">
César Vidal Manzanares

César Vidal Manzanares (ur. 1958) – hiszpański historyk, filozof, pisarz i publicysta, a także działacz społeczny i polityczny na rzecz praw człowieka. 
Życiorys.
Stał na czele zespołu tłumaczącego na język hiszpański Czarną księgę komunizmu. Publikował m.in. w piśmie "La Razón". Dwie jego książki na temat hiszpańskiej wojny domowej zostały bestsellerami. Laureat wielu nagród literackich.
Publikacje.
1987
1989
1991
1992
1993
1994
1995
1996
1997
1998
1999
2000
2001
2002
2003
2004
2005
2006
2007

</doc>
<doc id="1331367" url="https://pl.wikipedia.org/wiki?curid=1331367" title="Pelecanoides georgicus">
Pelecanoides georgicus



</doc>
<doc id="1331368" url="https://pl.wikipedia.org/wiki?curid=1331368" title="Vivid">
Vivid

Vivid. - dwudziesty siódmy japoński singel BoA Kwon. Został wydany 4 czerwca 2008. Do płyty powstały wyjątkowo dwa teledyski - "Kissing You" i "Sparkling". W pierwszym dniu płyty na rynku, sprzedano 7936 kopii. 

</doc>
<doc id="1331369" url="https://pl.wikipedia.org/wiki?curid=1331369" title="Cas Haley">
Cas Haley

Cas Haley (ur. 27 grudnia 1980 w Paris) – amerykański gitarzysta i wokalista, który zdobył popularność po występie w drugiej edycji programu "America's Got Talent" w 2007 roku. Gra zarówno na gitarze elektrycznej jak i na akustycznej. Jest również członkiem zespołu Woodbelly.
Nie wygrał programu, jednak 14 lutego 2008 roku wydał debiutancki album zatytułowany jego imieniem i nazwiskiem.

</doc>
<doc id="1331371" url="https://pl.wikipedia.org/wiki?curid=1331371" title="Współczynnik względnej grubości ściany lewej komory">
Współczynnik względnej grubości ściany lewej komory

Współczynnik względnej grubości ściany lewej komory (RWT, z ang.: Relative Wall Thickness) - jeden ze współczynników, wyznaczany podczas badania echokardiograficznego, służący do różnicowania fizjologicznego pogrubienia mięśnia lewej komory serca zależnego od treningu, od jego patologicznego przerostu.
RWT to stosunek grubości ściany lewej komory do promienia (zewnętrznego) lewej komory. Wartości tego współczynnika powyżej 0,43-0,45 świadczą o patologicznym przeroście mięśniówki serca i sugerują istnienie kardiomiopatii przerostowej.

</doc>
<doc id="1331372" url="https://pl.wikipedia.org/wiki?curid=1331372" title="Crypturellus undulatus">
Crypturellus undulatus



</doc>
<doc id="1331374" url="https://pl.wikipedia.org/wiki?curid=1331374" title="Kormoran peruwiański">
Kormoran peruwiański

Kormoran peruwiański ("Leucocarbo bougainvilliorum") – gatunek dużego ptaka z rodziny kormoranów (Phalacrocoracidae). Zamieszkuje wybrzeża Ameryki Południowej, głównie zachodnie. Gniazduje w olbrzymich koloniach, dawniej liczących czasami miliony ptaków. Żeruje w dużych stadach, często razem z głuptakami; poszukuje ławic ryb z dużej wysokości. Jest to gatunek monotypowy. Ptak ten był głównym „producentem” guana w Peru, w XIX wieku stanowiło ono główne źródło dochodów tego państwa i w wielkich ilościach było eksportowane do Ameryki Północnej i Europy.

</doc>
<doc id="1331378" url="https://pl.wikipedia.org/wiki?curid=1331378" title="Tinamus solitarius">
Tinamus solitarius



</doc>
<doc id="1331379" url="https://pl.wikipedia.org/wiki?curid=1331379" title="Mitrydates (imię)">
Mitrydates (imię)

Mitrydates – męskie imię pochodzenia perskiego.
Władcy noszący imię Mitrydates w starożytności:
Królowie Partii:
Królowie Pontu z dynastii Mitrydatydów:
Dostojnicy:

</doc>
<doc id="1331381" url="https://pl.wikipedia.org/wiki?curid=1331381" title="Cas Haley (album)">
Cas Haley (album)

Cas Haley – debiutancki album muzyczny amerykańskiego gitarzysty i wokalisty Cas Haleya, wydany 14 lutego 2008 roku. Album wydany został po występach artysty w programie America's Got Talent.

</doc>
<doc id="1331385" url="https://pl.wikipedia.org/wiki?curid=1331385" title="Katedra w Krakowie">
Katedra w Krakowie



</doc>
<doc id="1331388" url="https://pl.wikipedia.org/wiki?curid=1331388" title="Phalacrocorax bougaivillei">
Phalacrocorax bougaivillei



</doc>
<doc id="1331389" url="https://pl.wikipedia.org/wiki?curid=1331389" title="Kormoran niebieskooki">
Kormoran niebieskooki

Kormoran niebieskooki ("Leucocarbo atriceps") – gatunek dużego ptaka z rodziny kormoranów (Phalacrocoracidae). Gniazduje w koloniach, poza sezonem lęgowym często tworzy duże stada.
Morfologia.
Długość ciała do 72 cm. Charakterystyczny czubek na głowie. Wierzch ciała ciemny, niebieskoczarny, kontrastujący z zupełnie białym spodem – od podbródka do pokryw podogonowych; ciemna jedynie goleń. Zasięg bieli na głowie jest zmienny. W szacie godowej barkówki biało zakończone i biała plama na środku pleców; plamy tej brak u podgatunku falklandzkiego.
Zasięg, środowisko.
Ameryka Południowa, południowe oceany i wyspy, Półwysep Antarktyczny. Populacje z obszarów wysuniętych najdalej na północ gniazdują na południowym krańcu Ameryki Południowej. Podczas zimy może pozostawać na terenach lęgowych, ale również rozprasza się po morzu.
Systematyka.
Systematyka tego gatunku jest kwestią sporną. Część systematyków zalicza kormorana niebieskookiego do rodzaju "Phalacrocorax" lub "Notocarbo". Autorzy "Handbook of the Birds of the World Alive" oraz "Kompletnej listy ptaków świata" wyróżniają 7 podgatunków:
Międzynarodowy Komitet Ornitologiczny (IOC) do "L. atriceps" zalicza tylko podgatunki "atriceps" i "albiventer", pozostałe podnosi do rangi osobnych gatunków.
Status.
W Czerwonej księdze gatunków zagrożonych Międzynarodowej Unii Ochrony Przyrody został zaliczony do kategorii LC ("Least Concern" – gatunek najmniejszej troski). Globalny trend liczebności populacji nie jest znany.

</doc>
<doc id="1331391" url="https://pl.wikipedia.org/wiki?curid=1331391" title="Phalacrocorax bougainvillii">
Phalacrocorax bougainvillii



</doc>
<doc id="1331393" url="https://pl.wikipedia.org/wiki?curid=1331393" title="MOJ">
MOJ

MOJ SA – polskie przedsiębiorstwo przemysłu elektromaszynowego, notowane na Giełdzie Papierów Wartościowych w Warszawie, wytwarzające narzędzia i urządzenia przeznaczone dla przemysłu wydobywczego, maszynowego, energetycznego, hutniczego i cementowego. Wchodzi w skład grupy kapitałowej FASING.
Działalność.
MOJ SA produkuje sprzęt i akcesoria wiertnicze, jak wiertarki i kotwiarki, sprzęgła przemysłowe, wały Cardana, agregaty hydrauliczne, smarownice, hamulce, przekładnie, motoreduktory i klucze ręczne.
Historia.
W styczniu 1913 powstało małe przedsiębiorstwo "Schlesische Gruben u. Hüttenbedarfsgesellschaft m.b.H.", wytwarzające maszyny i urządzenia górnicze. We wrześniu 1918 zostało przekształcone w spółkę akcyjną pod firmą "Aktiengesellschaft für Industriebedarf". W grudniu 1919 właścicielem zakładu został inż. Alfred Wagner, zmieniając jego nazwę na "Fabrykę Maszyn i Odlewnię Żeliwa". W październiku 1933 przedsiębiorstwo zostało przejęte przez Gustawa Różyckiego a nazwa zmieniona na "Fabrykę Maszyn, Odlewnię Żeliwa i Metali Kolorowych – MOJ". Nowy właściciel – inżynier górnictwa – znacząco rozbudował niewielką fabrykę, o czym świadczy wzrost zatrudnienia: z 15 osób w 1933 do 800 (w tym 35 inżynierów i techników) w 1939. Zakład wytwarzał w tym okresie narzędzia i urządzenia dla górnictwa, piły spalinowe i rozruszniki do samochodów marki FIAT. W sierpniu 1937 fabryka rozpoczęła seryjną produkcję pierwszego polskiego motocykla na bazie własnych rozwiązań konstrukcyjnych – MOJ 130, wstrzymaną podczas okupacji. Wytwarzanie maszyn dla górnictwa kontynuowano.
W 1946 fabryka została przejęta przez państwo a na początku lat 50. przekształcona w przedsiębiorstwo państwowe "Katowicka Fabryka Sprzętu Górniczego". W styczniu 1963 zostało ono połączone z istniejącą od 1923 katowicką Wytwórnią Narzędzi Górniczych w jeden podmiot o nazwie "Fabryka Sprzętu i Narzędzi Górniczych MOJ-RAPID", przemianowany w 1967 na "Fabrykę Sprzętu i Narzędzi Górniczych im. Generała Karola Świerczewskiego". W 1985 została ona włączona w skład przedsiębiorstwa "Gwarectwo Mechanizacji Górnictwa-POLMAG" a 4 lata później stała się częścią "Przedsiębiorstwa Mechanizacji, Automatyzacji i Elektroniki Górniczej POLMAG-EMAG".
POLMAG-EMAG w kwietniu 1990 podzielono i utworzono "Fabrykę Sprzętu i Narzędzi Górniczych FASING", przekształconą w grudniu 1991 w jednoosobową spółkę skarbu państwa pod firmą "Fabryki Sprzętu i Narzędzi Górniczych FASING Spółka Akcyjna". We wrześniu 1995 60% akcji spółki trafiło do narodowych funduszy inwestycyjnych, z tego większość do XI NFI. 2 lipca 1997 FASING zawiązał FASING-MOJ sp. z o.o., 31 października przekształconą w spółkę akcyjną FASING-MOJ SA, przemianowaną 5 stycznia 2007 na MOJ SA. 4 czerwca 2007 miała miejsce pierwsza publiczna ofertwa akcji spółki, a 14 czerwca – pierwsze notowanie na Giełdzie Papierów Wartościowych w Warszawie.
Akcjonariat.
Według danych z lutego 2008 największym akcjonariuszem spółki jest Grupa Kapitałowa FASING, posiadająca 53,67% akcji i 69,15% głosów na WZA. Pozostali posiadają 46,33% akcji i 30,85% głosów.

</doc>
<doc id="1331395" url="https://pl.wikipedia.org/wiki?curid=1331395" title="Sula sula">
Sula sula



</doc>
<doc id="1331397" url="https://pl.wikipedia.org/wiki?curid=1331397" title="Haliaeetus vociferoides">
Haliaeetus vociferoides



</doc>
<doc id="1331398" url="https://pl.wikipedia.org/wiki?curid=1331398" title="Sula variegata">
Sula variegata



</doc>
<doc id="1331401" url="https://pl.wikipedia.org/wiki?curid=1331401" title="Bączek smugowany">
Bączek smugowany

Bączek smugowany ("Ixobrychus involucris") – gatunek średniej wielkości ptaka z rodziny czaplowatych (Ardeidae), zamieszkujący Amerykę Południową. Nie wyróżnia się podgatunków.

</doc>
<doc id="1331403" url="https://pl.wikipedia.org/wiki?curid=1331403" title="Irina Archipowa">
Irina Archipowa

Irina Konstantinowna Archipowa (ros. Ирина Константиновна Архипова; ur. 2 stycznia 1925 w Moskwie, zm. 11 lutego 2010 tamże) – rosyjska śpiewaczka operowa, wykonująca początkowo partie mezzosopranowe, a następnie kontraltowe.
Początki kariery.
W młodości chciała zostać architektem, przerwała jednak rozpoczęte studia w tym kierunku i w 1953 uzyskała w Konserwatorium Moskiewskim dyplom w klasie śpiewu klasycznego. Dołączyła do zespołu opery w Swierdłowsku, gdzie grała księżniczkę Eboli w "Don Carlosie", Marfę w "Chowańszczyźnie", Marynę w "Borysie Godunowie" i Charlottę w "Werterze". W 1956 przeniosła się do Teatru Bolszoj, w którym zadebiutowała w roli Carmen. Pozostała jego solistką do 1988, wykonując m.in. klasyczny repertuar rosyjski.
Kariera międzynarodowa.
W 1960 po raz pierwszy otrzymała zgodę na występ poza ZSRR i wystąpiła jako Carmen na deskach opery w Neapolu. Od 1964 występowała w La Scali w rolach Marfy i Maryny, a także Heleny w "Wojnie i pokoju". W 1972 wywołała sensację międzynarodową występem w roli Azuceny w operze "Trubadur" Giuseppe Verdiego, wystawionej w teatrze Orange. W latach 70. i 80. zagrała dwie inne słynne role w utworach tego kompozytora – Amneris w "Aidzie" (San Francisco) i Ulrykę w "Balu maskowym" (Londyn). Do kreacji Azuceny wracała jeszcze wielokrotnie w Covent Garden. Śpiewała w teatrach operowych Wiednia, Berlina, Paryża, Belgradu i Marsylii. Pojawiła się także w Metropolitan Opera, choć dopiero w wieku 72. lat, występując w drugoplanowej roli niani w "Eugeniuszu Onieginie". Niedługo później zakończyła karierę sceniczną i zajęła się reżyserią operową.
Zachwycała swoim głębokim, silnym mezzosopranem, uważanym za głos typowo słowiański. Jak rzadko która artystka umiała również ocenić swoje wokalne możliwości i samodzielnie dobierać repertuar, który nie nadwyrężał jej umiejętności. Wyróżniała się też wielką sceniczną osobowością. Oprócz muzyki operowej nagrywała również pieśni Czajkowskiego i innych kompozytorów rosyjskich, jednak większość jej płyt jest poza Rosją trudno dostępna.
Pochowana na Cmentarzu Nowodziewiczym w Moskwie.
Życie prywatne.
Była żoną tenora Vladislava Plavki.
Odznaczenia i nagrody.
Została uhonorowana Medalem „Sierp i Młot” Bohatera Pracy Socjalistycznej. Ponadto była odznaczona m.in. Orderem św. Andrzeja, Orderem Za Zasługi dla Ojczyzny II klasy, trzykrotnie Orderem Lenina, Orderem Czerwonego Sztandaru Pracy i Medalem Puszkina. Laureatka Nagrody Leninowskiej w 1978.

</doc>
<doc id="1331404" url="https://pl.wikipedia.org/wiki?curid=1331404" title="Rembrandthuis">
Rembrandthuis

Rembrandthuis (niderl. "Dom Rembrandta") – budynek przy Jodenbreestraat, w centrum Amsterdamu, gdzie mieszkał i malował holenderski malarz Rembrandt van Rijn w latach od 1639 do 1658 roku, aż do bankructwa i licytacji nieruchomości.
Dom został zbudowany w 1606, w roku 1627 został znacznie przebudowany, a rekonstrukcji prawdopodobnie dokonał Jacob van Campen. W latach 1658 do 1911 kamienica zamieszkiwana była przez kilkanaście różnych rodzin. W roku 1906 dom był w katastrofalnym stanie i jedynie ze względu na słynnego byłego właściciela nie został rozebrany. W tej sytuacji podjęto akcję dla jego ratowania i 28 marca 1907 miasto Amsterdam wykupiło Het Rembrandthuis. Odrestaurowano go w latach 1907-1911. W 1911 zamieniony został w muzeum. 
Muzeum domu Rembrandta ("Museum het Rembrandthuis") wystawia obrazy Rembrandta, znaczną kolekcję jego rysunków i miedziorytów oraz obrazy holenderskiego malarza Jozef Israëlsa. Wnętrza, w których Rembrandt mieszkał i pracował, zostały odtworzone między innymi na podstawie niektórych obrazów malarza lub jego uczniów.

</doc>
<doc id="1331405" url="https://pl.wikipedia.org/wiki?curid=1331405" title="Robert Sadowski">
Robert Sadowski

Robert „Sadek” Sadowski (ur. 24 listopada 1963, zm. 25 stycznia 2005 w Warszawie) – polski gitarzysta rockowy. Znany z działalności w wielu polskich zespołach rockowych od połowy lat 80. zeszłego wieku.
Jedną z pierwszych formacji, w których grał „Sadek”, był Szklany Markiz. Pierwszym zawodowym zespołem było Madame (od 1984), w którym występował wraz z Robertem Gawlińskim. Po rozwiązaniu zespołu w 1986 roku „Sadek” związał się z wokalistą Jarkiem Wajkiem oraz basistą Wojtkiem Trześniowskim (Pancerny), z którymi stworzyli formację Lizard's Day. 
Około 1989 roku brał udział w nagraniu albumu Kultu "Kaseta". 
Następnie dołączył do punkowej grupy Deuter, z którą wystąpił w 1989 roku na festiwalu w Jarocinie. Był to ostatni koncert zespołu Deuter w tym składzie. Większość muzyków z tego zespołu wraz z nowym wokalistą postanowiło kontynuować twórczość pod szyldem Houk. Brał udział w powstaniu albumów "Soul Ammunition", "Natural Way (Full Noize)" i "Transmission Into Your Heart".
Należał do składu zespołu Immanuel i w lipcu 1993 w Studiu Izabelin nagrał z nim materiał na płytę "Moons" (niewydaną).
W grudniu 1993 odszedł z zespołu Houk i wiosną 1994 roku wraz z Bogdanem Kondrackim założył zespół Kobong, z którym nagrał dwie płyty "Kobong" oraz "Chmury nie było".
W tym czasie powrócił do współpracy z ówczesnym liderem Wilków Robertem Gawlińskim przy jego płytach "Solo" oraz "X". 
Kolejną formacją, którą „Sadek” powołał do życia, był Robot. Zespół nie zyskał popularności i po upadku tego przedsięwzięcia artysta zaczął grać na gitarze na ulicach. Z młodymi ludźmi, z którymi muzykował, nagrał materiał "Starówka". W 2004 roku ukończył budowę studia Robot - Media. 
Zmarł na atak serca.

</doc>
<doc id="1331406" url="https://pl.wikipedia.org/wiki?curid=1331406" title="Eugeniusz Pieniążek">
Eugeniusz Pieniążek

Eugeniusz Pieniążek (ur. 1 stycznia 1934 w Lidzie, zm. 7 lutego 2020) – polski pilot, konstruktor jednoosobowego samolotu Kukułka.
Życiorys.
Rodzice Eugeniusza Pieniążka w roku 1946 przyjechali z Lidy do Ostródy i zamieszkali na ulicy Małkowskiego (obecna ulica Mrongowiusza). Eugeniusz podjął naukę w piątej klasie Szkoły Podstawowej Nr 1, potem przeniósł się do „Dwójki” przy ulicy Olsztyńskiej. Po jej ukończeniu kontynuował edukację w Publicznej Średniej Szkole Zawodowej (obecnie Zespół Szkół Zawodowych im. Stanisława Staszica) w klasie „metalowej”. W monografii wydanej z okazji jubileuszu 50-lecia szkoły, jego nazwisko figuruje w spisie absolwentów rocznika 1951/1952. W 1950 roku rozpoczął szkolenie szybowcowe w Olsztynie, w 1951 r. ukończył podstawowe szkolenie w Malborku. Wstąpił do Aeroklubu Warmińsko-Mazurskiego, którego członkiem pozostał do 1957 roku. W 1955 roku odbył szkolenie w zakresie pilotażu samolotów w Lesznie. W latach 1957-1958 pracował jako instruktor szybowcowy w Aeroklubie Wojskowym w Oleśnicy. W 1959 roku rozpoczął pracę w Centrum Szybowcowym w Lesznie również jako instruktor. Sam też intensywnie latał na szybowcach, w 1961 roku spełnił wszystkie warunki i otrzymał Złotą Odznakę Szybowcową z trzema diamentami (nr 61 w Polsce). Pracował również jako pilot agrolotniczy, brał udział w nawożeniu pól i opylaniu lasów preparatami przeciw szkodnikom. W 1967 roku rozpoczął pracę w Zakładach Szybowcowych Delta-Bielsko jako oblatywacz. Podczas prezentacji polskich szybowców za granicą nawiązał liczne kontakty, część z nich kontynuował na gruncie prywatnym.
Spowodowało to zainteresowanie jego osobą ze strony SB i doprowadziło do odmowy przyznania paszportu. Dlatego też postanowił zbudować samolot i uciec nim z Polski. W 1968 roku od przyjaciół w Wielkiej Brytanii otrzymał plany samolotu "Turbulent", które wykorzystał w swej pracy. Budowa trwała od 1969 roku, początkowo w bloku mieszkalnym w Lesznie, później została przeniesiona do hangaru aeroklubu. Elementy niemieszczące się na klatce schodowej spuszczane były na linach z okna na pierwszym piętrze. Do jego konstrukcji użyto tylnej części kadłuba i usterzenia szybowca Foka 4, przerobionych skrzydeł z szybowca Jaskółka i elementów innych samolotów. Nazwę „Kukułka” wymyśliła córka konstruktora. Latem 1971 roku samolot został oblatany i oficjalnie zarejestrowany jako konstrukcja amatorska.
13 września 1971 roku Pieniążek nielegalnie opuścił terytorium Polski. Wystartował z Krosna i podczas niekorzystnych warunków pogodowych leciał na bardzo niskiej wysokości chcąc uniknąć wykrycia przez obronę powietrzną. Przez Słowację i Węgry dotarł do Suboticy w Jugosławii. Posługiwał się mapą samochodową lecąc wzdłuż dróg i rzek, a pozycję samolotu ustalając po napisach na stacjach kolejowych. W wyniku długiej podróży, jego prawa noga doznała częściowego paraliżu. Po wylądowaniu trafił do jugosłowiańskiego aresztu, ale po 7 miesiącach postanowiono dać mu jednodniową przepustkę pod warunkiem, że już nie wróci. Przez Austrię przedostał się do Szwecji, gdzie później przetransportował także swój samolot. W 1973 roku sprowadził do Szwecji swoją rodzinę. Na początku lat 90. XX wieku powrócił do Polski i zamieszkał w okolicach Krosna. Założył polski oddział Experimental Aviation Association i zajął się budową samolotów Bücker Bü 131 Jungmann. Zainicjował budowę repliki samolotu RWD-5.
W 1992 roku zarejestrował swój samolot w Szwecji ze znakami SE-XKK. Od 1993 roku był członkiem Rady Programowej „Przeglądu Lotniczego Aviation Revue”. W 1997 roku jego samolot znalazł się znowu w Polsce pod numerem SP-FKU. 13 września 2005 roku konstruktor przekazał go do Muzeum Lotnictwa Polskiego w Krakowie.
W 2005 roku poświęcono mu 7. odcinek serialu Wielkie ucieczki w TVN.

</doc>
<doc id="1331409" url="https://pl.wikipedia.org/wiki?curid=1331409" title="NGC 175">
NGC 175



</doc>
<doc id="1331411" url="https://pl.wikipedia.org/wiki?curid=1331411" title="Tygryska rdzawoszyja">
Tygryska rdzawoszyja

Tygryska rdzawoszyja ("Tigrisoma lineatum") – gatunek dużego, osiadłego ptaka z rodziny czaplowatych (Ardeidae). Nie jest zagrożony.

</doc>
<doc id="1331412" url="https://pl.wikipedia.org/wiki?curid=1331412" title="NGC 537">
NGC 537



</doc>
<doc id="1331413" url="https://pl.wikipedia.org/wiki?curid=1331413" title="NGC 618">
NGC 618



</doc>
<doc id="1331414" url="https://pl.wikipedia.org/wiki?curid=1331414" title="NGC 627">
NGC 627



</doc>
<doc id="1331415" url="https://pl.wikipedia.org/wiki?curid=1331415" title="NGC 697">
NGC 697



</doc>
<doc id="1331417" url="https://pl.wikipedia.org/wiki?curid=1331417" title="NGC 729">
NGC 729



</doc>
<doc id="1331418" url="https://pl.wikipedia.org/wiki?curid=1331418" title="NGC 757">
NGC 757



</doc>
<doc id="1331419" url="https://pl.wikipedia.org/wiki?curid=1331419" title="NGC 763">
NGC 763



</doc>
<doc id="1331420" url="https://pl.wikipedia.org/wiki?curid=1331420" title="Nikola Kalinić">
Nikola Kalinić

Nikola Kalinić (ur. 5 stycznia 1988 w Splicie) – chorwacki piłkarz występujący na pozycji napastnika w chorwackim klubie Hajduk Split.
Kariera klubowa.
Nikola Kalinić zawodową karierę rozpoczynał w 2005 roku w Hajduku Split, z którym zajął piąte miejsce w rozgrywkach chorwackiej ekstraklasy. W lidze zadebiutował 19 listopada 2005 roku w zremisowanym 1:1 spotkaniu z Istrą Pula, a pierwszą bramkę zdobył 23 września 2006 roku w wygranym 2:0 meczu z Kamen Ingrad Velika. W Hajduku przegrał rywalizację o miejsce w składzie z bardziej doświadczonymi Draganem Blatnjakiem oraz Tomislavem Ercegiem i wystąpił tylko w sześciu spotkaniach. W kolejnych rozgrywkach chorwacki piłkarz spędził na wypożyczeniu w dwóch innych klubach. Najpierw trafił do zespołu Istra Pula. W jego barwach Kalinić rozegrał dwanaście pojedynków, w których trzy razy wpisał się na listę strzelców. Następnie został zawodnikiem HNK Šibenik, w barwach którego także strzelił trzy bramki, jednak potrzebował na to dziewięciu spotkań.
W sezonie 2007/2008 Kalinić powrócił do Hajduka. W ekipie "Białych" od razu wywalczył sobie miejsce w podstawowej jedenastce. Imponował także skutecznością i nawiązał walkę o koronę króla strzelców. Po tym sezonie pozyskaniem Chorwata zainteresowane były takie kluby jak Bayern Monachium, Valencia CF, Celtic Glasgow, PSV Eindhoven, Szachtar Donieck, Panathinaikos AO, Atlético Madryt oraz Wisła Kraków. Kalinić pozostał jednak w klubie na następny sezon.
W sierpniu 2009 roku został kupiony przez Blackburn Rovers. Zadebiutował tam 22 sierpnia w meczu ligowym z Sunderlandem, kiedy to wszedł w 14. minucie meczu za Franco Di Santo.
9 sierpnia 2011 podpisał kontrakt z Dniprem Dniepropetrowsk. 11 sierpnia 2015 został kupiony przez ACF Fiorentina za ponad 7 mln USD podpisując kontrakt na 4 lata.
Kariera reprezentacyjna.
Kalinić ma za sobą występy w młodzieżowych reprezentacjach Chorwacji. Dla drużyny U-17 w 20 meczach strzelił szesnaście goli, dla zespołu U-17 w dwunastu pojedynkach zdobył jedenaście bramek, a dla reprezentacji U-21 strzelił trzy gole w trzech meczach. W 2007 roku Kalinić po raz pierwszy został powołany do dorosłej kadry. 5 maja 2008 roku znalazł się w kadrze Slavena Bilica na Euro 2008. W zespole narodowym zadebiutował jednak dopiero 24 maja, kiedy to wystąpił w meczu z Mołdawią.

</doc>
<doc id="1331421" url="https://pl.wikipedia.org/wiki?curid=1331421" title="NGC 866">
NGC 866



</doc>
<doc id="1331423" url="https://pl.wikipedia.org/wiki?curid=1331423" title="Nikola Kalinic">
Nikola Kalinic



</doc>
<doc id="1331424" url="https://pl.wikipedia.org/wiki?curid=1331424" title="NGC 885">
NGC 885



</doc>
<doc id="1331425" url="https://pl.wikipedia.org/wiki?curid=1331425" title="NGC 994">
NGC 994



</doc>
<doc id="1331426" url="https://pl.wikipedia.org/wiki?curid=1331426" title="Luigi Maria Bilio">
Luigi Maria Bilio

Luigi Maria Bilio CRSP (ur. 25 marca 1826 w Alessandrii, zm. 30 stycznia 1884 w Rzymie) – włoski duchowny katolicki, teolog i kardynał. Wstąpił do zakonu barnabitów w wieku 14 lat. Od 1864 był konsultorem Świętego Oficjum w Rzymie. Odegrał dużą rolę w redakcji Syllabusa papieża Piusa IX, który w 1866 mianował go kardynałem prezbiterem San Lorenzo in Panisperna. Brał udział w Soborze Watykańskim I i konklawe 1878. Biskup Sabiny od grudnia 1873 roku. Był także prefektem Kongregacji Odpustów i Świętych Relikwii (1876) i Kongregacji ds. Obrzędów (1876-1877). Wielki penitencjariusz od 1877 roku. W styczniu 1883 został sekretarzem Świętego Oficjum. Zmarł rok później w Rzymie.

</doc>
<doc id="1331427" url="https://pl.wikipedia.org/wiki?curid=1331427" title="Kardiomioplastyka dynamiczna">
Kardiomioplastyka dynamiczna

Kardiomioplastyka dynamiczna (ang. dynamic cardiomyoplasty) – zabieg kardiochirurgiczny stosowany w leczeniu niewydolności serca, polegający na otoczeniu mięśnia sercowego, poprzez specjalnie przygotowany (wypreparowany) mięsień najszerszy grzbietu chorego.
Mięsień ten wprowadzano do worka osierdziowego, po uprzedniej częściowej resekcji II żebra i owijano nim niewydolny mięsień sercowy. Stosując odpowiedni układ stymulujący, uzyskiwano synchronizację skurczów obu mięśni.
Zabieg był wykonany po raz pierwszy na świecie w 1985 a w Polsce w roku 1996.
Rozwój innych technik wspomagania skurczu niewydolnego serca, doprowadził do zaniechania tej techniki operacyjnej.

</doc>
<doc id="1331428" url="https://pl.wikipedia.org/wiki?curid=1331428" title="NGC 211">
NGC 211



</doc>
<doc id="1331429" url="https://pl.wikipedia.org/wiki?curid=1331429" title="NGC 58">
NGC 58



</doc>
<doc id="1331435" url="https://pl.wikipedia.org/wiki?curid=1331435" title="Diego Almagro Junior">
Diego Almagro Junior

Diego Almagro Junior (Diego de Almagro II zwany również El Mozo, ur. 1514 w Panamie, zm. 16 września 1542) – Hiszpan, syn Diego de Almagro i Indianki z Panamy, organizator spisku na markiza Francisco Pizarra.
W 1541 roku Diego Almagro Junior stanął na czele spisku weteranów swojego ojca przeciwko Francisowi Pizarro. Grupa zwana również "ludźmi z Chile", 26 czerwca 1541 roku zasztyletowała markiza oraz jego brata Martina de Alcantara. Po mordzie, grupa zwolenników Almagro zajęła Cuzco a on sam ogłosił się gubernatorem Peru. W tym samym czasie do kraju przybył Vaca de Castro, sędzia królewski. On sam również ogłosił się gubernatorem a wokół niego skupili się zwolennicy Pizarra oraz Sebastian de Belalcazar. 16 września 1542 obie armie o łącznej liczbie 1400 żołnierzy stoczyły bitwę pod górą Chupas. Bitwa pochłonęła 300 ofiar a armia Almagro została rozbita. Castro ściął 50 jeńców a pozostałych puścił wolno. Wśród zabitych był również Diego Almagro Junior. Rządy Castro trwały do przybycia wicekróla Peru Blasco Núñez Vela.

</doc>
<doc id="1331437" url="https://pl.wikipedia.org/wiki?curid=1331437" title="Midnapore">
Midnapore

Midnapore, Midnapur (beng. মেদিনীপুর) – miasto w Indiach, w stanie Bengal Zachodni, w delcie Gangesu. W 2001 r. miasto to zamieszkiwało 149 769 osób.
W mieście rozwinął się przemysł chemiczny oraz jedwabniczy.

</doc>
<doc id="1331438" url="https://pl.wikipedia.org/wiki?curid=1331438" title="Midnapur">
Midnapur



</doc>
<doc id="1331440" url="https://pl.wikipedia.org/wiki?curid=1331440" title="Yves Larock">
Yves Larock

Yves Larock (ur. w 1977) - szwajcarski DJ.

</doc>
<doc id="1331441" url="https://pl.wikipedia.org/wiki?curid=1331441" title="Skrzydłoszpon rogaty">
Skrzydłoszpon rogaty

Skrzydłoszpon rogaty ("Anhima cornuta") – gatunek dużego ptaka z rodziny skrzydłoszponów (Anhimidae), zamieszkujący Amerykę Południową. Nie jest zagrożony.
Taksonomia.
Gatunek po raz pierwszy zgodnie z zasadami nazewnictwa binominalnego opisał szwedzki przyrodnik Karol Linneusz w 1766 roku w 12. edycji "Systema Naturae". Autor nadał gatunkowi nazwę "Palamedea cornuta", a jako miejsce typowe wskazał , ograniczone przez Hellmayra w 1908 roku do wschodniej Brazylii. Jedyny przedstawiciel rodzaju "Anhima", opisanego przez francuskiego ornitologa Mathurina Brissona w 1760 roku. Nie wyróżnia się podgatunków.
Morfologia.
Długość ciała 80–94 cm, rozpiętość skrzydeł 170 cm; masa ciała 3000–3150 g. Upierzenie błyszcząco czarne, z białym brzuchem i białym łuskowaniem na głowie oraz szyi. Na czole łatwo zauważyć z bliska kostny kolec. W locie widoczna duża biała plama na pokrywach skrzydłowych.
Zasięg występowania.
Kolumbia i Wenezuela przez Amazonię do Boliwii i południowo-wschodniej Brazylii. Izolowane populacje w zachodniej Kolumbii i zachodnim Ekwadorze.
Ekologia i zachowanie.
Charakterystyczny mieszkaniec bagien i pobrzeży jezior w dorzeczu Amazonki; rzadki na innych terenach.
Żeruje w roślinności bagiennej, często przesiaduje na wierzchołkach krzewów lub nawet wysokich drzew. Lot szybki; czasami szybuje na dużej wysokości.
Status.
Międzynarodowa Unia Ochrony Przyrody (IUCN) uznaje skrzydłoszpona rogatego za gatunek najmniejszej troski (LC – "Least Concern") nieprzerwanie od 1988 roku. Trend liczebności populacji uznaje się za prawdopodobnie spadkowy.

</doc>
<doc id="1331443" url="https://pl.wikipedia.org/wiki?curid=1331443" title="Phalacrocorax atriceps">
Phalacrocorax atriceps



</doc>
<doc id="1331447" url="https://pl.wikipedia.org/wiki?curid=1331447" title="Ixobrychus involucris">
Ixobrychus involucris



</doc>
<doc id="1331448" url="https://pl.wikipedia.org/wiki?curid=1331448" title="Tigrisoma lineatum">
Tigrisoma lineatum



</doc>
<doc id="1331449" url="https://pl.wikipedia.org/wiki?curid=1331449" title="Pokolenie Ekologii">
Pokolenie Ekologii

Pokolenie Ekologii ("Génération écologie", GE) jest to francuska partia polityczna, która razem z Zielonymi tworzą jedną z dwóch „zielonych” partii we Francji. Partia została założona przez Brice Lalonde w 1990 roku.
W latach 1992–1994 Noël Mamère był wiceprzewodniczącym partii, wydalony w 1994 roku założył własną partie o nazwie Solidarność Ekologiczna, która potem wstąpiła w szeregi Les Verts. W przeciwieństwie do wielu ekologicznych partii politycznych, które mają poglądy centrolewicowe, GE jest partią centroprawicową z silnymi związkami z Unią na rzecz Ruchu Ludowego. Z tą partią Pokolenie Ekologów współpracuje od 2002 roku.
Od 2004 roku Pokolenie Ekologów współpracuje z rzeszą partii społecznych w tym m.in. z Partią Federalną oraz Związkiem Bezrobotnych. W wyborach w 2007 roku Brice Lalonde zastąpił France Gammere, który jednak otrzymał niewystarczającą liczbę podpisów pod petycją na możliwość kandydowania w wyborach.

</doc>
<doc id="1331453" url="https://pl.wikipedia.org/wiki?curid=1331453" title="Podróż apostolska Jana Pawła II do Szwajcarii i Liechtensteinu">
Podróż apostolska Jana Pawła II do Szwajcarii i Liechtensteinu

28. podróż apostolska Jana Pawła II odbyła się 8 września 1985 roku, w święto Narodzenia Najświętszej Maryi Panny. Papież odwiedził Liechtenstein i przebywał również na terytorium Szwajcarii.
Celem wizyty papieża w Liechtensteinie było okazanie troski o losy niewielkich wspólnot kościelnych w małych krajach oraz okazanie im należnego szacunku. Pobyt na terytorium Szwajcarii był jedynie techniczny i wynikał z konieczności lądowania papieskiego samolotu w Zurychu.
Podczas wizyty, w kaplicy cudownego wizerunku Maryi Pocieszycielki w Schaan, został odczytany akt poświęcenia Liechtensteinu Matce Bożej, w obecności księcia Liechtensteinu Franciszka Józefa II, który w marcu 1940, dla ochrony przed spodziewaną inwazją wojsk niemieckich, w tej samej kaplicy dokonał oddania swojego kraju w opiekę Matki Bożej, patronki Liechtensteinu.
Przebieg pielgrzymki.
8 września.
Przebieg pielgrzymki był następujący:

</doc>
<doc id="1331456" url="https://pl.wikipedia.org/wiki?curid=1331456" title="Chowańszczyzna">
Chowańszczyzna

Chowańszczyzna (ros. Хованщина) – opera Modesta Musorgskiego, oparta na autentycznych wydarzeniach z historii Rosji - nieudanej próbie zamachu stanu z 1682 r. 
Historia powstania i wystawień.
Prapremiera opery miała miejsce w Sankt Petersburgu 9 lutego 1886 r. Partytura opery została przejrzana przez Nikołaja Rimskiego-Korsakowa, który istotnie zmodyfikował niektóre fragmenty i uzupełnił niedokończone części. Premiera moskiewska miała miejsce w 1897 r. Za granicą opera pierwszy raz została pokazana w Paryżu w 1913 r. z kolejnymi modyfikacjami: Igor Strawinski i Maurice Ravel istotnie zmodyfikowali scenę finałową. W 1931 r. "Chowańszczyzna" pierwszy raz zagościła na scenie nowojorskiej. 
W 1960 r. teatr im. Kirowa w Leningradzie po raz pierwszy zaprezentował kolejną wersję, tym razem autorstwa Dmitrija Szostakowicza, który odrzucił poprawki Rimskiego-Korsakowa i sam uzupełnił partyturę w duchu bliższym charakterowi muzyki Musorgskiego. To jego wersja jest obecnie powszechnie akceptowana przez teatry operowe na świecie. 
Treść.
Akcja opery rozgrywa się w Moskwie i okolicach w 1682 r. 
Akt I
Szakłowityj dyktuje anonim do cara, w którym ostrzega go przed możliwym buntem staroobrzędowców oraz strzelców dowodzonych przez Chowańskiego. Pojawia się Iwan Chowański i obiecuje bronić ludu rosyjskiego przed każdym niebezpieczeństwem. Tymczasem jego syn Andriej ściga niemiecką dziewczynę Emmę, od czego odwodzi go Marfa, kobieta należąca do staroobrzędowców. Andriej grozi zabiciem Emmy, jednak pojawia się Dosifiej, zabierając ze sobą obie kobiety. 
Akt II
W gabinecie księcia Golicyna Marfa przepowiada mu przyszłość, widząc jego rychły upadek. Po jej wyjściu Golicyn poleca swojej służbie zabić ją. Pojawia się Iwan Chowański, a wkrótce po nim Dosifiej, namawiając obu do współpracy. Wraca Marfa, cudem ocalona przez gwardię carską, a po niej Szakłowityj, który informuje zgromadzonych, że car już wie o ich planowanym buncie. 
Akt III
Zuzanna słyszy, jak Marfa śpiewa o swojej miłości do Andrieja Chowańskiego. Następnie kobieta wyznaje Dosifiejowi, że zakochała się w młodym bojarze. 
Akt IV
"Odsłona 1"
Chowański zostaje ostrzeżony przez służących Golicyna o grożącym mu niebezpieczeństwie. Lekceważy je jednak i zostaje zamordowany przez Szakłowitego. 
"Odsłona 2"
Golicyn musi udać się na wygnanie, Dosifiej opłakuje nieudany spisek. Marfa proponuje Andriejowi azyl w ukrytej siedzibie staroobrzędowców. 
Akt V
W sosnowym lesie żołnierze carscy poszukują ukrytej świątyni staroobrzędowców, którzy pod wodzą Dosifieja postanawiają popełnić zbiorowe samobójstwo. W płomieniach giną m.in. Marfa, Andriej i sam Dosifiej.

</doc>
<doc id="1331458" url="https://pl.wikipedia.org/wiki?curid=1331458" title="Anhima cornuta">
Anhima cornuta



</doc>
<doc id="1331463" url="https://pl.wikipedia.org/wiki?curid=1331463" title="Laska zoometryczna">
Laska zoometryczna

Laska zoometryczna – przyrząd do mierzenia wysokości w kłębie zwierząt. Ruchome ramię laski przykładane jest do najwyższego punktu na grzbiecie – kłębu zwierzęcia. Może być też wykorzystana do wykonania innych pomiarów, na przykład wysokości w krzyżu, skośnej długości tułowia, szerokość w biodrach, lub szerokość w kulszach. Zwykle wykonana jest z drewna i metalu. Składa się z ramienia głównego, wysuwanej teleskopowej listwy oraz dwóch ramion bocznych, które można ustawiać w dowolnych płaszczyznach.

</doc>
<doc id="1331466" url="https://pl.wikipedia.org/wiki?curid=1331466" title="SGSP">
SGSP



</doc>
<doc id="1331470" url="https://pl.wikipedia.org/wiki?curid=1331470" title="Maciej Duszczyk">
Maciej Duszczyk

Maciej Duszczyk (ur. 1971) – polski politolog, doktor habilitowany nauk humanistycznych, w kadencji 2016–2020 prorektor ds. naukowych Uniwersytetu Warszawskiego, wykładowca na Wydziale Nauk Politycznych i Studiów Międzynarodowych Uniwersytetu Warszawskiego, w kadencji 2021–2024 przewodniczący Rady Uniwersytetu Gdańskiego.
Życiorys.
Absolwent Instytutu Polityki Społecznej Uniwersytetu Warszawskiego.
W latach 1999–2007 pracował w Urzędzie Komitetu Integracji Europejskiej m.in. jako zastępca dyrektora Departamentu Analiz i Strategii. W okresie negocjacji o członkostwo Polski w Unii Europejskiej doradzał Zespołowi Negocjacyjnemu w zakresie polityki społecznej Unii Europejskiej oraz swobodnego przepływu osób. W latach 2008–2011 członek Zespołu Doradców Strategicznych Prezesa Rady Ministrów Donalda Tuska. W latach 2012–2014 kierujący zespołem ds. wypracowania polskiej polityki migracyjnej w Kancelarii Prezydenta Rzeczypospolitej Polskiej. W kadencji 2021–2024 przewodniczący Rady Uniwersytetu Gdańskiego.
W latach 2014–2015 profesor wizytujący Uniwersytetu Halle-Wittenberg oraz Uniwersytetu w Jenie. Między październikiem 2015 a marcem 2016 przewodniczący Komitetu Polityki Naukowej przy Ministrze Nauki i Szkolnictwa Wyższego.
Członek Rad Naukowych: Wydziału Nauk Politycznych i Studiów Międzynarodowych UW oraz Ośrodka Badań nad Migracjami UW.
Współpracownik Programu Narodów Zjednoczonych ds. Rozwoju, Międzynarodowej Organizacji Pracy, Międzynarodowej Organizacji ds. Migracji, Komisji Europejskiej, Komitetu Regionów, Członek Rady Naukowej Ośrodka Badań nad Migracjami Uniwersytetu Warszawskiego. Ekspert Biura Pomocy Technicznej i Wymiany Informacji (TAIEX). Recenzent Narodowego Centrum Nauki oraz Polsko-Niemieckiej Fundacji na rzecz Nauki.

</doc>
<doc id="1331473" url="https://pl.wikipedia.org/wiki?curid=1331473" title="Staffa">
Staffa

Staffa (w języku staroskandynawskim określano w ten sposób filar wyspy; gael. "Stafa") – jedna z wysp należąca do archipelagu Hebrydów w prowincji Argyll and Bute, w Szkocji. Wikingowie nadali wyspie taką nazwę ze względu na kolumnowy kształt ciosu termicznego występującego w bazaltach budujących wyspę. Kolumny te przypominały wikingom ich domy, zbudowane z ułożonych pionowo pni drzew.
Staffa leży około 10 kilometrów (6 mil) na zachód od wyspy Mull. Powierzchnia wyspy wynosi 33 hektary najwyższy punkt wyspy wynosi 42 metrów (135 ft) nad poziomem morza.
Wyspa stała się znana w końcu XVIII wieku, po tym jak ją odwiedził sir Joseph Banks. On i towarzyszący mu podróżnicy zachwycili się naturalnym pięknem bazaltowych kolumn i morską grotą na brzegu wyspy, którą nazwano 'Grota Fingala'. Ta wizyta pociągnęła za sobą wizyty wielu innych znanych osobistości, przez dwa najbliższe stulecia, włączając królową Wiktorię i Feliksa Mendelssohna. Uwertura "Hebrydy (Mendelssohn)" przyniosła niezamieszkanej wówczas wyspie sławę. Dzisiaj jest pod ochroną National Trust for Scotland.
Geologia i prehistoria.
W czasach prehistorycznych Staffa pokryta była przez warstwę lodu, który rozciągał się ze Szkocji do Atlantyku poprzez Hebrydy. Po ustąpieniu lodowca około 20,000 lat temu, poziom morza był o 125 metrów niższy od współczesnego. Ruchy izostatyczne skorupy ziemskiej oszacowane zostały na okres po-lodowcowy, na około 14,000 lat temu, przedtem Staffa była większą wyspą i prawdopodobnie stanowiła wybrzeże Szkocji, które w owym czasie obejmowało też wyspę Mull, Iona i Treshnish Isles.
Regularne podnoszenie poziomu morza od tego czasu doprowadziło do wyodrębnienia małej wyspy, która ma całkowicie wulkaniczne pochodzenie. Jej podłoże zawiera tuf, pod kolumnami czarnego, pięknie ukształtowanego trzeciorzędowego bazaltu, który został położony jako trzecia warstwa bazaltowej lawy pozbawionej krystalicznej struktury. Dla kontrastu, powolne chłodzenie drugiej warstwy bazaltu zaowocowało nadzwyczajnym wzorem sześciokątnych kolumn, która to forma jest charakterystyczna głównie dla jaskiń. Ochładzająca się lawa kurczyła się, pojawiały się przerwy w jej strukturze i krzepnąc przybierała kształt pryzmatycznych kolumn. Kolumny mają od trzech do ośmiu boków, ale najczęściej jest ich sześć. Kolumny są także podzielone horyzontalnie przez krzyżujące się łącza. Podobne ukształtowanie znajduje się w Grobli Olbrzyma w Irlandii, na wyspie Ulva i w Ardmeanach na wyspie Mull. Wyżłobienie sklepienia Groty MacKinnon’a nie wskazuje ani na lawinę piroklastyczną ani na serię erodującego popiołu spadającego na skałę powyżej kolumnowego bazaltu. ‘Staffa Group’ jest nazwą nadaną dla serii oliwinów, skał magmowych (‘tholeiite basalt’) znalezionych na pobliskiej wyspie Mull, która powstała w wyniku erpucji sprzed 55-58 milionów lat.
Topografia wyspy.
Staffa leży około 10 kilometrów (6 mil) na zachód od wyspy Mull i 9 km na północ od wyspy Iona. Jej podłużny kształt zorientowany jest według kierunku północno-południowego i ma kilometr długości przy około pół kilometra szerokości. W obwodzie wyspa uzyskuje prawie 3 km. Jedynie w północno-wschodniej części wyspa ma płaskie wybrzeże, ponadto wybrzeże jest tu bardziej poszarpane i wyrzeźbione, kilka grot wyrzeźbionych przez deszcz, burze i ocean. Trawa porastająca wyspę wystarcza jedynie dla wykarmienia nielicznego stada bydła, jest tutaj też trochę wody.
Na wschodnim wybrzeżu znajduje się Grota Goat i Grota Clamshell. Ta druga ma około 10 m wysokości, 6 m szerokości i 45 m długości, a z jednej ze stron fałdy bazaltu przypominają szkielet statku. W pobliżu groty znajduje się piramidalna skała nazwana "Am Buachaille" (Gaelicki: "Pasterz"), sterta bazaltowych kolumn w pełni jest widzialna tylko podczas odpływu. Spośród innych zarysowujących się skał wymienić należy Eilean Dubh na północnym zachodzie i seria skalistych wysepek rozciągających się pół kilometra w stronę płd.-zach. Na południowo-zachodnim wybrzeżu znajdują się Boat Cave i Mackinnon’s Cave (nazwane tak od XV-wiecznego opata z Iona), która ma podziemne połączenie z Cormorant Cave. Groty te znajdują się w południowo-zachodniej części i mogą być dostępne z zatoki Port an Fhasgaidh podczas odpływu. W 1945 mina eksplodowała w pobliżu Boat Cave powodując zniszczenie zbocza klifu, który jednak jest nadal widoczny. Długa na 107 metrów, Grota Mackinnon’a jest 79-tą długą grotą morską na świecie.
Najbardziej znaną osobliwością Staffa jest Grota Fingala. Jest to ogromna grota morska w pobliżu południowego krańca wyspy, mająca około 20 m wysokości i 75 m długości, ukształtowana w klifie wśród sześciokątnych bazaltowych kolumn. To klifowe wybrzeże nazywane jest Perystazą (kolumnadą) i wraz z jego grotą było inspiracją dla uwertury Felixa Mendelssohna "Die Hebriden" (Hebrydy, opus 26), której premiera miała miejsce w Londynie w 1832. Oryginalna gaelicka nazwa Groty Fingala brzmi "An Uamh Bhin" – ‘melodyjna grota’ – ale później została zmieniona i nazwana od iryjskiego wojownika z III wieku Fionna MacCool.
Mendelssohn w roku 1829 nie mniejszym stopniu zainspirowany został przez odgłosy fal w środku groty i pisał później do Karla Klingemanna: „W sierpniu wyruszam do Szkocji z grabiami na piosenki ludowe, uchem na woń tamtejszej sielskości i z sercem dla obnażonych nóg tubylców”.
Historia.
XVIII wiek.
Niewiele wiemy o wczesnej historii Staffa, jakkolwiek szwajcarskie miasto Stäfa na Jeziorze Zyruskim zostało nazwane według nazwy wyspy przez mnicha z pobliskiej Iony.
Pierwotnie część wyspy Ulva należała do klanu MacQuarries do roku 1777. Uwaga anglojęzycznej części wysp brytyjskich została na nią zwrócona po wizycie Joseph Banks w sierpniu 1772. Podczas podróży do Islandii w towarzystwie malarza Johann Zoffany, bp Linköping i dr. Solander, Banks (później prezydent Royal Society) bawiony był opowieściami Maclean of Drummen, na wyspie Mull. Słuchając o Staffa zdecydował złożyć tam wizytę i opuścić Tobermory już następnego dnia. Wiatr był słaby, więc przybyli dopiero po zapadnięciu ciemności. Banks napisał:
It was too dark to see anything, so we carried our tent and baggage near the only house on the island, and began to cook our suppers, in order to be prepared for the earliest dawn, and to enjoy that which, from the conversation of the gentlemen we had, now raised the highest expectations of.
Było zbyt ciemno, żeby zobaczyć cokolwiek, więc wykonaliśmy nasz namiot i bagaż w pobliżu domu na wyspie, zaczęliśmy gotować naszą kolację, aby być przygotowanym o najwcześniejszym świcie, i cieszyć się rozmowami, które prowadziliśmy, teraz podniosły się nasze najwyższe oczekiwania.
Nie zostali rozczarowani. Jedyną niedogodnością były wszy, które dokuczały im podczas krótkiego pobytu na wyspie. Banks zostawił po sobie pełen zachwytu opis swej wizyty. Wyznał, że był:
(...) Forced to acknowledge that this piece of architecture, formed by nature, far surpasses that of the Louvre, that of St. Peter at Rome, all that remains of Palmyra and Paestum, and all that the genius, the taste and the luxury of the Greeks were capable of inventing.
Zostaliśmy zmuszeni do uznania, że ten kawałek architektury, utworzony przez naturę, znacznie przewyższa Luwr, bazylikę św. Piotra w Rzymie, to co pozostało po Palmyrze i Paestum, a jest to smak i zbytek, jaki tylko Grecy byli w stanie wymyślić.
Samuel Johnson i jego przyjaciel James Boswell odwiedzili The MacQuarrie na Ulvie w 1773, w rok po wizycie Banks’a. Być może w świadomości, że Banks uznał bazaltowy klif, na Ulvie nazywany ‘The Castles’, za rywala godnego kolumnowej formacji ze Staffa Johnson napisał:
When the islanders were reproached with their ignorance or insensibility of the wonders of Staffa, they had not much to reply. They had indeed considered it little, because they had always seen it; and none but philosophers, nor they always, are struck with wonder otherwise than by novelty.
Gdy wyspiarzom czyniło się zarzuty z powodu ich niewiedzy lub braku wrażliwości na cuda Staffa, nie mieli wiele do powiedzenia. Oni rzeczywiście wiedizeli mało, ponieważ oni zawsze je widzą; a żaden z filozofów, a cud zawsze uderza nie w inny sposób jak przez nowość.
Wśród pierwszych odwiedzających Staffa znakomitych zagranicznych gości byli Barthélemy Faujas de Saint-Fond, bogaty francuski zoolog i mineralog oraz amerykański architekt i naturalista William Thornton. Wizyta w 1784 roku, wywarła na nich wrażenie, Faujus napisał: „this superb monument of nature, which in regard to its form bears so strong a resemblance to a work of art, though art can certainly claim no share in it”.
XIX i XX wiek.
Wśród późniejszej wielkiej rzeszy odwiedzających wyspę wymienić należy: Robert Adam, Walter Scott (1810), John Keats (1818), William Turner, którego wizyta w roku 1830 zaowocowała obrazem olejnym wystawionym w 1832 roku, William Wordsworth (1833), Jules Verne (1839), Alice Liddell (inspiracja dla książki Alicja w Krainie Czarów) w 1878, David Livingstone (1864), Robert Louis Stevenson (1870) i Mendelssohn w 1829. Jakkolwiek Wordsworth zapoczątkował listę rozczarowanych turystów.
W ponad sto lat później W. H. Murray podtrzymał opinię Wordswortha dodając, że odwiedzający są rozpieszczani przez panującą tam atmosferę i są raczej nietowarzyscy sugerując, że każdy, kto chce poznać Staffa musi tam pojechać samotnie.
Inni byli bardziej entuzjastyczni i hojni w ocenie, nie wyłączając najbardziej znamienitych gości. Wiktoria Hanowerska i Książę Albert wpłynęli do środka groty królewską barką w 1847 roku. Korespondent dziennika "The Times" odnotował:
As the Royal Squadron cleared out of the Sound of Mull, and round the northern extremity of the island, a noble prospect lay before it, the steep and barren headlands of Ardnamurchan stretching away into the Atlantic on the right, on the left the precipitous cliffs of the Mull coast, and far away and embosomed in the ocean, the fantastic and varied forms of the adjacent islands. The horizon toward the north was a good deal obscured by haze, but, notwithstanding, Skye was distinctly visible... The deserted and solitary aspect of the island was brought out with a strange and startling effect by the presence of so many steamers; and as Her Majesty’s barge with the Royal Standard floated into the cave, the crew dipping their oars with the greatest precision, nothing could be more animated and grand than the appearance which the vast basaltic entrance, so solemn in its proportions, presented.
John Keats narzekał na koszty przewozu promów, ale tym niemniej został zauroczony tym, co zobaczył. Nie był też zadowolony ze swoich pierwszych wysiłków opisania „katedry morza”, w końcu zdecydował się na następujący opis:
Not Aladdin magian, Ever such a work began, Not the wizard of the Dee, Ever such a dream could see; Not St John, in Patmos Isle, In the passion of his toil, When he saw the churches seven, Golden Aisl’d, built up in heaven, Gazed at such a rugged wonder.--John Keats, Staffa.
Nie Aladyn magik, kiedykolwiek dzieło rozpoczynał, nie czarodziej z Dee, kiedykolwiek taki sen mógł ujrzeć, nie św. Jan, na wyspie Patmos, z pasją w swojej pracy, gdy ujrzał siedem kościołów, złote Aisl zbudowane w niebie, patrzyłem na solidne cudo.
Lokatorzy i właściciele.
Jakkolwiek krajobraz jest inspirujący, miejsce nie było łatwe do życia. W 1772 roku mieszkała tu jedna rodzina, żyjąca na diecie jęczmienno-owsianej, mieli też do swojej dyspozycji len i ziemniaki. W końcu XVIII wieku opuścili Staffę, najwyraźniej wystraszeni przez surowe zimowe sztormy. Ślady po dawnych uprawach rolnych wciąż jeszcze są widoczne, jednak jedynymi zachowanymi budynkami są ruiny po XIX-wiecznych schroniskach dla turystów. Około roku 1800 wyspa była własnością Colin MacDonald of Loch Boisdale. W 1816 roku została sprzedana przez Ranald MacDonald. W XX wieku było kilku prywatnych właścicieli, wśród nich Alastair de Watteville, potomek Colina MacDonald, który napisał też książkę o wyspie. Ostatecznie wyspa została podarowana dla National Trust for Scotland przez Jock Elliot Jr. z Nowego Jorku w 1986 roku jako szczególny sposób uczczenia 60. urodzin swej żony, Eleonory. Wdzięczny National Trust nadał jej honorowy tytuł ‘Steward of Staffa’.
W 2005 roku w sondażu przeprowadzonym przez "Radio Times", Staffa została uznana za ósmy wielki naturalny cud Brytanii.
W XX wieku wydane zostały fałszywe znaczki pocztowe, stworzone dla kolekcjonerów, noszące imię Staffa.
Dzika przyroda.
W 1800 roku na wyspie były trzy jelenie, później zastąpione przez kozy i małe stado czarnego bydła. Późnym latem wypasały się owce, ale w roku 1997 wszelki inwentarz został z wyspy wycofany. Miało to dopomóc w regeneracji roślinności na wyspie.
Maskonur, Mewa trójpalczasta, kormoran i mewy gnieżdżą się na wyspie i otaczających ją wodach, stając się głównym pożywieniem dla fok, delfinów, długoszparów, płetwala karłowatego i ryby pilot.
Zwiedzanie Staffa.
Na Staffę można dotrzeć łodzią z Oban (zachodnia Szkocja), Dervaig bądź Fionnphort na wyspie Mull, albo z Iony. Dla zwiedzających udostępnione są groty. Atrakcją turystyczną są też maskonury, gnieżdżące się na wyspie od maja do września.
Staffa nie ma doskonałych miejsc do zarzucenia kotwicy. Miejsce, gdzie cumują łodzie z turystami, znajduje się na północ od Am Buachaille, ale wysiąść na ląd można tylko wtedy, gdy morze jest spokojne.

</doc>
<doc id="1331475" url="https://pl.wikipedia.org/wiki?curid=1331475" title="Mirzapur (miasto)">
Mirzapur (miasto)

Mirzapur (hindi: मिर्ज़ापुर) – miasto portowe w Indiach, w stanie Uttar Pradesh, nad rzeką Ganges. 
Populacja miasta w 2001 roku wynosiła 19 974 mieszkańców.
W mieście rozwinęło się rzemiosło dywanowe, a także przemysł bawełniany oraz cementowy.

</doc>
<doc id="1331477" url="https://pl.wikipedia.org/wiki?curid=1331477" title="Nikola Pokrivač">
Nikola Pokrivač

Nikola Pokrivač (ur. 26 listopada 1985 w Čakovcu) – chorwacki piłkarz występujący na pozycji defensywnego pomocnika.
Życiorys.
Kariera klubowa.
W czasach juniorskich trenował w Bratstvie Jurovec, NK Čakovec i NK Varaždin. W 2004 roku dołączył do seniorskiego zespołu tego ostatniego. 18 czerwca 2005 po raz pierwszy zagrał w europejskich pucharach – w przegranym 1:2 spotkaniu z Dinamem Tirana w ramach Pucharu Intertoto. 19 stycznia 2007 został piłkarzem Dinama Zagrzeb. Pierwszy ligowy mecz w jego barwach rozegrał 17 marca 2007 z HNK Rijeka (1:0 dla Dinama). Wraz z zespołem świętował zdobycie mistrzostw kraju w sezonach 2006/2007 i 2007/2008. 1 stycznia 2008 odszedł do AS Monaco FC. Kwota transferu wyniosła około 3,5 miliona euro. W Ligue 1 zadebiutował 23 lutego 2008 w meczu z Paris Saint-Germain F.C., który zakończył się wynikiem 1:1. Grał w nim przez pełne 90 minut. W sumie w sezonie 2007/2008 zagrał w 9 meczach ligi francuskiej. Sezon 2008/2009 zakończył zaś z ligowym bilansem 23 mecze i 2 gole. 24 sierpnia 2009 został sprzedany za ok. 2 miliony euro do austriackiego Red Bull Salzburg. W sumie występował w nim przez dwa lata. W Bundeslidze rozegrał 30 spotkań, w których zdobył 4 bramki. Wraz z klubem w sezonie 2009/2010 został mistrzem kraju. 16 sierpnia 2011 powrócił do Dinama. W sezonie 2011/2012 zagrał w 4 meczach fazy grupowej Ligi Mistrzów: z Realem Madryt, dwukrotnie z Olympique Lyon oraz z AFC Ajax. W sezonie 2012/2013 po raz trzeci w karierze zdobył mistrzostwo Chorwacji, rundę wiosenną spędzając jednak na wypożyczeniu w Interze Zaprešić. W latach 2013–2014 grał w HNK Rijeka. 17 czerwca 2014 trafił do kazachskiego Szachtiora Karaganda. Ostatnim klubem w jego karierze był NK Slaven Belupo, w którym występował w latach 2016–2018. Pod koniec 2017 roku ogłosił, że w związku z problemami zdrowotnymi jest zmuszony zakończyć karierę zawodniczą.
Kariera reprezentacyjna.
W reprezentacji Chorwacji zadebiutował 24 maja 2008 w wygranym 1:0 meczu z Mołdawią. Został powołany do kadry na Mistrzostwa Europy 2008. Po raz ostatni w kadrze narodowej zagrał 12 października 2010 z Norwegią (2:1 dla Chorwatów).
Życie prywatne.
Jest żonaty z Katariną, z którą ma córkę Nikę. W sierpniu 2015 zdiagnozowano u niego chłoniaka Hodgkina. Przeszedł przeszczep szpiku kostnego, dawcą którego była jego matka. Choroba uniemożliwiła mu zawodowe uprawianie sportu.

</doc>
<doc id="1331478" url="https://pl.wikipedia.org/wiki?curid=1331478" title="Nikola Pokrivac">
Nikola Pokrivac



</doc>
<doc id="1331480" url="https://pl.wikipedia.org/wiki?curid=1331480" title="Thal (Styria)">
Thal (Styria)

Thal – gmina targowa w Austrii, na przedmieściach miasta Graz, w kraju związkowym Styria, w powiecie Graz-Umgebung.
Historia.
W Thal urodził się Arnold Schwarzenegger – aktor, kulturysta i polityk.
30 lipca 2011 w domu rodzinnym Schwarzeneggera, z inicjatywy kolegi z klasy i innych, zostało otwarte Muzeum Arnolda Schwarzeneggera "*Schwarzenegger-Museum)".

</doc>
<doc id="1331481" url="https://pl.wikipedia.org/wiki?curid=1331481" title="Mario Galinovic">
Mario Galinovic



</doc>
<doc id="1331482" url="https://pl.wikipedia.org/wiki?curid=1331482" title="Josip Simunic">
Josip Simunic



</doc>
<doc id="1331484" url="https://pl.wikipedia.org/wiki?curid=1331484" title="Hrvoje Vejic">
Hrvoje Vejic



</doc>
<doc id="1331485" url="https://pl.wikipedia.org/wiki?curid=1331485" title="Danijel Pranjic">
Danijel Pranjic



</doc>
<doc id="1331487" url="https://pl.wikipedia.org/wiki?curid=1331487" title="Luka Modric">
Luka Modric



</doc>
<doc id="1331490" url="https://pl.wikipedia.org/wiki?curid=1331490" title="Niko Kranjcar">
Niko Kranjcar



</doc>
<doc id="1331491" url="https://pl.wikipedia.org/wiki?curid=1331491" title="Ognjen Vukojevic">
Ognjen Vukojevic



</doc>
<doc id="1331492" url="https://pl.wikipedia.org/wiki?curid=1331492" title="Rowmund Piłsudski">
Rowmund Piłsudski

Rowmund Piłsudski (ur. 13 lutego 1903 w Warszawie, zm. 5 grudnia 1988 w Londynie) – polski pisarz polityczny.
Absolwent Wydziału Nawigacyjnego Szkoły Morskiej w Tczewie z 1923, rok później stanął na czele Związku Absolwentów tej uczelni. Członek Korporacji Akademickiej "Regia".
W okresie II RP na czele niewielkiego środowiska konserwatywno-imperialnego. Po przewrocie majowym był prezesem akademickiej Myśli Mocarstwowej i Legii Mocarstwowej. W 1932 był prezesem Polskiego Związku Towarzystw Kolarskich. Był przywódcą emigracyjnego Polskiego Ruchu Wolnościowego "Niepodległość i Demokracja". Należał do zwolenników federalizmu jako jedynego rozwiązania dla Polski i Europy.
Według jego koncepcji na federację europejską składać miały się federacje lokalne: skandynawska, zachodnioeuropejska i wschodnioeuropejska. Niemcy istniałyby jako osobny podmiot federacyjny. Konfederacja Europejska miała być częścią światowego systemu federalnego. W skład Światowej Organizacji Federalnej wejść miały: Konfederacja Europejska, Brytyjska Wspólnota Narodów, Związek Radziecki i Chiny. Na czele ŚOF stać miał Rząd Światowy. Federacja miała więc mieć charakter trójstopniowy.
Był dalekim krewnym Józefa Piłsudskiego. Należał do linii szyłełsko-czabiskiej rodu Piłsudskich, marszałek zaś do wileńskiej. Linie te rozeszły się w końcu XVII wieku.
W 1988 pośmiertnie został odznaczony przez Prezydenta Rzeczypospolitej na uchodźstwie Krzyżem Komandorskim Orderu Odrodzenia Polski.
Spoczywa na cmentarzu Powązkowskim w Warszawie (kwatera 11-4-23/24).

</doc>
<doc id="1331493" url="https://pl.wikipedia.org/wiki?curid=1331493" title="Funkcje prawa">
Funkcje prawa

Funkcja prawa – rola, jaką pełni system prawa, poszczególne normy oraz instytucje prawne, widoczna w skutkach istnienia i działania. Otoczeniem, w którym bada się funkcje prawa, jest społeczeństwo i jednostki, które je tworzą. Mówi się w związku z tym o społecznych funkcjach prawa. W nauce nie utrwalił się dotychczas jednolity pogląd na temat typologii funkcji prawa, stąd w literaturze prawniczej wyróżnia się rozmaite kryteria podziału.
Funkcja społeczna prawa.
Funkcja społeczna prawa to przede wszystkim to, jakie skutki społeczne wywołuje w danej społeczności fakt ustanowienia i stosowania prawa o danej treści. Uwzględnia się zazwyczaj skutki społeczne odpowiednio doniosłe lub trwałe. Funkcje prawa to następujące ze względu na normy prawne zmiany zachowania podmiotów społecznych i związane z tym skutki faktyczne. W pewnych przypadkach funkcje prawa to bezpośrednie skutki danego unormowania prawnego występujące w stosunkowo krótkim czasie, w innych natomiast, bez względu na skutki natychmiastowe i bezpośrednie, ważne jest, co dane unormowanie powoduje w rozległej perspektywie spraw społecznych.
Funkcje prawa.
Kryteria podziału.
Funkcje prawa można rozpatrywać z różnych punktów widzenia, w szczególności biorąc pod uwagę:
Funkcja stabilizująca a funkcja dynamizująca.
Funkcja stabilizująca wyraża się tym, że skutkiem działania prawa w społeczeństwie jest utrwalanie istniejącego w nim ładu politycznego, gospodarczego itp., funkcja dynamizująca zaś, polega na promowaniu zmian w różnych sferach życia społecznego.
Wielowiekowy rozwój instytucji prawnych cechował się na ogół tym, że prawo było czynnikiem utrwalającym zastany układ stosunków społecznych i gospodarczych przy pomocy środków przymusu prawnego. Dopiero od czasów Oświecenia, można się spotkać w szerszym zakresie z głoszeniem poglądów, iż przez odpowiednie prawodawstwo można doprowadzić do zasadniczych zmian ustroju społecznego. Można wprawdzie stanowić normy prawne, które zmierzałyby do radykalnych przeobrażeń stosunków społecznych i zmuszać siłą do ich przestrzegania, jeśli jednak normy te nakazują jakieś postępowanie nieodpowiednie na gruncie prawidłowości życia społecznego czy ekonomicznego przejawiających się w danej epoce, to taka działalność prawodawcza na dłuższą metę okazuje się nieefektywna.
Niewątpliwie prawodawstwo może sprzyjać określonym przeobrażeniom stosunków społecznych, a inne utrudniać. W szczególności prawo może wprowadzać unormowania kreujące nowe instytucje prawne, odpowiadające potrzebom społecznym przejawiającym się w danym czasie, może stwarzać struktury organizacyjne życia społecznego, co określa się mianem funkcji innowacyjnej. Dawne, nieuchylone prawo może paraliżować spontaniczne zmiany społeczne, a uchylenie go może te zmiany przyspieszać. Co więcej, na dłuższą metę biorąc, dobrze funkcjonujący system prawny może kształtować system wartości, które akceptują obywatele, pośrednio ułatwiając określone przemiany życia społecznego.
Funkcja ochronna a funkcja organizacyjna.
Funkcja ochronna prawa polega na eliminowaniu zachowań zagrażających pewnym chronionym wartościom oraz nakłanianiu do działań realizujących takie wartości; polega na wspieraniu rozmaitych wartości istotnych ze społecznego punktu widzenia. Funkcja organizacyjna natomiast, polega na koordynowaniu działań członków społeczeństwa, określaniu form współpracy, stwarzaniu kompetencji do odpowiednich działań konwencjonalnych itd.
Funkcja ochronna prawa polega przede wszystkim na tym, iż normy prawne wyznaczają w sposób wyraźniej zarysowany niż inne normy społecznie wiążące, zespół wartości, które przez członków społeczeństwa powinny być respektowane, oraz zachowań, które mają służyć realizowaniu tych wartości.Funkcja ochronna ma wiele różnych aspektów, m.in. normy prawne wyznaczają w sposób dość skonkretyzowany formuły sprawiedliwości co do podziału dóbr społecznie wytworzonych i co do świadczeń wzajemnych (sprawiedliwość rozdzielcza i wyrównawcza), określają świadczenia na rzecz interesów ogólnospołecznych, a jednocześnie chronią pewne dobra indywidualne, zabezpieczają różnie rozumiane prawa jednostki, jej prawa podmiotowe (tzw. funkcja gwarancyjna). Funkcja ochronna może odnosić się do ochrony interesów szczególnie podmiotów słabszych społecznie (funkcja opiekuńcza prawa), np. osób niesprawnych czy młodocianych, ochrony interesów konsumentów w przypadku uzależnienia ich od monopolistów itd.
Funkcja organizacyjna prawa polega, najogólniej biorąc, na wyznaczaniu pewnych form życia zbiorowego oraz struktur społecznych. Przykładem może być funkcja organizacyjna prawa pracy, wyznaczająca formy współdziałania i podległości kompetencjom w strukturze zakładu, w którym praca się toczy czy funkcja organizacyjna prawa procesowego, wyznaczającego tok postępowania prowadzonego przez organy państwa czy ewentualnie inne podmioty, którym zalecono analogiczne zadania, czy też funkcja przepisów wyznaczających struktury organów państwowych.
Funkcja ochronna i organizacyjna prawa mogą się wiązać, np. gdy chodzi o zabezpieczenie odpowiednich form prawnych dochodzenia swych roszczeń przez zainteresowane podmioty czy form rozstrzygania konfliktów społecznych w sposób zinstytucjonalizowany.
Funkcja represyjna a funkcja wychowawcza.
Funkcja represyjna i funkcja wychowawcza uwzględnia to, czy prawo działa przez obawę dolegliwości, które mogą spotkać naruszycieli norm, czy przez fakt, iż wyrabia w adresatach norm trwałe przekonania, skłonności, nawyki.
Funkcja represyjna polega na wymierzaniu kar czy przeprowadzaniu egzekucji przy użyciu w razie konieczności przemocy fizycznej.
Funkcja wychowawcza przybiera charakter funkcji prewencyjnej wtedy, gdy ze względu na upowszechnienie w pewnym środowisku dezaprobaty dla czynów określonego rodzaju zmniejsza się częstość ich popełniania, natomiast jeżeli czyny niezgodne z prawem zostały już popełnione, funkcja wychowawcza może przybierać postać funkcji resocjalizacyjnej, gdy oddziaływanie dotyczy osoby ukaranej, którą przewidziana przez prawo kara skłania do zaakceptowania społecznie przyjmowanego systemu wartości, np. przez odpowiedni sposób wykonania kary pozbawienia wolności.
Niekiedy trudno oddzielić te dwie funkcje, jako że oddziaływanie przez stosowanie sankcji i oddziaływanie wychowawcze są wielostronnie ze sobą powiązane. wymierzanie kary czy przeprowadzenie egzekucji może w określonych warunkach stawać się w jakiejś mierze środkiem oddziaływania wychowawczego, to znaczy powodować zmianę sposobu wartościowania określonych czynów w danym środowisku społecznym.
Inne funkcje.
Wyróżnia się również funkcje:

</doc>
<doc id="1331494" url="https://pl.wikipedia.org/wiki?curid=1331494" title="Ivica Olic">
Ivica Olic



</doc>
<doc id="1331497" url="https://pl.wikipedia.org/wiki?curid=1331497" title="Ivan Klasnic">
Ivan Klasnic



</doc>
<doc id="1331508" url="https://pl.wikipedia.org/wiki?curid=1331508" title="Inva Mula">
Inva Mula

Inva Mula, właśc. Inva Mula-Çako (ur. 27 czerwca 1963 w Tiranie) – albańska śpiewaczka operowa (sopran liryczny).
Życiorys.
Wychowała się w rodzinie zawodowych muzyków. Jej ojciec, Avni Mula, pochodzący z Gjakove był pieśniarzem i kompozytorem, znanym w Albanii, a matka Nina Aleksandrowna Rosjanką - poznali się w czasie studiów w Moskwie. W latach 1978-1982 uczyła się w liceum artystycznym "Jordan Misja". Studia wokalne odbyła w Instytucie Sztuk w Tiranie, pod kierunkiem swojej matki Niny Muli. W 1987 wygrała w konkursie wokalnym "Këngëtarja Shqiptare" w Tiranie, a rok później zwyciężyła w konkursie im. George Enescu w Bukareszcie. W 1990 zadebiutowała na deskach Teatru Opery i Baletu w Tiranie rolą Leili w operze "Poławiacze pereł".
Z początkiem lat 90. wyjechała z kraju, zdobywając nagrody na festiwalach wokalnych w Barcelonie (1992) i w Paryżu (Operalia 1993). W tym czasie występowała na scenach operowych w Paryżu, Brukseli, Monachium i w Oslo. Sławę międzynarodową zdobyła występując w operze "Medea" Cherubiniego na scenach francuskich. Kolejne sukcesy odnotowała występami w operach G.Bizeta - "Piękne dziewczę z Perth" i w "Iwanie IV".
W roku 1997 jej głos odtwarzający rolę Łucji z Lammermoor pojawił się w filmie Piąty element L. Bessona. Cztery lata później wystąpiła po raz pierwszy na deskach mediolańskiej La Scali, śpiewając w "Falstaffie" Verdiego.
Głos Invy Muli można usłyszeć na płytach wydanych przez EMI, z operami: Carmen, Falstaff i Iwan IV. W 2012 wspólnie z Agimem Hushim wydała płytę "Il bel sogno", z towarzyszeniem Zagrzebskiej Orkiestry Filharmonicznej. W listopadzie 2012 z rąk prezydenta Bamira Topiego otrzymała Order Nderi i Kombit (Honor Narodu). W 2017 po odnowieniu budynku Teatru Opery i Baletu w Tiranie Inva Mula wystąpiła na tej scenie w operze "Poławiacze pereł" Bizeta jako solistka i reżyserka opery.
Jej pierwszy mąż Pirro Çako jest znanym piosenkarzem i kompozytorem, po rozwodzie w 2009 związała się z biznesmenem Ethemem Ramadani. Ma syna Anthony'ego i dwie córki: Lindę i Ninę.

</doc>
<doc id="1331518" url="https://pl.wikipedia.org/wiki?curid=1331518" title="Clethrionomys">
Clethrionomys



</doc>
<doc id="1331521" url="https://pl.wikipedia.org/wiki?curid=1331521" title="Leki przeciwjaskrowe">
Leki przeciwjaskrowe

Leki przeciwjaskrowe – leki stosowane w leczeniu jaskry. Celem ich działania jest obniżenie ciśnienia śródgałkowego, czyli przeciwdziałanie głównej przyczynie powstawania choroby. Ciśnienie to jest powodowane przez nadmierne wydzielanie, lub niewystarczający odpływ cieczy wodnistej oka. Leki te spowalniają i hamują postępowanie choroby, jednak nie mogą cofnąć zniszczenia komórek siatkówki i nerwu wzrokowego, jeśli takie zniszczenia już nastąpiły.
Podział leków przeciwjaskrowych.
Leki zmniejszające produkcję cieczy wodnistej.
Leki beta-adrenolityczne.
Podawane dospojówkowo zmniejszają ciśnienie śródgałkowe o 20–30%. Działają nie tylko przez zmniejszanie produkcji cieczy wodnistej w oku, ale również zwiększają jej odpływ drogą naczyniówkowo-twardówkową. Mogą być stosowane we wszystkich typach jaskry i są obecnie uważane za leki pierwszego rzutu (podaje się je w pierwszej kolejności, jeśli nie ma przeciwwskazań).
Przykłady: 
Inhibitory anhydrazy węglanowej.
Działają na wyrostki rzęskowe, w których upośledzają wytwarzanie cieczy wodnistej, przez spowalnianie wytwarzania jonu wodorowęglanowego (HCO3–) i transportu jonów sodu (Na+). Leki te mogą niebezpiecznie obniżać poziom potasu we krwi.
Przykłady: 
Wykazano, że obniżenie ciśnienia śródgałkowego w przebiegu jaskry normalnego ciśnienia za pomocą terapii łączącej dorzolamid i tymolol jest bezpieczne i skuteczne.
Agonisty receptorów α2-adrenergicznych (α2-mimetyki).
Pobudzają receptory α2-adrenergiczne zapobiegając gwałtownym wzrostom ciśnienia śródgałkowego.
Przykłady leków: 
Leki zwiększające odpływ cieczy wodnistej.
Analogi prostaglandyn i prostamidy.
Obniżają ciśnienie śródgałkowe o 25–35%, zwiększając odpływ nadmiaru cieczy drogą naczyniówkowo-twardówkową. Są lekami pierwszego rzutu, podobnie jak beta-blokery, jednak nie są zalecane w niektórych rodzajach jaskry (np. w jaskrze zapalnej).
Przykłady: 
Parasympatykomimetyki (agonisty receptorów muskarynowych).
Pobudzając receptory muskarynowe zwężają źrenice, co powoduje zwiększenie kąta przesączania i ułatwienie odpływu cieczy wodnistej. Mogą jednak powodować zawężenie pola widzenia i zaburzenia akomodacji.
Przykład leku: pilokarpina.
Preparaty złożone (zawierające więcej niż jeden lek przeciwjaskrowy):
"Cosopt" (timolol + dorzolamid), "Xalacom" (timolol + latanoprost), "Combigan" (brymonidyna + timolol)
Leki osmotyczne.
Stosuje się je w opanowywaniu ostrych ataków jaskry. Szybko odwadniają ciało szkliste oka przez nagłe zwiększenie osmolarności krwi. Przykłady: mannitol, glicerol.

</doc>
<doc id="1331523" url="https://pl.wikipedia.org/wiki?curid=1331523" title="Płyta pacyficzna">
Płyta pacyficzna

Płyta pacyficzna (ang. "Pacific Plate") − oceaniczna płyta litosfery obejmująca większą część Oceanu Spokojnego (m.in. razem z Półwyspem Kalifornijskim i fragmentem archipelagu Nowej Zelandii). Obecnie jest największą płytą tektoniczną na Ziemi.
Jej granice wyznacza w zachodniej i północnej części „Pacyficzny pierścień ognia”: Nowa Zelandia, Rów Kermadec, Rów Tonga, Rów Bougainville’a, Rów Sundajski, Indonezja, Filipiny, Rów Filipiński, Rów Mariański, Rów Bonin, Rów Nansei Shoto, Japonia, Rów Japoński, Rów Kurylsko-Kamczacki, Kamczatka, Aleuty, Rów Aleucki, Alaska, Góry Kaskadowe, Kalifornia oraz Grzbiet Wschodniopacyficzny i Grzbiet Południowopacyficzny.
Sąsiaduje z płytą północnoamerykańską, Juan de Fuca, kokosową, Nazca, antarktyczną, australijską i filipińską.
Wiek skorupy oceanicznej określono na okres od późnej jury (na południowy wschód od Wysp Japońskich) do czasów obecnych (w rejonie Grzbietu Wschodniopacyficznego).

</doc>
<doc id="1331524" url="https://pl.wikipedia.org/wiki?curid=1331524" title="Augustyn Karau">
Augustyn Karau

Augustyn Leopold Karau, Kahrau (ur. 24 września 1824 w Młynarach, zm. 1 stycznia 1907 we Fromborku), niemiecki duchowny katolicki, wieloletni proboszcz parafii św. Jakuba w Olsztynie, kanonik rzeczywisty kapituły warmińskiej.
Życiorys.
Był nieślubnym dzieckiem wdowy po leśniku Magdaleny Koralli z domu Karau, ochrzczony został 4 października 1824 w Błudowie. W latach 1836-1845 uczęszczał do gimnazjum w Braniewie i tamże w 1845 zdał maturę. Studiował następnie w braniewskim Seminarium Duchownym. 6 sierpnia 1848 otrzymał tonsurę i cztery niższe święcenia, 22 lipca 1849 święcenia subdiakonatu, 29 lipca tegoż roku diakonatu, a 1 sierpnia 1849 — święcenia kapłańskie. Na pierwszą placówkę skierowany został do Drangowskich koło Tylży, gdzie był wikariuszem. W czerwcu 1850 przeszedł do pracy w charakterze wikariusza w Olsztynie. 
24 czerwca 1854 mianowany został proboszczem w Gryźlinach koło Olsztyna; był jednocześnie nauczycielem religii w gimnazjum w pobliskim Olsztynku. 30 czerwca 1865 objął funkcję proboszcza parafii św. Jakuba i dziekana w Olsztynie. Rychło przystąpił do koniecznego remontu kościoła parafialnego (po II wojnie światowej, wraz z przeniesieniem stolicy diecezji do Olsztyna, świątynia zyskała status konkatedry, potem bazyliki mniejszej). Proboszcz Karau zadbał również o dokończenie budowy Szpitala Mariackiego.
W okresie Kulturkampfu kilkakrotnie naraził się władzom pruskim. W październiku 1877 został postawiony przed sądem za zorganizowanie łosiery do Klewek, ale nie otrzymał żadnej kary. W listopadzie i grudniu tegoż roku był sądzony za pełnienie posługi duszpasterskiej w wakujących podolsztyńskich parafiach w Klewkach i Jonkowie, a we wrześniu 1878 — za wygłoszenie uznanego za antypaństwowe kazania w Gietrzwałdzie i prowadzenie III Zakonu św. Franciszka.
Mimo wymienionych wyżej konfliktów z władzami pruskimi otrzymał kilka odznaczeń państwowych, w tym Order Czerwonego Orła IV klasy. W październiku 1889 został kanonikiem honorowym kapituły warmińskiej we Fromborku (instalowany 17 października 1889). 4 stycznia 1897, z nominacji króla Prus, otrzymał godność kanonika rzeczywistego tejże kapituły; prowizję papieską otrzymał 10 lutego, 6 kwietnia złożył uroczyste wyznanie wiary i dwa dni później został instalowany. Pełnił obowiązki prefekta leprozorium we Fromborku. Od listopada 1897 był także radcą diecezjalnym. 
Jednym z jego wikariuszy był ksiądz Feliks Szrajber, zasłużony polski działacz narodowy na Warmii. Posługę proboszcza i dziekana w Olsztynie Karau pełnił przez 32 lata, do 1897; porównywalny okres funkcję proboszcza pełnił sto lat później ksiądz Tadeusz Borkowski (1969-1997). Karau otrzymał honorowe obywatelstwo Olsztyna, a od sierpnia 1905 nosił tytuł seniora duchowieństwa warmińskiego. 

</doc>
<doc id="1331526" url="https://pl.wikipedia.org/wiki?curid=1331526" title="Joachim z Fiore">
Joachim z Fiore

Joachim z Fiore (Gioacchino da Fiore) (ur. 1130/1135 w Celico koło Cosenzy, Kalabria, zm. 30 marca 1202) – teolog i mistyk chrześcijański, cysters, a następnie założyciel własnej kongregacji zakonnej S. Giovanni in Fiore. Uchodził za proroka, spotykał się z królami i papieżami, wpłynął na egzegezę Apokalipsy św. Jana. Zaproponował trójpodział dziejów świata, zajmował się historiozofią i eschatologią, zapowiadał rozpoczęcie nowej epoki, w której obecny Kościół wraz z jego instytucjami przeminie, i przyczynił się do oczekiwań końca świata w roku 1260. Jego nauka przyczyniła się do powstania wielu sekt w XIII wieku, a także w pewnym stopniu wpłynęła na rozłam w łonie zakonu franciszkanów. Jego zwolenników nazywano joachimitami. Poszczególne wątki jego systemu były potępiane na soborach i synodach XIII wieku. Wśród jego dzieł wyróżnia się trylogia, przypisano mu też wiele dzieł, których nigdy nie napisał, w tym komentarz do Księgi Jeremiasza. Jego wpływ na historię jest wciąż przedmiotem badań historyków.
Życiorys.
Zachowały się tylko dwa podstawowe źródła, w oparciu o które współcześni badacze rekonstruują życiorys Joachima. Są to "Virtutum Beati Joachimi synopsis" napisany przez Łukasza z Cosenzy, sekretarza Joachima oraz anonimowy "Vita beati Joachimi abbatis". "Vita" zachowało się w niekompletnym stanie, brakuje początku, rozpoczyna się od podróży do Ziemi Świętej. Pomimo tego posiada dużą wartość faktograficzną, ponieważ zostało spisane w pierwszym dziesięcioleciu po śmierci Joachima przez naocznego świadka. Powstałe w XVII wieku biografie autorstwa Jacobusa Graecusa Syllanousa i Gregoriusa de Laude'a opierają się na dwu wyżej wspomnianych, ponadto wykorzystują nie zachowane XIV-wieczne źródła, które opowiadały o cudach Joachima celem jego kanonizacji. W pismach samego Joachima znajdują się jedynie nieliczne noty autobiograficzne, inne noty znaleźć można w pismach franciszkanina Salimbene z Parmy oraz Ralfa z Coggeshall.
Niewiele szczegółów jest znanych z jego życia, nieznana jest data urodzenia Joachima, zwykle przyjmuje się, że miało to miejsce pomiędzy 1130 a 1135 rokiem, w Celico, w Kalabrii. Ówczesna Kalabria była mocniej związana z Sycylią niż półwyspem Apenińskim i była wielokulturowym regionem. Obok siebie mieszkali Longobardowie, Normanowie, Grecy, Żydzi i Saraceni. Joachim rozpoczął karierę poprzez towarzyszenie swemu ojcu w jego służbie na dworze króla sycylijskiego Rogera II. Odbył tylko jedną podróż w życiu. Około 1150 roku wysłany został przez Wilhelma I do Konstantynopola, gdzie porzucił służbę królewską i udał się do Ziemi Świętej. Tu podczas wędrówek po pustyniach Palestyny miał otrzymać specjalne powołanie. Po tym przeżyciu spędził wielkopostny okres na górze Tabor wśród medytacji i modlitw, a podczas wigilii otrzymał „pełnię wiedzy”.
Ze Wschodu wrócił najpierw na Sycylię, gdzie przez krótki czas mieszkał w pobliżu Etny. Po powrocie do Kalabrii został wędrującym kaznodzieją, następnie cystersem, benedyktynem i ponownie cystersem, a w 1177 został opatem klasztoru Corazzo. W 1189 założył własny klasztor San Giovanni in Fiore koło Cosenzy, co nie zostało przyjęte przychylnie przez inne działające w Kalabrii klasztory, zwłaszcza przez pobliski klasztor prawosławny. Pozostał już w nim do końca życia. Podczas obrad kapituły generalnej zakonu cysterskiego w 1192 został uznany za „uciekiniera” ("fugitivus") z zakonu, jednak nadal cieszył się poparciem możnych. 21 października 1194 i 6 marca 1195 jego klasztor został obdarowany przez cesarza Henryka VI. Dwa lata później, 25 sierpnia 1196, otrzymał prawdopodobnie kolejny przywilej od papieża Celestyna III, choć autentyczność tego przywileju nie jest pewna. W styczniu 1198 Joachim i jego klasztor otrzymali kolejne przywileje od cesarzowej Konstancji, wdowy po Henryku VI.
Przypisywano mu charyzmat proroczy i uchodził za proroka. W roku 1190 wyruszającemu na III krucjatę Ryszardowi Lwie Serce przepowiedział zwycięstwo, o ile wykaże się wytrwałością. W roku 1191 Joachim spotkał się z odwiedzającym południową Italię cesarzem Henrykiem VI (1191-1197), któremu przepowiedział, że wkrótce obejmie władzę nad południową Italią i Sycylią. Proroctwo to ściągnęło prześladowania ze strony władającego wtedy tymi ziemiami Tankreda, ale spełniło się po jego śmierci w 1194. W święta Bożego Narodzenia 1194 roku Henryk VI został ukoronowany na króla Sycylii, Apulii i Kalabrii. Zapowiadał powstanie dwóch nowych zakonów. Spełnienie tego proroctwa widziano we franciszkanach i dominikanach.
Większą część życia spędził w izolacji w klasztorach Kalabrii, jednak nie izolował się od zewnętrznego życia. Rozmawiał z trzema papieżami, zapraszali go królowie. Współcześni uznawali go bądź za człowieka wielkiej mądrości, bądź za wielkiego proroka, bądź za fałszywego nauczyciela. Zmarł w 1202 roku. Jednak za swego życia na ogół postrzegany był jako prawowierny mnich, natomiast dwie generacje po jego śmierci dominował o nim pogląd, że jest źródłem herezji. Wpływ na zmianę w postrzeganiu Joachima mieli jego uczniowie, od których wyszło wiele pseudo-joachimowych pism. Dante Alighieri umieścił go w raju, w pobliżu św. Franciszka i św. Bonawentury. Zainteresowanie Joachimem ponownie wzrosło w epoce renesansu, którego przedstawiciele widzieli w nim swego prekursora.
Poglądy.
Poglądy trynitarne.
W swoich dziełach zaatakował i potępił trynitarny system Piotra Lombarda, zarzucając mu nawet wprowadzenie czterech osób do Trójcy. Sam Joachim nie chciał mówić o trzech osobach, w istocie sprowadzał je do trzech aspektów tej samej osoby. System trynitarny da Fiore został potępiony w roku 1215 na soborze laterańskim IV, choć w dekrecie soborowym wyraźnie zaznaczono, że sam Joachim za życia dobrowolnie podporządkował się autorytetowi Kościoła i zmarł jako prawowierny katolik. Poszczególne wątki nauki Joachima były jeszcze potępiane kilkakrotnie (w 1255 m.in. herezja „wiecznej ewangelii”, w 1263 na synodzie w Arles schemat trzech epok), nigdy jednak nie potępiono ani jednego jego dzieła, ani też ich autora. Jego poglądy na Trójcę szybko poszły w zapomnienie, natomiast prawdziwą sławę przyniosły mu jego poglądy historiozoficzne.
Trójpodział dziejów.
Historię zbawienia dzielił na trzy okresy. Pierwszym był Okres Boga Ojca i Prawa – od Abrahama do odkupienia. Obowiązywał wtedy Stary Testament, Prawo, służba, wiedza, a lud wybrany skupiony był w Synagodze. Drugim był okres Ewangelii i Syna, który jego zdaniem zbliżał się do swego kresu, miał liczyć 42 pokolenia – tyle samo, co od Abrahama do Chrystusa. Obowiązuje w nim Nowy Testament, Ewangelia, wiara, łaska i mądrość, lud wybrany gromadzi się w Kościele. Trzeci okres to okres Wiecznej Ewangelii (aluzja do Ap 14,6) i Ducha Świętego, który miał wkrótce się rozpocząć. Okres Ojca był okresem niewoli, żyjący w nim ludzie kierowali się potrzebami ciała, w okresie tym dany został człowiekowi Stary Testament, pochodzący z pierwszego nieba. Okres Syna był okresem i niewoli, i wolności – ludzie kierowali się potrzebami i ciała, i ducha, dany wówczas został pochodzący z drugiego nieba Nowy Testament. Dopiero nadchodzący Okres Ducha będzie okresem wolności, a ludzie będą się kierować wyłącznie potrzebami ducha. W nadchodzącej epoce Ducha zniknąć miał obecny Kościół wraz z jego klerykalnymi instytucjami i sakramentalnymi formami, a zapanuje Kościół duchowy, złożony ze świętych, żyjących w odrodzonych klasztorach. W Kościele tym miejsce biskupów zajmą ludzie duchowi z nowego zakonu. W Kościele tym nie będzie już obecnych obrzędów ("nova ecclesia", "nova religio"), zapanuje wolność, doskonałość, nastąpi kres wojen, dokona się triumf duchowego rozumienia Pisma. W okresie tym udostępniona zostanie człowiekowi Ewangelia Wieczna, pochodząca z trzeciego nieba i która, w przeciwieństwie do pisanej, nie mieści się w żadnej księdze i nie da się jej spisać, ma ona charakter duchowy, gdyż Duch Święty wpisuje ją w dusze wierzących, a przede wszystkim w dusze wiernych ideałowi ubóstwa mnichów. Wgląd do tej ewangelii uzyskał swego czasu apostoł Paweł (ponieważ w 2 Kor 12,2-4 mówi o trzecim niebie) i apostoł Jan (w Ap 10,3-4 mówi o wizji niewyrażalnej ludzkim językiem).
Każdy z tych trzech okresów miał trwać 1260 lat, po 42 pokolenia, z których każde ma trwać 30 lat. Joachim w swoich dziełach nie wspomina o roku 1260 jako dacie przełomu dziejowego. Nie ma pewności, czy kiedykolwiek wskazał na taką datę. Liczba 1260 jest symbolicznym określeniem okresu walki, jaką Kościół toczy ze złem. Wzywał nawet swoich czytelników, by zachowali dystans i nie ulegali pragnieniu dokładnego poznania czasu przepowiadanych wydarzeń, jednak jego zwolennicy wierzyli, że początek nowej epoki nastąpi w roku 1260 i szeroko to przekonanie rozpowszechnili.
Trójdzielny obraz dziejów nie był nowy. Model Joachima da Fiore zyskał jednak znaczny rozgłos i stał się jednym z wzorców dla średniowiecznej historiografii. Na podstawie poglądów Joachima powstały liczne sekty o charakterze plebejskim i radykalnym, krytykujące ówczesny Kościół, a zwłaszcza duchowieństwo za gromadzenie bogactw materialnych i liberalny styl życia.
Apokalipsa św. Jana.
Szczególnym szacunkiem darzył Apokalipsę św. Jana. Stosował rekapitulację w interpretacji tej księgi utożsamiając siedem „pieczęci” z siedmioma „trąbami” i siedmioma „czaszami”. Według niego Apokalipsa opisuje sześć okresów walk Kościoła. Okresem siódmym ma być ziemskie Millenium, rozpocznie się ono w 1260 roku (liczba 1260 wzięta została z Ap 11,3, gdzie jest mowa o 1260 dniach). Bestię apokaliptyczną odnosił do islamu, natomiast drugą bestię utożsamiał z heretykami (przede wszystkim patarami). Siedem głów bestii oznacza Heroda, Nerona, Konstancjusza, Mahometa, Melsemutha, Saladyna i Antychrysta, który urodził się w Rzymie w roku 1175 i zasiądzie na tronie papieskim. 20 rozdział Apokalipsy interpretował zgodnie z Augustynem.
Stosunek do prawosławia.
Joachim badając zgodność biblijnej i pobiblijnej historii doszedł do wniosku, że podział chrześcijaństwa był zdarzeniem nie tylko nieuniknionym, ale nawet opatrznościowym, jego celem było przyznanie łacinnikom pierwszeństwa w Bożym rozdawnictwie. Wcześniej pierwszeństwo przysługiwało dla Żydów, a na drugim miejscu byli Grecy (por. „najpierw Żyda, potem Greka” z Rz 1,16), później w Bożych planach miejsce Żydów zajęli łacinnicy. Prawosławni jego zdaniem nie mieli oczu do duchowego rozumienia i porównywał ich do niewidomego żebraka pod Jerychem. Prawosławie przyrównywał też do Ezawa, który sprzedał swoje pierworództwo za miskę soczewicy. Joachim jednak przewidywał, że wschodnie i zachodnie chrześcijaństwo zjednoczy się w czasach eschatologicznych w wyniku pracy łacińskich mnichów.
Dzieła Joachima.
Joachim jest autorem licznych dzieł, wśród których wyróżniają się trzy:
Wszystkie trzy pisane były i poprawiane przez osiemnaście lat. Dopiero w roku 1200, tj. dwa lata przed swoją śmiercią Joachim ogłosił, że dzieła te zostały ukończone. Według zamierzenia autora miały one stanowić trylogię – wynikało to z jego szczególnego stosunku do liczby trzy – każde z nich zajmowało się innym zagadnieniem, ale wszystkie razem miały tworzyć całość. W pierwszej z tych ksiąg próbuje powiązać każdą osobę, wydarzenie i okres ze Starego Testamentu z odpowiednią osobą i wydarzeniem z Nowego Testamentu. Dzieło to przedstawił w 1184 roku papieżowi Lucjuszowi III. "Expositio in Apocalypsim", uchodzi za arcydzieło Joachima i jest najbardziej oryginalnym komentarzem do Apokalipsy powstałym w średniowieczu. "Psalterium decem chordarum" ma charakter dogmatyczny, w niektórych miejscach polemizuje z systemem trynitarnym Piotra Lombarda. W dziele tym twierdzi, że każdy człowiek posiada dziesięć strun, jednak dziesiąta została złamana w Adamie i powinna być naprawiona.
Ponadto Joachim jest autorem komentarzy biblijnych, licznych małych traktatów, listów, poematów i kazań nawiązujących najczęściej do "Apokalipsy". Nie mają one tej rangi i znaczenia, co wymienione wyżej trzy główne dzieła.
W XIII oraz następnych wiekach pojawiło się wiele pism pseudo-joachimickich, wśród których najważniejszymi są: "Super Hieremiam", "Super Esaiam", "De Septem Sigillis". Opinia o Joachimie w dużym stopniu bazowała na dziełach jemu przypisanych. Najważniejszym z nich jest "Super Hieremiam", które aż do połowy XIX wieku uchodziło nie tylko za autentyczne dzieło Joachima, ale nawet jako jedno z najważniejszych, o ile nie główne dzieło Joachima. W XVI wieku trzykrotnie zostało wydane drukiem, podczas gdy trzy najważniejsze dzieła wydane zostały tylko raz. Dopiero Karl Friderich w 1859 roku wykazał, że dzieło powstało około roku 1250.
Żadne z jego dzieł nigdy nie zostało potępione, jakkolwiek często były przedmiotem podejrzeń.
Wpływ na potomnych.
Joachimici.
Oczekiwania przełomu dziejowego w roku 1260 były dość powszechne, w czym wielką zasługę odegrali zwolennicy Joachima (joachimici). Poglądy Joachima przenikały do środowiska franciszkańskiego i przyczyniły się do rozłamu wewnątrz tego zakonu. Poglądy te przyjął i propagował Jan z Parmy, generał franciszkanów w latach 1247-1257. Gerard z Borgo San Domingo utrzymywał, że już około roku 1200 żywy duch opuścił Stary i Nowy Testament, a trzy Joachimowe księgi stanowią Wieczną Ewangelię, która miała zastąpić Ewangelię Chrystusa. Katolickie duchowieństwo oraz nauka Nowego Testamentu wkrótce miały się stać nieaktualne. Traktat Gerarda został potępiony w 1256 roku. Zwolennicy Joachima widzieli antychrysta w cesarzu Fryderyku II.
Wraz ze zbliżaniem się roku 1260 społeczeństwo włoskie, w oczekiwaniu plag, coraz silniej ogarniał niepokój. W 1259 nastąpiła plaga głodu, co zdawało się potwierdzać przepowiednie Joachima. Joachimici wzywali do wyrzeczenia się dotychczasowego trybu życia i uprawiania ascezy. Przyczyniali się w ten sposób do powstawania nie zalegalizowanych przez Kościół organizacji zakonnych. Pojawili się pokutnicy wędrujący po całym kraju i biczujący się wzajemnie. Kiedy jednak minął rok 1260 i zapowiedziany przełom dziejowy nie nastąpił, nastroje te opadły. Wielu poczuło się oszukanymi i przeszło do obozu przeciwników historiozofii Joachima z Fiore. Byli jednak i tacy, którzy jej się nie wyrzekli i datę 1260 przesuwali w czasie, twierdząc, że 1260 lat należy liczyć od roku 30 (rozpoczęcie służby Chrystusa), od roku 33, 37 (początek poganochrześcijaństwa). Stopniowo kładziono coraz większy nacisk na to, iż data ta nie musi być dokładna. A gdy wszystkie te daty zawiodły, w dalszym ciągu oczekiwano na nadejście ery wolności i pokoju, bez wyznaczania dat. Niektórzy z nich, jak np. Dante, twierdzili, że przełom nastąpił, ale w niewidzialnym świecie.
Wpływ na późniejsze wieki.
Joachim wpłynął na egzegezę Apokalipsy św. Jana i jest twórcą historiozoficznej metody interpretacyjnej. John Wycliffe interpretował Apokalipsę w świetle pism Joachima, z wyjątkiem 20. rozdziału, w którym daje własną wykładnię. Historiozoficzną metodę interpretacyjną rozwinął dalej Mikołaj z Liry w swoim komentarzu z 1329 roku. Metoda ta zdominowała egzegezę końca średniowiecza, przejął ją Luter i inni reformatorzy. Reformatorzy szli torem wytyczonym przez Mikołaja z Liry. W XIX wieku historiozoficzna interpretacja Apokalipsy została całkowicie zarzucona w naukowej egzegezie, kontynuowana jest natomiast po dziś dzień przez adwentystów i Świadków Jehowy.
Joachim de Fiore jest uznawany za jednego z ojców zachodniej idei postępu. We wcześniejszym okresie powszechny był pogląd, zgodnie z którym dzieje mają charakter zamknięty i nic nowego się w nich nie wydarzy. Ludzkość dokonała już wszystkich odkryć i osiągnęła wyżyny rozwoju. Współcześni mogą jedynie powtarzać te odkrycia i starać się dorównać wielkim postaciom z przeszłości. Joachim przełamuje ten sposób myślenia, wskazując, że w historii następuje rozwój, a przyszła epoka będzie znacznie lepsza od poprzednich.
U celu historii na świecie zapanuje sprawiedliwość, pokój, a problemy dręczące ludzkość znikną. Idee te ulegną następnie sekularyzacji i w epoce oświecenia przybiorą postać teorii postępu, zgodnie z którą rozum pozwoli ludzkości na coraz doskonalsze opanowanie natury i szczęśliwsze życie.
W końcu XVIII wieku doszło do ponownego odkrycia „wiecznej ewangelii”. Przypomniał ją Lessing w 1780 roku, który w swoim dziele „Die Erziehung des Menschengeschlechts” ogłosił, że czas „wiecznej ewangelii” nadchodzi. Ideę Lessinga podchwycili Comte, Schelling, Renan, Lawrence. Joachim wpłynął ponadto na Sołowjowa.
Hegel, wzorem Joachima, rozróżniał trzy epoki i mówił o królestwie Ojca, Syna i Ducha Świętego. Podział na trzy epoki stosuje James Joyce w "Ulissesie". Trójpodział dziejów świata przyjęty został przez humanistów, którzy biorąc pod uwagę rozwój kultury i literatury w języku łacińskim wprowadzili podział na starożytność, średniowiecze i nowożytność.
Idee Joachima da Fiore można odnaleźć w twórczości polskich romantyków i mesjanistów, np. Adama Mickiewicza, Zygmunta Krasińskiego czy Augusta Cieszkowskiego. Szczególnie duży wpływ wywarły na Augusta Cieszkowskiego, którego system historiozoficzny łączy idee średniowiecznego filozofa z heglizmem.
Postać i idee Joachima de Fiore są przez wielu autorów traktowane jako istotny moment w rozwoju zachodniej umysłowości i cywilizacji. Oswald Spengler uznał Joachima za kluczową postać w historii Zachodu, ponieważ zburzył dualistyczny obraz świata narzucony przez Augustyna. Uznał go za myśliciela pokroju Hegla. Norman Cohn, historyk, nazwał go wynalazcą najbardziej wpływowego typu profetyzmu, jaki był w Europie do pojawienia się marksizmu. Z kolei Eric Voegelin odnajduje u Joachima de Fiore zalążki późniejszego rozkładu cywilizacji zachodniej, źródła nowoczesności i takich nurtów jak nazizm czy komunizm. Idee kalabryjskiego mnicha opisywane są jako przykład gnozy, w której człowiek stawia się w miejscu Boga w dążeniu do opanowania rzeczywistości.

</doc>
<doc id="1331529" url="https://pl.wikipedia.org/wiki?curid=1331529" title="NN">
NN



</doc>
<doc id="1331530" url="https://pl.wikipedia.org/wiki?curid=1331530" title="Pájaros">
Pájaros

Pájaros – miasto w północnej części Portoryko, w gminie Bayamón. Według danych szacunkowych na rok 2008 liczy 12 177 mieszkańców.

</doc>
<doc id="1331532" url="https://pl.wikipedia.org/wiki?curid=1331532" title="Ryszard Ługowski">
Ryszard Ługowski

Ryszard Ługowski (ur. 1955) – polski artysta współczesny. Uprawia malarstwo, rzeźbę, rysunek, instalację i performance. Mieszka w Warszawie.
Życiorys.
Ukończył studia w Akademii Sztuk Pięknych w Warszawie, gdzie w 1982 uzyskał dyplom na Wydziale Malarstwa. Od 1984 związany jest z macierzystą uczelnią. Obecnie pracuje tam jako adiunkt na Wydziale Grafiki. Od 1990 kierował warszawską Galerią Kuchnia. Jest ona obecnie częścią Galerii XX1 (dawna Galeria Rzeźby), nad którą Ryszard Ługowski przejął kierownictwo w 2001. Zatrudniony jest również w Instytucie Sztuk Pięknych na Wydziale Pedagogicznym i Artystycznym Uniwersytetu Jana Kochanowskiego w Kielcach. W 2013 otrzymał tytuł profesora sztuk plastycznych.
Brał udział w polsko-hiszpańsko-niemieckim programie międzynarodowych spotkań artystycznych „Projekt Visum”. W 1989 był laureatem I nagrody „Krytycy o nas” Sopot, Ogólnopolskiej Wystawy Malarstwa, a w 1994 konkursu na projekt rzeźby do Parku Narodowego w Müritz w Niemczech. W 1996 został zaproszony do najnowszej edycji konkursu w Müritz jako juror.
Jego prace znajdują się w zbiorach Galerii Studio w Warszawie, w Muzeum Sztuki w Chełmie, Kolekcji BWA w Sandomierzu, Kolekcji ASP w Warszawie, w Parku Narodowym w Müritz, w Muzeum im. M. Chagalla w Witebsku, w Centrum Rzeźby Polskiej w Orońsku, kolekcjach prywatnych w Polsce, Niemczech, Australii, Stanach Zjednoczonych i na Węgrzech.
Wielokrotny stypendysta Ministerstwa Kultury i Sztuki (1982, 1987, 1993, 2004) oraz Fundacji Kultury w 1996 i jednorazowego stypendium Jana Wierusza-Kowalskiego w 1981. Uczestniczył w wielu sympozjach dotyczących sztuki i ekologii, m.in.: Wigry 1990, 1991, 1992, organizowanych przez Ryszarda Winiarskiego. Jest założycielem i członkiem Koła Naukowego Pracowników ASP w Warszawie.
Obecnie realizuje wieloletni projekt artystyczny: "Centrum Inwigilacji Astronomicznych". W latach 1990–1995 realizował razem z Wojciechem Majewskim szereg wideo performance. Współorganizator i uczestnik cyklu wystaw Faunomania, które były prezentowane w Centrum Rzeźby w Orońsku, Borey Art. Center w Petersburgu i Galerii RLBQ w Marsylii. W 1998 założył fikcyjną firmę ERES s.c., której działalność i projekty prezentuje na kolejnych wystawach.
W 2010 został odznaczony Brązowym Medalem „Zasłużony Kulturze Gloria Artis”.

</doc>
<doc id="1331538" url="https://pl.wikipedia.org/wiki?curid=1331538" title="Preakness Stakes">
Preakness Stakes

Preakness Stakes – gonitwa konna typu derby rozgrywana corocznie od 1873 roku w trzecią sobotę maja na torze Pimlico Race Course w mieście Baltimore, stanie Maryland, w Stanach Zjednoczonych.
W swojej historii gonitwa była rozgrywana na siedmiu różnych dystansach. Od 1925 roku gonitwa rozgrywana jest na skróconym dystansie 1 i 3/16 mili (1,9 km).
Preakness Stakes razem z odbywającymi się dwa tygodnie wcześniej Kentucky Derby i trzy tygodnie później Belmont Stakes określane są wspólnie jako Potrójna Korona () wyścigów konnych w Stanach Zjednoczonych.

</doc>
<doc id="1331546" url="https://pl.wikipedia.org/wiki?curid=1331546" title="Internet Explorer 8">
Internet Explorer 8

Internet Explorer 8 (potocznie nazywany IE8) – przeglądarka internetowa firmy Microsoft, następca Internet Explorer 7.
Jako pierwsza przeglądarka Microsoftu przeszła test ACID2. Przeglądarka jest dostępna obecnie dla użytkowników XP SP2, XP SP3, Server 2003 SP2, Vista, Server 2008, Server 2008 R2 i Windows 7. Premiera finalnej wersji przeglądarki odbyła się 19 marca 2009, a od 27 kwietnia jest dostępna poprzez Windows Update.
Historia.
IE8 był tworzony od sierpnia 2007 roku. W lutym 2008 Microsoft rozesłał prywatne zaproszenia do testowania IE8 beta 1, 5 marca 2008 udostępnił tę wersję publicznie. Wersję beta 2 Microsoft wydał sierpniu 2008 roku. Finalna wersja początkowo miała być udostępniona w listopadzie 2008, jednak premiera została przesunięta. 23 maja 2008 przedstawiciele firmy zapowiedzieli, że niektóre strony przygotowane do pracy z IE7, mogą nie działać poprawnie w IE8 dopóki użytkownik nie włączy dla nich trybu zgodności (przy pomocy przycisku obok paska adresu), dlatego zasugerowano webmasterom, aby zmienili kod tak, żeby był dobrze interpretowany przez najnowszą wersję Internet Explorera lub aby na początku strony wkleili kod, dzięki któremu włączy się tryb "Emulate IE7" bez ingerencji użytkownika.
Udział na rynku przeglądarek.
W dniu premiery udział ósmej wersji Internet Explorera wyniósł 1,39%. Według danych za luty 2010 udział Internet Explorera 8 na świecie wynosił ponad 22%. Dane dla Polski za okres 25 – 31 stycznia wskazały na udział 9,42%.

</doc>
<doc id="1331554" url="https://pl.wikipedia.org/wiki?curid=1331554" title="Ida z Leeuw">
Ida z Leeuw

Ida z Leeuw (ur. ok. 1201 w Gorsleeuw, zm. 29 października 1262/1273) – mistyczka chrześcijańska, błogosławiona Kościoła katolickiego. 
Była córką ubogiego szlachcica Gisberta de Lewis. Jako zdolna i chętna do nauki dziewczyna dostała się do szkoły beginek w Borgloon, gdzie nauczyła się pisać. Podczas nocnych modlitw chórowych miała być obdarowywana łaskami uszczęśliwiającymi. Gdy miała lat trzynaście wstąpiła wraz z siostrą Katarzyną do opactwa cysterskiego w Rameii, gdzie pracowała jako kopistka i korektorka ksiąg liturgicznych. Spotkała tam Idą z Nijvel i Beatrycze z Nazaretu. Pismo "Vita Idae Lewensis" ukazuje Idę jako cysterkę doskonałą, opowiada o diabelskich pokusach i ciężkich próbach jakim była poddawana, a także o jej mistycznych doświadczeniach.

</doc>
<doc id="1331556" url="https://pl.wikipedia.org/wiki?curid=1331556" title="Płyta afrykańska">
Płyta afrykańska

Płyta afrykańska – płyta tektoniczna, obejmująca swoim zasięgiem Afrykę i znaczną część południowego Atlantyku oraz Oceanu Indyjskiego.
Położenie.
Od zachodu graniczy z płytą północnoamerykańską i płytą południowoamerykańską, a od północy z płytą euroazjatycką. Od wschodu kontaktują z nią płyta arabska, płyta indyjska i płyta australijska. Dwie ostatnie są często traktowane łącznie jako płyta indoaustralijska. Południową i południowo-wschodnią granicę tworzy płyta antarktyczna.
Charakterystyka.
Płytę afrykańską od północnego zachodu, zachodu, południa, wschodu i północnego wschodu otaczają grzbiety śródoceaniczne, w obrębie których, w strefie "spreadingu" powstaje nowa skorupa oceaniczna. Tym samym oceany Atlantycki i Indyjski coraz bardziej powiększają swoją powierzchnię, zaś Afryka oddala się od pozostałych kontynentów (śr. roczne tempo ruchu w strefie "spreadingu" Ocean Atlantyckiego wynosi 2,5 cm), jednocześnie pękając wzdłuż strefy Wielkich Rowów Afrykańskich.
Podział płyty.
Według części autorów z płyty afrykańskiej wydzielone są:
Wiek skorupy kontynentalnej Afryki określono na okres od prekambru do czasów obecnych, a skorupy oceanicznej płyty afrykańskiej na okres od wczesnej kredy do dziś.

</doc>
<doc id="1331557" url="https://pl.wikipedia.org/wiki?curid=1331557" title="Makak brodaty">
Makak brodaty

Makak brodaty ("Macaca assamensis") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Makak brodaty występuje w zależności od podgatunku:
Taksonomia.
Gatunek po raz pierwszy naukowo opisał w 1839 roku brytyjski lekarz i przyrodnik John McClelland nadając mu nazwę "Macacus assamensis". Jako miejsce typowe odłowu holotypu McClelland wskazał Asam, w Indiach (). 
"M. assamensis" należy do grupy gatunkowej "sinica". Rozpoznywane podgatunki wyraźnie różnią się względną długością ogona u dorosłych samców. Populacja różniąca się ogólnym kształtem ciała i kolorem została zidentyfikowana w Nepalu i może reprezentować nowy podgatunek. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samic 43,7–58,7 cm, samców 53,2–73 cm, długość ogona samic 17–29,3 cm, samców 19–36 cm; masa ciała samic 4,9–8,7 kg, samców 7,9–16,5 kg. Zwierzę o masywnym i mocnym wyglądzie, z krótkim spłaszczonym ogonem. Sierść brązowa, gęsta na grzbiecie; modzele pośladkowe słabo zaznaczone. Niewrażliwy na zimno może chodzić w głębokim śniegu.
Ekologia.
Zamieszkują lasy górskie do wysokości 2500 m n.p.m. Tworzą duże grupy (do 100 osobników) liczące wiele samców. Żywią się przede wszystkim roślinami, ale jest wszystkożercą.
Status.
Gatunek niezagrożony. Liczebność słabo znana.

</doc>
<doc id="1331559" url="https://pl.wikipedia.org/wiki?curid=1331559" title="Mainstream Top 40">
Mainstream Top 40

Mainstream Top 40, również Pop Airplay, Pop Songs lub Top 40/CHR – cotygodniowa lista przebojów tworzona przez amerykański tygodnik branżowy „Billboard”. Prezentuje 40 najczęściej odtwarzanych utworów w najpopularniejszych 40 stacjach radiowych Stanów Zjednoczonych.
Historia.
Lista zadebiutowała 3 października 1992, a pierwszym utworem numer jeden została piosenka zespołu Boyz II Men pt. „”. Magazyn tworzył notowania na podstawie danych zebranych poprzez . Była ona publikowana w formie drukowanej od października 1992 do maja 1995, kiedy została przeniesiona do Airplay Monitor, drugorzędnej publikacji „Billboardu”. Od 2 sierpnia 2003 jest ponownie dostępna w formie drukowanej.
19 października 2017 współprowadzący listy, Gary Trust i Trevor Anderson opublikowali listę 100 najpopularniejszych utworów i 50 najlepszych wykonawców wszech czasów (na Pop Airplay). Piosenką numer jeden okazał się utwór „” Reala McCoya, a najpopularniejszą artystką Rihanna.

</doc>
<doc id="1331560" url="https://pl.wikipedia.org/wiki?curid=1331560" title="Identified">
Identified

Identified jest drugim albumem amerykańskiej piosenkarki Vanessy Hudgens. Album został wydany przez wytwórnię Hollywood Records1 lipca 2008 w Stanach Zjednoczonych, a 24 czerwca w Japonii."Identified” jest drugim albumem po debiutanckiej płycie Vanessy V. 24 czerwca 2008 wyciekł na AOL. W innych krajach ciągle nieznana jest data wydania albumu. Płyta znalazła się najwyżej na 23# na US Billboard 200. Jest to o 1 miejsce wyżej niż debiuatncki album Vanessy V, którego najwyższym miejscem na liście było 24#. Pierwszym singlem jest piosenka Sneakernight. „Identified” zebrał generalnie pozytywne recenzje od krytyków muzycznych. The New York Times dał albumowi pozytywną recenzję, pochwalając piosenkę „Gone With The Wind” jako najlepszą prezentację głosu Vanessy.
Promocja Albumu.
Przed wydaniem albumu Vanessa udzielała wywiadów w programach „Good Morning America”,a także w „Live with Regis and Kelly” i w programie MTV Total Request Live. 24 czerwca 2008 album wyciekł w całości na imprezie z okazji premiery albumu. 2 lipca, czyli dzień po premierze albumu „Identified” w USA, Vanessa również pojawiła się w programie „Good Morning America”. Album „Identified” zadebiutował na Billboard 200 na 23#, z liczbą 22000 sprzedanych kopii w ciągu pierwszego tygodnia. Jest to o 12000 egzemplarzy mniej niż debiutancki album Vanessy V w pierwszym tygodniu sprzedaży. W drugim tygodniu sprzedaży album spadł na 39#, z liczbą 18000 sprzedanych kopii. Całkowita sprzedaż to 50.000 +. W U.S. sprzedano dotychczas 59.183 kopie albumu. Album dostępny jest na iTunes wraz z piosenką „Commited”, która ukazała się tylko w Japonii. 31 lipca 2008 Vanessa wyruszyła w trasę „Identified Summer Tour” po 24 miastach, aby promować swój debiutancki album V i drugi album Identified..
Single.
Pierwszym singlem z albumu jest piosenka Sneakernight, która została wydana 11 kwietnia przez Radio Disney. Video wydano 14 czerwca. Film pokazuje Hudgens tańczącą w parze neonowych tenisówek w parku. Na liście Billboard Hot 100 w dniu wydania piosenka osiągnęła 88#. Było to najwyższe miejsce tego utworu. Najwyższym miejscem, jaki utwór zajął w Kanadzie, było 95#. Nie wiadowmo, czy singiel zostanie wydany w innych krajach.Drugim singlem będzie piosenka „Identified”, która zostanie wydana 11 listopada 2008. Trzeci singiel, „Don't leave” zostanie wydany na początku lipca.
Pozycje na listach.
Album „Identified” zadebiutował na 23# na US Billboard 200 z liczbą 22,084 sprzedanych egzemplarzy w pierwszym tygodniu. Jest to o 12000 sprzedanych egzemplarzy mniej niż jej pierwszy album, V. „identified” spędziła na liście 8 tygodni. 6 sierpnia 2008 album wypadł z listy. Dotychczas na świecie sprzedano 83000 kopii albumu, w tym 75000 w U.S.Album „Identified” zajmuje również 27# na liście Brazil Top 30 CD sales i 37# na Canadian Albums Chart z liczbą 7000 sprzedanych egzemplarzy.

</doc>
<doc id="1331565" url="https://pl.wikipedia.org/wiki?curid=1331565" title="Oliver! (film)">
Oliver! (film)

Oliver! − brytyjski film muzyczny z 1968 roku w reżyserii Carola Reeda. Obraz nagrodzono Oscarem dla najlepszego filmu roku. Film był adaptacją musicalu z 1960 roku opartego na podstawie powieści "Oliver Twist" autorstwa Charlesa Dickensa.

</doc>
<doc id="1331567" url="https://pl.wikipedia.org/wiki?curid=1331567" title="Płyta antarktyczna">
Płyta antarktyczna

Płyta antarktyczna – płyta tektoniczna, obejmująca swoim zasięgiem Antarktydę i najbardziej południowe części Atlantyku, Oceanu Indyjskiego oraz Pacyfiku.
Od północy graniczy z płytą afrykańską, australijską, pacyficzną, Nazca, południowoamerykańską i płytą Scotia.
Jej granicę stanowią: Grzbiet Afrykańsko-Antarktyczny, Grzbiet Zachodnioindyjski, Grzbiet Australijsko-Antarktyczny, Grzbiet Południowopacyficzny i Grzbiet Amerykańsko-Antarktyczny.
Do płyty antarktycznej należą mniejsze płyty: Wyniesienie Kergueleńskie, płyta szetlandzka i płyta Sandwich.
Powierzchnia płyty antarktycznej wynosi około 60 900 000 km², co czyni ją piątą pod względem wielkości płytą tektoniczną.
Płyta antarktyczna ze wszystkich stron otoczona jest przez grzbiety śródoceaniczne, w obrębie których w strefie spreadingu powstaje nowa skorupa oceaniczna, w związku z czym od kredy, a być może od górnej jury powiększają się południowe części oceanów, a pozostałe kontynenty oddalają się od Antarktydy w kierunku północnym. Od Antarktydy stale też oddalają się strefy spreadingu, czyli nowa skorupa ziemska jest generowana ze wszystkich stron coraz dalej na północ.

</doc>
<doc id="1331574" url="https://pl.wikipedia.org/wiki?curid=1331574" title="Płyta południowoamerykańska">
Płyta południowoamerykańska

Płyta południowoamerykańska − płyta tektoniczna, obejmująca swoim zasięgiem Amerykę Południową i znaczną część południowego Atlantyku. 
Od wschodu, poprzez Grzbiet Śródatlantycki graniczy z płytą afrykańską. Od północy kontaktują z nią płyta karaibska i płyta północnoamerykańska, od zachodu płyta Nazca, a od południowego zachodu i południa płyta antarktyczna i płyta Scotia. 
Wiek skorupy oceanicznej płyty południowoamerykańskiej (południowego Atlantyku) określono na okres od dolnej kredy do czasów obecnych. Od kredy Ameryka Południowa oddala się od Afryki (w kierunku zachodnim) oraz od Antarktydy (w kierunku północnym).

</doc>
<doc id="1331575" url="https://pl.wikipedia.org/wiki?curid=1331575" title="Vosecká bouda">
Vosecká bouda

Vosecká bouda (niem. Wossecker Baude, Endlerbaude) – czeskie sezonowe schronisko turystyczne, położone w Karkonoszach na wysokości 1260 metrów n.p.m., na południe od skałki Twarożnik, gdzie do 2007 r. funkcjonowało na szlaku turystycznym przejście graniczne Szrenica – Vosecká bouda (Tvarožnik). Obiekt znajduje się w Karkonoskim Parku Narodowym ("Krkonošský národní park, KRNAP"), natomiast administracyjnie leży w granicach Harrachova. Właścicielem jest Klub Czeskich Turystów ("Klub českých turistů").
Historia.
Pierwszy budynek w tym miejscu powstał przed 1743 r. i służył jako stryszek na siano, od 1790 r. służyła jako budynek gospodarczy, a na poddaszu znajdowały się miejsca noclegowe dla drwali. Określano ją wówczas jako "Neue Böhmische Baude" (Nowa Czeska Buda) lub "Franziskanischebaude", od mnicha, który często w niej przebywał. Nazwę "Wossecker Baude", a po czesku "Vosecká bouda", zyskało znacznie później, od nazwy łąki na której jest położona.
Od 1896 r. zaczęto ją wykorzystywać do celów turystycznych; w 1900 r. przebudowano ją. Na początku XX wieku jej właścicielem był Franz Endler (stąd nazwa "Endlerbaude"). Po powstaniu Czechosłowacji w dobie napiętych stosunków pomiędzy Pragą i Berlinem władze nie przedłużyły na początku w 1921 r. Endlerowi koncesji. Przy pomocy rodaków (zbiórka pieniędzy) Endler wraz z synem Kurtem wybudował niedaleko nowe schronisko – na Szrenicy, gdzie gospodarzył do śmierci w 1930 r., a Vosecká bouda przeszła w ręce czeskie (gospodarzem został legionista o nazwisku Herčík).
Schronisko uzyskało swój obecny kształt w wyniku przebudowy po II wojnie światowej. Jako jedno z nielicznych w Karkonoszach nigdy nie padło ofiarą pożaru.
Obiekt nie jest podłączony do sieci elektrycznej – prąd dostarcza agregat (po godzinie 22.00 włączone jest oświetlenie awaryjne).
Około 3 kilometry na wschód, znajduje się źródło rzeki Łaby.
Wyposażenie schroniska.
Schronisko otwarte jest od czerwca do początku listopada.
Szlaki turystyczne biegnące od schroniska.
Oprócz tego do schroniska prowadzi kilka narciarskich szlaków biegowych.

</doc>
<doc id="1331578" url="https://pl.wikipedia.org/wiki?curid=1331578" title="Belmont Stakes">
Belmont Stakes

Belmont Stakes – gonitwa konna typu derby rozgrywana corocznie od 1867 roku w czerwcu na torze Belmont Park w Elmont w amerykańskim stanie Nowy Jork.
Gonitwa rozgrywana jest na standardowym dystansie i jest najdłuższą i najstarszą gonitwą wchodzącą w skład Potrójnej Korony.
Belmont Stakes razem z odbywającymi się pięć tygodni wcześniej Kentucky Derby i trzy tygodnie wcześniej Preakness Stakes określane są wspólnie jako Potrójna Korona (ang. Triple Crown) wyścigów konnych w Stanach Zjednoczonych.

</doc>
<doc id="1331579" url="https://pl.wikipedia.org/wiki?curid=1331579" title="Vosecka bouda">
Vosecka bouda



</doc>
<doc id="1331581" url="https://pl.wikipedia.org/wiki?curid=1331581" title="Płyta Pacyficzna">
Płyta Pacyficzna



</doc>
<doc id="1331582" url="https://pl.wikipedia.org/wiki?curid=1331582" title="Unibet.com (grupa kolarska)">
Unibet.com (grupa kolarska)



</doc>
<doc id="1331583" url="https://pl.wikipedia.org/wiki?curid=1331583" title="Makak czepkowy">
Makak czepkowy

Makak czepkowy ("Macaca radiata") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Makak czepkowy występuje w zależności od podgatunku:
Taksonomia.
Gatunek po raz pierwszy naukowo opisał w 1812 roku francuski przyrodnik Étienne Geoffroy Saint-Hilaire nadając mu nazwę "Cercocebus radiatus". Jako miejsce typowe odłowu holotypu Geoffroy Saint-Hilaire wskazał Indie ().
"M. radiata" należy do grupy gatunkowej "sinica". Jest sympatryczny z "M. silenus" w zachodniej części jego rozmieszczenia. Zgłoszono przypadki albinizmu. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała (bez ogona) samic 34,5–52,5 cm, samców 51,5–60 cm, długość ogona samic 48–63,5 cm, samców 51–69 cm; masa ciała samic 2,9–5,5 kg, samców 5,4–11,6 kg; dorosłe samce są większe od dorosłych samic o 15% w długości ciała i o 75% w ciężarze ciała. Przypomina makaka królewskiego, mały lub średniej wielkości o wydłużonym tułowiu i długim ogonie. Głowa pokryta długimi, staranie ułożonymi włosami; czoło bardzo wysokie, nieowłosione.
Ekologia.
Obszary zadrzewione, w pobliżu rzek. Tworzą liczne grupy z jednym lub kilkoma dorosłymi samcami. Jedną trzecią czasu spędzają na ziemi. Jest wszystkożerny, żywi się zarówno owadami jak i roślinami (przede wszystkim młodymi pędami, owocami i nasionami). 
Status.
Gatunek nie znajduje się pod ochroną, dość szeroko rozprzestrzeniony. Status zagrożenia w zależności od podgatunku:

</doc>
<doc id="1331585" url="https://pl.wikipedia.org/wiki?curid=1331585" title="George Anson (admirał)">
George Anson (admirał)

George Anson, pierwszy Baron Anson (ur. 23 kwietnia 1697, zm. 1762) – angielski admirał, baron.
W latach 1740–1744 dowodził eskadrą czterech galeonów, korwety i trzech pinas. Grupa ta miała atakować hiszpańskie okręty w pobliżu wybrzeża Ameryki Południowej oraz zdobyć Przesmyk Panamski. Od strony Morza Karaibskiego na przesmyk miał uderzyć admirał Edward Vernon. Okręty Ansona nie dopłynęły do celu. Dwa galeony i pinasa zatonęły w pobliżu przylądka Horn, zaś kolejna pinasa u wybrzeży Chile. Za ocalałymi galeonami w pościg wyruszyła cała hiszpańska eskadra. Okręt flagowy "Centurion" został skierowany ku wyspom Juan Fernandez. Tam też dopłynęły pozostałe okręty. 19 września 1741 roku Anson rozpoczął działania zaczepne, zdobywając kilka pryzów, a 19 listopada zdobył i ograbił założone przez Francisca Pizarra miasto Paita. 3 grudnia zawitał na wyspę Coriba u wybrzeży Panamy. Bez wsparcia admirała Vernona, który poniósł klęską w bitwie o Cartagena de Indias, nie mógł zrealizować pierwotnego planu, dlatego też postanowił zdobyć hiszpański galeon z floty manilskiej. Po wielomiesięcznym oczekiwaniu na galeon, w maju 1742 roku Anson popłynął na Filipiny, by tam czekać na hiszpański okręt. W sierpniu 15 dnia wziął na pokład załogę z tonącego "Gloucestera". Dopłynąwszy do Wysp Mariańskich 20 czerwca okręt admirała zdobył 36 działowy hiszpański galeon "Nostra Signora de Covadonga" wraz z ładunkiem srebra o wartości 400.000 ówczesnych funtów. 14 lipca jako pierwszy angielski okręt George Anson zawinął do Kantonu, gdzie podczas postoju załoga statku uratowała miasto podczas pożaru.
W 1751 roku George Anson otrzymał awans na Pierwszego Lorda Admiralicji. Za swojej służby Anson przyczynił się do zreformowania marynarki brytyjskiej, wprowadził jednolite mundury, nową klasyfikację okrętów, nowy regulamin służby okrętowej oraz zorganizował stały korpus piechoty morskiej.
Przebieg swojej służby opisał w pamiętnikach. W 1962 roku z języka angielskiego pamiętniki Ryszarda Waltera, kapelana "Centuriona", przetłumaczył Marian L. Pisarek i zostały wydane pod tytułem "Wyprawa Lorda Ansona"

</doc>
<doc id="1331586" url="https://pl.wikipedia.org/wiki?curid=1331586" title="Płyta Północnoamerykańska">
Płyta Północnoamerykańska



</doc>
<doc id="1331588" url="https://pl.wikipedia.org/wiki?curid=1331588" title="Płyta Eurazjatycka">
Płyta Eurazjatycka



</doc>
<doc id="1331589" url="https://pl.wikipedia.org/wiki?curid=1331589" title="Ida z Leuven">
Ida z Leuven

Bł. Ida z Leuven (ur. 1220/1230, zm. ok. 1300) - mistyczka chrześcijańska. Jej ojciec zajmował się handlem winami i nie miał żadnego zrozumienia dla pobożności swej córki. Mimo to Ida, dzięki wsparciu swej matki, wiodła życie wyjątkowo pobożne. Ascetyczny rygor, który nieustannie sobie narzucała, z biegiem czasu sprawił, że wokół jej osoby zaczęły narastać legendy. By położyć temu kres, zdecydowała się wstąpić do opactwa cysterek w Roosendaal koło Mechelen. Tam miała otrzymać stygmaty i doznawać wielokrotnych wizji mistycznych. Według pisma "Vita beatae Idae Lovaniensis" Ida z Leuven była doskonałą mniszką, pełną miłości do bliźnich, gorliwa w pokucie, biegła w znajomości Pisma Świętego i bez reszty oddana Chrystusowi.

</doc>
<doc id="1331590" url="https://pl.wikipedia.org/wiki?curid=1331590" title="Płyta Indoaustralijska">
Płyta Indoaustralijska



</doc>
<doc id="1331592" url="https://pl.wikipedia.org/wiki?curid=1331592" title="Płyta Birmańska">
Płyta Birmańska



</doc>
<doc id="1331593" url="https://pl.wikipedia.org/wiki?curid=1331593" title="Savoir vivre">
Savoir vivre



</doc>
<doc id="1331594" url="https://pl.wikipedia.org/wiki?curid=1331594" title="Hokej na trawie na Letnich Igrzyskach Olimpijskich 2008">
Hokej na trawie na Letnich Igrzyskach Olimpijskich 2008

Hokej na trawie na Letnich Igrzyskach Olimpijskich 2008 w Pekinie rozgrywany był w Olympic Green Hockey Field. Turnieje odbywały się w dniach 10 sierpnia - 23 sierpnia 2008 roku.
W Pekinie wystąpiło 12 drużyn kobiecych i 12 męskich.
Uczestnicy.
Mężczyźni
Kobiety

</doc>
<doc id="1331595" url="https://pl.wikipedia.org/wiki?curid=1331595" title="Internet Explorer 5">
Internet Explorer 5

Internet Explorer 5 (często nazywany IE5) – graficzna przeglądarka internetowa firmy Microsoft, opublikowana w marcu 1999 r. Początkowo działała tylko na Microsoft Windows, potem także na Apple Macintosh, Solaris i HP-UX. IE5 był zawarty w systemach Windows 98 SE i Me, co zapoczątkowało walkę sądowniczą między firmą Microsoft a prawem USA.
Historia.
Wydawanie Internet Explorer 5 odbywało się w trzech etapach. Pierwsza wersja, Developer Preview, została wydana w czerwcu 1998 (5.0B1), a następnie Public Preview została wydana w listopadzie 1998 (5.0B2). Następnie w marcu 1999 w wersji została wydana wersja 5.0. We wrześniu został wydany system Windows 98 SE. Wydana w grudniu 1999 wersja 5.01 naprawiała parę błędów. System Windows 2000 zawierał tą wersję.
Piąta wersja Internet Explorera była ostatnią wersją, jaką można było zainstalować w systemie Windows 3.1x i Windows NT 3.x.
Wersja 5.5 została wydana w lipcu 2000 i była wbudowana w system Windows Me. Wersja ta nigdy nie wyszła na starsze systemy Windows i dla systemów Mac OS i Unix.

</doc>
<doc id="1331596" url="https://pl.wikipedia.org/wiki?curid=1331596" title="Masakra na Chios">
Masakra na Chios

Masakra na Chios – rzeź greckiej ludności wyspy Chios dokonana w marcu i kwietniu 1822 przez wojska imperium osmańskiego, w wyniku której zginęło ponad 20 tysięcy ludzi, a 50–60 tysięcy uprowadzono w niewolę.
Przyczyny i skutki masakry.
W 1821 r. wybuchło powstanie ludności greckiej przeciwko władzy osmańskiej, poprzedzone wystąpieniem Filiki Eteria w krajach rumuńskich, które przekształciło się w wojnę o wyzwolenie Grecji. Towarzyszyły temu liczne masakry ludności cywilnej po obu stronach, w tym w 1821 masakry ludności tureckiej i żydowskiej w Navarino i Tripolista dokonane przez powstańców greckich i greckich mieszkańców (w Navarino zmasakrowano Turków, pomimo kapitulacji miasta i zapewnień danych przez Greków, że ludność cywilna muzułmańska będzie mogła opuścić miasto). Greccy mieszkańcy Chios także przyłączyli się do powstania.
W następnym roku, flota turecka pod dowództwem kapudana paszy Kara Aliego zajęła Chios. Gdy Turcy wtargnęli na wyspę, Grecy chcąc się ratować daremnie usiłowali się poddać, wychodząc na spotkanie oddziałów tureckich z uroczystą procesją. Turcy nie okazali łaski i rozpoczęła się rzeź wyspy, która trwała przez cały kwiecień 1822. Zginęło ponad 20 tysięcy ludzi, głównie mężczyzn, a głowy ich układano w piramidy. Liczbę uprowadzonych w niewolę, wśród nich większość młodych dziewcząt i kobiet ocenia się na 50–60 tysięcy. Skutkiem masakry było wyludnienie wyspy. Hekatomba ludności wyspy wstrząsnęła całą ówczesną Europą i spowodowała masowe poparcie dla niepodległościowych dążeń Greków.
Masakra w sztuce.
Rzeź na Chios została upamiętniona na słynnym obrazie "Masakra na Chios" autorstwa Eugène’a Delacroix, a także w literaturze przez wiersze Victora Hugo w cyklu "Les Orientales" (Poematy Wschodnie, 1829), m.in. wiersz "L'enfant" (Dziecko).

</doc>
<doc id="1331597" url="https://pl.wikipedia.org/wiki?curid=1331597" title="Operacja Babcocka">
Operacja Babcocka

Operacja Babcocka - jedna z technik operacyjnych, stosowana w leczeniu żylaków kończyn dolnych. Zwana jest też strippingiem żyły odpiszczelowej.
Technika operacyjna została po raz pierwszy zastosowana w 1905 przez Williama Wayne'a Babcocka i jest stosowana do czasów obecnych.
Polega na wykonaniu dwóch nacięć - jednego w okolicy pachwiny i drugiego w okolicy kostki przyśrodkowej. Następnie przez nacięcie od strony pachwiny, wprowadza się specjalną sondę, zwaną stripperem, i którą przymocowuje się do żyły i następnie razem z nią usuwa.
Metoda Babcocka cechuje się niskim stopniem nawrotów choroby oraz prostotą i bezpieczeństwem.
Wymaga znieczulenia ogólnego lub zewnątrzoponowego.

</doc>
<doc id="1331600" url="https://pl.wikipedia.org/wiki?curid=1331600" title="Internet Explorer 4">
Internet Explorer 4

Internet Explorer 4 – graficzna przeglądarka Internetowa produkcji Microsoft, która została wydana we wrześniu 1997 początkowo tylko dla platformy Microsoft Windows, ale również potem dla Apple Mac OS, Solaris, i HP-UX. IE 4 było dołączone do Windows 95 OSR 2.5 i Windows 98, co wywołało drogę sądowniczą Microsoft kontra USA. Sloganem marketingowym był: "The Web the Way You Want It!". czyli "Sieć taka, jaką chcesz".

</doc>
<doc id="1331602" url="https://pl.wikipedia.org/wiki?curid=1331602" title="Historia polskich lotników w PAF">
Historia polskich lotników w PAF

Historia polskich lotników w Pakistan Air Force – Pakistańskich Królewskich Siłach Powietrznych (RPAF) – utworzonych 14 sierpnia 1947 roku po podziale Indii Brytyjskich.
Po zakończeniu II wojny światowej polscy oficerowie służący w polskich formacjach wojskowych sprzymierzonych z armią brytyjską pozostawali w pełnym umundurowaniu ze względu na podział polityczny i ideologiczny, jaki istniał wśród państw koalicji antyfaszystowskiej.
Zachód i polskie władze emigracyjne obawiały się wybuchu kolejnego konfliktu. W związku z tym potrzebne były wyszkolone kadry wojskowych, które mogłyby natychmiast znaleźć się na linii frontu. Pobyt emigrantów wojskowych przedłużał się i polscy wojskowi przeszli do kolejnego etapu przygotowywania się do życia cywilnego. Duża część z nich wybrała Argentynę, USA, Australię czy Kanadę.
Po powstaniu państwa pakistańskiego władze tego kraju wysłały do Wielkiej Brytanii misję wojskową w celu pozyskania kadr do szkolenia – ok. 30 lotników polskich, którzy mogliby zastąpić pilotów angielskich odchodzących ze służby na subkontynencie indyjskim.
Kontrakt podpisywano na 3 lata. Misję rekrutacji powierzono oficerowi lotnictwa Władysławowi Turowiczowi. Polscy lotnicy w ramach swojej służby brali również udział w wojnie o Kaszmir w 1949 roku.
Z upływem kontraktu piloci podejmowali decyzje odnośnie do ich pobytu w Pakistanie: jedna grupa zdecydowała się na dłuższe pozostanie w Pakistanie (Turowicz, Franczak, Żuromski, Mikulski z żoną – też pilotką, Hedinger). Druga grupa zdecydowała się na wyjazd z Pakistanu i podjęcie dalszej emigracji do krajów takich jak USA, Australia czy Kanada. W trzeciej grupie znaleźli się piloci poszukujący dalszych przygód związanych z lataniem (np. Roman Hrycak, który zajął się między innymi szkoleniem kadry nigeryjskiej). Dwóch polskich pilotów zginęło w czasie pełnienia służby w PAF (Kaczmarek i Kossakowski).
Służbę pełnioną przez polskich pilotów doceniono w miejscowych kołach politycznych i wojskowych. Z uznaniem o Polakach pisała prasa pakistańska. W podobnym tonie wyrażali się poszczególni dowódcy pakistańscy.
W uznaniu zasług za wkład w organizację i rozwój lotnictwa pakistańskiego Władysław Turowicz był kilkakrotnie odznaczony najwyższymi orderami pakistańskimi. W 1965 roku, po kolejnej wojnie z Indiami otrzymał z rąk prezydenta, marszałka Ayuba Khana, odznaczenie Tamgha-i-Pakistan. Później udekorowany został jeszcze Sitarai-i-Pakistan oraz Sitara-i-Quaid-e-Azam. Są to najwyższe odznaczenia wojskowe nadawane w tym państwie.
Polscy lotnicy brali udział w misjach bojowych w Kaszmirze w 1948 roku.

</doc>
<doc id="1331604" url="https://pl.wikipedia.org/wiki?curid=1331604" title="Alfred (książę Saksonii-Coburga-Gothy)">
Alfred (książę Saksonii-Coburga-Gothy)

Alfred, właśc. ang. Alfred Ernest Albert (ur. 6 sierpnia 1844 w Windsorze, zm. 30 lipca 1900 w Coburgu) – książę Saksonii-Coburga-Gothy, książę Zjednoczonego Królestwa, członek brytyjskiej rodziny królewskiej, par Zjednoczonego Królestwa jako książę Edynburga, hrabia Kentu i hrabia Ulsteru. Drugi syn i czwarte dziecko królowej brytyjskiej Wiktorii i księcia Alberta z Saksonii-Coburga-Gothy. W rodzinie znany był jako „Affie”.
Życiorys.
Książę Alfred został ochrzczony przez arcybiskupa Canterbury Williama Howleya 6 września 1844 w prywatnej kaplicy zamku Windsor. Jego rodzicami chrzestnymi byli: Adolf, książę Cambridge (reprezentowany przez swojego syna, księcia Jerzego), Aleksandra Badeńska (reprezentowana przez księżną Kentu) oraz książę Karol zu Leiningen (reprezentowany przez księcia Wellingtona).
W 1856 książę rozpoczął karierę w Royal Navy. W sierpniu 1858 zdał egzamin na miczmana i rozpoczął służbę na HMS „Euryalus”. W 1862 był wymieniany jako kandydat do tronu Grecji po obaleniu króla Ottona I. 24 lutego 1863 książę został awansowany do stopnia porucznika i służył na HMS „Racoon” pod dowództwem hrabiego Gleichen. 23 lutego 1866 uzyskał stopień kapitana, a następnie komendę nad HMS „Galatea”.
24 maja 1866 Alfred otrzymał parowskie tytuły księcia Edynburga oraz hrabiego Kentu i Ulsteru. Parlament przyznał mu roczną pensję w wysokości 15 000 funtów. 8 czerwca książę po raz pierwszy zasiadł w Izbie Lordów. 24 stycznia 1867 wypłynął z Plymouth na pokładzie „Galatei” w podróż dookoła świata. 31 października przybył do Glenelg w południowej Australii, będąc pierwszym członkiem brytyjskiej rodziny królewskiej, który odwiedził tę kolonię. 12 marca 1868 w Sydney został postrzelony w plecy przez Henry’ego Jamesa O’Farrella. O’Farrell został powieszony 21 kwietnia. Książę szybko powrócił do pełni sił i na początku kwietnia 1868 wyruszył w dalszą podróż. Do Anglii powrócił 26 czerwca 1868.
W 1869 Alfred został pierwszym członkiem brytyjskiej rodziny królewskiej, który odwiedził Nową Zelandię. Podobnie, jako pierwszy odwiedził Indie (w grudniu 1869) i Hongkong. Następnie przez kilka lat stacjonował na Malcie. 30 grudnia 1878 otrzymał stopień kontradmirała. 10 listopada 1882 został wiceadmirałem, a 18 października 1887 – admirałem. 3 czerwca 1893 otrzymał stopień admirała floty. W latach 1883-1884 dowodził flotą na kanale La Manche. W latach 1886-1889 był dowódcą Floty Śródziemnomorskiej, w okresie 1890-1893 dowodził bazą Devonport.
Po śmierci swojego stryja, księcia Ernesta II, w 1893 Alfred został nowym księciem Saksonii-Coburga-Gothy, po tym, gdy praw do tego tronu zrzekł się jego starszy brat, książę Walii. Po uzyskaniu tronu zrzekł się rocznej pensji od brytyjskiego parlamentu oraz miejsca w Izbie Lordów. Chociaż początkowo był traktowany w swoim nowym państwie jako cudzoziemiec, ostatecznie udało mu się uzyskać popularność wśród poddanych.
Książę Alfred zmarł 30 lipca 1900 na raka gardła. Został pochowany w mauzoleum rodziny książęcej na cmentarzu w Coburgu. Jego następcą na tronie książęcym został jego bratanek, Karol Edward, książę Albany.
Rodzina.
23 stycznia 1874 w Pałacu Zimowym w Sankt Petersburgu Alfred poślubił wielką księżną Marię Aleksandrowną (ur. 17 października 1853, zm. 22 października 1920), córkę cara Aleksandra II i carycy Marii Aleksandrowny, córki księcia Hesji Ludwika II. Alfred i Maria mieli razem dwóch synów i cztery córki:
Odznaczenia i godności.
Saskie:
Brytyjskie:
Zagraniczne:

</doc>
<doc id="1331608" url="https://pl.wikipedia.org/wiki?curid=1331608" title="America’s Got Talent">
America’s Got Talent

America’s Got Talent – amerykańska wersja brytyjskiego talent show "Got Talent". Program jest emitowany przez stacje NBC, a nagrodą dla zwycięzcy jest milion dolarów. Jak dotąd powstało 17 edycji programu. Program miał swoją premierę w 2006 roku, jednak dopiero od trzeciego sezonu nagrodę stanowi 1 milion dolarów oraz możliwość występu w Las Vegas Strip.
W Polsce czwartą edycję emitowała TV6 w 2011 r., a trzynastą (od grudnia 2018 r.) i czternastą (w 2020 r.) – telewizja WP. W czternastej edycji programu wystąpił Marcin Patrzałek z Kielc, dostając się do półfinału, z kolei w siedemnastej edycji programu wystąpiła Sara James z Ośna Lubuskiego, która dotarła do finału, gdzie zajęła miejsce poza czołową piątką.

</doc>
<doc id="1331611" url="https://pl.wikipedia.org/wiki?curid=1331611" title="Makak tybetański">
Makak tybetański

Makak tybetański, makak wąsaty, makak leśny, makak długowłosy ("Macaca thibetana") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). 
Zasięg występowania.
Makak tybetański występuje w środkowej i wschodniej Chińskaiej Republice Ludowej we wschodnim Tybetańskim Regionie Autonomicznym, w Syczuanie, południowym Gansu, południowym Shaanxi, Hubei, Anhui, Zhejiang, północnym Junnan, Kuejczou, Jiangxi, Fujian, północnym Kuangsi i północnym Guangdong; zachodnia granica przebiega w wąwozie rzeki Jangcy w zachodnim i północno-zachodnim Syczuanie natomiast południowa granica w Guangxi, być może również w północno-wschodnich Indiach (Arunachal Pradesh, Asam i Meghalaya), ale granica ta może być oparta na błędnej identyfikacji.
Taksonomia.
Gatunek po raz pierwszy naukowo opisał w 1870 roku francuski zoolog Alphonse Milne-Edwards nadając mu nazwę "Macacus thibetanus". Jako miejsce typowe odłowu holotypu Milne-Edwards wskazał pobliże Moupin, w Syczuanie, w Chinach. 
"M. thibetana" należy do grupy gatunkowej "sinica" (lub "sinica-arctoides"). Krzyżuje się z "M. mulatta" na wzgórzach Koulun w Hongkongu. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 51–63 cm, samców 61–71 cm, długość ogona samic 4–8 cm, samców 8–14 cm; masa ciała samic 9–13 kg, samców 14,2–18,3 kg. Silna, odporna małpa, przypominająca makaka brodatego. Sierść brązowa, ogon krótki. 
Ekologia.
Żywi się głównie roślinami, poza tym jest wszystkożerny. 
Status.
Gatunek liczny w wielu regionach.

</doc>
<doc id="1331614" url="https://pl.wikipedia.org/wiki?curid=1331614" title="Internet Explorer 3">
Internet Explorer 3

Internet Explorer 3 – graficzna przeglądarka internetowa produkcji Microsoft wydana 13 sierpnia 1996 dla Microsoft Windows i 8 stycznia 1997 dla platformy Apple Mac OS. IE3 można było obsługiwać pod platformami Windows 3.1, Windows 95 i Windows NT.

</doc>
<doc id="1331624" url="https://pl.wikipedia.org/wiki?curid=1331624" title="Bitwa pod Tetzcoco">
Bitwa pod Tetzcoco

Bitwa pod Tetzcoco – starcie zbrojne, które miało miejsce podczas podboju Meksyku przez Hiszpanów w 1520, na wschodnim wybrzeżu jeziora Texcoco, na przedpolach dzisiejszego miasta Texcoco (poprawna forma to również bitwa o Texcoco). Siły hiszpańskie w sile 100 żołnierzy, wyposażone w broń palną i konie nieznane Aztekom, zostały pokonane. 
Przyczyny porażki.
Jedną z przyczyn porażki z Aztekami było nieodpowiednie ustawienie słabego taboru Tlaxcalteków.
Podczas bitwy oni zostali zaatakowani jako pierwsi i poszli w rozsypkę. Po stracie 50 Hiszpanów generał Garaj wycofał się, nie chcąc doprowadzić do większych strat. 

</doc>
<doc id="1331627" url="https://pl.wikipedia.org/wiki?curid=1331627" title="Internet Explorer 2">
Internet Explorer 2

Internet Explorer 2 (potocznie nazywany IE2) – graficzna przeglądarka internetowa opublikowana przez Microsoft w listopadzie 1995 dla Windows 95 i Windows NT i w kwietniu 1996 dla Apple Macintosh i Windows 3.1. W Internet Explorerze 2.0 dodano obsługę protokołu TLS, ciasteczka i VRML.

</doc>
<doc id="1331633" url="https://pl.wikipedia.org/wiki?curid=1331633" title="Two California Plaza">
Two California Plaza

Two California Plaza – wieżowiec w centrum Los Angeles (Kalifornia) w dzielnicy Bunker Hill. Wchodzi on w skład kompleksu California Plaza (pozostałe części to wieżowiec One California Plaza i Hotel Omni). Budynek góruje nad całym kompleksem (planowano budowę jeszcze wyższej wieży, Three California Plaza jednak plan ten porzucono), wznosi się na 228,6 m i jest obecnie trzecim co do wysokości budynkiem w Los Angeles. Biurowiec wzniesiono w latach 1990–1992 przy użyciu betonu, stali i niebieskawego szkła.

</doc>
<doc id="1331635" url="https://pl.wikipedia.org/wiki?curid=1331635" title="Internet Explorer 1">
Internet Explorer 1

Internet Explorer 1 (potocznie nazywany IE1) – graficzna przeglądarka sieci Web opublikowana w sierpniu 1995 przez Microsoft. Był odpowiedzią na coraz popularniejszy Netscape Navigator. Był częścią Microsoft Plus! dla Windows 95 i w Windows 95 OEM. Wersja 1.5 została opublikowana kilka miesięcy później, była to wersja dla systemu Windows NT 4.0.

</doc>
<doc id="1331636" url="https://pl.wikipedia.org/wiki?curid=1331636" title="Katalin Szili">
Katalin Szili

Katalin Szili (ur. 13 maja 1956 w Barcs) – węgierska polityk i prawniczka, posłanka do Zgromadzenia Narodowego i jego przewodnicząca od 2002 do 2009.
Życiorys.
Katalin Szili w 1981 ukończyła prawo na Uniwersytecie w Peczu. Od 1990 do 1992 studiowała ekologię humanistyczną na Uniwersytecie im. Loránda Eötvösa w Budapeszcie. W 2001 ukończyła studia podyplomowe z dziedziny nauk politycznych.
W 1982 rozpoczęła pracę jako urzędnik departamencie administracyjnym rady miejskiej Peczu. W 1985 uzyskała uprawnienia radcy prawnego i została dyrektorem departamentu prawnego. Od 1985 pracowała jako prawniczka w administracji wodnej i w inspekcji ochrony środowiska.
W 1983 wstąpiła do komunistycznej Węgierskiej Socjalistycznej Partii Robotniczej (MSZMP). W 1989 została członkinią jej sukcesorki – Węgierskiej Partii Socjalistycznej (MSZP). Od 1993 była etatową działaczką tego ugrupowania. W 1992 uzyskała mandat radnej. Była przewodniczącą socjalistów w komitacie Baranya, a także kierowała jej organizacją kobiecą (1997–2001).
W 1994 po raz pierwszy została wybrana w skład Zgromadzenia Narodowego. Z powodzeniem ubiegała się o reelekcję w wyborach w 1998, 2002, 2006 i 2010. W latach 1994–1998 zajmowała stanowisko sekretarza stanu w Ministerstwie Środowiska i Rozwoju Regionalnego. Od 1998 do 2002 pełniła funkcję wiceprzewodniczącej klubu parlamentarnego Węgierskiej Partii Socjalistycznej oraz wiceprzewodniczącego Zgromadzenia Narodowego. 15 maja 2002, po powrocie socjalistów do władzy, została przewodniczącą węgierskiego parlamentu. Pozostała na tej funkcji również w kolejnej kadencji. Zrezygnowała ze stanowiska 14 września 2009, motywując to względami politycznymi i osobistymi.
Katalin Szili była kandydatką Węgierskiej Partii Socjalistycznej w wyborach prezydenckich 7 czerwca 2005. Nie uzyskała jednak wymaganej większości w Zgromadzeniu Narodowym, gdyż posłowie koalicyjnego Związku Wolnych Demokratów wstrzymali się od głosu. W konsekwencji wybory wygrał popierany przez opozycję niezależny László Sólyom. W październiku 2010 odeszła z MSZP i założyła własne ugrupowanie pod nazwą Unia Społeczna, którego została przewodniczącą. W 2014 znalazła się poza węgierskim parlamentem.
Katalin Szili jest mężatką, ma dwoje adoptowanych dzieci.

</doc>
<doc id="1331642" url="https://pl.wikipedia.org/wiki?curid=1331642" title="Płyta Juan de Fuca">
Płyta Juan de Fuca

Płyta Juan de Fuca (ang. "Juan de Fuca Plate") − niewielka płyta tektoniczna, położona między płytą północnoamerykańską na wschodzie a płytą pacyficzną na zachodzie.
Jej częściami są niewielkie "mikropłyty" − na północy Płyta Explorer, a na południu Płyta Gorda.
Na zachodzie od płyty pacyficznej oddziela ją Grzbiet Gorda, uskok transformacyjny Blanco i Grzbiet Juan de Fuca, będące przedłużeniem uskoku San Andreas i Grzbietu Wschodniopacyficznego.

</doc>
<doc id="1331644" url="https://pl.wikipedia.org/wiki?curid=1331644" title="Stripping (angiologia)">
Stripping (angiologia)

Stripping, striping, wyłuszczenie – chirurgiczne wycięcie podskórnie leżącej, poszerzonej żylakowato żyły, w jej osi podłużnej. Przykładem wyłuszczenia żylaków jest operacja Babcocka.

</doc>
<doc id="1331648" url="https://pl.wikipedia.org/wiki?curid=1331648" title="Płyta karaibska">
Płyta karaibska

Płyta karaibska (ang. "Caribbean Plate") − niewielka płyta tektoniczna, położona między płytą północnoamerykańską na północy, a płytą południowoamerykańską na południu i wschodzie. Od południowego zachodu graniczy z płytą Nazca i płytą kokosową.
Według niektórych autorów jej częścią są: mikropłyta Gonâve i płyta panamska.

</doc>
<doc id="1331653" url="https://pl.wikipedia.org/wiki?curid=1331653" title="Jacob Laursen">
Jacob Laursen

Jacob Thaysen Laursen (ur. 6 października 1971 w Vejle) − piłkarz duński grający na pozycji środkowego obrońcy.
Kariera klubowa.
Laursen pochodzi z miasta Vejle. Tam też rozpoczął piłkarską karierę w klubie Vejle Kammeraterne, a czasem podjął treningi w bardziej znanym Vejle BK. W 1989 roku zadebiutował w jego barwach w pierwszej lidze duńskiej i za swoją postawę został wyróżniony tytułem Piłkarza Roku poniżej 19 lat. W zespole Vejle Jacob występował do 1992 roku i opuścił go po spadku do drugiej ligi. Wtedy też przeszedł do Silkeborga. W Silkeborgu podobnie jak w Vejle był podstawowym zawodnikiem, a z czasem stał się filarem linii obrony. W 1994 roku osiągnął swój pierwszy większy sukces w karierze, którym było zdobycie mistrzostwa Danii.
Latem 1996 roku Jacob opuścił Silkeborg i trafił do angielskiego Derby County, które zapłaciło za niego pół miliona euro. W Premiership zadebiutował 17 sierpnia w zremisowanym 3:3 domowym spotkaniu z Leeds United. W Derby występował przez cztery sezony i gra w pierwszym składzie. Przez ten okres rozegrał 137 ligowych spotkań, w których zdobył 2 bramki.
W 2000 roku Laursen wrócił do Danii. Został zawodnikiem FC København. Już w sezonie 2000/2001 pomógł FCK w wywalczeniu mistrzostwa kraju, swojego drugiego w dotychczasowej karierze. W Kopenhadze grał też przez rundę jesienną sezonu 2001/2002. Na wiosnę trzykrotnie bywał wypożyczany, najpierw na dwa miesiące do Leicester City, następnie na miesiąc do Wolverhampton Wanderers, dla którego nie rozegrał żadnego ligowego spotkania, a następnie do Aarhus GF.
Latem 2002 Laursen przeszedł do austriackiego Rapidu Wiedeń (wcześniej odmówił transferu do PAOK-u Saloniki, ale nie zdołał przebić się do pierwszego składu i był tylko rezerwowym dla Ferdinanda Feldhofera oraz Güntera Schießwalda. Latem 2003 wrócił do Vejle, a karierę piłkarską zakończył w 2005 roku w barwach FC Fredericia.
Kariera reprezentacyjna.
W reprezentacji Danii Laursen zadebiutował 8 stycznia 1995 roku w wygranym 2:0 spotkaniu King Fahd Cup z Arabią Saudyjską. W 1996 roku wystąpił w jednym spotkaniu Euro 96 przeciwko Chorwacji, przegranym przez Danię 0:3. W 1998 roku został powołany przez Bo Johanssona do kadry na Mistrzostwa Świata we Francji. Tam wystąpił jedynie w przegranym 1:2 meczu z Francją. W 1999 roku rozegrał swój ostatni mecz w duńskiej kadrze, a łącznie wystąpił w niej 25 razy. Wcześniej w 1992 roku wystąpił wraz z kadrą olimpijską na Igrzyskach Olimpijskich w Barcelonie.

</doc>
<doc id="1331656" url="https://pl.wikipedia.org/wiki?curid=1331656" title="Płyta kokosowa">
Płyta kokosowa

Płyta kokosowa (ang. "Cocos Plate") − niewielka płyta tektoniczna, położona między płytą północnoamerykańską na północy, płytą Nazca na południu i wschodzie i płytą pacyficzną na zachodzie. Od wschodu graniczy też z płytą karaibską.
Według niektórych autorów jej częścią jest Płyta Rivera.

</doc>
<doc id="1331657" url="https://pl.wikipedia.org/wiki?curid=1331657" title="Fiat 521">
Fiat 521

Fiat 521 – samochód osobowy produkowany przez włoski koncern motoryzacyjny Fiat w latach 1928–1931. Model 521 był pod względem technicznym rozwinięciem starszego modelu Fiat 520, posiada większy silnik oraz ulepszone zawieszenie. Dostępna była także skrócona wersja, 521C. Powstało ponad 33 000 egzemplarzy pojazdu.

</doc>
<doc id="1331658" url="https://pl.wikipedia.org/wiki?curid=1331658" title="Grota Fingala">
Grota Fingala

 
 
Grota Fingala (ang. "Fingal's Cave", gael. "Uamh-Binn") – morska jaskinia na niezamieszkanej wyspie Staffa należącej do archipelagu Hebrydów Wewnętrznych w Szkocji, część Narodowego Rezerwatu Przyrody na terenie National Trust for Scotland.
Ściany groty uformowane zostały przez sześciokątne kolumny bazaltowe podobne w swojej strukturze (i będące częścią tej samej prehistorycznej lawy) do Grobli Olbrzyma w Irlandii Północnej i do bazaltowych klifów z wyspy Ulva. W obu przypadkach nagłe ochładzanie się powierzchni gorącej lawy spowodowało jej pękanie według heksagonalnego wzoru, podobnie jak osuszane błoto pęka gdy się kurczy, a pęknięcia te stopniowo powiększają się w głąb jako rezultat chłodzenia i kurczenia lawy do formy kolumn. Procesy erozji powodują dalsze systematyczne ich odsłanianie.
Powierzchnia groty i jej łukowate sklepienie sprzyjają powstawaniu niepokojących dźwięków będących echem fal morskich, stwarza to atmosferę naturalnej katedry. Grota ma również gaelicką nazwę, która brzmi "Uamh-Binn", co znaczy „grota melodii”. 
Została odkryta przez XVIII-wiecznego naturalistę Josepha Banksa w 1772 roku. Nadano jej nazwę Grota Fingala na cześć jednego z bohaterów "Pieśni Osjana", epickiego poematu autorstwa XVIII-wiecznego szkockiego poety-historyka Jamesa Macphersona opartego na starych celtyckich opowieściach i balladach z cyklu osjańskiego. W irlandzkiej mitologii bohater Fingal znany jest jako Fionn mac Cumhail i wedle sugestii Macphersona przybierał imię Fingala (co znaczy „biały nieznajomy”), jakkolwiek w staro-gaelickim imię to brzmi jako Finn. Legenda o Grobli Olbrzymiej czyni z Fionna czy Finna budowniczego nasypu pomiędzy Irlandią a Szkocją, nazywanego 'drogą gigantów'.
Jaskinię na wyspie Staffa odwiedził w 1829 roku kompozytor Felix Mendelssohn, zainspirowany przez dziwne echo wewnątrz groty napisał uwerturę "Hebrydy", opus 26, znaną również jako "Uwertura Groty Fingala". Uwertura Mendelssohna przyczyniła się do popularyzacji groty jako atrakcji turystycznej. Jaskinia wzbudziła zainteresowanie XIX-wiecznego pisarza Juliusza Verne’a, poetów Williama Wordswortha, Johna Keatsa i Alfreda Tennysona czy artysty malarza Williama Turnera, który w 1832 namalował „Staffa, Grota Fingala”. Dramatopisarz August Strindberg umieścił scenę ze swojej „A Dream Play” w miejscu nazwanym „Fingal's Grotto. Szkocki powieściopisarz Walter Scott opisał Grotę Fingala jako „jedno z najbardziej nadzwyczajnych miejsc, które kiedykolwiek odwiedziłem”. Również królowa Wiktoria zwiedziła to miejsce.
Grota ma wysokie łukowate wejście i wypełniona jest wodą, jakkolwiek dzisiaj już łodzie nie mogą do niej wpłynąć. Turyści mogą wejść do środka wąską ścieżką, prowadzącą powyżej poziomu wody.

</doc>
<doc id="1331662" url="https://pl.wikipedia.org/wiki?curid=1331662" title="Płyta Scotia">
Płyta Scotia

Płyta Scotia - niewielka płyta tektoniczna, położona między płytą południowoamerykańską na północy, a płytą antarktyczną na południu, o wielkości 1,7 mln km².

</doc>
<doc id="1331669" url="https://pl.wikipedia.org/wiki?curid=1331669" title="Płyta arabska">
Płyta arabska

Płyta arabska - niewielka płyta tektoniczna, położona między płytą afrykańską na południu i zachodzie, płytą eurazjatycką na północy i płytą indyjską na wschodzie. 
Obejmuje Półwysep Arabski, Mezopotamię, wschodnią część Morza Czerwonego, położoną na wschód od Ryftu Morza Czerwonego, północną część Zatoki Adeńskiej i zachodnią Zatoki Perskiej.
Przed powstaniem Ryftu Morza Czerwonego stanowiła całość z płytą afrykańską. Strukturalnie tworzyła część Platformy nubijsko-arabskiej. Składa się z tarczy arabskiej i monokliny arabskiej.

</doc>
<doc id="1331670" url="https://pl.wikipedia.org/wiki?curid=1331670" title="Fiat 522">
Fiat 522

Fiat 522 – samochód osobowy produkowany przez włoski koncern motoryzacyjny Fiat w latach 1931–1933. 522 był bezpośrednim rozwinięciem poprzednich modeli Fiata, różnił się od nich nowym podwoziem oraz dostępnością krótszej wersji nadwoziowej. 
Samochód wyposażony był w sześciocylindrowy silnik rzędowy o pojemności 2516 cm³ o deklarowanej mocy maksymalnej wynoszącej 52 hp. Napęd przenoszony był poprzez czterobiegową, całkowicie zsynchronizowaną manualną skrzynię biegów. Dostępna była także ulepszona wersja 522CSS, silnik osiągał w niej wyższy stopień sprężania oraz zastosowano w nim podwójne gaźniki.
Łącznie powstało ponad 6000 egzemplarzy modelu 522.

</doc>
<doc id="1331672" url="https://pl.wikipedia.org/wiki?curid=1331672" title="Virgil Măgureanu">
Virgil Măgureanu

Virgil Măgureanu, właśc. Virgil Astaliş (ur. 19 marca 1941 w Giurtelecu Hododului k. Satu Mare) – rumuński polityk, socjolog i agent wywiadu.
Życiorys.
Pochodził z Siedmiogrodu. W czasie nauki w technikum włókienniczym kierował szkolną organizacją młodzieży komunistycznej. W 1964 rozpoczął studia filozoficzne na Uniwersytecie Bukareszteńskim. W toku studiów wyjechał na półroczne stypendium do Moskwy. W tym czasie podjął czynną współpracę z Securitate, przypisywano mu także związki z sowieckim KGB. Ukończył studia w 1969, zmieniając używane do tej pory nazwisko Astaliş na panieńskie matki – Măgureanu. Podjął pracę w Akademii im. Ştefana Gheorghiu w Bukareszcie, ale już jesienią 1969 wyruszył z misją do Libii, aby współpracować z Muammarem Kadafim przy reorganizacji służb specjalnych. Bliska współpraca z oficerami KGB w czasie misji libijskiej spowodowała szybkie odwołanie go do kraju. Po krótkim okresie pracy na Wydziale Naukowego Socjalizmu Uniwersytetu Bukareszteńskiego w 1972 został skierowany do wywiadu zagranicznego, w którym działał jako Mihail Mihai. Zakończył swoją misję w 1973 w stopniu kapitana wracając do Akademii im. Ştefana Gheorghiu w Bukareszcie, gdzie w 1983 otrzymał tytuł profesora. W tym czasie prowadził zajęcia z socjologii polityki.
Prawdopodobnie należał do grona osób, które przygotowało objęcie władzy przez Iona Iliescu, po obaleniu Nicolae Ceauşescu, a także uczestniczył w procesie dyktatora. W marcu 1990 Iliescu jako nowy przywódca Rumunii powierzył mu kierowanie Rumuńską Służbą Informacji (Serviciului Român de Informaţii), powołaną do życia po rozwiązaniu Securitate. Po przegranych przez Iliescu wyborach w 1996 podał się do dymisji. Powołał do życia Narodową Partię Rumunii (Partidul Naţional Român), która nie zdobyła większego poparcia. Pisze książki z zakresu socjologii polityki i wcielania w życie wartości demokratycznych.

</doc>
<doc id="1331675" url="https://pl.wikipedia.org/wiki?curid=1331675" title="Sortowanie przez łączenie proste">
Sortowanie przez łączenie proste



</doc>
<doc id="1331677" url="https://pl.wikipedia.org/wiki?curid=1331677" title="Fiat 525">
Fiat 525

Fiat 525 – samochód osobowy produkowany przez włoski koncern motoryzacyjny Fiat w latach 1928–1931. 525 był następcą mniejszego Fiata 512. Po roku produkcji dokonano modyfikacji zmieniając nazwę na 525N. Dostępna była również sportowa wersja, 525 SS, wyposażona w mocniejszy silnik oraz krótsze podwozie. Łącznie powstało około 4400 egzemplarzy modelu.

</doc>
<doc id="1331678" url="https://pl.wikipedia.org/wiki?curid=1331678" title="Płyta filipińska">
Płyta filipińska

Płyta filipińska (ang. "Philippine Sea Plate") − niewielka płyta tektoniczna, położona między płytą eurazjatycką na zachodzie, płytą pacyficzną na wschodzie i płytą północnoamerykańską na północy. 
Jej częściami są płyta mariańska i mobilna strefa Filipin, traktowane jako mikropłyty.

</doc>
<doc id="1331679" url="https://pl.wikipedia.org/wiki?curid=1331679" title="Ruch Zieloni-Lewica (Islandia)">
Ruch Zieloni-Lewica (Islandia)

Ruch Zieloni-Lewica (isl. "Vinstrihreyfingin - grænt framboð") – islandzka partia polityczna o profilu ekosocjalistycznym i feministycznym. W latach 2009–2013 tworzyła koalicję rządową z lewicowym Sojuszem.
Partia została założona w 1999 przez członków lewicy islandzkiego parlamentu, którzy sprzeciwili się powstaniu koalicji Sojusz. Partia sprzeciwia się udziałowi Islandii w NATO oraz interwencji wojsk amerykańskich w Iraku i Afganistanie. Popiera Palestyńczyków w konflikcie na Bliskim Wschodzie oraz integrację imigrantów i uchodźców w islandzkim społeczeństwie.
Partia Zieloni-Lewica posiada ponad 3000 członków w całej Islandii. Należy do Sojuszu Nordyckiej Zielonej Lewicy.

</doc>
<doc id="1331681" url="https://pl.wikipedia.org/wiki?curid=1331681" title="Don Duguid">
Don Duguid

Donald G. Duguid (ur. 25 stycznia 1935 w Winnipeg, Manitoba), kanadyjski curler.
Jest trzykrotnym mistrzem Kanady i dwukrotnym mistrzem świata. Don Duguid wygrał the Brier w 1965 jako wicekapitan w drużynie Terriego Braunsteina. W tym samym roku wystąpił na mistrzostwach świata. Po rundzie "każdy z każdym" drużyna kanadyjska zajmowała drugie miejsce. W fazie play-off Doguid spotkał się ze Szkocją (Chuck Hay), mecz wygrał wynikiem 8:4 i w finale Kanada rywalizowała ze Stanami Zjednoczonymi (Bud Somerville). Ostatni mecz wygrała drużyna amerykańska 9:6, Kanadyjczycy zdobyli srebrne medale.
W 1969 postanowił zakończyć karierę sportową. Kolegom z klubu udało się przekonać go do zastąpienia skipa Johna Huntera. Z nowymi zawodnikami wygrał mistrzostwa Manitoby i the Brier 1970. Na mistrzostwach świata powtórzył sukces z the Brier, w Round Robin nie przegrał żadnego spotkania, a w finale pokonał Szkotów (Bill Muirhead) 11:4.
Rok później ponownie triumfował w the Brier i zdominował rywalizację na mistrzostwach świata we Francji. W finale Kanadyjczycy zwyciężyli 9:5 nad Szkocją (James Sanderson). Po drugim czempionacie globu definitywnie zrezygnował z kariery sportowej.
Don Duguid został włączony w 1974 do Canadian Curling Hall of Fame i w 1991 do Canada's Sports Hall of Fame. Został uhonorowany Orderem Manitoby.
Wraz z Donem Chevrierem prowadził w CBC program "Curling Classic". Był komentatorem wielu wydarzeń curlingowych m.in. ZIO 1992 i 1998 dla CBC oraz dla stacji NBC podczas ZIO 2002 w Salt Lake City i ZIO 2006 w Turynie.
Donald Duguid jest ojcem byłego mistrza Manitoby w curlingu (1998) Dale'a Duguida oraz polityka Terry'ego Duguida.

</doc>
<doc id="1331682" url="https://pl.wikipedia.org/wiki?curid=1331682" title="Deidt">
Deidt

Deidt – amerykański konstruktor samochodowy. Samochody Deidt startowały przez trzy (1950, 1951, 1952) sezony w wyścigach Formuły 1, lecz tylko w krajowych wyścigach Indianapolis 500.

</doc>
<doc id="1331685" url="https://pl.wikipedia.org/wiki?curid=1331685" title="Khaled">
Khaled

Khaled, właściwie Chalid Hadżdż Ibrahim (; ur. 29 lutego 1960 w Oranie) – algierski wokalista, autor tekstów i multiinstrumentalista. Nagrał utwory takie jak „Aïcha”, „Laila” oraz „Alech Taadi” (wykorzystany w filmie "Piąty element").
Wystąpił 18 sierpnia 2000 w Operze Leśnej w Sopocie podczas koncertu "Muzyka świata" w trakcie XXXVII Międzynarodowego Festiwalu Piosenki, wykonując piosenkę z albumu „Kenza”.

</doc>
<doc id="1331686" url="https://pl.wikipedia.org/wiki?curid=1331686" title="Arystokratyczny liberalizm">
Arystokratyczny liberalizm



</doc>
<doc id="1331687" url="https://pl.wikipedia.org/wiki?curid=1331687" title="Fiat 527">
Fiat 527

Fiat 527 – samochód osobowy produkowany przez włoski koncern motoryzacyjny Fiat w latach 1934–1936. Model 527 to sześciocylindrowa wersja Fiata 518 Ardita, znana także pod nazwą Ardita 2500. Nadwozie sedan o rozstawie osi 3170 mm. Samochód produkowany był we Włoszech. Powstało około 1000 egzemplarzy.

</doc>
<doc id="1331688" url="https://pl.wikipedia.org/wiki?curid=1331688" title="Christopher Addison">
Christopher Addison

Christopher Addison (ur. 19 czerwca 1869 w Hogsthorpe w hrabstwie Lincolnshire, zm. 11 grudnia 1951) – brytyjski lekarz i polityk, początkowo członek Partii Liberalnej, następnie Partii Pracy, minister w rządach Davida Lloyda George’a, Ramsaya MacDonalda i Clementa Attleego.
Życiorys.
Kariera lekarska.
Wykształcenie odebrał w Trinity College w Harrogate, do której to szkoły uczęszczał od 13 roku życia. Następnie studiował medycynę na Sheffield School of Medicine oraz w St Bartholomew's Hospital w Londynie. W 1892 r. ukończył studia na Uniwersytecie Londyńskim jako bakałarz medycyny. W 1893 r. uzyskał tytuł doktora, a w 1895 r. został członkiem Królewskiego Kolegium Chirurgów. Prowadził prywatną praktykę, a równocześnie wykładał w Sheffield School of Medicine. W 1896 r. został profesorem anatomii na nowo utworzonym University College w Sheffield. W latach 1898–1901 był redaktorem "Quarterly Medical Journal". W 1901 r. Addison powrócił do Londynu i zaczął wykładać w Charing Cross Hispital. W 1902 r. poślubił Isobel Gray i miał z nią trzech synów i dwie córki.
Kariera polityczna.
Początki.
W 1907 r. został wybrany kandydatem Partii Liberalnej w okręgu Hoxton. Addison wygrał wybory w 1910 r. i zasiadł w Izbie Gmin. W 1911 r. Addison nawoływał do poparcia dla National Insurance Bill w Izbie Gmin i Brytyjskim Stowarzyszeniu Medycznym. W sierpniu 1914 r. otrzymał stanowisko parlamentarnego sekretarza przy Radzie Edukacji. W maju 1915 r. został parlamentarnym sekretarzem w ministerstwie ds. amunicji. W lipcu 1916 r. został członkiem Tajnej Rady i ministrem uzbrojenia. Pod koniec roku poparł Davida Lloyda George przeciwko premierowi Asquithowi. Lloyd George został premierem, a Addison pozostał na dotychczasowym stanowisku do 1917 r., kiedy to został ministrem odbudowy, odpowiedzialnym za odbudowę kraju po zakończeniu wojny. W 1918 r. zlikwidowano jego okręg wyborczy i Addison przeniósł się do okręgu Shoreditch.
Po rekonstrukcji gabinetu Lloyda George’a na początku 1919 r. Addison został przewodniczącym Rady Samorządu Lokalnego. Rada wkrótce przekształcona została w ministerstwo zdrowia, ale Addison pozostał na jego czele. Na tym stanowisko przeprowadził Housing and Town Planning Act, który zakładał budowę osiedli na robotników. Minister rozszerzył również zakres ubezpieczenia społecznego. W kwietniu 1921 r. Addison przestał być ministrem zdrowia. Objął stanowisko ministra bez teki, na którym pozostał do upadku rządu w 1922 r.
W Partii Pracy.
Utracił miejsce w Izbie Gmin po wyborach 1922 r. W tym czasie opuścił Partię Liberalną i podczas kampanii wyborczej 1923 r. nawoływał do głosowania na Partię Pracy. W 1924 r. był laburzystowskim kandydatem w okręgu South Hammersmith, ale nie uzyskał mandatu. Do Izby Gmin powrócił w 1929 r., wygrywając wybory w okręgu Swindon. Po powrocie Partii Pracy do władzy w tym samym roku Addison został parlamentarnym sekretarzem w ministerstwie rolnictwa i rybołówstwa. W 1930 r. stanął na czele tego resortu.
Kiedy w obliczu kryzysu ekonomicznego kanclerz skarbu Philip Snowden zaproponował cięcia w wydatkach publicznych, Addison głosował przeciw. Sprzeciwiał się również koalicji Partii Pracy z konserwatystami i liberałami, a po zawarciu tej koalicji przeszedł do opozycji. W 1931 r. ponownie przegrał wybory i znalazł się poza parlamentem. W 1934 r. wygrał wybory uzupełniające w okręgu Swindon, ale ponownie utracił mandat w 1935 r. Podczas wojny domowej w Hiszpanii pomagał w organizacji pomocy medycznej dla tego kraju.
W 1937 r. Addison zasiadł w Izbie Lordów z tytułem 1. barona Addison of Stallingborough. W tym samym roku ponownie się ożenił. Podczas II wojny światowej był przewodniczącym Buckinghamshire War Agricultural Committee, który koordynował produkcję i zaopatrzenie w żywność w tym hrabstwie. W 1940 r. został liderem Partii Pracy w Izbie Lordów. W 1945 r. otrzymał tytuł 1. wicehrabiego Addison. W tym samym roku Partia Pracy wygrała wybory i Addison został przewodniczącym Izby Lordów i ministrem ds. dominiów. W 1946 r. jako pierwszy laburzystowski polityk otrzymał Order Podwiązki. W 1947 r. został pierwszym ministrem ds. Wspólnoty Narodów, a następnie Lordem Tajnej Pieczęci i był nim do 1951 r. Dodatkowo, w latach 1948–1949, był Paymaster-General. W 1951 r. został Lordem Przewodniczącym Rady.
Śmierć.
Pozostał na tych stanowiskach do wyborczej porażki Partii Pracy w październiku 1951 r. Zmarł dwa miesiące później. Tytuł wicehrabiego odziedziczył jego najstarszy syn, Christopher.

</doc>
<doc id="1331690" url="https://pl.wikipedia.org/wiki?curid=1331690" title="Donald Duguid">
Donald Duguid



</doc>
<doc id="1331691" url="https://pl.wikipedia.org/wiki?curid=1331691" title="Lodowa Przełęcz (Babia Góra)">
Lodowa Przełęcz (Babia Góra)

Lodowa Przełęcz lub Zimna Przełęcz – przełęcz w masywie Babiej Góry w Beskidzie Żywieckim. Jest to płytkie obniżenie w północno-zachodniej grani Diablaka, pomiędzy zachodnim zakończeniem Pośredniego Grzbietu (tzw. Pośrednim Garbem) na wschodzie a Kościółkami na zachodzie. Rejon przełęczy jest kamienisty, północno-wschodnie stoki opadają urwiskiem do Kamiennej Dolinki.
Przez Lodową Przełęcz prowadzą 3 znakowane szlaki turystyczne oraz nieznakowana ścieżka edukacyjna "Babia Góra bez granic".

</doc>
<doc id="1331693" url="https://pl.wikipedia.org/wiki?curid=1331693" title="One California Plaza">
One California Plaza

One California Plaza – wieżowiec w centrum Los Angeles (Kalifornia) w dzielnicy Bunker Hill. Wchodzi on w skład kompleksu California Plaza (pozostałe części to wieżowiec Two California Plaza i Hotel Omni). Budynek wzniesiono w latach 1983-1985 i pełni on funkcję biurowca. Wieżowiec posiada 42 piętra i wznosi się na wysokość 176,2 m.

</doc>
<doc id="1331694" url="https://pl.wikipedia.org/wiki?curid=1331694" title="Grupa Kapitałowa Fasing">
Grupa Kapitałowa Fasing

Fabryki Sprzętu i Narzędzi Górniczych Grupa Kapitałowa FASING S.A. (w skrócie: FASING S.A.) – powstałe w 1913 roku polskie przedsiębiorstwo przemysłu metalowego z siedzibą w Katowicach, notowane na Giełdzie Papierów Wartościowych w Warszawie. Jest największym w Europie Środkowo-Wschodniej producentem łańcuchów przemysłowych i jedną z największych firm o tym profilu na świecie. Produkty firmy znajdują wykorzystanie między innymi w górnictwie, energetyce, rybołówstwie, czy sektorze transportu i przeładunku.
Grupa działa w następujących krajach: Polska, Chiny, Stany Zjednoczone, Niemcy, Rosja, Czechy, Ukraina.
Profil biznesowy.
Przedsiębiorstwo specjalizuje się w produkcji łańcuchów ogniwowych przeznaczonych dla:
Ponadto laboratoria badawcze spółki prowadzą działalność usługową w zakresie analizy składu chemicznego stali, pomiarów twardości, badań mikro- i makrostrukturalnych i kontroli niektórych przyrządów pomiarowych.
Dywersyfikacja działalności.
W ramach Grupy, FASING produkuje kompletne trasy łańcuchowe i konstrukcje stalowe wykorzystywane m.in. w górnictwie i przemyśle. Ofertę Grupy uzupełniają odkuwki stalowe oraz sprzęt małej mechanizacji, przede wszystkim wiertarki, sprzęgła, pompy wykonywane przez firmę MOJ S.A. oraz Kuźnię Osowiec.
W roku 2017 otwarto FASING Usługi Księgowe i Consultingowe Sp. z o.o., instytucję specjalizującą się w prawie podatkowym, a także opracowywaniem struktur rachunkowych w ujęciu korporacyjnym.
Historia.
Na podstawie:
Struktura.
Spółka jest podmiotem dominującym grupy kapitałowej, w skład której wchodzą:
Polityka zrównoważonego rozwoju.
Firma dokłada starań, by oddziaływanie wytwarzanych produktów i świadczonych usług na środowisko było możliwie zminimalizowane. W tym celu, Grupa FASING ponownie poddaje odpady produkcyjne ponownemu wykorzystaniu i recyklingowi, a także stale unowocześnia proces wytwórczy. Zarządzanie jakością i środowiskiem jest certyfikowane zgodnie z ISO 14001.
Ponadto, grupa wspiera prośrodowiskowe i prospołeczne inicjatywy w swoim najbliższym otoczeniu, w którym działa zgodnie z ideą: "myślimy globalnie, działamy lokalnie".

</doc>
<doc id="1331697" url="https://pl.wikipedia.org/wiki?curid=1331697" title="Norberčany">
Norberčany

Norberčany – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 246 mieszkańców.

</doc>
<doc id="1331702" url="https://pl.wikipedia.org/wiki?curid=1331702" title="Płyta sundajska">
Płyta sundajska

Płyta sundajska (ang. "Sunda Plate") − niewielka płyta tektoniczna, położona między płytą eurazjatycką na północy, płytą birmańską na zachodzie, płytą filipińską na wschodzie oraz płytą australijską na południu.
Czasami uważana jest za część płyty eurazjatyckiej.
Geograficznie płyta sundajska leży w południowo-wschodniej Azji, obejmując Morze Południowochińskie, Morze Andamańskie, Kambodżę, południową część państw Wietnam, Laos i Tajlandia, wyspy: Borneo, Sumatra, Jawa i część wyspy Celebes i zachodnią część Filipin oraz morza między tymi wyspami.

</doc>
<doc id="1331707" url="https://pl.wikipedia.org/wiki?curid=1331707" title="Carlo Denina">
Carlo Denina

 
Carlo Giovanni Maria Denina (ur. 28 lutego 1731 w Revello, zm. 5 grudnia 1813 w Paryżu) – włoski filolog i historyk.
Carlo Denina kształcił się w turyńskich ośrodkach kościelnych, gdzie autonomia względem Rzymu była większa niż w pozostałych państwach. W 1758 r. opublikował "Lo studio della teologia e la norma della fede".
W 1760 r. doktoryzował się z teologii w Mediolanie. W tym samym roku opublikował "Il discorso sulle vicende di ogni letteratura", będące studium historii literatury powszechnej, reprezentujące bardzo wówczas popularny rodzaj piśmiennictwa. W 1762 r. założył czasopismo "Parlament Oktawiana", którego łagodny reformatorski charakter wzbudził wiele sprzeciwów.
Pracował także nad szerokim projektem reform. Prowadził szczegółowe badania na temat rozwoju głównych włoskich miast w okresie średniowiecza i na podstawie tych obserwacji opracował "Riflessioni sopra la grandezza e la decadenza delle repubbliche d'Italia de mezzi tempi". Podczas pracy projekt przerodził się w historię Włoch, która odnotowywała najważniejsze wydarzenia każdej epoki.
Opublikowana w końcu w 1770 r. praca pod tytułem "Delle rivoluzioni d'Italia" zapewniła Deninie najpierw katedrę retoryki w wyższym kolegium w Turynie, a następnie katedrę języka greckiego i włoskiego. Tekst ten kończył się analizą sytuacji we Włoszech w ostatnich pięćdziesięciu latach oraz projektem reform będących szansą wspomożenia najbiedniejszych klas. Te propozycje mimo wsparcie króla Karola Emanuela III oraz części turyńskiego kleru ściągnęły na Deninę atak środowisk kościelnych. Publikacja w 1777 r. utworu "Dell'impiego delle persone" przyczyniła się do zwolnienia Deniny z uniwersytetu oraz oddelegowania go do seminarium w Vercelli.
W 1782 r. na zaproszenie króla Prus Fryderyka II udał się do Poczdamu, gdzie działał jako publicysta i pisarz. Kiedy dowiedział się o terrorze Robespierre'a, opowiedział się przeciwko rewolucji francuskiej. Ciekawy jest fakt, że motywując swój osąd, twierdził, iż ustrój monarchiczny jest bardziej przyjazny literaturze niż republikański.
W 1804 r. został mianowany przez Napoleona bibliotekarzem w Paryżu. Zmarł w stolicy Francji.

</doc>
<doc id="1331708" url="https://pl.wikipedia.org/wiki?curid=1331708" title="Wicehrabia Addison">
Wicehrabia Addison

Wicehrabiowie Addison 1. kreacji (parostwo Zjednoczonego Królestwa)
Najstarszy syn 4. wicehrabiego Addison: Paul Wand Addison

</doc>
<doc id="1331709" url="https://pl.wikipedia.org/wiki?curid=1331709" title="Cmentarz żydowski w Brójcach">
Cmentarz żydowski w Brójcach

Cmentarz żydowski w Brójcach – założony w połowie XIX wieku. Położony jest w lesie przy drodze do Starego Dworu. Graniczy z cmentarzem komunalnym, zachowało się jedynie kilka macew.

</doc>
<doc id="1331710" url="https://pl.wikipedia.org/wiki?curid=1331710" title="Fiat 2800">
Fiat 2800

Fiat 2800/2800 CMC – samochód osobowy produkowany przez włoski koncern motoryzacyjny Fiat w latach 1938–1943.

</doc>
<doc id="1331711" url="https://pl.wikipedia.org/wiki?curid=1331711" title="Ekonomia samborska">
Ekonomia samborska

Ekonomia samborska – ekonomia, królewszczyzny w Ziemi Przemyskiej, powstałe jako dobra państwowe w XVI wieku w rejonie Sambora.
W skład ekonomii samborskiej wchodziły 3 miasta (Sambor, Stary Sambor, Stara Sól), 7 żup solnych (Stara Sól, Drohobycz, Nahujowice, Sprynia, Kotów-Bania Kotowska, Modrycz, Kołpiec) i ponad 100 wsi, znajdujących się w 5 kluczach i 7 krainach wołoskich.
W czasie zaboru austriackiego dobra koronne zostały przejęte jako dobra kameralne na własność cesarską.

</doc>
<doc id="1331712" url="https://pl.wikipedia.org/wiki?curid=1331712" title="Style (album Namie Amuro)">
Style (album Namie Amuro)

Style – piąty album piosenkarki Namie Amuro, wydany 10 grudnia 2003 roku.
Utrzymywał się przez dwadzieścia trzy tygodnie w rankingu Oricon i znajdował się najwyżej na trzecim miejscu. Sprzedano 221 874 kopii (w pierwszym tygodniu sprzedaży 93 142 egzemplarzy), a w Korei Południowej, gdzie sprzedano 6667 płyt album był na 10. pozycji. Piosenki "Four Seasons" i "Come" znalazły się na soundtracku w trzecim sezonie "InuYasha".

</doc>
<doc id="1331715" url="https://pl.wikipedia.org/wiki?curid=1331715" title="Trzeci sobór buddyjski">
Trzeci sobór buddyjski

Trzeci sobór buddyjski – został zwołany około 250 roku p.n.e. w mieście Asokarma w Patiliutta (dziś Patna), prawdopodobnie pod patronatem cesarza Asioki. Powodem zwołania trzeciego soboru była konieczność pozbycia się korupcji i fałszywych mnichów mających heretyckie poglądy. Głównym przewodniczącym soboru był Moggaliputta Tissa. Oprócz niego brało w nim udział tysiąc innych mnichów. Sobór ten nie był zaakceptowany przez wszystkie szkoły spoza tradycji therawady.
Tło historyczne.
Tło historyczne od strony theravady wyglądało następująco: Cesarz Asioka został koronowany 280 lat po wstąpieniu przez Buddę w stan nirwany. I najpierw składał hołd wspierając dharmę i sanghę. W dowód przyjaźni, także sponsorował członków innych sekt religijnych tak, jak to robił jego ojciec. Wszystko to się zmieniło, gdy spotkał mnicha nowicjusza rodha, który ogłosił go Appamada-vagga. Po tym zaprzestał on sponsorowania innych grup religijnych. Jego zainteresowanie i oddanie Dharmie się pogłębiło. Użył wówczas ogromnych środków i wybudował 84 tys. pagód i vihar oraz rozrzutnie wspierał bhikkhu. Natomiast syn Mahinda i córka Sanghamitta zostali wyświeceni do zarządzania Sangą.
Ostatecznie jego hojność spotkała się z poważnymi problemami ze strony Sangi. Przez ten czas zakon został infiltrowany przez wielu ludzi o heretyckich poglądach, dla których zakon stał się atrakcyjny przez wzgląd na hojne wspieranie przez cesarza, oferującego kosztowne schronienie, lekarstwa, jedzenie, ubrania. Duża ilość niewiernych chciwych ludzi, popierających błędne poglądy próbowała dołączyć do klasztoru, ale byli uważani za niegodnych wyświecenia.
Pomimo tego zwiększyli szanse, żeby wykorzystać hojność cesarza dla swych szat i własności, jak i wstępowania do zakonu bez odpowiednich wyświęceń, w efekcie czego zmalał szacunek do Sangi. Gdy wyszło to na światło dzienne, prawdziwi mnisi zaczęli odmawiać kontynuowania praktyk oczyszczających lub ceremonii Uposatha w gronie skorumpowanych głoszących herezje mnichów.
Kiedy cesarz o tym usłyszał, zaczął szukać sposobu by zmienić zaistniałą sytuację, po czym wysłał jednego ze swych ministrów do mnichów z nakazem rozpoczęcia ceremonii. Lecz cesarz nie dał ministrowi sprecyzowanych rozkazów odnośnie do miejsca, którego owe rozkazy dotyczyły. A mnisi mimo wszystko odmówili posłuszeństwa i rozpoczęcia ceremonii wśród fałszywych mnichów.
W akcie desperacji minister postanowił podporządkować szeregi zbuntowanych mnichów używając swojego miecza. Zaczął ścinać głowy jedną po drugiej dopóki dopóty nie dotarł do brata cesarza Lissy, który również był wyświęcony. Przerażony minister przerwał rzeź i uciekł zdać relacje cesarzowi. Asoka był głęboko wstrząśnięty tym, co się stało, obwiniał się za te mordy i szukał pomocy u swojego doradcy Thera Moggaliputta Tissa. Doradził on by wypędzić fałszywych mnichów i niezwłocznie zwołać trzeci sobór buddyjski.
Trzeci sobór buddyjski.
Po 70 latach panowania cesarza Asoki trzeci sobór buddyjski został zwołany. Thera Moggaliputta Tissa przewodniczący obrad i tysiąc mnichów wybranych spośród sześćdziesięciu tysięcy uczestników w celu tradycyjnego recytowania Dharmy i Vinayi, które zniknęły na 9 miesięcy. Cesarz Aśoka osobiście przepytywał mnichów z wybranych klasztorów o nauki Buddy. Ci z nich, którzy podtrzymywali błędne poglądy byli narażeni na natychmiastowe wydalenie z Sangi. W ten oto sposób pozbyto się nieprawdziwych wyznających błędne poglądy mnichów. Na Soborze osiągnięto równie wiele innych, równie ważnych celów. Starszy Moggaliputta Tissa, żeby obalić heretyków i zapewnić Dharmie przejrzystość, przestrzegał księgi podczas soboru nazywanej Kathavatthu. Księga ta zawiera 23 rozdziały, jest zbiorem rozważań na temat kwestii spornych. Pomagało to obalać hermetyczne poglądy utrzymywanych przez wiele filozoficznych sekt. Kathavatthu jest piątą z siedmiu ksiąg Abhidhamma Pitaka.
Członkowie soboru dawali również królewskie potwierdzenie buddyjskich doktryn nazywanych Vibhajjavada. Doktryna Analizowania jest identyczna z doktryna theravady.
Emisariusze.
Jedno z najbardziej znaczących osiągnięć przypisywanych w tradycji theravady dla tych zgromadzeń dharmy, i jedno, które przyniosło owoce na wieki było wysłanie przez cesarza 4 mnichów biegłych w Dharmie i znajomości Vijany, którzy potrafili uczyć prosto z serca, do 9 różnych krajów.
Rozprzestrzenianie się Dharmy odniosło wielki sukces na Sri Lance, w Kaszmirze i w Gandharze powodując wieloletnie utrzymanie się buddyzmu w tych kulturach. Nie jest dokładnie wiadomo, w jaki sposób wpłynęły na Grecję i Egipt, ale niektórzy autorzy mówią o jakimś poziomie synkretyzmu pomiędzy hellenistyczną myślą a buddyzmem. Mogły być zapoczątkowane na hellenistycznych ziemiach, były to podstawy do zaprezentowania buddyjskich społeczeństw w całym hellenistycznym świecie, a szczególnie w Aleksandrii przedchrześcijańskim monastycznym zakonem Therapeutae (prawdopodobnie odmiana słowa pali ”therawada”) który był prawie w całości inspirowany naukami Buddy oraz ich praktykującymi ascetami (Robert Linssen).
Prawdopodobnie nagrobki z okresu Ptolemaitycznego (?) znalezione także w Aleksandrii zdobione były symbolami Dharmy, np. Kołem Dharmy. (Tarn, "The Greeks in Bactria and India") Wyjaśniając obecność buddyzmu w Aleksandrii, niektórzy badacze zwracali uwagę na to, że „zdarzyło się to w późniejszym czasie, gdy w tym właśnie miejscu najbardziej aktywne centra chrześcijaństwa miały już ugruntowana pozycje” (Robert Linssen "Zen living").

</doc>
<doc id="1331717" url="https://pl.wikipedia.org/wiki?curid=1331717" title="Norbercany">
Norbercany



</doc>
<doc id="1331719" url="https://pl.wikipedia.org/wiki?curid=1331719" title="Virgil Magureanu">
Virgil Magureanu



</doc>
<doc id="1331720" url="https://pl.wikipedia.org/wiki?curid=1331720" title="Virgil Astalis">
Virgil Astalis



</doc>
<doc id="1331721" url="https://pl.wikipedia.org/wiki?curid=1331721" title="Macaca thibetana">
Macaca thibetana



</doc>
<doc id="1331722" url="https://pl.wikipedia.org/wiki?curid=1331722" title="Arta Bajrami">
Arta Bajrami

Arta Bajrami (ur. 9 stycznia 1980 w Prisztinie) – albańska piosenkarka z Kosowa.
Życiorys.
Wychowała się w rodzinie muzyków. Jej ojciec, Zejnullah Bajrami był znanym pieśniarzem albańskich. Młodszy brat Arty, Artan, znany w światku show-biznesu Kosowa jako Don Arbas jest producentem (Arbasound) i wykonawcą muzyki pop. Arta była jedną pierwszych albańskich wokalistek, która wprowadziła do Kosowa styl R&amp;B. Wydała trzy albumy. Trzeci z nich, wydany w 2007 zdobył już tytuł Złotej płyty. Trzy piosenki z ostatniej płyty zostały zrealizowane w formie wideoklipów.
W 2009 wyszła za mąż za albańskiego biznesmena.

</doc>
<doc id="1331723" url="https://pl.wikipedia.org/wiki?curid=1331723" title="Linia kolejowa nr 301">
Linia kolejowa nr 301

Linia kolejowa nr 301 łączy Opole i Namysłów. W całości znajduje się na terenie województwa opolskiego. Linia jest częściowo nieprzejezdna, a ruch pasażerski prowadzony jest jedynie na części linii między Opolem a Jełową, przez pociągi kursujące w relacjach łączących Opole i Kluczbork. Kursy te są realizowane przez autobusy szynowe.
Linia została oddana do użytku w 1889 roku. W 1992 zawieszono ruch na odcinku Jełowa - Namysłów, a w 2000 roku na całej długości linii. W 2005 roku wznowiono ruch pasażerski na odcinku Opole - Jełowa. Na odcinku Namysłów - Jastrzębie kursują czasem pociągi towarowe. Między Biestrzykowicami a Jełową do 2018 linia była nieprzejezdna.
W 2014 roku rozpoczęła się rozbudowa tartaku w Murowie, należącego do spółki Stora Enso Wood Products. Po wykonaniu inwestycji o wartości 28 mln zł produkcja w zakładzie o pow. 25 ha ma zostać kilkukrotnie zwiększona, do ok. 800 tys. ton tarcicy i wyrobów drewnianych rocznie. Zgodnie z założeniami, aby ograniczyć ruch samochodów ciężarowych, koleją do tartaku będzie dowożona tarcica, a wywożone przetworzone drewno. W 2016 roku rozstrzygnięto przetarg na remont mostów w km 9,354 i 14,985, który wygrało Dolnośląskie Przedsiębiorstwo Napraw Infrastruktury Kolejowej Dolkom we Wrocławiu. W połowie 2016 zawarto umowę na przygotowanie toru dojazdowego do bocznicy spółki. W 2017 kosztem 6 mln zł dokonano remontu nieeksploatowanego od 25 lat odcinka Jełowa - Murów: na długości ok. 10,5 km odbudowano torowisko, naprawiono 19 przepustów, odnowiono nawierzchnię na 8 przejazdach i wycięto drzewa, które porastały szlak. Równocześnie wyremontowany został most w pobliżu Laskowic Oleskich, na linii do Kluczborka. 
Prace zakończyły się w listopadzie 2017, linia przeszła też wszystkie odbiory. Prędkość eksploatacyjną na odnowionym odcinku ustalono na 20 km/h. Przywrócenie ruchu do Murowa planowane było od połowy grudnia 2017 roku, jednakże z powodu opóźnień w budowie bocznicy kolejowej firmy Stora Enso, nastąpi ono z opóźnieniem przed końcem 2019 roku. Szacuje się, że na zrewitalizowanym odcinku kursować będdzie około 50 pociągów miesięcznie. Nie przewiduje się tu przywrócenia przewozów pasażerskich.
W 2017 wyłączono z kolei z eksploatacji inny fragment odcinka linii nr 301. Jak wynika z dokumentów PKP PLK, jeszcze w rozkładzie jazdy 2016/2017 trasa z Namysłowa do bocznicy szlakowej Biestrzykowice figurowała jako czynna, z prędkością dopuszczalną 40 km/h. Obecnie dla odcinka ustalono prędkość maksymalną równą 0 km/h, czyli ruch pociągów został tam przynajmniej czasowo zawieszony, jednak już od rozkładu 2017/2018 przywrócono ruch towarowy z Namysłowa do Biestrzykowic, ustalając prędkość szlakową ponownie na 40 km/h.

</doc>
<doc id="1331727" url="https://pl.wikipedia.org/wiki?curid=1331727" title="Fiat 2B">
Fiat 2B



</doc>
<doc id="1331728" url="https://pl.wikipedia.org/wiki?curid=1331728" title="Przewodniczący Rady Samorządu Lokalnego">
Przewodniczący Rady Samorządu Lokalnego

Przewodniczący Rady Samorządu Lokalnego (en. "President of the Local Government Board") powstał w 1871 r. Zastąpił zlikwidowaną Radę Praw Biednych oraz przejął część kompetencji Zarządu Handlu oraz Ministerstwa Spraw Wewnętrznych. Rada została zlikwidowana w 1919 r., a jej kompetencje przejęło Ministerstwo Zdrowia.

</doc>
<doc id="1331730" url="https://pl.wikipedia.org/wiki?curid=1331730" title="Pajaros">
Pajaros



</doc>
<doc id="1331731" url="https://pl.wikipedia.org/wiki?curid=1331731" title="Priyanshu Chatterjee">
Priyanshu Chatterjee

Priyanshu Chatterjee (প্রিয়াংশু চ্যাটার্জী; ur. 20 lutego 1973 w Delhi), były model, aktualnie aktor bollywoodzki grający w hindi. Nominowany dwukrotnie do nagród za swój debiut w 2002 roku w "Tum Bin". W 2007 roku zagrał w bengalskim filmie "Bidhaatar Lekha" u boku Hrishitaa Bhatt i Jeet, wyreżyserowany przez Raja Mukherjee.
Żonaty z Malini Sharma od 1997 do 2001 (rozwód)

</doc>
<doc id="1331734" url="https://pl.wikipedia.org/wiki?curid=1331734" title="Cesar Vidal Manzanares">
Cesar Vidal Manzanares



</doc>
<doc id="1331735" url="https://pl.wikipedia.org/wiki?curid=1331735" title="Okręg wyborczy Hoxton">
Okręg wyborczy Hoxton

Okręg wyborczy Hoxton powstał w 1885 r. i wysyłał do brytyjskiej Izby Gmin jednego deputowanego. Okręg obejmował dystrykt Hoxton w Londynie. Został zlikwidowany w 1918 r.

</doc>
<doc id="1331736" url="https://pl.wikipedia.org/wiki?curid=1331736" title="Mahasanghika">
Mahasanghika

Mahasanghika (Skt mahāsāghika महासांघिक; dosł. „Wielka[/Większa] Społeczność” lub większość) – była jedną z wczesnych szkół buddyjskich w starożytnych Indiach, która w chwili obecnej już nie istnieje (tj. jej linia święceń nie jest kontynuowana). Informacje na temat początków odłamu buddyzmu zwanego mahasanghika ciągle nie są pewne. Są one przedmiotem zaciekłych dyskusji pomiędzy uczonymi. Powodem tak dużego zainteresowania początkami szkoły mahasanghika jest to, że jej zapis tekstów Vinayi wydaje się pod kilkoma względami przedstawiać starszą ich wersję (zob. poniżej) i w ten sposób ma ono ważne konsekwencje dla historii zapisów Vinayi wszystkich odłamów.
Lokalizacja.
Mahasanghikowie zamieszkiwali początkowo północno-zachodnie Indie, ale ich obecność była też znacząca w południowo-wschodnich Indiach w okolicach Amaravati i Nagarjunakonda (sthaviravadinowie zajmowali północny wschód).
Początki.
Każdy z odłamów posiadał swoje własne księgi. Księgi theravady znalezione w Dipavamsa wydają się być jedynie baśniowym zapisem, stworzonym w celu wychwalania odłamu theravady, napisanym w czasie, w którym sytuacja historyczna została już zapomniana.
Zgodnie z zapisem, odłam mahasanghików został uformowany w czasie pierwszego buddyjskiego rozłamu ok. 320 r. p.n.e. Szkoła ta poróżniła się ze szkołą sthaviravady (Starszych) w kwestii autentyczności pewnych tekstów, które zwolennicy magasanghiki uważali za wymyślone przez Starszych i niebędące prawdziwym słowem Buddy (Buddhavacana), przez co nie przyłączyli się oni do trzeciego soboru buddyjskiego. Istnieje kilka innych zapisów: odłamu sammitiya, sarvastivada i innych. Zapis mahasanghików na temat ich początków utrzymuje, iż oddzielili się oni od sthaviravady na przyjacielskich warunkach w czasie spotkania zwołanego przez następcę króla Pushyamitry, który prześladował buddyzm – prawdopodobnie chodziło o Agnimitrę – a zatem po Trzecim Soborze. Z tego zapisu nie wynika jasno, że ów podział mógłby się w sensie technicznym liczyć jako formalny ‘rozłam’. Według nich chodziło o to, że Starsi stworzyli nową wersję Vinayi. A także o to, iż król (i bezwzględnie pisarze) uznali obie wersje za wartościowe, ale uznano, że mnisi muszą wybrać sobie którąś z nich; nie mogli wahać się pomiędzy obiema. I tak ci, którzy wybrali starą wersję Vinayi zostali nazwani magasanghikami, a ci, którzy podążyli za nową wersją, zostali nazwani sthaviranami. Zapis mahasanghików podaje listę wszystkich głównych odłamów wraz z kolorami noszonych przez nie szat.
Zapis Vinayi.
Zapis Vinayi zdaniem mahasanghików jest zasadniczo bardzo podobny do innych zapisów, które ogólnie są do siebie podobne. Jednakże w dużym stopniu różni się on od pozostałych zapisów strukturą, choć ogólnie rzecz biorąc zasady mają takie same znaczenie, jeśli porówna się (objaśnienia) Vibhangi. Cechy Vinayi w wersji mahasanghików, które sugerują, że może to być starsze wydanie, są w skrócie takie: części Bhiksu-prakirnaka, Bhiksuni-prakirnaka i Bhiksu-abhisamacarika-dharma odpowiadają w zasadzie Khandhaka/Skhandhaka szkół sthavira. Jednakże ta struktura jest prostsza i według ostatnich badań przeprowadzonych przez Clarke’a, struktura naśladuje matika (macierz), którą także da się znaleźć w Vinayach kilku szkół sthavirów, co sugeruje, że pochodzi ona sprzed podziału. Poddziały części Prakirnaka także są zatytułowane pratisamyukta, nie zaś Skandhaka/ Khandhaka. Pratisamyukta/ Patisamyutta oznacza część lub rozdział w zbiorze, zorganizowanym według podmiotu; „zasady-samyukta”, takiej jak Samyutta-Nikaya/ Samyukta-agama. Uczeni tacy jak mistrz Yin Shun, Choong Moon Keat i bhikkhu Sujato próbowali dowieść, że Samyutta/Samyukta reprezentuje najwcześniejszy zbiór spośród Nikay/Agam i to równie dobrze może sugerować, iż jest to także najstarsza zasada organizacji (nota bene, niekoniecznie mówi to cokolwiek na temat wieku zawartości tekstów).
Istnieje także kilka historii w Vinayi podrzędnych szkół, mahasanghika-lokottaravada (Lokuttaravada), gdzie wiele z nich pokazuje źle powiązane, jawne wstawki, podczas gdy w strukturze wersji sthaviravady, historie zintegrowane są w pełny schemat, który musiał być oryginalnie wspaniałą, artystyczną kompozycją literacką. Także w sformułowaniach pewnych zasad pratimokszy sposób wyrażania (choć ogólnie rzecz biorąc identyczny w znaczeniu jak w innych wersjach) często okazuje się przedstawiać jaśniejszą, choć mniej uproszczoną wersję, co sugeruje, iż może być ona starsza. Szczególnie da się to zauważyć w Bhiksuni-Vinaya, która nie zachowała się tak dobrze jak Bhiksu-Vinaya ogólnie we wszystkich wersjach. Jednakże sformułowania pewnych zasad, które wydają się być bardzo zagmatwane w innych wersjach (np. Bhikkhuni Sanghadisesa trzy = sześć w Ma-L) wydają się lepiej reprezentować to, czego można by się było spodziewać po oryginalnych sformułowaniach, które mogłyby prowadzić do różnorodności zagmatwanych sformułowań, które widzimy (prawdopodobnie później) w innych wersjach. Sformułowanie tej zasady (jako przykład) pokazuje także formację pół-równoległą do zbliżonej zasady dla Bhiksu, którą można znaleźć w podobniejszej formie we wszystkich Vinayach (Pc64 w pali).
Podział mahasanghików.
W około 140 lat po mahanirvanie Buddy sthawirowie oddzielili się od mahasanghików, którzy z kolei na początku naszej ery stali się punktem początkowym dla mahajany. Mahasanghikowie, czyli „ci, którzy reprezentują wielkie zgromadzenie”, otrzymali swą nazwę na soborze w Pataliputrze, na którym stanowili po prostu większość. Jednak bardziej prawdopodobne jest to, że nazwę tą otrzymali, gdyż reprezentowali poglądy świeckich wyznawców przeciwko grupie mnichów.
Mahasanghikowie nie utrzymali jednak swojej jedności i podzielili się na kilka szkół:
 Mahanirvana Buddy 0 r.
 Mahasanghikowie ok. 140 lat po mahanirvanie Buddy
 200 lat po mahanirvanie Buddy |
 ______________________________________|_______________________________________
 Ekavyakarikowie Gokulikowie |
 Lokottaravadinowie __________________|____________________ |
 | | | 300 lat po mahanirvanie Buddy
 Bahaśrutiyowie Prajñaptiwadinowie Caitiyowie
 ______________________________________________|______________________ 
 Puruśailowie Aparaśailowie Rajagrikowie Siddharthikowie

</doc>
<doc id="1331737" url="https://pl.wikipedia.org/wiki?curid=1331737" title="Macaca assamensis">
Macaca assamensis



</doc>
<doc id="1331740" url="https://pl.wikipedia.org/wiki?curid=1331740" title="Dyskusja aktywizująca">
Dyskusja aktywizująca

Dyskusja aktywizująca - jedna z technik szkoleniowych, która, prócz możliwości uczenia się uczestników od siebie lub wzajemnego inspirowania, zwiększa zaangażowanie całej grupy.
Dyskusja aktywizująca zakłada, iż każdy z uczestników przynajmniej raz zabiera głos, nawet jeśli miałby tylko ograniczyć się do potwierdzenia tego, co zostało już powiedziane oraz, iż żaden uczestnik nie może odezwać się ponownie, dopóki wszyscy nie zabiorą głosu.

</doc>
<doc id="1331745" url="https://pl.wikipedia.org/wiki?curid=1331745" title="Okręg wyborczy Shoreditch">
Okręg wyborczy Shoreditch

Okręg wyborczy Shoreditch powstał w 1918 r. i wysyłał do brytyjskiej Izby Gmin jednego deputowanego. Okręg obejmował dystrykt Shoreditch w londyńskim East Endzie. Został zlikwidowany w 1950 r.

</doc>
<doc id="1331748" url="https://pl.wikipedia.org/wiki?curid=1331748" title="Macaca radiata">
Macaca radiata



</doc>
<doc id="1331750" url="https://pl.wikipedia.org/wiki?curid=1331750" title="George Van Biesbroeck">
George Van Biesbroeck

George-Achille Van Biesbroeck (ur. 21 stycznia 1880 w Gandawie, zm. 23 lutego 1974) – amerykański astronom pochodzenia belgijskiego.
Życiorys.
Z wykształcenia był inżynierem budownictwa, ale w 1904 roku porzucił dotychczasowe zajęcie i podjął pracę w Belgijskim Obserwatorium Królewskim w Ukkel.
W 1915, w czasie I wojny światowej otrzymał zaproszenie do Obserwatorium Yerkes. Zabrał ze sobą rodzinę i osiedlił się w Stanach Zjednoczonych na stałe. Prowadził badania nad kometami, planetoidami, gwiazdami podwójnymi i gwiazdami zmiennymi. Odkrył 16 planetoid, kometę okresową 53P/Van Biesbroeck oraz komety: C/1925 W1 i C/1935 Q1.
W 1957 roku został uhonorowany Medalem Jamesa Craiga Watsona.
Jego imieniem nazwano planetoidę (1781) Van Biesbroeck oraz krater Van Biesbroeck na Księżycu. Także czerwonego karła Wolf 1055 B, odkrytego przez astronoma w 1940 r., nazywa się na jego cześć gwiazdą Van Biesbroecka.

</doc>
<doc id="1331754" url="https://pl.wikipedia.org/wiki?curid=1331754" title="Okręg wyborczy Swindon">
Okręg wyborczy Swindon

Okręg wyborczy Swindon powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Swindon w hrabstwie Wiltshire. Został zlikwidowany w 1997 r.

</doc>
<doc id="1331756" url="https://pl.wikipedia.org/wiki?curid=1331756" title="Geosyntetyki">
Geosyntetyki

Geosyntetyki – szereg produktów polimerowych, które charakteryzując się wysoką trwałością, są wbudowywane w podłoże gruntowe w celu rozwiązywania rozmaitych problemów geotechnicznych. Przykładowo mogą być one stosowane w pobudowach dróg, parkingów itp., jako bariery w podłożu obszarów składowania odpadów lub zbiorników wodnych, kanałów, w zaporach wodnych, nasypach, a nawet w rolnictwie. Termin odnosi się do siedmiu głównych kategorii: geowłókniny, geotkaniny, geosiatki, geomembrany, geowykładziny bentonitowej, geopianki i geokompozytów.
Rodzaje geosyntektyków.
Geowłókniny.
Geowłókniny to płaskie geosyntetyki wytwarzane z włókien polipropylenowych lub poliestrowych. Charakteryzują się wysokimi wodoprzepuszczalniościami oraz stosunkowo dużymi wydłużeniami. Rekomendowane są jako warstwy separacyjne, filtracyjne oraz ochronne.
Geotkaniny.
Geotkaniny to płaskie geosyntetyki wytwarzane w procesie tkanina z pasm lub wiązek polipropylenowych, poliestrowych lub polietylenowych. Charakteryzują się wysokimi wytrzymałościami. Rekomendowane są jako warstwy wzmacniające oraz separacyjne.
Geowłókniny i geotkaniny tworzą najobszerniejszą grupę wśród geosyntetyków.
Geowłókniny i geotkaniny pełnią co najmniej jedną z następujących funkcji: wzmacnianie (np. podbudowy dróg, zboczy), ochrona przed erozją (np. działalnością morza), filtrowanie (np. ochrona przed wymywaniem lub zamulaniem) i odprowadzenie płynów.
Geosiatki.
Geosiatki to płaskie geosyntetyki wytwarzane z polipropylenu, poliestru, polietylenu, poliwinylalkoholu lub włókien szklanych w różnych technologiach (tkanie, przeplatanie, wyciąganie, zgrzewanie). Charakteryzują się dużymi wytrzymałościami oraz zdolnością zazębienia się z kruszywami. Rekomendowane są jako warstwy wzmacniające konstrukcje ziemne w konstrukcjach wykonanych z kruszyw.
Szczególną grupą geosiatek, są siatki szklane charakteryzujące się wysoką sztywnością (wydłużenie do 3%) oraz odpornością na wysokie temperatury, dzięki czemu bardzo dobrze nadają się do zbrojenia nawierzchni asfaltowych.
Geokraty.
Geokraty (geosiatki komórkowe, geokomórki) po raz pierwszy zastosowane pod koniec lat siedemdziesiątych XX wieku jako efekt współpracy naukowców z Korpusem Inżynieryjnym Armii Amerykańskiej. Stosowane były pioniersko podczas wojny w Zatoce Perskiej. W Polsce stosowane są od roku 1995.
System geosiatki komórkowej wpływa korzystnie na własności niespoistych materiałów (żwir, piasek). Zamknięcie tych materiałów w środku komórek geosyntetycznych pozwala również na odpowiednio wysokie ich zagęszczenie.
Głównym elementem systemu są przestrzenne sekcje wypełnione różnymi materiałami zasypowymi. Takie polepszenie zasypu umożliwia wyeliminowanie kosztowniejszych, bardziej skomplikowanych elementów czy drogich technik. Geosiatka komórkowa optymalnie rozwiązuje problem słabej nośności gruntu, jednocześnie ograniczając koszty związane z jego wzmacnianiem.
Efektem zastosowania geosiatki komórkowej są m.in. trwałe, wytrzymałe nawierzchnie, odporne na duże obciążenia (np. drogi odporne na powstawanie kolein).
Zastosowania
Pokrycia przeciwerozyjne.
Różnego rodzaju materiały służące powierzchniowemu zabezpieczeniu skarp przeciw erozji.
Geomembrany.
Geomembrany są nieprzepuszczalne i są stosowane w celu izolacji i zatrzymywania cieczy. Ważne jest, by materiał, z którego wykonana jest geomembrana, był odporny na rozrywanie przy wydłużeniu dochodzącym nawet do 1000%. Zaletą geomembran jest niska wodochłonność, odporność mechaniczna, biologiczna i chemiczna, trwałość oraz nieszkodliwość dla środowiska.
Geomembrany najczęściej zbudowane są z:
Zastosowanie:
Geokompozyty.
Geokompozyty są połączeniem pozostałych pięciu rodzajów geosyntetyków. Ze względu na konstrukcję oraz spełniane funkcje geokompozyty dzieli się na:

</doc>
<doc id="1331757" url="https://pl.wikipedia.org/wiki?curid=1331757" title="Dodge (Oklahoma)">
Dodge (Oklahoma)

Dodge to jednostka osadnicza w stanie Oklahoma w hrabstwie Delawere w Stanach Zjednoczonych.

</doc>
<doc id="1331760" url="https://pl.wikipedia.org/wiki?curid=1331760" title="Płyta australijska">
Płyta australijska

Płyta australijska (ang. "Australian Plate") − płyta tektoniczna, obejmująca swoim zasięgiem Australię, Nową Gwineę i większą część Nowej Zelandii oraz morza między nimi a także znaczną część Oceanu Indyjskiego. Razem z płytą indyjską tworzą płytę indoaustralijską. 
Od północy płyta australijska graniczy z płytą eurazjatycką i z płytą pacyficzną. Ta ostatnia stanowi też jej wschodnią granicę. Południową granicę tworzy płyta antarktyczna, a zachodnią płyta afrykańska i płyta indyjska.
Od zachodu, południa, wschodu i północnego wschodu płytę australijską ograniczają grzbiety śródoceaniczne, w obrębie których w strefie spreadingu powstaje nowa skorupa oceaniczna, w związku z czym od dolnej kredy powstały oceany Indyjski i południowy Pacyfik, a Australia oddala się od Afryki, Antarktydy i Ameryki Południowej. Równocześnie, w związku z rozrostem dna oceanicznego, oddalają się od siebie strefy spreadingu (wschodnia i zachodnia oraz południowo-zachodnia i północno-wschodnia).

</doc>
<doc id="1331766" url="https://pl.wikipedia.org/wiki?curid=1331766" title="Akwarium (szkolenie)">
Akwarium (szkolenie)

Akwarium - jedna z technik szkoleniowych, zakładająca dwojakie uczestnictwo: czynne i bierne. Uczestnicy biorący czynny udział, wykonują ćwiczenie, np. odgrywają role sprzedawcy i klienta, a pozostali (bierni) obserwują jego przebieg.
Bierni uczestnicy na ogół znacznie słabiej angażują się emocjonalnie w ćwiczenie, niż uczestnicy czynni. Obserwując ćwiczenie " "z zewnątrz" " widzą więcej, niż ćwiczący. Dlatego poczynione obserwacje często stanowią źródło cennych informacji zwrotnych dla ćwiczących.

</doc>
<doc id="1331771" url="https://pl.wikipedia.org/wiki?curid=1331771" title="Płyta indyjska">
Płyta indyjska

Płyta indyjska (ang. "Indian Plate") – płyta tektoniczna, obejmująca swoim zasięgiem Półwysep Indyjski, Morze Arabskie i Zatokę Bengalską oraz niewielki fragment Oceanu Indyjskiego. Razem z płytą australijską tworzą płytę indoaustralijską. 
Od północy płyta indyjska graniczy z płytą euroazjatycką. Płyta arabska i płyta afrykańska tworzą jej zachodnią i południowo-zachodnią granicę. Wschodnią i południowo-wschodnią granicę stanowi płyta australijska.
Rezultatem napierania na siebie płyt indyjskiej i azjatyckiej są najwyższe góry świata Himalaje.

</doc>
<doc id="1331779" url="https://pl.wikipedia.org/wiki?curid=1331779" title="Marta Ptaszyńska">
Marta Ptaszyńska

Marta Ptaszyńska (ur. 29 lipca 1943 we Włochach koło Warszawy) – polska kompozytorka, perkusistka i pedagog.
Życiorys.
Kompozycję studiowała w Warszawie, perkusję w Poznaniu, na obu uczelniach uzyskując dyplomy z wyróżnieniem w 1967 roku i 1968 roku. Jako perkusistka występowała m.in. z Warsztatem Muzycznym oraz z Poznańskim Zespołem Perkusyjnym. W latach 1969–1970 uzupełniała studia w Paryżu pod kierunkiem Nadii Boulanger oraz Pierre Schaeffera i Oliviera Messiaena. Podczas pobytu we Francji nawiązała też współpracę z zespołem perkusyjnym Les Percussion de Strasbourg. Od 1970 do 1972 roku uczyła w PWSM w Warszawie, po czym wyjechała do Stanów Zjednoczonych. Tam uczyła kompozycji m.in. w University of California w Berkeley, University of California w Santa Barbara i w Indiana University School of Music w Bloomington. Od 1998 jest profesorem w University of Chicago.
Oprócz działalności koncertowej i pedagogicznej Ptaszyńska udziela się również w środowisku muzycznym: w latach 1981–1984 była członkiem zarządu Percussive Arts Society w USA. W 1991 została współzałożycielką i wiceprezesem American Society for Polish Music w Nowym Jorku, inicjując i organizując liczne przedsięwzięcia na rzecz polsko-amerykańskiego zbliżenia w dziedzinie kultury. W dowód uznania w 1988 przyznano jej medal ZKP za promowanie polskiej muzyki współczesnej w USA. Odznaczona Krzyżem Oficerskim (1995) i Komandorskim (2022) Orderu Zasługi Rzeczypospolitej Polskiej.
W dorobku kompozytorki ważne miejsce zajmują utwory przeznaczone na perkusję. Instrumenty perkusyjne bywają wykorzystywane w nich w niezwykłych połączeniach – przykładem: "Preludia" na wibrafon i fortepian, "Scherzo" na ksylofon i fortepian, "Jeu-Parti" na harfę i wibrafon, "Wariacje" na kotły i kwartet smyczkowy.
Największy rezonans obudziły natomiast monumentalne utwory wokalno-instrumentalne, a przede wszystkim "Holocaust Memoriał Cantata" (1992) napisana dla uczczenia pamięci ofiar holocaustu, do której część tekstu napisał Yehudi Menuhin i opera dziecięca "Pan Marimba" do libretta Agnieszki Osieckiej, wystawiona w Warszawie w 1998 roku.

</doc>
<doc id="1331781" url="https://pl.wikipedia.org/wiki?curid=1331781" title="Graham Coxon">
Graham Coxon

Graham Leslie Coxon (ur. 12 marca 1969 w Rinteln w zachodnich Niemczech) - gitarzysta, wokalista i założyciel zespołu Blur. Absolwent Stanway Comprehensive School, studiował na wydziale sztuk plastycznych w londyńskim Goldsmiths College. Uważany za jednego z najzdolniejszych gitarzystów Wielkiej Brytanii. W 1998 wydał swój pierwszy solowy album zatytułowany "The Sky Is Too High". Rozstał się z zespołem w 2002, tuż przed wydaniem w 2003 albumu "Think Tank". Po odejściu z Blur kontynuował karierę solową. W 2009 powrócił do reaktywowanego zespołu.
Przypisy.
 

</doc>
<doc id="1331782" url="https://pl.wikipedia.org/wiki?curid=1331782" title="Place des Vosges">
Place des Vosges

Place des Vosges [] także Plac Wogezów"," dawniej Place Royale (Plac Królewski) – najstarszy plac miejski w Paryżu, znajdujący się w historycznej dzielnicy Le Marais, obecnie na terenie III i IV dzielnicy Paryża. Uważany za jeden z najokazalszych i najbardziej reprezentatywnych placów stołecznych. Od 26 października 1954 umieszczony na liście architektonicznych i historycznych zabytków Francji.
Nazwa.
Pierwotna nazwa Placu Wogezów (Place Royale) została nadana mu w 1612 r. jako iż W wyniku zawirowań w czasie Rewolucji Francuskiej plac wielokrotnie zmieniał swoje nazewnictwo aż do 1800 roku gdy nazwę zmieniono na Place des Vosges na cześć mieszkańców departamentu Wogezy, który jako pierwszy w całości zapłacił podatki przeznaczone na kampanię armii rewolucyjnej oraz wysłał swoich ochotników z gminy Remiremont do zbrojnego wsparcia powstania.
Powrót monarchii z okresem panowania dynastii Burbonów w latach 1814-1848 oraz Napoleona III Bonaparte w 1852-1870, zwrócił mu nazwę "Place Royale" . Po upadku II Cesarstwa nazwę z powtórnie przemianowano na Places des Vosges.
Historia.
Na miejscu dzisiejszego placu jeszcze w XVI w. znajdował się zamek Tournelles, jedna z rezydencji królewskich. Jednak po tym, gdy w zamkowym turnieju został śmiertelnie ranny Henryk II Walezjusz, Katarzyna Medycejska rozkazała obiekt zburzyć. Wybudowania w tym miejscu reprezentacyjnego placu dokonano w latach 1605-1612 za rządów Henryka IV, który zlecił budowę placu dwóm architektom "–" Claude’owi Chastillon oraz Louisowi Métezeau.
Plac Wogezów jest jednym z pięciu placów królewskich w Paryżu (Les Places Royales de Paris). Pozostałe to: Place Dauphine (1614 r.), Place des Victoires (1686 r.), Place Vendôme (1699 r.) oraz Place de la Concorde (1772 r.).
Dla zachowania oryginalnego wyglądu i stylu kamienic plac od lat 60. XX wieku chroniony jest rozporządzeniem francuskiego ministerstwa kultury, zabraniającym m.in. ingerencji w wygląd i układ architektoniczny domów. Zasada ta dotyczy szczególnie fasad budynków.
Architektura.
Place des Vosges zbudowany jest na planie czworokąta, zbliżonego do kwadratu o boku 140 metrów. Plac zamyka 36 trójkondygnacyjnych, kamienic w stylu Henryka IV (po 9 z każdej strony placu). Budynki zdobi elewacja z czerwonej cegły "Brique-et-pierre". Domy oparte są na wspartych na kwadratowych filarach, sklepionych arkadach, tworzących przejście dookoła całego placu. Nad fasadami dominują strome, mansardowe z niebieskiego łupku oraz niewielkie ozdobne lukarny, oparte na okapie dachowym. Domy zbudowane są na planie schematycznej, jednolitej kompozycji projektu Baptysty Jacques’a I Androuet'a du Cerceau. Wyjątek stanowią celowo nieco wyższe: Pawilon Króla (Le pavillon du roi) – ulokowany w centrum południowej części placu, oraz Pawilon Królowej (Le pavillon de la reine) – w północnej; oba mają po trzy arkady przejazdowe umożliwiające dostęp na plac. Rezydencje te zaprojektowano z okazji inauguracji placu, jednak nigdy nie zamieszkał w nich żaden monarcha (z wyjątkiem Anny Austriaczki, która przez krótki czas rezydowała w Pawilonie Królowej).
Koncepcja ciągnących się w pierwszej kondygnacji kamienicy arkad, która pierwszy raz pojawiła się we Francji (z wyjątkiem wcześniejszych średniowiecznych bastyd), posłużyła później za wzór do projektów licznych placów i ulic w całej Europie. Przykładami podobnego zastosowania podcieni w architekturze są np. Rue de Rivoli w Paryżu, wytyczona i wybudowana na polecenie Napoleona I Bonaparte, oraz nieistniejący kompleks zabudowań Marywil w Warszawie.
Wiele budynków w Paryżu jest bardzo zbliżonych do architektury Place des Vosges. Przykładem może być Hôpital Saint Louis (Szpital Świętego Ludwika) wybudowany przez Claude’a Chastillon, znajdujący się w X dzielnicy Paryża.
Wewnętrzną przestrzeń placu zajmuje Skwer Ludwika XIII (fr. "Square Louis-XIII") – niewielki ogrodzony park publiczny, obsadzony rzędami lip z czterema symetrycznie ustawionymi, barokowymi fontannami, zaprojektowanymi przez Jeana-Pierre'a Cortot. W centrum parku stoi replika konnego pomnik Ludwika XIII z 1825 r. autorstwa Charles'a Dupaty. Oryginalny posąg odsłonięty w 1639 r. zniszczono w czasie Rewolucji Francuskiej.
Słynni mieszkańcy placu.
Plac niemal od początku swojego istnienia stał się popularnym obszarem osiedlania się francuskiej arystokracji. Place des Vosges zamieszkiwało wiele znamienitych osobistości z francuskich środowisk artystycznych, politycznych oraz medialnych.

</doc>
<doc id="1331784" url="https://pl.wikipedia.org/wiki?curid=1331784" title="Adam Sengebusch">
Adam Sengebusch

Adam Piotr Sengebusch (ur. 8 stycznia 1969 w Bydgoszczy) – polski polityk, poseł na Sejm I kadencji.
Życiorys.
Absolwent Zespołu Szkół Chemicznych w Bydgoszczy (1989), ukończył następnie studia z zakresu historii w Wyższej Szkole Pedagogicznej w Bydgoszczy (1994). Pod koniec lat 80. zaczął działać w Konfederacji Polski Niepodległej, był m.in. przewodniczącym okręgu bydgoskiego tej partii.
Od 1991 do 1993 sprawował z listy tej partii mandat posła na Sejm I kadencji, wybranego w okręgu bydgoskim. Bez powodzenia kandydował w wyborach parlamentarnych w 1993 (z ramienia KPN) i w 2001 (z ramienia Alternatywy RS). Później wycofał się z bieżącej polityki.
Od lat 90. prowadził własną działalność gospodarczą, pracował też w prywatnej firmie. W 2008 został dyrektorem oddziału przedsiębiorstwa Pekaes w Bydgoszczy.

</doc>
<doc id="1331786" url="https://pl.wikipedia.org/wiki?curid=1331786" title="Noorderkerk">
Noorderkerk

Noorderkerk (pol. "Kościół północny") – XVII-wieczny protestancki kościół w Amsterdamie. Kościoły o tej nazwie ma również kilka innych miast w Holandii: Haga, Hoorn i Kampen.
Historia.
Kościół zbudowany został w latach 1620-1623 w celu zaspokojenia potrzeb religijnych szybko wzrastającej populacji dzielnicy Jordaan. Dzielnica miała już wprawdzie jeden kościół – Westerkerk – ale zarząd miasta zdecydował, że należy zbudować kolejny. Noorderkerk stał się kościołem zwykłych ludzi, podczas gdy Westerkerk służył ludziom należącym do klasy średniej i wyższej.
Architektem kościoła był Hendrick de Keyser, który zaprojektował m.in. także Zuiderkerk i Westerkerk. Po jego śmierci w roku 1621 dzieło ukończył jego syn Pieter.
Podczas gdy Zuiderkerk i Westerkerk wykonane zostały według tradycyjnego planu bazyliki, Noorderkerk jest symetryczny, o podstawie w kształcie krzyża, nawiązujący do ideałów Renesansu i protestantyzmu. Unikatowy projekt Keysera łączy ośmiokąt podłoża ze strukturą w kształcie greckiego krzyża, o czterech jednakowo długich ramionach. Przybudówki kościoła zajmują każdy róg krzyża, a mała wieża usytuowana została w środku krzyża. Długie toskańskie kolumny dominują wewnątrz kościoła.
Kościół został odrestaurowany w latach 1993-1998. Małą wieżę odnowiono w latach 2003-2004 a organy w roku 2005. Kościół jest w dalszym ciągu wykorzystywany przez Holenderski Kościół Reformowany, zarówno do celów kultowych jak i do koncertów muzyki poważnej.
Noorderkerk położony jest nad kanałem Prinsengracht, na placu Noordermarkt, gdzie regularnie odbywa się handel uliczny, m.in. ekologiczną żywnością od rolników w soboty. W roku 1941, miało miejsce niedozwolone publiczne zgromadzenie, które zorganizowało strajk lutowy. Był to jedyny strajk w okupowanej przez hitlerowskie Niemcy Europie.
W południowej przybudówce kościoła znajduje się miejski urząd ds. archeologii.

</doc>
<doc id="1331788" url="https://pl.wikipedia.org/wiki?curid=1331788" title="Hala Krupowa">
Hala Krupowa

Hala Krupowa, zwana też Halą Sidzińską – dawna hala pasterska znajdująca się na południowo-wschodnich stokach Okrąglicy w Paśmie Policy w Beskidzie Żywieckim. Na tabliczkach szlaków turystycznych i czasami w literaturze turystycznej Halą Krupową błędnie nazywa się dwie inne hale znajdujące się na pobliskiej Kucałowej Przełęczy: Halę Kucałową i halę Sidzińskie Pasionki, na której znajduje się schronisko PTTK im. Kazimierza Sosnowskiego na Hali Krupowej. Nazwa tego schroniska również jest błędna. 
Hala Krupowa była wypasana aż do lat 80. XX wieku. W jej dolnej części znajduje się jeszcze szałas pasterski. Po zaprzestaniu wypasu zaczyna się na hali naturalna sukcesja wtórna, początkowym etapem której jest zarastanie polany borówczyskami. Polana jest dobrym punktem widokowym. Panorama widokowa obejmuje Gorce, Tatry, Góry Choczańskie, Kotlinę Orawską z Jeziorem Orawskim. W dole wzniesienia Beskidu Orawsko-Podhalańskiego, wśród których wyróżnia się Bukowiński Wierch z masztem przekaźnika TV. 

</doc>
<doc id="1331792" url="https://pl.wikipedia.org/wiki?curid=1331792" title="Fiat Campagnola">
Fiat Campagnola

Fiat Campagnola – model lekkiego samochodu terenowego produkowanego przez włoski koncern Fiat. Produkcję rozpoczęto w roku 1951, model znacznej modyfikacji doczekał się w 1974 roku.
Fiat 1101 „Campagnola” (1951-1973).
Fiat Campagnola powstał głównie z myślą o wykorzystaniu wojskowym. Produkowano jednak również wersje na rynek cywilny.
Fiat 1107 „Nuova Campagnola” (1974-1987).
Campagnola została zmodyfikowana w roku 1974 i w tej wersji była produkowana aż do 1987 roku. Samochód ten używany był m.in. jako papamobile.

</doc>
<doc id="1331794" url="https://pl.wikipedia.org/wiki?curid=1331794" title="Gospodarka elektroniczna">
Gospodarka elektroniczna

Gospodarka elektroniczna (również "e-gospodarka") – model gospodarki w przestrzeni wirtualnej.
Stanowi wykorzystywanie technologii informatycznych w procesach gospodarki rynkowej: produkcja, sprzedaż i dystrybucja produktów poprzez sieci teleinformatyczne.
Obejmuje między innymi, przekazywanie sformatowanych lub niesformatowanych informacji biznesowych, administracyjnych i innych, za pomocą środków elektronicznych (takich jak poczta elektroniczna, internet, elektroniczne tablice informacyjne, elektroniczne operacje finansowe, elektroniczny transfer funduszy i elektroniczna wymiana danych) pomiędzy dostawcami, odbiorcami, jednostkami rządowymi i innymi partnerami w celu przeprowadzenia i realizacji transakcji w biznesie, działalności administracyjnej i usługowej.
Początki handlu elektronicznego sięgają lat 60., gdy duże międzynarodowe firmy rozpoczęły tworzenie firmowych sieci informatycznych służących wymianie informacji z partnerami handlowymi czy siedzibami koncernów w poszczególnych krajach. Jednak jego rozwój na masową skalę był dopiero możliwy dzięki popularyzacji Internetu w latach 90.
W dobie społeczeństwa informacyjnego, w której informacja jest traktowana jako szczególne dobro niematerialne, cenniejsze niejednokrotnie od dóbr materialnych, e-gospodarka udostępnia niezastąpione narzędzia analityczne wspomagające procesy decyzyjne w przedsiębiorstwie.

</doc>
<doc id="1331796" url="https://pl.wikipedia.org/wiki?curid=1331796" title="Port lotniczy Kafsa">
Port lotniczy Kafsa

Port lotniczy Kafsa-Ksar (arab. مطار قفصة قصر الدولي; "matar qafsa qsar ad-duali") – międzynarodowy port lotniczy położony 3 km na północny wschód od Kafsy. Lotnisko zostało oddane do użytku w 1999 i odprawia rocznie średnio do 10 tys. pasażerów, korzystających z połączeń krajowych realizowanych przez Sevenair (grupa Tunisair).
Infrastruktura.
Port lotniczy Kafsa-Ksar dysponuje jedną drogą startową o długości 2900 m i szerokości 45 m (kierunki podejścia 05/23).
Lotnisko posiada 1 terminal pasażerski o przepustowości 200 tys. pasażerów rocznie.

</doc>
<doc id="1331797" url="https://pl.wikipedia.org/wiki?curid=1331797" title="Jędrzej Wala (starszy)">
Jędrzej Wala (starszy)

Jędrzej Wala starszy (ur. 15 lipca 1820 w Zakopanem, zm. 29 stycznia 1896 tamże) – przewodnik tatrzański, ojciec Jędrzeja Wali młodszego.
Życiorys.
Tatry poznał jako kłusownik, polując na kozice i świstaki. Przewodnictwem zajął się po 1850, szybko stając się obok Macieja Sieczki jednym z najbardziej cenionych przewodników. Podobnie jak Sieczka pod wpływem Maksymiliana Nowickiego i Eugeniusza Janoty porzucił kłusownictwo i stał się jednym z najgorliwszych strażników przyrody. Został pomocnikiem zoologa profesora Nowickiego, któremu dostarczał okazy i ułatwiał poznawanie życia kozic i świstaków.
Chodził po Tatrach z wieloma wybitnymi artystami i naukowcami, m.in. z Adamem Asnykiem, Walerym Eljaszem-Radzikowskim, ks. Józefem Stolarczykiem i Leopoldem Świerzem. Maria Steczkowska uważała go za „doskonałego przewodnika, a przytem bardzo poczciwego człowieka, na którego sumienność [można] z pewnością rachować”. Znany był z doskonałej znajomości topografii całych Tatr węgierskich i polskich. Mimo niepiśmienności wiedział wiele m.in. na temat innych gór i przyrody.
Jędrzej Wala dokonał wielu pierwszych wejść na szczyty i przełęcze tatrzańskie, m.in. w 1867 poprowadził ks. Józefa Stolarczyka na Baranie Rogi, a w 1861 dokonał wspólnie z towarzyszami pierwszego znanego przejścia Koprowej Przełęczy. Do późnych lat życia zachował tężyznę fizyczną, jeszcze w 1895 wchodził z turystami na Krzyżne. Spoczywa na Cmentarzu Zasłużonych na Pęksowym Brzyzku (sektor P-III-63), jego imię noszą Walowe Turnie (Zadnia Walowa Turnia, Pośrednia Walowa Turnia i Skrajna Walowa Turnia) oraz Walowe Ławki (Zadnia Walowa Ławka, Pośrednia Walowa Ławka i Skrajna Walowa Ławka) w grani Hrubego Wierchu, w okolicach którego często przebywał.

</doc>
<doc id="1331799" url="https://pl.wikipedia.org/wiki?curid=1331799" title="Milan Luhový">
Milan Luhový

Milan Luhový (ur. 1 stycznia 1963 w Rużomberku) – były słowacki piłkarz grający na pozycji napastnika. Rozegrał 31 meczów dla reprezentacji Czechosłowacji i strzelił 7 bramek.
Dzisiaj pracuje jako ekspert piłkarski i komentator dla portalu "idnes.cz" i czeskiej gazety Mladá fronta Dnes.
Kariera klubowa.
Pierwszym profesjonalnym klubem piłkarza był Gumárne Púchov. Następnie w 1981 roku przeszedł do pierwszoligowego Slovana Bratysława. W sezonie 1981/1982 rozegrał 15 meczów zdobywając 7 bramek. W 1982 roku wraz z klubem zdobył puchar Czechosłowacji, puchar Słowacji i w 1983 po raz drugi puchar Słowacji. W ciągu tych dwóch sezonów rozegrał 60 meczów trafiając tylko 15 razy do bramki. Po 3 sezonach w Bratysławie Słowak przeniósł się do Dukli Praga. W sezonie 1985/86 jego klub dotarł do półfinału Pucharu Zdobywców Pucharu, w którym przegrał z kijowskim Dynamem W sezonie 1987/88 w 30 meczach trafiał 24 razy do siatki co dało mu tytuł króla strzelców ligi. Następny sezon był równie udany dla piłkarza i z 24 bramkami na koncie po 29 meczach po raz drugi z rzędu został królem strzelców ligi. Po tym gdy w 1990 roku drużyna zdobyła puchar Czechosłowacji piłkarz przeniósł się do hiszpańskiego Sportingu Gijón, w którym rozegrał 3 sezony występując w 65 meczach i strzelając 23 gole. Następnie rozpoczął grę w francuskim AS Saint-Étienne. We Francji wystąpił 15 razy strzelając dwa gole. Następnym klubem Słowaka był grecki PAOK FC. W Salonikach grał niecałe dwa sezony, występując w 42 meczach i strzelając 16 bramek. W dalszej części sezonu 94/95 piłkarz przeniósł się do pierwszoligowego, belgijskiego Sint-Truidense VV, którego trenerem był Barry Hulshoff. W tym klubie piłkarz wystąpił 8 razy i strzelił 2 bramki. W Belgii, w wieku 32 lat gracz zakończył swoją profesjonalną karierę piłkarską.
Kariera reprezentacyjna.
W reprezentacji Czechosłowacji grał od 1982. Występował na Mistrzostwach Świata w 1990. 10 czerwca podczas meczu z USA na mistrzostwach piłkarz wszedł na boisko w 76 minucie a w 90 strzelił 5 gola dla reprezentacji (mecz wygrany 5-1). W sumie w reprezentacji rozegrał 31 spotkań i strzelił 7 bramek.

</doc>
<doc id="1331804" url="https://pl.wikipedia.org/wiki?curid=1331804" title="Drugi rząd Ramsaya MacDonalda">
Drugi rząd Ramsaya MacDonalda

Drugi rząd Partii Pracy pod przywództwem Ramsaya MacDonalda powstał 5 czerwca 1929 r. po zwycięskich wyborach i przetrwał do 24 sierpnia 1931 r., kiedy to powstał rząd koalicyjny.

</doc>
<doc id="1331806" url="https://pl.wikipedia.org/wiki?curid=1331806" title="Objaw Lusta">
Objaw Lusta

Objaw Lusta polega na skurczu mięśni strzałkowych i odwiedzeniu stopy w odpowiedzi na uderzenie młotkiem neurologicznym w nerw strzałkowy wspólny (poniżej głowy kości strzałkowej). Świadczy o nadmiernej pobudliwości nerwowo-mięśniowej i należy do objawów charakterystycznych dla tężyczki, tak jak objaw Chvostka i objaw Trousseau.

</doc>
<doc id="1331812" url="https://pl.wikipedia.org/wiki?curid=1331812" title="Nová Hradečná">
Nová Hradečná

Nová Hradečná – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 750 mieszkańców.

</doc>
<doc id="1331815" url="https://pl.wikipedia.org/wiki?curid=1331815" title="Santiago de Gebara">
Santiago de Gebara

Santiago de Guevara - hiszpański żeglarz, który jako pierwszy w 1526 roku opłynął zachodnie wybrzeża Ameryki Południowej. 
Santiago de Geuvara dowodził małym statkiem "Santiago". Jego okręt wchodził w skład grupy czterech innych okrętów, które pod dowództwem Garcíi Jofre'a Loaysa miały płynąć drogą Ferdynanda Magellana na Moluki. Ekspedycja miała zbrojnie rozstrzygnąć spór o te wyspy z Portugalią. W kwietniu 1526 roku, po dwukrotnej próbie okręty sforsowały Cieśninę Magellana i wypłynęły na Ocean Spokojny. 1 lipca flota wpadła w silny sztorm wynikiem czego jeden okręt zatonął a "Santiago" oddalił się od pozostałych statków.
Gebara zawrócił swój okręt w stronę Panamy, żeglując wzdłuż nieznanych wówczas zachodnich brzegów kontynentu. W ciągu siedmiu tygodni, dzięki sprzyjających prądom (Prąd Peruwiański), przepłynął 4200 mil morskich i 25 lipca 1526 roku dotarł do brzegów Przesmyku Tehuatepec w Nowej Hiszpanii. 
Dokonanie i szczegóły żeglugi Santiago de Gebary, wzbudziło zainteresowanie w Nowej Hiszpanii jak i u Hernána Cortésa, który po zdobyciu państwa Azteków szykował swoją wyprawę do Wysp Korzennych.
Jego rejs dostarczył pierwszych informacji o przebiegu zachodniego brzegu Ameryki Południowej co umożliwiło określenie prawdziwych kształtów kontynentu. 

</doc>
<doc id="1331817" url="https://pl.wikipedia.org/wiki?curid=1331817" title="Kodeks Freera">
Kodeks Freera

Kodeks Freera, łac. Codex Freerianus (Gregory-Aland no. I albo 016; Soden α 1041), nazywany także Waszyngtońskim manuskryptem Listów Pawła – pochodzący z V wieku manuskrypt uncjalny Nowego Testamentu, pisany na welinie w języku greckim. Jest to jeden z rękopisów nabytych przez amerykańskiego przemysłowca Charlesa Langa Freera (stąd nazwa kodeksu) w 1906 roku w Egipcie. Manuskrypt reprezentuje aleksandryjską tradycję tekstualną i jest cytowany w krytycznych wydaniach greckiego Nowego Testamentu. Został uszkodzony przez ogień i zachował się we fragmentarycznym stanie.
Opis.
Kodeks zawiera listy Pawła z licznymi brakami (List do Rzymian utracony został w całości). List do Hebrajczyków umieszczony został po 2. Liście do Tesaloniczan. Większość paleografów datuje rękopis na V wiek, jakkolwiek niektórzy sugerują VI wiek. Oryginalnie kodeks zawierał około 210 kart (25 × 20 cm), z których zachowało się tylko 84 i to fragmentarycznie. Pergamin wykorzystany przez kopistę był cienki i wysokiej jakości. Do naszych czasów przetrwał w słabej kondycji, kształty i rozmiary kart są nieregularne, nosi ślady uszkodzeń od ognia.
Tekst jest pisany w jednej kolumnie, każdorazowo mieści się na stronie 30 wierszy. Litery pisane są w sposób ciągły, bez przerw między wyrazami ("scriptio-continua"), są średniej wielkości, kwadratowych kształtów i regularne. Litera fi jest powiększona, litera rho wydłużona, litery epsilon, sigma, tau i delta mają dodane kropki. Nomina sacra pisane są skrótami. Formy ΚΣ (dla κυριος), ΘΣ (dla θεος), ΧΣ (dla Χριστος) i ΙΣ (dla Ιησους) stosowane są regularnie dla wszystkich przypadków w liczbie pojedynczej, jednak w liczbie mnogiej stosowane są pełne, nieskrócone formy. Używane są ligatury, np. dla spójnika και (i). Nie stosuje przydechów, ani akcentów, stosuje jednak system znaków nad niektórymi samogłoskami z rozmaitą częstotliwością. Stosuje pojedyncze i podwójne kropki (głównie nad ypsilon oraz iotą).
Skryba wykonał swoją pracę starannie, litery są regularne. Najistotniejsze błędy, które popełnił dotyczą nieakcentowanych samogłosek, rzadziej mylił spółgłoski, jakkolwiek spółgłoski ksi, dzeta oraz chi czasem są mylone. Tylko w nielicznych sytuacjach warianty tekstu są nonsensowne. Skryba miał zwyczaj kopiować po około pięć słów naraz (formula_1 i formula_2 po 3-5 słów naraz). Zazwyczaj były to frazy zawierające wewnętrzny sens. Prawie w ogóle nie popełnia błędów homoioteleuton oraz dittografii. Popełnia błędy itacyzmu, 42 razy pisze αι zamiast ε (za każdym razem dotyczy to czasownika w 2 osobie l. mnogiej), 8 raz – ε zamiast αι, 71 razy – ι zamiast ει, 17 razy – ει zamiast ι. Inne przypadki błędów itacyzmu są rzadkie.
Według Sandersa w całym rękopisie można znaleźć tylko 2 lub 3 korekty uczynione przez późniejszego korektora i wszystkie są mało istotne.
Tekst.
Charakter tekstualny.
Kurt i Barbara Aland nadali mu następujący profil tekstualny 11, 51/2, 22², 6s. Profil ten oznacza, że według Alandów kodeks wspiera tekst bizantyński tylko w 1 miejscu profilowym, w 5 miejscach jest zgodny zarówno z tekstem bizantyńskim, jak i oryginalnym, wspiera tekst oryginalny w 22 miejscach, ponadto posiada 6 sobie właściwych wariantów tekstowych ("Sonderlesarten"). W oparciu o ten profil Alandowie zaklasyfikowali go do Kategorii II, przewidzianej dla późnego tekstu egipskiego i traktowanej jako tekst aleksandryjski z obcymi, przede wszystkim bizantyńskimi, naleciałościami. Decyzja Alandów bywa krytykowana, ponieważ na 34 miejsc profilowych, tylko w jednym kodeks przekazuje tekst bizantyjski.
Grecki tekst kodeksu jest dobrym reprezentantem tekstu aleksandryjskiego, częściej zgodnym z א, A i C, niż z formula_3, B i 1739. Tekst cechuje się wysoką jakością, jednak fragmentaryczność kodeksu ogranicza jego wykorzystanie i powoduje, że bywa niedoceniany.
Warianty tekstowe.
W sześciu przypadkach skryba zmienił kolejność słów, tworząc w ten sposób unikalne warianty tekstowe nie spotykane w innych rękopisach. Thomas Wayment z owych sześciu wylicza cztery warianty:
Historia.
Jest jednym z czterech rękopisów nabytych 19 grudnia 1906 roku przez amerykańskiego przemysłowca Charlesa Langa Freera od arabskiego handlarza o imieniu Ali Arabi w jego sklepie w Gizie. Za wszystkie cztery manuskrypty Freer zapłacił 1600 £. Rękopis był w bardzo słabej kondycji, miał zlepione karty i stanowił tylko bryłę pergaminu. Karty zostały później nawzajem od siebie odseparowane przy pomocy noża. Nazwany został od imienia nabywcy. Początkowo należał do prywatnej kolekcji Freera, a po jego śmierci, od 1923 przechowywany jest we Freer Gallery w Smithsonian Institution (Freer Gallery of Art, 06.275) w Waszyngtonie. W kolekcji Freera zajmuje czwartą pozycję.
C.R. Gregory wciągnął go na listę rękopisów Nowego Testamentu, nadając mu symbole I oraz 016. Kodeks cytowany jest we współczesnych krytycznych wydaniach greckiego tekstu "Nowego Testamentu" (NA26, NA27, UBS3, UBS4). W NA27 cytowany jest jako świadek pierwszego rzędu.
W 1918 roku Henry A. Sanders wydał transkrypcję tekstu kodeksu, w której pominął stronę 8. oraz 9. ze względu na ich nieczytelność. W wydaniu tym zamieścił także fotograficzne faksymile trzech stron kodeksu. Fotograficzne facsimile wydał także William Hatch w 1939 roku i Guglielmo Cavallo w 1967 roku.
Sanders datował kodeks na VI wiek, Gregory datował go na V wiek. Większość współczesnych paleografów datuje rękopis na V wiek, jakkolwiek niektórzy sugerują VI wiek. INTF datuje go na V wiek. Jako na prawdopodobne miejsce powstania wskazuje się Biały Klasztor. Guglielmo Cavallo wskazywał na Pustynię Nitryjską jako na miejsce powstania kodeksu.

</doc>
<doc id="1331819" url="https://pl.wikipedia.org/wiki?curid=1331819" title="Sebastian Flizak">
Sebastian Flizak

Sebastian Flizak (ur. 5 stycznia 1881 w Podobinie, zm. 28 listopada 1972 w Mszanie Dolnej) − polski nauczyciel, etnograf.
Życiorys.
Urodził się 5 stycznia 1881 w Podobinie. Pochodził z wielodzietnej średniozamożnej rodzinie chłopskiej, był synem Jana i Justyny z domu Janik. Nauki na poziomie szkoły powszechnej pobierał w Niedźwiedziu i Szczyrzycu, od 1894 był uczniem C. K. Gimnazjum Nowodworskiego (św. Anny) w Krakowie, gdzie w 1901 zdał egzamin dojrzałości (w jego klasie był m.in. Marian Osiński). Podjął wówczas studia w zakresie filologii klasycznej i germańskiej na Uniwersytecie Jagiellońskim, od 1904 kontynuowane na uniwersytecie w Monachium (do 1905). Rozprawa "Alpen in der deutschen Poesie" przyniosła mu w 1908 dyplom doktora filozofii.
Od 31 sierpnia 1906 pracował jako nauczyciel szkół średnich. Początkowo w C. K. Gimnazjum w Bochni. 15 maja 1907 złożył egzamin nauczycielski. Od tego czasu pracował w C. K. Gimnazjum w Nowym Targu. 30 lipca 1907 został mianowany nauczycielem rzeczywistym. Rozporządzeniem C. K. Rady Szkolnej Krajowej z 12 sierpnia 1913 jako c. k. profesor C. K. I Gimnazjum w Nowym Sączu otrzymał posadę w filii C. K. VII Gimnazjum we Lwowie. W roku szkolnym 1913/1914 uczył tam języka niemieckiego i był zawiadowcą biblioteki,a ponadto był kuratorem zabaw ruchowych z ramienia zakładu.
Po wybuchu I wojny światowej w 1914 został powołany do armii austriackiej. Podczas jednej z bitew karpackich został wzięty do niewoli rosyjskiej. Jako jeniec przebywał na Syberii. W kwietniu 1918 wrócił z niewoli rosyjskiej do pracy w filii VII Gimnazjum. Reskryptem C. K. Rady Szkolnej Krajowej z 11 kwietnia 1918 otrzymał VIII rangę służbową.
Po odzyskaniu przez Polskę niepodległości (1918) i nastaniu II Rzeczypospolitej pozostawał profesorem VII Państwowego Gimnazjum im. Tadeusza Kościuszki we Lwowie, a rozporządzeniem Rady Szkolnej Krajowej z 1 listopada 1920 został przeniesiony do Państwowego Gimnazjum w Brzozowie, gdzie od 1 listopada 1920 był kierownikiem, a od 6 grudnia 1922 do 14 września 1926 dyrektorem gimnazjum, przy czym od 1 maja 1925 czasowo zastępowany na stanowisku przez Jana Zakrzewskiego)). Ze stanowiska dyrektora brzozowskiego gimnazjum został mianowany na stanowisko dyrektora II Państwowego Gimnazjum w Stanisławowie z dniem 1 kwietnia 1926. We wrześniu 1927 na własną prośbę został przeniesiony z XII Państwowego Gimnazjum we Lwowie do Państwowego Gimnazjum im. Królowej Zofii w Sanoku, w którym pracował do 1933. W sanockim gimnazjum uczył języka niemieckiego, propedeutyki filozofii, języka francuskiego jako przedmiotu nadobowiązkowego, przyrody, psychologii, kierował biblioteką niemiecką. Został przeniesiony w stan spoczynku na początku 1933. Z dniem 31 marca 1933 został przeniesiony w stan spoczynku.
Działał w Towarzystwie Nauczycieli Szkół Średnich i Wyższych. Do 1939 był członkiem sanockiego gniazda Polskiego Towarzystwa Gimnastycznego „Sokół”, działającego w gmachu przy ulicy Mickiewicza. W 1933, ze względu na zły stan zdrowia, przeszedł na emeryturę. Mieszkając nadal w Sanoku, odwiedzał także strony rodzinne i zajmował się gromadzeniem materiałów etnograficznych dotyczących historii i kultury ludowej Zagórzan. Prowadził też badania archiwalne i wielokrotnie przygotowane przez niego wypisy pozwoliły na zachowanie materiałów, zniszczonych później w wojennej zawierusze. Był członkiem sanockiego koła Polskiego Towarzystwa Tatrzańskiego. 28 stycznia 1934 został wybrany skarbnikiem zarządu koła Towarzystwa Nauczycieli Szkół Wyższych w Sanoku.
Po tym jak w 1940 stracił majątek w Sanoku, przeniósł się ponownie do Mszany Dolnej. W latach okupacji uczestniczył w tajnym nauczaniu, a w lutym 1945 włączył się do powojennej organizacji szkolnictwa, współtworząc Samorządowe Gimnazjum Koedukacyjne w Mszanie Dolnej. Do likwidacji szkoły w 1950 był jej dyrektorem. Pracował następnie w Tymbarku w Liceum Przetwórstwa Owocowego i Handlu Ogrodniczego.
W 1953 z rekomendacji profesora Tadeusza Seweryna, dyrektora Muzeum Etnograficznego w Krakowie, został adiunktem w rabczańskim Muzeum im. Władysława Orkana w Rabce; rok później, po śmierci ks. Justyna Bulandy, wieloletniego honorowego kierownika muzeum, przejął jego obowiązki, będąc zarazem jedynym pracownikiem merytorycznym placówki. Przystąpił do uporządkowania, inwentaryzacji i naukowego opracowania zbiorów, wypełniając kilkaset kart katalogowych. Po odejściu z muzeum w 1956 był do 1964 wychowawcą w Dziecięcym Ośrodku Sanatoryjno-Prewentoryjnym w Rabce.
W latach przedwojennych ogłaszał pierwsze publikacje etnograficzne na łamach "Ludu", "Wierchów", "Ziemi", "Piasta". Po 1945 kontynuował swoje badania, gromadząc materiały o budownictwie, pasterstwie, wierzeniach, strojach, prawie zwyczajowym, nazewnictwie, literaturze ludowej Zagórzan; publikował nadal w "Ludzie", "Ziemi" i "Wierchach", a także w "Pracach i Materiałach Etnograficznych" czy "Orlim Locie". Z łącznej liczby 49 ogłoszonych publikacji (według bibliografii opracowanej przez Zofię Rak) do najważniejszych należą "Materiały etnograficzne i historyczne z terenu Zagórzan" (1952), wydane przez Polskie Towarzystwo Ludoznawcze jako tom IV "Archiwum Etnograficznego", a także "Strój Zagórzan" (1956). Flizak pozostawił też prace nieopublikowane, m.in. maszynopis "Wieś Podobin w pow. Limanowa", zgromadzone w archiwum Polskiego Towarzystwa Ludoznawczego we Wrocławiu i archiwum oddziału Polskiego Towarzystwa Ludoznawczego w Mszanie Dolnej. Wygłaszał też liczne odczyty i pogadanki radiowe.
W Polskim Towarzystwie Ludoznawczym działał od 1947. Założył wówczas, zachęcony przez Leopolda Węgrzynowicza, oddział w Mszanie Dolnej i do końca życia pełnił obowiązki prezesa. W 1969 został członkiem honorowym Polskiego Towarzystwa Ludoznawczego.
Nie założył rodziny. Zamieszkiwał w Mszanie Dolnej, gdzie zmarł 28 listopada 1972 i tam został pochowany oraz uhonorowany nadaniem jego imienia jednej z ulic.
W dniu 16 grudnia 2019 r. na budynku Zespołu Szkół Techniczno-Informatycznych przy ul. Matejki 11 w Mszanie Dolnej odsłonięto tablicę pamiątkową poświęconą pamięci Sebastiana Flizaka oraz odbyła się promocja książki autorstwa Katarzyny Ceklarz pt. "Sebastian Flizak. Ludoznawca i etnograf na tle swojej epoki".

</doc>
<doc id="1331820" url="https://pl.wikipedia.org/wiki?curid=1331820" title="Alison Moyet">
Alison Moyet

Geneviève Alison Jane Moyet (ur. 18 czerwca 1961 w Billericay) – angielska wokalistka i autorka tekstów.
Życiorys.
Karierę rozpoczęła w duecie Yazoo, który tworzyła razem z Vincentem Clarkiem, współzałożycielem synthpopowej grupy Depeche Mode. W 1983 opuściła duet i rozpoczęła karierę solową. Artystka nagrała siedem albumów studyjnych i cztery kompilacje. Największy sukces odniosła piosenka "Is This Love?" z 1986 roku.
W 1991 wystąpiła z krótkim recitalem podczas festiwalu w Sopocie. 16 lipca 2009 w Olsztynie odbył się jej pierwszy koncert w Polsce.

</doc>
<doc id="1331822" url="https://pl.wikipedia.org/wiki?curid=1331822" title="Dinesh D’Souza">
Dinesh D’Souza

Dinesh D’Souza (ur. 25 marca 1961 w Mumbaju w Indiach) – amerykański, konserwatywny pisarz polityczny hinduskiego pochodzenia. W latach 1987-1988 doradca prezydenta Ronalda Reagana.
Autor "Illiberal Education". Książka przez 15 tygodni zajmowała pierwsze miejsce na liście bestsellerów New York Timesa.
Życiorys.
Młodość.
Urodził się w Bombaju w Indiach. Jego rodzice pochodzili ze stanu Goa. Do Stanów przybył w 1978 w ramach programu Rotary International. Studiował w Dartmouth College, gdzie przyjęto go do elitarnego stowarzyszenia Phi Beta Kappa.
Z początku planował zrobić licencjat z ekonomii, a potem magisterium i ewentualnie doktorat z zarządzania, w Wielkiej Brytanii bądź USA. Miał jednak zapędy pisarskie, więc zgłosił się do redakcji uniwersyteckiej gazety Dartmouth. Już pod koniec pierwszego roku wśród redaktorów doszło do rozłamu, ponieważ redaktor naczelny publicznie popierał kandydaturę Reagana na stanowisko prezydenta Stanów Zjednoczonych, pozostali redaktorzy głosowali zaś na kandydata Demokratów, Jimmy'ego Cartera. Wzajemna niechęć była tak silna, że redakcyjni konserwatyści odeszli z redakcji i założyli własny, alternatywny periodyk o nazwie The Dartmouth Review i miesięcznik przy periodyku o nazwie Prospect. Redaktorem naczelnym został poprzedni lider, Gregory Fossedal.
Czasopisma te przez cały czas swego istnienia wzbudzały wiele kontrowersji, przede wszystkim ze strony władz uczelni, niezmiennie krytykowanych za stronnicze nastawienie do mniejszości afroamerykańskich, homoseksualnych etc. Prorektor ds. publicznych stwierdził, iż pisma te są "szkodliwe i nieodpowiedzialne" dla społeczności studenckiej, co tylko przysporzyło popularności redaktorom "Review".
W 1981 roku D’Souza w "Prospekcie" opublikował nazwiska członków Stowarzyszenia Studentów Homoseksualnych, w tym nazwiska tych, którzy dopiero mieli zamiar się tam zapisać.
Wczesna kariera.
Po ukończeniu studiów D’Souza przeniósł się do Waszyngtonu, gdzie pracował od 1985 do 1987 jako redaktor Policy Review, wpływowego konserwatywnego dziennika.
W 1987 D’Souza opuścił czasopismo, aby służyć jako doradca polityczny w Białym Domu. Funkcję tę utrzymał aż do 1988. W 1989 podjął pracę w American Enterprise Institute, skąd ostatecznie przeniósł się do Hoover Institution.
W 2017 roku D’Souza wyreżyserował film "". Film otrzymał bardzo złe recenzje; na serwisie Rotten Tomatoes dostał wynik 4% ze 1,7/10. Ponadto dostał Złotą Malinę w kategoriach Najgorszy film, Najgorszy reżyser, Najgorsza aktorka i Najgorszy aktor.
Życie osobiste.
W 1992 D’Souza poślubił Dixie Brubaker, z którą ma jedną córkę. Razem mieszkają w Fairbanks Ranch w Kalifornii. Zanim się ożenił, D’Souza utrzymywał bliskie kontakty z dwiema znanymi konserwatywnymi kobietami – Laurą Ingraham, dziennikarką radiową stacji, w której był zatrudniony oraz z najlepiej sprzedającą się konserwatywną autorką – Ann Coulter.
Podczas swojej kariery D’Souza otrzymał od swych krytyków pseudonim "Distort D'Newza" (przekręcacz wieści). D’Souza twierdzi, iż pseudonim go śmieszy.
Poglądy polityczne.
Dinesh D’Souza jest konserwatywnym liberałem i zadeklarowanym republikaninem. Krytykuje takie zjawiska jak liberalizm społeczny, homoseksualizm i feminizm.
Pojawił się kilka razy w CNN, w tym w Glenn Beck Program. Poza tym bywa gościem ABC's Nightline, CBS's Face the Nation, Fox News Channel, Hannity &amp; Colmes, MSNBC's Hardball u Chrisa Matthewsa, Comedy Central w The Colbert Report i CNBC u Dennisa Millera.

</doc>
<doc id="1331830" url="https://pl.wikipedia.org/wiki?curid=1331830" title="Return to Rajapur">
Return to Rajapur

Return to Rajapur – autorski debiut Nandy Anand, która jest autorką scenariusza, producentką i reżyserem filmu. W zrealizowanym po angielsku dramacie indyjsko-amerykańskim rolę główną gra Manoj Bajpai, znany z filmów "Satya", "Pinjar" i "Zubeidaa".
Obsada.
Reżyser filmu pochodzi z tradycyjnej rodziny hinduskiej z południa Indii. Skończyła psychologię w USA Columbia University i sztukę filmową w Nowym Jorku. Szkolona w klasycznym tańcu indyjskim. Czyta, pisze i rozmawia w 5 językach. Pisze poezje i maluje.

</doc>
<doc id="1331832" url="https://pl.wikipedia.org/wiki?curid=1331832" title="Dobra kameralne">
Dobra kameralne

Dobra kameralne – dawne królewszczyzny, ekonomie i dobra pokościelne, które po rozbiorach Polski przeszły na własność skarbu cesarskiego Austrii (tzw. "Kamera").
Na terenie Galicji dobra te zostały częściowo rozparcelowane i sprzedane osobom prywatnym, a częściowo stały się terenem kolonizacji józefińskiej.

</doc>
<doc id="1331833" url="https://pl.wikipedia.org/wiki?curid=1331833" title="Jean de Labadie">
Jean de Labadie

Jean de Labadie (ur. 13 lutego 1610, zm. 13 lutego 1674) – francuski mistyk chrześcijański. W latach 1625 - 1639 był jezuitą w klasztorze w Bordeaux, później wędrownym kaznodzieją. W 1650 opuścił łono Kościoła katolickiego i wstąpił do Kościoła reformowanego. Sprawował funkcję rektora akademii w Montauban, w 1659 roku był kaznodzieją w Genewie, a w 1666 w Middelburgu w Holandii. Labadie propagował ideę Kościoła apostolskiego i uważał się za proroka powołanego przez Ducha Świętego do przeprowadzenia koniecznych reform w Kościele. Zgromadził wokół siebie wspólnotę "świętych", by przygotować z nimi nadejście królestwa Chrystusa. We wspólnocie Labadiego panowała surowa dyscyplina, asceza, wspólnota własności. Po śmierci przywódcy na jej czele stanął Piotr Yvona. Wspólnota przetrwała w Wieuwerd do XVIII wieku.

</doc>
<doc id="1331836" url="https://pl.wikipedia.org/wiki?curid=1331836" title="Francisco López de Gómara">
Francisco López de Gómara

Francisco López de Gómara (ur. 1510, zm. 1566) – hiszpański kronikarz.
Życiorys.
Pochodził z Sewilli. Studiował na Uniwersytecie Alcalá. Był kronikarzem Hernána Cortésa podbojów hiszpańskich. Sam nigdy nie towarzyszył Cortezowi a nawet nigdy nie był w Ameryce. Wiadomości czerpał z pierwszej ręki od powracających innych konkwistadorów. Napisał apologetyczne dzieło pt. "Historia general de las Indias" które zostało wydane w 1552 roku.

</doc>
<doc id="1331841" url="https://pl.wikipedia.org/wiki?curid=1331841" title="Kodeks Watykański Gr. 354">
Kodeks Watykański Gr. 354

Codex Vaticanus Gr. 354, oznaczany symbolami S albo 028 (Gregory-Aland), ε 89 (von Soden) – grecki kodeks majuskułowy Nowego Testamentu zawierający tekst czterech Ewangelii. Kolofon kodeksu informuje, że rękopis powstał w 949 roku, a sporządzony został przez mnicha o imieniu Michał. Ten rękopis jest jednym z najstarszych posiadających datę greckich rękopisów Nowego Testamentu i zarazem jedynym odatowanym przez skrybę kodeksem majuskułowym.
Rękopis był często cytowany w XIX-wiecznych wydaniach Nowego Testamentu. Dzisiaj jego tekst nie jest wysoko oceniany przez krytyków tekstu i w efekcie jest rzadko cytowany we współczesnych krytycznych wydaniach greckiego Nowego Testamentu. Rękopis cytuje zaginiony fragment dzieła Klemensa Aleksandryjskiego – "Hypotyposes". Rękopis został przystosowany do użytku liturgicznego.
Opis.
Kodeks zawiera 235 pergaminowych kart (36 na 24 cm), z pełnym tekstem czterech Ewangelii. Pisany jest w dwie kolumny na stronę, 27 linii w kolumnie, 15-17 liter w linii. Pergamin jest gruby, atrament wyblakły i zachował się w słabym stanie. Tekst pisany jest wielką, ściśniętą, lekko pochyloną, późną uncjałą. Litery mają wysokość 4 milimetrów, ich kształt przypomina cyrylicę. Stosuje przydechy, akcenty i znaki muzyczne (neumy). Nagłówki i inicjały są zdobione, wielkie inicjały są w kolorze czerwonym. Znaki interpunkcyjne oddawane są przy pomocy kropki oraz krzyżyka.
Jest jednym z najstarszych kodeksów zawierających znaki muzyczne (neumy). Kodeks zawiera "Epistula ad Carpianum" (list Euzebiusza do Karpiana), noty marginalne, podaje liczbę "stichoi" na końcu każdej Ewangelii (w "subscriptio"). Każda z Ewangelii poprzedzona została krótkim wstępem ("Hypotesis"). Noty marginalne zostały dodane przez późniejszych korektorów i mają charakter zarówno patrystyczny, jak i tekstualny. Na folio 30 recto na prawym marginesie zamieszczono cytat z "Hypotyposes" Klemensa Aleksandryjskiego. Zacytowany fragment dotyczy trędowatego z Mt 8,2, pisany jest niewielką uncjałą.
Tekst ewangeliczny dzielony jest według dwóch systemów. Pierwszy system dzieli według dłuższych jednostek, zwanych κεφαλαια ("rozdziały"), których numery umieszczone zostały na bocznych marginesach tekstu, a τιτλοι ("tytuły rozdziałów") w górnym marginesie. Przed każdą Ewangelią umieszczono listę owych κεφαλαια ("spis treści"). Tekst dzielony jest także według krótszych jednostek, Sekcji Ammoniusza, których numery umieszczono na marginesie wraz z odniesieniami do Kanonów Euzebiusza (pisane pod numerami Sekcji Ammoniusza). Ponadto na marginesie oznaczone zostały teksty wykorzystywane do czytań liturgicznych.
Zawiera wiele korekt i not marginalnych zazwyczaj dodanych przez późniejszą rękę.
Posiada scholion przy Mt 27,16 komentujący imię Barabasza.
Tekst.
Tekst kodeksu reprezentuje bizantyńską tradycję tekstualną, jest bliski dla kodeksów V i W, z którymi współtworzy rodzinę tekstualną E. Hermann von Soden oznaczył ja przy pomocy symbolu K1, jego zdaniem jest to jedna z najstarszych podrodzin tekstu bizantyńskiego.
Kurt Aland dał mu następujący profil tekstualny: 2061 1051/2 42 12S. Oznacza to, że według Alanda rękopis 206 razy wspiera tekst bizantyński przeciwko oryginalnemu, 4 razy wspiera tekst oryginalny przeciwko bizantyńskiemu, 105 razy jest zgodny zarówno z tekstem bizantyńskim i oryginalnym, ponadto posiada 12 sobie właściwych wariantów tekstowych. W oparciu o ten profil tekst rękopisu zaliczony został do Kategorii V, tj. kategorii o najniższej wartości tekstualnej. Zostało to potwierdzone przez "Claremont Profile Method", tj. metodę wielokrotnych wariantów, według której przekazuje standardowy tekst bizantyński zgodny z rodziną tekstualną Kx. Metodą tą przebadano jednak tylko trzy rozdziały Ewangelii Łukasza (1; 10; 20).
Teksty Łk 22,43.44 ("krwawy pot Jezusa"); Jan 7,53-8,11 ("Pericope adulterae") i Jan 5,4 (anioł poruszający wodę w sadzawce Betesda) oznakowane zostały asteryskiem (※) jako wątpliwe.
Historia.
Według kolofonu rękopis został sporządzony przez skrybę imieniem Michał, mnicha, który ukończył swoje dzieło „w miesiącu marcu, piątego dnia, o szóstej godzinie, roku 6457”. Rok 6457 dotyczy bizantyjskiego kalendarza i oznacza rok 949 od urodzenia Chrystusa. To powoduje, że rękopis jest najstarszym posiadającym datę majuskułowym rękopisem Nowego Testamentu i jednym z czterech najstarszych rękopisów Nowego Testamentu posiadających datę.
Pierwszy opis rękopisu sporządził Giuseppe Bianchini w 1749 roku, który skolacjonował niektóre partie rękopisu w oparciu o Textus receptus i dostarczył pierwszy wykaz wariantów rękopisu. W latach 1781-1783 tekst rękopisu skolacjonował Andreas Birch. Wydanie Bircha służyło biblistom przez kilka następnych dekad. Obaj jednak, Bianchini i Birch, kolacjonowali nieuważnie i rzadko zwracali uwagę na błędy ortograficzne. Tregelles oraz Tischendorf (w 1866) roku niezależnie od siebie poprawili błędy Bircha. Wykorzystane to zostało w ósmym wydaniu greckiego Nowego Testamentu Tischendorfa ("Editio Octava Critica Maior"). Ósme wydanie Tischendorfa często cytuje rękopis. W XX-wiecznych krytycznych wydaniach Nowego Testamentu był rzadziej cytowany. W 27 wydaniu "Novum Testamentum Graece" (NA27) zaliczony został do grupy rękopisów cytowanych w trzeciej kolejności.
Na listę rękopisów Nowego Testamentu wciągnął go Johann Jakob Griesbach, który nadał mu siglum S. Griesbach korzystał z wydania Bircha. W roku 1908 Gregory nadał mu siglum 028.
Faksymile kodeksu wydał Andreas Birch w 1801 roku, Edward Maunde Thompson 1912 roku. William Hatch wydał jedną stronę kodeksu metodą faksymile. Jedną stronę kodeksu wydał również Bruce M. Metzger.
W 1904 roku Giovanni Mercati opublikował pracę na temat cytowanego przez rękopis fragmentu "Hypotyposes", zaginionego dzieła Klemensa Aleksandryjskiego, zachowanego do naszych czasów jedynie w kilku patrystycznych cytatach. Dzieło to zajmuje się krytyką tekstu Nowego Testamentu.
Kodeks przechowywany jest w Bibliotece Watykańskiej (Graecus 354).

</doc>
<doc id="1331843" url="https://pl.wikipedia.org/wiki?curid=1331843" title="Kustaa Pihlajamaki">
Kustaa Pihlajamaki



</doc>
<doc id="1331844" url="https://pl.wikipedia.org/wiki?curid=1331844" title="Kustaa Pihlajamäki">
Kustaa Pihlajamäki

Kustaa Kustaanpoika Pihlajamäki (ur. 7 kwietnia 1902 w Nurmo, zm. 10 lutego 1944 w Helsinkach) – fiński zapaśnik. Trzykrotny medalista olimpijski. Krewny Hermanniego.
Walczył w obu stylach, jednak wszystkie trzy medale olimpijskie wywalczył w wolnym. Pierwszy wywalczył w Paryżu w 1924. Cztery lata później zdobył srebrny medal. Nie zdobył medalu na IO 32, jednak w 1936 w Berlinie wywalczył swój drugi złoty krążek olimpijski. Wielokrotnie był mistrzem Finlandii (w obu stylach) i Europy (w stylu klasycznym). 

</doc>
<doc id="1331849" url="https://pl.wikipedia.org/wiki?curid=1331849" title="Józef Klemens Czartoryski">
Józef Klemens Czartoryski

Józef Klemens Czartoryski herbu Pogoń Litewska, książę na Korcu i Oleksińcach (ur. 1740, zm. 17 marca 1810 w Warszawie) – mianowany stolnikiem litewskim w 1764 roku, polski arystokrata, polityk i dyplomata, ostatni męski potomek linii koreckiej rodu Czartoryskich, poseł na Sejm Czteroletni z województwa wołyńskiego w 1788 roku, członek konfederacji targowickiej, starosta łucki w 1771 roku, starosta i wójt radoszycki w 1771 roku, poseł nadzwyczajny Rzeczypospolitej w Państwie Kościelnym w 1765 roku, kawaler maltański (w zakonie po 1766 roku), kawaler Honoru i Dewocji.
Życiorys.
W 1764 roku podpisał elekcję Stanisława Augusta Poniatowskiego. Figurował na liście posłów i senatorów posła rosyjskiego Jakowa Bułhakowa w 1792 roku, która zawierała zestawienie osób, na które Rosjanie mogą liczyć przy rekonfederacji i obaleniu dzieła konstytucji 3 maja.
W roku 1767 otrzymał Order Orła Białego. W 1765 został kawalerem Orderu Świętego Stanisława.
W 1764 został klucznikiem litewskim, w 1772 klucznikiem wołyńskim i starostą i wójtem miejscowości Łuki i Radoszyce. 20 kwietnia 1764 roku podpisał list dziękczynny do Katarzyny II za wprowadzenie wojsk rosyjskich..
W 1789/1790 był polskim posłem w Berlinie, mocno zaangażowanym w sprawę sojuszu z Prusami (przymierze polsko-pruskie). Tamtejszy poseł austriacki Henryk XIII, książę Reuß zu Greiz miał stwierdzić, że Czartoryski był człowiekiem światowym, lecz naiwnym, gdyż wierzącym w dobre intencje pruskich dyplomatów względem Polski.
W swoich dobrach w Korcu książę założył wytwórnię fajansu i porcelany (porcelana korecka), a po jej spaleniu się w roku 1797 założył wytwórnię pasów kontuszowych (pasy koreckie).
Jego ojcem był Stanisław Kostka Czartoryski, a matką Anna Rybińska. Żoną Józefa Klemensa została Dorota Barbara Jabłonowska, z którą miał pięć córek:

</doc>
<doc id="1331851" url="https://pl.wikipedia.org/wiki?curid=1331851" title="Boris Aleksandrow">
Boris Aleksandrow

Boris Aleksandrowicz Aleksandrow (ur. 22 lipca (4 sierpnia) 1905 w Bołogoje w obwodzie twerskim, zm. 17 czerwca 1994) – rosyjski kompozytor, dyrygent, Bohater Pracy Socjalistycznej, Ludowy Artysta ZSRR, generał major.
Życiorys.
Ojciec Aleksander Wasiliewicz Aleksandrow, również był kompozytorem i dyrygentem. W 1906 rodzina Aleksandrowów przeprowadziła się do Tweru. Boris Aleksandrow od siódmego roku życia śpiewał w chórze swojego ojca. Od 1923 do 1929 uczył się w Moskiewskim Konserwatorium. Pracował w teatrze Armii Czerwonej w latach 1929–1937. Był docentem w Moskiewskim Konserwatorium (1933–1941). Od roku 1937 był zastępcą dyrektora artystycznego zespołu Pieśni i Tańca Armii Rosyjskiej. Po śmierci ojca w 1946 roku prowadził zespół oraz nadał mu nazwę Chór im. Aleksandrowa. W tym czasie poszerzył on repertuar chóru o rosyjskie pieśni ludowe, arie operowe i swoje nowe utwory. Autor wielu baletów, operetek i pieśni patriotycznych. W 1986 przeszedł w stan odpoczynku. Po Aleksandrowie kierownikiem zespołu został Igor Agafonnikow.
Nagrody i wyróżnienia.
Został odznaczony m.in. trzykrotnie Orderem Lenina, Orderem Rewolucji Październikowej, Orderem Czerwonego Sztandaru Pracy i Orderem Wojny Ojczyźnianej I klasy. Laureat Nagrody Stalinowskiej (1950) i Nagrody Leninowskiej (1978).

</doc>
<doc id="1331852" url="https://pl.wikipedia.org/wiki?curid=1331852" title="Zespół Servelle’a-Martorella">
Zespół Servelle’a-Martorella

Zespół Servelle′a-Martorella (zespół angio-osteohipotroficzny, angiodysplazja Servelle’a-Mantorella, ang. Servelle-Martorell syndrome, angio-osteohypotrophic syndrome, Servelle-Martorell angiodysplasia) – rzadki zespół charakteryzujący się żylnymi (rzadziej tętniczymi) malformacjami naczyniowymi, mogącymi powodować hipertrofię kończyny i hipoplazję kości. Zespół częściej dotyczy kończyn dolnych niż górnych. Podobnymi schorzeniami są zespół Klippla-Trénaunaya, zespół Parkesa-Webera i zespół gumiastych pęcherzyków znamionowych. Metodą obrazowania z wyboru w rozpoznawaniu zespołu jest MRI. Rokowanie jest niejasne, leczenie przede wszystkim zachowawcze.
Zespół opisali niezależnie od siebie Fernando Martorell w 1951 Servelle i Trinquecoste w 1948.

</doc>
<doc id="1331854" url="https://pl.wikipedia.org/wiki?curid=1331854" title="Hermanni Pihlajamäki">
Hermanni Pihlajamäki

Hermanni Matinpoika Pihlajamäki (ur. 11 listopada 1903 w Nurmo, zm. 4 czerwca 1982 w Ähtäri) − fiński zapaśnik. Dwukrotny medalista olimpijski. Krewny Kustaa.
Walczył w obu stylach, jednak oba medale olimpijskie wywalczył w wolnym. Pierwszy - złoty - wywalczył w Los Angeles w 1932. Cztery lata później zdobył brązowy medal. Wielokrotnie był mistrzem Finlandii i medalistą mistrzostw Europy (także w stylu klasycznym).
Z zawodu policjant.

</doc>
<doc id="1331859" url="https://pl.wikipedia.org/wiki?curid=1331859" title="Wydział Nauk Społecznych Uniwersytetu Wrocławskiego">
Wydział Nauk Społecznych Uniwersytetu Wrocławskiego

Wydział Nauk Społecznych Uniwersytetu Wrocławskiego (WNS UWr) – jeden z wydziałów Uniwersytetu Wrocławskiego powstały w 1988 roku w wyniku reorganizacji Wydziału Filozoficzno-Historycznego i podzielenia go na wyżej wymieniony oraz Wydział Nauk Historycznych i Pedagogicznych. Kształci studentów na siedmiu podstawowych kierunkach zaliczanych do nauk społecznych na studiach stacjonarnych i studiach niestacjonarnych.
W strukturze wydziału znajdują się 4 instytuty i 2 katedra. W roku 2009 zatrudnionych było 322 pracowników naukowo-dydaktycznych (z czego 14 profesorów na stanowisku profesora zwyczajnego, 27 na stanowisku profesora nadzwyczajnego ze stopniem naukowym doktora habilitowanego, 16 adiunktów ze stopniem doktora habilitowanego, 2 docentów z tytułem naukowym doktora, 142 adiunktów i 10 starszych wykładowców ze stopniem doktora, 2 wykładowców i lektor z tytułem magistra).
Wydział współpracuje również z emerytowanymi profesorami, których autorytet wspiera zarówno proces dydaktyczny, jak i przede wszystkim wymianę międzynarodową.
Według stanu na 2012 rok na wydziale studiuje łącznie 4724 studentów (3037 na studiach dziennych i 1687 na studiach zaocznych) oraz kilkudziesięciu doktorantów, odbywających studia doktoranckie w ramach Wydziałowego Studium Doktoranckiego.
Historia.
Wydział Nauk Społecznych Uniwersytetu Wrocławskiego powstał w 1988 roku w wyniku reorganizacji Wydziału Filozoficzno-Historycznego, po połączeniu Instytutu Nauk Politycznych, Katedry Historii Filozofii, Katedry Filozofii Marksistowskiej, Katedry Logiki i Metodologii Nauk w samodzielny wydział. W tym czasie utworzono także Instytut Socjologii i Katedrę Badań Niemcoznawczych. Na pierwszym posiedzeniu Rady Wydziału Nauk Społecznych, które miało miejsce 24 czerwca 1988 roku, wybrano pierwszego dziekana wydziału, którym został prof. dr. hab. Bronisława Pasierba. 1 października tego samego roku zainaugurowano pierwszy rok akademicki na wydziale. Studenci mogli studiować na trzech kierunkach: filozofii, politologii i socjologii.
W ciągu kolejnych kilku lat miały miejsce zmiany organizacyjne. W 1992 roku zlikwidowano katedry filozoficzne i powołano Instytut Filozofii. W tym samym roku – 1 czerwca utworzono Studia Doktoranckie Nauk o Polityce, Filozofii i Socjologii. Ważnym wydarzeniem było podjecie decyzji o przeniesieniu siedziby wydziału z ulicy Szewskiej na Starym Mieście na ulicę Koszarową (Sołtysowice) w 1993 roku, co zainicjował ówczesny dziekan prof. dr. hab. Romualda Gellesa. W 1995 roku zlikwidowano Katedrę Badań Niemcoznawczych i utworzono Instytut Badań Niemcoznawczych i Europejskich, a następnie zmieniono jego nazwę na Instytut Studiów Międzynarodowych.
W 1998 roku miała miejsce przeprowadzka wydziału na nowy kampus przy ulicy Koszarowej z różnych siedzib. Z ulicy Pocztowej 9 przeprowadził się Instytut Politologii, z placu Teatralnego 8 – Instytut Filozofii i Instytut Socjologii, a z ulicy Szewskiej 36 – dziekanat, Instytut Badań Niemcoznawczych i Europejskich oraz Katedra Logiki i Metodologii. Obecnie kampus ten mieści trzy budynki dydaktyczne i wydziałową bibliotekę. Jednocześnie w 1998 roku uruchomiono nowy kierunek studiów - stosunki międzynarodowe, w 2005 roku europeistykę, w 2009 roku bezpieczeństwo narodowe, a w 2011 roku dyplomację europejską.
Kierunki kształcenia.
Wydział Nauk Społecznych kształci studentów na następujących kierunkach na studiach I stopnia (licencjackich – 3-letnie) i II stopnia (magisterskich uzupełniających 2 letnie):
Ponadto Wydział oferuje następujące studia podyplomowe:
Możliwe jest również podjęcie studiów III stopnia (doktoranckich) na kierunkach:
Wydział ma uprawnienia do nadawania następujących stopni naukowych:
Struktura organizacyjna.
Instytut Filozofii.
Dyrekcja:
Instytut Filozofii UWr dzieli się na 9 zakładów:
Instytut Politologii.
Instytut Politologii UWr dzieli się na 9 zakładów i ośrodek zamiejscowy:
Instytut Socjologii.
Instytut Socjologii UWr dzieli się na 8 zakładów:
Instytut Studiów Międzynarodowych.
Instytut Studiów Międzynarodowych UWr dzieli się na 7 zakładów:
Adres.
Wydział Nauk Społecznych
Uniwersytetu Wrocławskiego
ul. Koszarowa 3
51-149 Wrocław

</doc>
<doc id="1331860" url="https://pl.wikipedia.org/wiki?curid=1331860" title="Teodor Glensk">
Teodor Glensk

Teodor Glensk, pseud. Teodor Stefański (ur. 11 czerwca 1901 w Tarnowie Opolskim, zm. 22 sierpnia 1942 w ) – śląski prawnik i działacz społeczny orientacji narodowo-katolickiej. W okresie międzywojennym członek organizacji "Zet" w Poznaniu, tajnego kierownictwa Związku Akademickiego Młodzieży Wszechpolskiej, organizator Obozu Wielkiej Polski, członek Stronnictwa Narodowego i Obozu Wszechpolskiego. Kierownik placówki OW w Szopienicach. Były dyrektor Biura Sejmu Sląskiego, członek Delegatury Rządu w Londynie. 
Był synem Piotra i Pauliny Joniec. Studiował na Wydziale Prawno-Ekonomicznym Uniwersytetu Poznańskiego, uzyskując doktorat obojga praw. W 1931 ożenił się z Marią Mieczysławą Stefańską. 
Po wpadce Cichociemnych, 31 grudnia 1941 cała rodzina, mieszkająca na ul. Złotej 73 w Warszawie, została uwieziona na Pawiaku. W połowie czerwca 1942 Teodor zesłany do Oświęcimia z poleceniem rozstrzelania, którego dokonano 22 sierpnia 1942 o 17:00. Pozostawił żonę Mieczysławę z trojgiem dzieci, gdzie najmłodsze miało 8 miesięcy. 

</doc>
<doc id="1331861" url="https://pl.wikipedia.org/wiki?curid=1331861" title="Warnołty">
Warnołty

Jezioro Warnołty (niem. "Warnold See") – jezioro położone na terenie Mazurskiego Parku Krajobrazowego, na północny wschód od miejscowości Ruciane-Nida, w woj. warmińsko-mazurskim, w powiecie piskim, w gminie Ruciane-Nida. Jest długą (ponad 5 km) zatoką Śniardw.
Na północy jeziora leży Puszcza Piska, a na południu łąki i pola, które należą do wsi Wejsuny.
Na środku jeziora jest zalesiona Wyspa Warnowska, porośnięta starodrzewem sosnowym. Jezioro jest płytkie (maksymalna głębokość – 6,3 m, średnia głębokość – 2,5 m), zarośnięte w znacznej części roślinnością wodną z rozległymi podwodnymi łąkami osoki aloesowatej ("Stratiotes aloides"). Roślinność ta wraz z rozległymi szuwarami jest dogodnym miejscem gnieżdżenia się licznych gatunków ptaków wodnych. Na tym obszarze stwierdzono 38 gatunków lęgowych. Jest to zbiornik o płaskich, podmokłych brzegach, otoczonych szerokim pasem zarośli krzewiastych wierzb i silnie podtopionych olsów, jest zabagnione w wielu miejscach. Jezioro to stanowi rezerwat florystyczny i faunistyczny, który chroni rzadkie gatunki roślinności torfowej i bagiennej.
Warnołty to rezerwat krajobrazowo- ornitologiczny, który zajmuje powierzchnię 338 ha.
W rozległych trzcinowiskach wylęga się i bytuje wiele gatunków ptactwa błotnego, wodnego a także drapieżnego. Występują tu:
W celu zapewnienia spokoju gnieżdżącym się ptakom, obowiązuje zakaz pływania po jeziorze oraz wędkowania.
Dostępność – stosunkowo dobra, w zachodniej części sporo bagien i terenów podmokłych.
Ośrodki – na terenie Popielna znajduje się port na Śniardwy i czarter łodzi "Passat".
Brzegi – w większości zalesione, kompleksy leśne – zwłaszcza na terenie półwyspu, który otacza jezioro od strony zachodniej. Linia brzegowa rozwinięta z szerokim pasem roślinności przybrzeżnej.
Miejscowości przybrzeżne: Warnowo, Wejsuny i osada rybacka Mikołajki.
Na jeziorze obowiązuje strefa ciszy.
Zbiornik przechodzi w północnej części w jez. Śniardwy, z którym łączy się przez zatokę zwaną "Szyba" (inna nazwa to "Syba", a po niemiecku "Szybba See").
W południowej części znajduje się dopływ z jez. Wejsunek.
Jedna wyspa w części środkowej.
Przez jezioro przechodzi granica powiatów piskiego i mrągowskiego.
Warto zobaczyć: Stacja badawcza PAN w Popielnie.

</doc>
<doc id="1331863" url="https://pl.wikipedia.org/wiki?curid=1331863" title="Kodeks Laudiański">
Kodeks Laudiański

Codex Laudianus (Gregory-Aland no. Ea albo 08, Soden α 1001) – bilingwiczny grecko-łaciński kodeks majuskułowy Nowego Testamentu, nazwany "Laudianus" od swego ostatniego właściciela, arcybiskupa Williama Lauda. Powstał na Sardynii w VI wieku. Od XVII wieku przechowywany jest w Bodleian Library. Końcowe partie rękopisu zostały utracone. Pod względem tekstualnym najbliższy jest bizantyńskiej tradycji tekstualnej. Tekst łaciński bliższy jest Wulgacie, niż rękopisom starołacińskim. Cytowany jest w krytycznych wydaniach greckiego Nowego Testamentu. Jest najstarszym greckim rękopisem zawierającym wiersz Dz 8,37.
Opis.
Tekst grecki i łaciński pisany jest w dwóch paralelnych kolumnach na tej samej stronie. Kodeks zawiera 227 kart (27 × 22 cm) i jest niemal kompletnym tekstem Dziejów Apostolskich, z luką w Dz 26,29-28,26. Pierwotnie zawierał prawdopodobnie również Listy powszechne. Utracona partia Dziejów zajmowała sześć lub siedem kart. Pergamin jest bardzo cienki i bardzo często widoczne jest pismo z przeciwnej strony pergaminu.
Tekst pisany jest w dwóch kolumnach na stronę, 24 linijkach w kolumnie. W lewej kolumnie jest tekst łaciński, w prawej – grecki. Tekst pisany jest kolometrycznie. Litery są wielkie, grube i okrągłe. Brak przydechów oraz akcentów. Litery iota oraz ypsilon często posiadają dierezę. Kształt litery ksi jest bardziej skomplikowany niż zazwyczaj. Bruce M. Metzger twierdzi, że skryba musiał często zanurzać pióro w kałamarzu, przez co styl pisma pozostał niezdarny.
Tekst łaciński był poprawiany przez trzech korektorów. Korektor z VII wieku dodał na marginesach podział tekstu na rozdziały, w Dz 26,24 podział dochodzi do 58 rozdziału.
Na ostatniej zachowanej karcie kodeksu – folio 227 verso – znajduje się nota: Φλ[αυιος] Πανκρατιος συν θεω επαρχων δουξ Σαρδινιας.
Tekst.
Grecki tekst kodeksu jest przykładem tekstu mieszanego. Przeważa w nim element bizantyński,
ponadto rękopis zawiera też niemałą liczbę lekcji właściwych dla innych tradycji zachodniej i aleksandryjskiej. Kurt Aland dał mu następujący profil tekstualny – 361 211/2 222 22S (profil Alanda dotyczy tylko tych miejsc, w których najczęściej zachodzą różnice pomiędzy najważniejszymi tradycjami tekstualnymi). To znaczy, że według Alanda tekst rękopisu reprezentuje bizantyńską tradycję tekstualną w 36 miejscach profilowych; 21 razy jest zgodny zarówno z bizantyńską tradycją, jak i oryginalnym tekstem. 22 razy wspiera tekst oryginalny przeciwko bizantyńskiemu, ponadto zawiera 22 niezależnych i szczególnych wariantów ("Sonderlesarten"). W oparciu o ten profil Kurt Aland zaliczył tekst rękopisu do II kategorii.
Dawniej sądzono, że tekst łaciński był uzgadniany z greckim, jednak Ropes i Clark wykazali, że wiele „zachodnich” wariantów w tekście greckim pochodzi z tekstu łacińskiego. Tekst łaciński jest bliższy dla Wulgaty niż Kodeksu Bezy. Friedrich Blass w 1895 roku zauważył, że zachodzi duża zgodność z cytatami Dziejów Apostolskich w dziełach Lucyfera z Cagliari. Oznacza to, że typ tekstu reprezentowany przez Kodeks Laudiański był obecny na Sardynii w wieku IV.
Jest najwcześniejszym znanym greckim rękopisem zawierającym wiersz Dz 8,37 (etiopski eunuch wyznaje swoją wiarę). Wiersz ten zawierają liczne greckie minuskuły, Codex Gigas, Wulgata, niektóre syryjskie rękopisy i koptyjski Codex Glazier (IV/V wiek). Tradycja wyznania wiary Etiopczyka jest jednak znacznie starsza i sięga końca II wieku, znał ją już Ireneusz z Lyonu i cytuje w swoim "Contra Haeresis" (III,XII.8). Krytycy tekstu są zdania, że wiersz najpierw został wprowadzony na marginesie biblijnego tekstu i pełnił rolę komentarza wyjaśniającego, że wyznanie wiary poprzedziło chrzest. Późniejsi kopiści wprowadzili go do tekstu głównego.
W Dziejach 12,25 tekst łaciński wspiera wariant απο Ιερουσαλημ εις Αντιοχειαν ("z Jerozolimy do Antiochii"); wariant ten jest wspierany również przez minuskuł 1175 oraz lekcjonarz 1178. Niektóre greckie rękopisy przekazują wariant w brzmieniu εξ Ιερουσαλημ εις Αντιοχειαν ("z Jerozolimy do Antiochii"), są to: 429, 945, 1739 i 1891. Spośród starożytnych przekładów wariant wspierają: starołaciński Perpinianensis, Peszitta, przekład na saidzki dialekt języka koptyjskiego (copsa) oraz przekład gruziński. Większość rękopisów przekazuje wariant εις Ιερουσαλημ ("do Jerozolimy").
W Dziejach 16,12 termin κολωνια ("kolonia") został zapisany w formie κωλονια.
W Dziejach 18,26 przekazuje wariant την οδον του κυριου ("drogę Pańską"); wariant ten jest wspierany przez minuskuły 1505, 2495 oraz lekcjonarz 598.
Historia.
Paleograficznie datowany jest na VI lub VII wiek, przy czym większość paleografów i krytyków tekstu opowiada się za VI wiekiem. Na ostatniej karcie rękopisu, na stronie verso, rękopis zawiera notę nawiązującą do dekretu wydanego przez bizantyjskiego zarządcę wyspy Sardynia imieniem Flavius Pancratius. Oznacza to, że rękopis musiał powstać po 534 roku. Andrea Lai datuje go na koniec VI wieku lub początek VII wieku. INTF datuje go na VI wiek. Przyjmuje się zwykle, że rękopis powstał na Sardynii. Scrivener przypuszczał, że przywieziony został do północnej Anglii przez Teodora z Tarsu, w 668 roku. Frederic George Kenyon zaproponował w 1939 roku, że mógł go również przywieźć Ceolfryd na początku VIII wieku. Prawdopodobnie został zdeponowany w jednym z wielkich klasztorów w Północnej Anglii. W latach 709-716 Beda Czcigodny pisał "Expositio Actuum Apostolorum Retractata" w oparciu o ten rękopis, co oznacza, że najprawdopodobniej znajdował się w bibliotece klasztoru Wearmouth-Yarrow.
W nieznany sposób dostał się do biblioteki katedralnej w Würzburgu. W 1631 roku, podczas wojny trzydziestoletniej, znaleźli go tu Szwedzi i przekazali arcybiskupowi Williamowi Laudowi, wraz z wieloma innymi rękopisami. W 1636 roku Laud przekazał go Bodleian Library w Oksfordzie, wraz z innymi rękopisami, gdzie przechowywany jest po dziś dzień (Laud. Gr. 35 1397, I,8). Frederic George Kenyon oceniał, że jest to najcenniejszy rękopis biblijny przechowywany w tej bibliotece.
Na listę rękopisów Nowego Testamentu wciągnął go Johann Jakob Wettstein, który nadał mu siglum E. W 1908 C.R. Gregory nadał mu siglum 08.
John Mill wykorzystał go w swoim wydaniu greckiego Nowego Testamentu w roku 1709 (jako Laud 3). Tekst został opublikowany w 1715 roku przez Thomasa Hearne, jednak z błędami. Ponownie w 1864 roku z większą dokładnością opublikował go E.H. Hansell, a w 1870 roku Konstantin von Tischendorf, który polecił wykroić specjalną czcionkę na potrzeby tego wydania. Tekst łaciński opublikował ponownie Joannes Belsheim.
Pierwsze facsimile kodeksu wydał Scrivener w trzecim wydaniu „A Plain Introduction” (1883), następnie: H.J. Vogels, William Hatch, Guglielmo Cavallo, Bruce M. Metzger, H. Ueker, J. Irigoin oraz Andrea Lai.
Rękopis ponadto badali: Griesbach, James H. Ropes, B.R. Motzo, R.L. Poole, Albert C. Clark, M.-J. Lagrange, O. Kenneth Walther.
Od XVIII wieku cytowany jest we wszystkich ważnych wydaniach greckiego Nowego Testamentu. Cytują go: UBS3, UBS4, NA26 oraz NA27. W NA27, został zaliczony do pierwszorzędnych świadków tekstu Nowego Testamentu.

</doc>
<doc id="1331864" url="https://pl.wikipedia.org/wiki?curid=1331864" title="Stroigła chińska">
Stroigła chińska

Stroigła chińska, kuningamia lancetowata, kuningamia chińska ("Cunninghamia lanceolata") – gatunek drzewa iglastego z rodziny cyprysowatych występujący naturalnie na terenie Chin, poza tym rozpowszechniony w uprawie. Jest jednym z dwóch gatunków z rodzaju stroigła. W obszarze naturalnego występowania roślina ceniona ze względu na drewno, poza tym sadzona jest jako ozdobna i kolekcyjna.
Zastosowanie.
Drzewa o lekkim, miękkim i jasnym drewnie, bardzo trwałym i wolno rozkładającym się. W obszarze naturalnego występowania są cenionymi drzewami użytkowymi. Drewno ma wiele zastosowań, w tym m.in. używane jest często do wyrobu trumien. W obszarach o odpowiednich warunkach klimatycznych stroigły bywają uprawiane, jednak ze względu na obfite zaśmiecanie powierzchni gruntu zrzucanymi pędami – raczej nie są zbyt cenione jako rośliny ozdobne. Są wrażliwe na silne mrozy i dlatego mogą być uprawiane w co najwyżej 8 strefie mrozoodporności. W Polsce pędy przemarzają i duże uszkodzenia powstają z powodu okiści.

</doc>
<doc id="1331865" url="https://pl.wikipedia.org/wiki?curid=1331865" title="Agia Varvara">
Agia Varvara



</doc>
<doc id="1331868" url="https://pl.wikipedia.org/wiki?curid=1331868" title="E-ZUS">
E-ZUS



</doc>
<doc id="1331869" url="https://pl.wikipedia.org/wiki?curid=1331869" title="Polsat">
Polsat

Polsat – polski kanał telewizyjny uruchomiony 5 grudnia 1992 roku o 16:30. Polsat jest pierwszym kanałem komercyjnym, który otrzymał koncesję na nadawanie ogólnopolskie i zarazem jest głównym kanałem Telewizji Polsat. Według stanu z kwietnia 2021 Polsat jest trzecim najchętniej oglądanym kanałem telewizyjnym w Polsce z udziałami w rynku na poziomie 8,14% (Średnio 290 tys. widzów).
Historia.
Telewizja Polsat rozpoczęła emisję testową 1 grudnia 1992, zaś cztery dni później, 5 grudnia 1992 o 16:30, rozpoczęła oficjalne nadawanie sygnału z Holandii ze studia w Hilversum z analogowego nadajnika satelity Eutelsat II F 3, położenie na orbicie 16°E. Decyzja o nadawaniu programu z Holandii wynikła z konieczności: był to jedyny sposób by dotrzeć do polskiego widza bez naruszenia obowiązującego w Polsce prawa. Pierwszą pokazaną pozycją był serial animowany „Wędrówki Pyzy”. Produkcję zapowiedziała Karina Szafrańska. Pierwotnie kanał nazywał się PolSat. 1 października 1994 literę „S” w nazwie zmieniono w „s”. Tego samego dnia zmieniono logotyp stacji ze słońcem. Od 6 grudnia 1992 do 27 lutego 2005 logo Polsatu znajdowało się w lewym górnym rogu ekranu. Od 28 lutego 2005 przeniesiono je w prawy górny róg ekranu.
Nazwę kanału wymyślił satyryk Tadeusz Drozda, pierwsze logo stacji zaprojektował Jacek Błach, a muzykę do oprawy graficznej skomponował Grzegorz Ciechowski.
Początkowo zasięg techniczny Polsatu obejmował 20% populacji. Była to grupa niewielka, ale pod wieloma względami bardzo atrakcyjna dla reklamodawców. Właściciel i główny założyciel telewizji, Zygmunt Solorz-Żak, pierwotnie planował, że po regulacji przepisów radiowo-telewizyjnych, siedzibę telewizji usytuuje we Wrocławiu, jednak ostatecznie główna siedziba telewizji została ulokowana w Warszawie.
5 października 1993 stacja otrzymała od Krajowej Rady Radiofonii i Telewizji koncesję na emisję naziemną w Polsce. 27 stycznia 1994 telewizja otrzymała koncesję na ogólnopolską telewizję komercyjną, przez co przełamała monopol telewizji publicznej na ogólnopolskie nadawanie naziemne.
Polsat początkowo nadawał swój program w dwóch blokach, popołudniowym i nocnym. Program nadawał przez 4 godziny, a następnie 8 godzin dziennie. 1 października 1994 zwiększył czas swojego programu do 16 godzin dziennie. Motywem muzycznym oprawy kanału w latach 2003–2004 stanowił utwór Vlada Kuryluka pt. „My Little Sister”. Od 6 września 1999 do końca 2009 nadawał 23 godziny na dobę (6:00 – 5:00). Od początku 2010 program nadawany jest całodobowo, jednakże raz w miesiącu o godz. 1:00 następuje zakończenie programu z powodu przerwy technicznej.
Od 15 września 2020 sygnał telewizji Polsat jest emitowany w internecie w należących do nadawcy stacji serwisach internetowych VOD Polsat Go oraz Polsat Box Go.
Od samego początku emitowano także eventy, koncerty i gale. Od 2006 roku emitowana jest Sylwestrowa moc przebojów, a w latach 2015–2019 oraz od 2021 – Polsat SuperHit Festiwal. W latach 1996–2002 emitowano też (głównie w ramach Disco Polo Live) Ogólnopolski Festiwal Muzyki Tanecznej w Ostródzie, w roku 1999 – galę Telekamery, a okazjonalnie – gale jubileuszowe Polsatu.
Informacje techniczne.
Nadawanie.
Polsat rozpoczął analogowe nadawanie satelitarne na Hot Birdzie 1 (11,432 H) w marcu 1995 roku. Kanał wyłączył analogowe nadawanie satelitarne w nocy z 11 na 12 listopada 2001, ustępując miejsce TV4.
19 grudnia 2011 Polsat przeszedł całkowicie na nadawanie w formacie 16:9. 23 lipca 2013 Polsat jako jeden z trzech ostatnich ogólnopolskich nadawców naziemnych, obok telewizji publicznej, wyłączył swoje ostatnie naziemne nadajniki analogowe.
Dostępność.
Program jest dostępny cyfrowo poprzez nadajniki naziemne (DVB-T2), na cyfrowych platformach satelitarnych Polsat Box, Platforma Canal+ i Orange TV oraz w sieciach kablowych. Od 5 maja 2017 roku stacja jest dostępna na platformach satelitarnych tylko w jakości HD. 15 września 2020 sygnał telewizji Polsat został udostępniony w internecie w należących do nadawcy stacji serwisach internetowych VOD Polsat Go i Polsat Box Go. Od 1 lipca 2021 roku Polsat HD jest dostępny w naziemnej telewizji cyfrowej DVB-T2.
Polsat HD.
Polsat HD to kanał nadawany w standardzie HD, będący retransmisją kanału Polsat w czasie rzeczywistym. Jest to drugi po Polsat Sport HD kanał telewizji Polsat w wysokiej rozdzielczości. Otrzymał koncesję na nadawanie 1 kwietnia 2008. Wystartował 1 września 2009, czyli przed rozpoczęciem Ligi Mistrzów (do której prawa transmisji na wybrany, środowy mecz na żywo, wtorkowy z odtworzenia oraz skróty pozostałych spotkań posiadał Polsat).
Kanał jest dostępny na pozycji 1 i 111 w Polsat Box w pakiecie S oraz od 5 maja 2011 także na platformie n na pozycji 7 w pakiecie „Informacja i rozrywka”. Kanał jest również dostępny przez wybrane sieci kablowe.
16 lutego 2011 niekodowany Polsat HD został udostępniony w ramach MUX-2 DVB-T. Miało to związek z konfliktem między Polsatem a platformą n, dotyczącym praw do transmisji meczów Ligi Mistrzów.
11 marca 2011 niekodowany Polsat HD został uruchomiony w DVB-T (nadajnik Warszawa – RTCN PKiN, kanał 29). Pierwotnie miał być nadawany przez 6 miesięcy, ale emisję zakończono 3 marca 2012.
27 stycznia 2016 niekodowany Polsat HD został ponownie uruchomiony w DVB-T (nadajniki MUX L4). Od 31 sierpnia 2016 Polsat HD można oglądać w ramach multipleksu testowego TVS z Katowic.
Wraz ze zmianą opraw graficznych kanałów Polsat 2, Polsat 1, Super Polsat, Polsat Play, Polsat Café, Polsat Film, Polsat Doku i Polsat Romans/Polsat Seriale, zmienił się również wygląd znaku „HD”. Zyskał czerwoną barwę (wcześniej bordowy) oraz został zmniejszony.

</doc>
<doc id="1331876" url="https://pl.wikipedia.org/wiki?curid=1331876" title="Wojciech Jacobson">
Wojciech Jacobson

Wojciech Jacobson (ur. 8 października 1929 w Toruniu) – polski chemik, żeglarz; od 1949 – członek Jacht Klubu AZS w Szczecinie, uczestnik regat, szkoleń, rejsów oceanicznych, w tym historycznego rejsu na Vagabond II przez Przejście Północno-Zachodnie, od 1965 – kapitan jachtowy, członek honorowy Polskiego Związku Żeglarskiego (2004) oraz Akademickiego Związku Sportowego, członek Bractwa Wybrzeża i Rady Programowej Polskiej Fundacji Morskiej.
Życiorys.
Urodził się w Toruniu. W dzieciństwie żeglował po Wiśle, wraz z ojcem i starszymi braćmi (najstarszy należał do Akademickiego Związku Morskiego RP); mieli własny jacht mieczowy. Po ukończeniu szkoły w Poznaniu studiował chemię na Politechnice Szczecińskiej, która – w pierwszych latach po II wojnie światowej – była Szkołą Inżynierską. Stopień inżyniera uzyskał w roku 1952, wraz z drugim rocznikiem absolwentów niedawno utworzonego Wydziału Chemii SI (59 osób, m.in. żona Jerzego Szmida, twórcy i pierwszego dziekana tego Wydziału). Studia magisterskie podjął, gdy SI przekształcono w Politechnikę. Magisterium uzyskał w roku 1961, po czym rozpoczął pracę na macierzystym Wydziale, gdzie zajmował się chemią organiczną (do emerytury). Od 1949 roku należał do Jacht Klubu AZS w Szczecinie, w którym zdobywał kolejne stopnie żeglarskie. Stopień jachtowego kapitana żeglugi wielkiej uzyskał w roku 1965.
Początkowo żeglował na jeziorach i morskich wodach wewnętrznych. Pierwszy rejs oceaniczny odbył po skończeniu 40 roku życia. Wziął udział w wyprawach, które mają istotne miejsce w historii żeglarstwa, m.in. w wędrówkach żeglarskich Ludomira Mączki na Marii (w tym w pierwszym rejsie ze Szczecina do Callao w Peru, 1973–1974), w historycznym rejsie Vagabond II przez Przejście Północno-Zachodnie (wspólnie z Ludomirem Mączką i Januszem Kurbielem, 1985–1988), przejściu przez Cieśninę Magellana (1993), opłynięciu przylądka Horn (2001). Przebył łącznie ponad 255 tys. mil morskich. Wielokrotnie otrzymywał wysokie odznaczenia żeglarskie.
Rejsy.
Spośród wielu rejsów Wojciecha Jacobsona wyróżniane są:
Publikacje (wybór).
Jest autorem wielu materiałów szkoleniowych i artykułów w fachowej prasie oraz autorem lub współautorem wydawnictw książkowych:

</doc>
<doc id="1331879" url="https://pl.wikipedia.org/wiki?curid=1331879" title="Codex Borgianus">
Codex Borgianus

Codex Borgianus (łac.), oznaczany symbolami T albo 029 (Gregory-Aland) lub ε5 (von Soden) – grecko-koptyjski kodeks uncjalny Nowego Testamentu, paleograficznie datowany na V lub VI wiek. Nazwa kodeksu pochodzi od jednego z jego byłych właścicieli. Zachował się we fragmentarycznym stanie, niektóre jego partie były klasyfikowane jako odrębne rękopisy (0113, 0125 oraz 0139). Kodeks cytowany jest w krytycznych wydaniach greckiego Nowego Testamentu.
Poszczególne partie kodeksu przechowywane są w trzech bibliotekach świata. Całość stanowi 31 kart, z których część jest fragmentaryczna. 21 kart przechowywanych jest w Bibliotece Watykańskiej (Borgia Coptic 109), 2 karty w Nowym Jorku (Morgan Library &amp; Museum M 664A). Ponadto trzy karty oraz fragmenty pięciu, sklasyfikowane jako 0113, 0125 i 0139, przechowywane są w Paryżu (Biblioteka Narodowa Francji).
Opis.
Zachowało się 31 kart kodeksu, z których 24 przetrwało w pełnej, natomiast 7 we fragmentarycznej formie (według Schmitza oraz Minka). Według Alanda zachowało się 26 pełnych kart oraz 5 fragmentów. Partia kodeksu oznakowana przy pomocy symbolu 029 zawiera 23 kart (26 na 21 cm), z fragmentami Łk 22-23 i J 6-8. Karty kodeksu zostały ułożone "in quarto" (tj. dwie złożone w połowie karty w jednym foliale).
Tekst pisany jest dwiema kolumnami na stronę, ale tekst grecki i koptyjski (dialekt saidzki) znajdują się nie w sąsiednich kolumnach, lecz na przeciwległych stronach. Tekst koptyjski znajduje się na stronie recto, tekst grecki na stronie verso. Kolumna obejmuje 26-33 linijek. Linijki są krótkie, zawierają zaledwie 6-9 liter. Litery są wielkie, okrągłe, jedynie na krawędzi bywają ściśnięte. Występuje paginacja, oryginalny rękopis zawierał prawdopodobnie 297 kart.
Pismo jest pisane w sposób ciągły, jedynie pojedyncze kropki zaznaczają przerwy zgodnie z podziałem kolometrycznym. Kształty greckich liter mają cechy pisma koptyjskiego, wśród liter wyróżniają się swoim kształtem alfa oraz iota. W tekście koptyjskim alfa ma okrągłą formę od dołu, delta ma szeroką podstawę, mi ma głębokie siodło, górne ramię litery epsilon jest bardziej rozciągnięte w prawo niż dolne ramię (przypomina to górną część sigmy), sigma jest okrągła u podstawy, ypsilon jest wielki. Okazjonalnie stosuje przydechy i akcenty. Tekst Ewangelii nie jest dzielony ani według rozdziałów, ani według sekcji. Kopista popełniał błędy itacyzmu.
Grecki tekst:
Ewangelia Łukasza 6,18-26; 18,2-9.10-16; 18,32-19,8; 21,33-22,3; 22,20-23,20; 24,25-27.29-31;Ewangelia Jana 1,24-32; 3,10-17; 4,52-5,7; 6,28-67; 7,6-8,31.
Saidzki tekst:
Ewangelia Łukasza 6,11-18; 17,29-18,9; 18,?-42; 21,25-32; 22,12-23,11; 24,18-19; 24,21-23;Ewangelia Jana 1,16-23; 3,2-10; 4,45-52; 6,21-58; 6,58-8,23.
Tekst.
Grecki tekst kodeksu reprezentuje aleksandryjską tradycję tekstualną z pewną liczbą bizantyjskich naleciałości. Tekst jest zbliżony do Kodeksu Watykańskiego. Kodeks był wysoko oceniany przez dawnych krytyków tekstu. Porter w 1848 roku ocenił, że spośród rękopisów Nowego Testamentu jedynie Kodeks Watykański przewyższa go wiekiem. Odkrycie nowych rękopisów spowodowało, że zmalało zainteresowanie rękopisem i nie był już tak wysoko oceniany. Aland określił go jako „egipski tekst” i zaklasyfikował do Kategorii II. W Ewangelii Łukasza tekst jest pokrewny formula_1 oraz Kodeksowi Watykańskiemu. Zgadza się z nimi częściej, niż one ze sobą i prawdopodobnie jest najbliższy do archetypu grupy. W Ewangelii Jana w dalszym ciągu wykazuje pokrewieństwo do tych dwu rękopisów, jednak już w znacznie mniejszym stopniu. W Ewangelii Jana dochodzi do głosu element bizantyński (podobnie kodeks Regius). Tekst grecki oraz koptyjski nie zawsze są z sobą zgodne.
Brak tekstu Łk 22,43-44 ("krwawy pot Jezusa"), J 5,4 (anioł poruszający wodę) oraz Pericope adulterae (7,53 – 8,11). Teksty te są nieobecne w wielu starożytnych rękopisach.
Brak wiersza Łk 23,17, w czym jest zgodny z Bodmerem XIV-XV, A, B, L, 070, 892. Wiersz jest traktowany przez krytyków tekstu jako późniejsza glossa dodana w oparciu o Mt 27,15 i Mk 15,6.
W J 1,28 stosuje βηθαβαρα ("Betabara") zamiast βηθανια ("Betania"), w J 5,2 βηθσαιδα ("Betsaida") zamiast βηθεσδα ("Betezda") albo βηθζαθα ("Betdzata").
Historia.
Datowanie oraz miejsce pochodzenia.
Antonio Agostino di Giorgio, pierwszy wydawca tekstu, datował kodeks na IV wiek. Scholz datował na V wiek, jak również Tischendorf. Tischendorf do takiego wniosku doszedł po analizie tekstu koptyjskiego, który porównał z koptyjskim palimpsestem zawierającym tekst 1 Krl 8,58-9,1 i który on sam datował na wiek V. Kenyon, Gregory (uczeń Tischendorfa) oraz Aland datowali na V wiek. Amélineau datował fragmenty przechowywane w Paryżu na wieki VIII-X (każdy inaczej). Pasquale Orsini oraz Balestri datowali na VI wiek. Obecnie datowany jest przez INTF na V wiek.
Kodeks prawdopodobnie pochodzi z Białego Klasztoru w Egipcie.
Miejsca przechowywania.
Do Europy kodeks został przywieziony przez bliżej nieznanego mnicha. Samuel Prideaux Tregelles przypuszczał, że ów mnich był nieświadomy tego, jaką wartość ma kodeks, i dlatego zaprzepaścił większą część jego kart. Fragment 13 kart kodeksu z tekstem J 6,21-59; 6,68-8,23 był własnością kardynała Stefana Borgii (stąd jego nazwa), przechowywany był w Museum Borgianum. Tekst owych 13 kart, zarówno grecki, jak i koptyjski, został wydany w 1789 roku przez Agostina Antonia Giorgia.
Katalogując koptyjskie rękopisy przechowywane w Museum Borgianum, Jörgen Zoega w 1810 roku zauważył, że 8 innych kart z greckim tekstem Łk 22,20-23,20 i koptyjskim Łk 22,12-23,11 należało do tego samego kodeksu, co Borgianus. Całość przekazana została później Bibliotece Watykańskiej. Samuel Tregelles po zapoznaniu się z publikacją Zoegi poinformował Henry’ego Alforda, że Borgianus zawiera również fragment Ewangelii Łukasza. Fragment Ewangelii Łukasza został skolacjonowany przez Bradleya Alforda, brata Henry’ego, i wykorzystany w 1859 roku w czwartym wydaniu greckiego Nowego Testamentu. Tregelles jeszcze w 1856 roku nie był świadomy, że Borgianus zawiera fragment Ewangelii Łukasza. Dopiero w 1860 roku zapoznał się z publikacją Zoegi. Przy okazji wyraził przypuszczenie, że Kodeks 070 może być częścią tego samego rękopisu. Partia rękopisu określana jako Vaticanus Borgianus copticus 109 ułożona została w dwóch drewnianych kasetach, wraz z innymi koptyjskimi fragmentami. 13 kart z tekstem Jana 6,28-67; 7,6-8,31 przechowywanych jest w kasecie nr 7 (Borgia Coptic 109, Cass. 7, 65.2), 8 kart z tekstem Łukasza 22,20-23,20 w kasecie nr 18 (Cass. 18, 65.1).
Po publikacji Amélineau z 1895 roku stały się znane trzy kolejne fragmenty kodeksu przechowywane W Bibliotece narodowej Francji w Paryżu. Uznał je jednak za trzy odrębne rękopisy. Datował je na wiek VIII i IX. Są one przechowywane w czterech kolekcjach zespołu archiwalnego poświęconego koptyjskim rękopisom i przemieszane z fragmentami innych koptyjskich rękopisów (BnF, Copte 129,7.8.9.10).
W 1912 roku Henry Hyvernat nabył w Kairze dwie karty z grecko-koptyjskim tekstem Ewangelii Łukasza do kolekcji Johna Pierponta Morgana. Są one przechowywane w Morgan Library &amp; Museum M 664A w Nowym Jorku.
Badania rękopisu oraz jego wykorzystanie.
Na listę rękopisów Nowego Testamentu wciągnął go Johann Jakob Griesbach, który nadał mu siglum T. Griesbach korzystał z wydania Giorgia oraz Scholza i znał wyłącznie fragmenty Ewangelii Jana. Kodeks badany był przez A. Bircha, który skolacjonował grecki tekst 029 (tylko w Ewangelii Jana). Birch sporządził również opis kodeksu. Fotograficzne facsimile wydali Émile Amélineau, William Hatch, Ferdinand Cavallera, Eugène Tisserant i Ambrogio M. Piazzoni (w kolorze).
Gregory w 1908 roku nadał mu siglum 029, natomiast fragmenty opisane przez Amélineau Gregory oznakował symbolami: 0113 (Soden ε50), 0125 (ε99) i 0139 (ε1002). Wszystkie razem stanowią 26 kart oraz 5 fragmentów.
Przygotowując krytyczne wydanie koptyjskiej Biblii w dialekcie saidzkim, George W. Horner w 1911 roku uznał, że przechowywane w Paryżu fragmenty określane jako 129.7 i 129.8 należą do tego samego rękopisu, co Borgianus, i oznaczył je przy pomocy tego samego siglum (jako β). Fragment 129.9 sklasyfikował jednak osobno (jako α). Podobnie Adolphe Hebbelynck w 1912 roku uznał te fragmenty za jeden rękopis (jako Borgia LXV) i w taki sposób te fragmenty są katalogowane na liście koptyjskich rękopisów Nowego Testamentu. Jednak na liście greckich rękopisów paryskie fragmenty oznaczane są różnymi siglami (0113, 0125, 0139).
Karty z kolekcji Johna Pierponta Morgana zostały opisane przez Kennetha Willisa Clarka w 1937 roku, w opublikowanym przezeń katalogu greckich rękopisów przechowywanych w USA i zidentyfikowane jako część Kodeksu Borgianus. W 1963 roku Kurt Aland owe dwie karty wciągnął pod siglum 029 i odtąd pod tym siglum kryją się 23 karty kodeksu.
Borgianus jest cytowany we współczesnych krytycznych wydaniach greckiego Nowego Testamentu Nestle-Alanda (NA26, NA27), (UBS4).

</doc>
<doc id="1331881" url="https://pl.wikipedia.org/wiki?curid=1331881" title="Małe okrążenie">
Małe okrążenie

Małe okrążenie (tytuł oryginalny: "Rrethimi i vogël") – albański film fabularny z roku 1986 w reżyserii Saimira Kumbaro.
Opis fabuły.
Agron zostaje nowym przewodniczącym komitetu wykonawczego partii w okręgu. Największe rozczarowanie przeżywa, kiedy zdaje sobie sprawę z tego, że jest otoczony przez przyjaciół i krewnych, którzy chcą dla swoich prywatnych celów wykorzystać znajomość z nim.

</doc>
<doc id="1331882" url="https://pl.wikipedia.org/wiki?curid=1331882" title="Jezioro Warnołty">
Jezioro Warnołty



</doc>
<doc id="1331884" url="https://pl.wikipedia.org/wiki?curid=1331884" title="Białe okrążenie">
Białe okrążenie



</doc>
<doc id="1331885" url="https://pl.wikipedia.org/wiki?curid=1331885" title="E-government">
E-government

e-government ("z ang. e-administracja") – według definicji Komisji Europejskiej, jest stosowaniem technologii informatycznych w administracji publicznej. Wiąże się to ze zmianami organizacyjnymi i nowymi umiejętnościami służb publicznych, które mają poprawić jakość świadczonych przez administrację usług.
e-government to ciągły proces doskonalenia jakości rządzenia i świadczenia usług administracyjnych poprzez przekształcanie relacji wewnętrznych i zewnętrznych z wykorzystaniem Internetu i nowoczesnych środków komunikacji. Relacje zewnętrzne to relacje typu urząd-obywatel, urząd-podmiot gospodarczy oraz urząd-usługodawca, natomiast spośród relacji wewnętrznych wyróżniamy urząd-urząd oraz urząd-pracownicy.
Celem tworzenia e-administracji jest zwiększenie efektywności działania administracji publicznej w zakresie świadczenia usług. E-administracja ma uprościć załatwianie spraw urzędowych oraz umożliwić uzyskiwanie informacji na ich temat. Przyjęta forma pozwala na zebranie w jednym miejscu spraw należących do kompetencji różnych jednostek administracji publicznej i udostępnienia ich procedur w Internecie.
Historia e-government.
Pierwsze dyskusje w Polsce na temat e-government w Europie zaczęły się od raportu, opublikowanego w 1994 roku przez Komisję Europejską, zatytułowanego "„Europa i społeczeństwo globalnej informacji. Zalecenia dla Rady Europy”" (nazwany od jednego z autorów "Raportem Bangemanna"). Ukazywał on kierunki rozwoju społeczeństwa globalnej informacji w Europie. Od tamtej pory koncepcja e-government, jako część składowa "eEurope", na stałe zagościła w problematyce podejmowanej w Unii.
W Polsce za początek e-government należy uznać rok 2000. Wówczas to Komitet Badań Naukowych na podstawie siedmiu ekspertyz opracował dokument, który ukazał się pod zbiorczym tytułem "„Społeczeństwo Globalnej Informacji w warunkach przystąpienia Polski do Unii Europejskiej”". Dziś materiał znamy jako oficjalny dokument Komitetu Badań Naukowych i Ministerstwa Łączności pt. "„Cele i kierunki rozwoju społeczeństwa informacyjnego w Polsce”".
W 2000 roku Sejm podjął także uchwałę o budowie społeczeństwa informacyjnego, a następnie w 2001 roku uchwalił istotne dla rozwoju e-government ustawy: wprowadzającą "Biuletyn Informacji Publiczne (BIP)", ustawę o dostępie do informacji publicznej oraz regulującą kwestię e-podpisu "ustawę o podpisie elektronicznym". Kolejnym krokiem w rozwoju e-governmentu było opracowanie dokumentu "ePolska", zawierającego plan działań na rzecz rozwoju społeczeństwa informacyjnego w Polsce, który wzorowany był na europejskim planie rozwoju "eEurope". Dokument ten zaktualizowano w 2002 roku. Kolejna wersja tej strategii otrzymała nazwę ePolska-2006. Przyjęcie tego dokumentu zaowocowało przygotowaniem przez Komitet Badań Naukowych wstępnej koncepcji projektu "Wrota Polski" (centralnego systemu informatycznego, którego zadaniem miała być realizacja usług administracyjnych dla obywateli oraz podmiotów gospodarczych drogą elektroniczną) oraz dokument Strategia Informatyzacji Rzeczypospolitej Polskiej – "ePolska".
Podstawowym zadaniem budowanego centralnego systemu Wrota Polski ma być umieszczenie w sieci i dostęp online do wszystkich dysponujących zapleczem informatycznym serwisów administracji państwowej. Wśród najważniejszych funkcji, które ma realizować ten system są:
Projekt Wrota Polski jest pierwszą próbą praktycznej realizacji zaleceń Unii Europejskiej ogłoszonych w programie "eEurope 2005".
Charakterystyka e-government.
Usługi e-administracji powinny być dostosowane do potrzeb klienta. Orientacja na klienta możliwa jest dzięki współistnieniu kontaktów osobistych oraz dostępu do różnych urządzeń, takich jak np.: Internet, kiosk informacyjny, telewizor, telefon komórkowy z WAP itp.
Wykorzystanie technologii informatycznej w urzędzie powinno obejmować w konsekwencji doprowadzić do:
W rozwijaniu elektronicznych platform kontaktu spośród wszystkich służb publicznych przoduje administracja samorządowa, na niej bowiem spoczywa obsługa najważniejszych usług publicznych.
W Unii Europejskiej wyspecyfikowano usługi administracji, z których obywatele mogą skorzystać on-line. Dla osób fizycznych są to:
Jeżeli chodzi o podmioty gospodarcze, usługi dotyczą następujących obszarów:
Wymienione usługi realizowane drogą elektroniczną stanowią pewnego rodzaju wytyczne. W Polsce lista usług, które docelowo mają być dostępne on-line została nieco zmodyfikowana i zgodnie ze wstępną wersją projektu Wrota Polski wygląda następująco:
Dzięki sprawnemu systemowi identyfikacji obywateli i podmiotów gospodarczych, wejściu w życie podpisu elektronicznego i integracji aplikacji wizyta w urzędzie osoby, chcącej załatwić którąś z wyżej wymienionych, nie musi być konieczna.
W zależności od stopnia komunikacji urzędu z mieszkańcami oraz od rodzaju i złożoności prowadzonych usług przez urzędy drogą elektroniczną można wyróżnić cztery poziomy dojrzałości usług e-administracji:
Wrota Małopolski – przykład realizacji e-administracji.
W celu zapewnienia obywatelom i podmiotom gospodarczym Małopolski dostępu do regionalnych zasobów informacyjnych oraz umożliwienia świadczenia usług przez urzędy administracji publicznej w 2002 roku stworzono platformę informacyjną Województwa. 30 listopada 2002 roku odbyła się jej premiera.
W obecnej wersji Wrota Małopolski składają się z następujących części:
Na stronach Wrót Małopolski dostępne są obecnie Biuletyny Informacji Publicznej organów administracji publicznej Województwa Małopolskiego:
gmin, powiatów, Województwa Małopolskiego, Wojewody Małopolskiego, Samorządowych Kolegiów Odwoławczych w Krakowie, Tarnowie i Nowym Sączu, Izby Skarbowej w Krakowie, Urzędów Skarbowych, Izby Celnej w Krakowie, Regionalnego Zarządu Gospodarki Wodnej w Krakowie, Jednostek organizacyjnych podporządkowanych Wojewodzie oraz administracji zespolonej.
Dostępne na stronie biuletyny tworzone są według jednolitych standardów dotyczących układu przedmiotowego i podmiotowego, adresów danych, stosowane są także jednolite rozwiązania jeżeli chodzi o menu przedmiotowe według karty zadań (zgodnie z ISO), listowanie i stronicowanie danych z baz oraz możliwość przesyłania danych z innymi aplikacjami.
W programie obecnie uczestniczą:
Wymienione wyżej urzędy opracowały procedury wszczęcia drogą elektroniczną 52 spraw urzędowych. Nie ma jednak możliwości przeprowadzenia tych spraw od początku do końca za pomocą Internetu. Pobierany na stronie i przesyłany drogą elektroniczną formularz służy jedynie do rozpoczęcia procedury, co prowadzi do ograniczenia liczby wizyt w tradycyjnym urzędzie.

</doc>
<doc id="1331886" url="https://pl.wikipedia.org/wiki?curid=1331886" title="Louis Hoche">
Louis Hoche



</doc>
<doc id="1331887" url="https://pl.wikipedia.org/wiki?curid=1331887" title="Soledad Alvear">
Soledad Alvear

Maria Soledad Alvear Valenzuela (ur. 17 września 1950 w Santiago) – chilijska polityk i prawnik, minister w gabinetach prezydenta Aylwina, Freia i Lagosa. Senator od 2005 oraz przewodnicząca Chrześcijańsko-Demokratycznej Partii Chile od 2006.
Życiorys.
Soledad Alvear ukończyła prawo na Uniwersytecie Chilijskim ("Universidad de Chile"). W czasie rządów prezydenta Patricia Aylwina, Alvear od 1991 do 1994 zajmowała stanowisko ministra ds. kobiet, powołane do walki z dyskryminacją płciową w społeczeństwie. W latach 1994-1999 w gabinecie prezydenta Eduarda Frei Ruiz-Tagla pełniła funkcję ministra sprawiedliwości. Podjęła się w tym czasie gruntownej reformy kodeksu karnego, pamiętającego czasy kolonialne. 
W 2000 prowadziła kampanię wyborczą Ricarda Lagosa. W jego gabinecie, od 2000 do 2004, sprawowała urząd ministra spraw zagranicznych. Jako minister podpisała porozumienie o wolnym handlu z USA, UE oraz Koreą Południową. 
Pod koniec 2004 Soledad Alvear uzyskała prezydencką nominację Chrześcijańsko-Demokratycznej Partii Chile w nadchodzących wyborach. W prawyborach, które miały wyłonić wspólnego kandydata lewicowej koalicji Concertación, miała zmierzyć się z Michelle Bachelet z Socjalistycznej Partii Chile. Jednak z powodu niekorzystnych sondaży przedwyborczych wycofała swoją kandydaturę jeszcze przez prawyborami. W wyborach parlamentarnych w grudniu 2005 zdobyła mandat senatora z okręgu Santiago de Chile. W maju 2006 Alvear została wybrana przewodniczącą Chrześcijańsko-Demokratycznej Partii Chile z blisko 70% poparciem delegatów.

</doc>
<doc id="1331889" url="https://pl.wikipedia.org/wiki?curid=1331889" title="Parafia św. Anny w Szczańcu">
Parafia św. Anny w Szczańcu

Parafia pw. św. Anny w Szczańcu – parafia rzymskokatolicka należąca do dekanatu Świebodzin – Miłosierdzia Bożego, diecezji zielonogórsko-gorzowskiej, w metropolii szczecińsko-kamieńskiej. .
Historia.
Pierwszym proboszczem był ks. Piotr Zawora. Ważniejsze wydarzenia w okresie powojennym to odwiedziny parafii przez obraz Matki Boskiej Jasnogórskiej w 1962 i 1992 roku oraz przyjęcie relikwii Pięciu Braci Męczenników Międzyrzeckich.
Co roku, począwszy od 1991, spod kościoła parafialnego wyrusza w kierunku Częstochowy Salezjańska Pielgrzymka Ewangelizacyjna (SPE).
Z parafii wywodzi się pięciu kapłanów oraz trzy siostry zakonne.
Kościół parafialny.
Obecny kościół parafialny został wzniesiony w stylu późnogotyckim na początku XVI wieku. Przy jego budowie wykorzystano fragmenty wcześniejszej budowli. Od 1538 roku kościół pozostawał w rękach luteranów. W posiadanie katolików wrócił około 1654 roku. Po wydarzeniach drugiej wojny światowej, teren obecnej parafii w Szczańcu został zasiedlony przez ludność z dawnych kresów wschodnich, którzy doprowadzili do odtworzenia parafii.
Grupy parafialne.
Ministranci, Żywy Różaniec, parafialny zespół Caritas, animatorzy grup do bierzmowania, Salezjańska Pielgrzymka Ewangelizacyjna Grupa Szczaniec.

</doc>
<doc id="1331890" url="https://pl.wikipedia.org/wiki?curid=1331890" title="Symulacja (szkolenie)">
Symulacja (szkolenie)

Symulacja (łac. "simulatio" "udawanie" od "similis" "podobny") – jedna z technik szkoleniowych, polegająca na zasymulowaniu określonej sytuacji, w której uczestnik może przećwiczyć nabyte umiejętności oraz sztuczne odtwarzanie właściwości danego obiektu lub zjawiska za pomocą jego modelu. Przykładem jest stosowana np. w kształceniu trenerów lub mówców symulacja wystąpienia publicznego.
Zadaniem osoby ćwiczącej jest przeprowadzić wystąpienie. Pozostali uczestnicy wcielają się w publiczność. Symulując różnorodne zachowania i emocje, umożliwiają ćwiczącemu przetrenowanie w bezpiecznych warunkach tego, co może napotkać podczas prawdziwego wystąpienia publicznego: zakłóceń, oporu, niskiej energii lub dekoncentracji grupy. 
Ćwiczący uczy się tutaj poprzez praktyczne zastosowanie nabytych umiejętności oraz poznają nowe. Osoby symulujące – poprzez obserwację różnorodności zachowań, jakie mogą przejawiać odbiorcy wystąpienia publicznego.

</doc>
<doc id="1331891" url="https://pl.wikipedia.org/wiki?curid=1331891" title="Zespół Parkesa-Webera">
Zespół Parkesa-Webera



</doc>
<doc id="1331892" url="https://pl.wikipedia.org/wiki?curid=1331892" title="Codex Seidelianus I">
Codex Seidelianus I

Codex Seidelianus I (Gregory-Aland no. Ge albo 011; Soden ε 87) – grecki rękopis Nowego Testamentu z tekstem czterech Ewangelii, pisany uncjałą na pergaminie. Paleograficznie datowany jest na IX wiek (albo X wiek). Nazwa pochodzi od odkrywcy. Nazywany też bywa Codex Wolfii A, od jego drugiego właściciela. Inna jego nazwa to Codex Harleianus. Tekst rękopisu reprezentuje bizantyńską tradycję tekstualną, jest nisko oceniany przez krytyków tekstu i w rezultacie rzadko cytowany we współczesnych wydaniach greckiego Nowego Testamentu.
Opis.
Kodeks zawiera cztery Ewangelie (z pewnymi lukami) na 252 pergaminowych kartach (25,7 cm na 21,5 cm). Karta 107. zachowała się w połowie. Trzy karty zostały uzupełnione na papierze, 154. uzupełniona została w XII wieku, a karty 65. oraz 243. w XIV wieku.
Tekst pisany jest uncjałą, w dwóch kolumnach na stronę, po 21 linijek w kolumnie. Litery są niewielkie, kształty liter przypominają późną uncjałę, zwłaszcza takie litery jak delta oraz theta. W Ewangelii Łukasza w genealogii Jezusa każde imię umieszczono w osobnej linii. Przy pomocy małego czerwonego krzyża oznaczone zostały spacje. Spacje są zgodne z systemem kolometrycznym. Tekst stosuje przydechy i akcenty, jednak często w sposób nieregularny. Nagłówki są dekorowane, podobnie jak inicjały na początku Ewangelii.
Tekst ewangeliczny dzielony jest według dwóch systemów, według dłuższych jednostek, κεφαλαια ("rozdziały") oraz według krótkich Sekcji Ammoniusza. Numery κεφαλαια oraz sekcji umieszczono na bocznym marginesie. W górnym marginesie umieszczono τιτλοι ("tytuły rozdziałów"). Podział według Sekcji Ammoniusza uzupełniony został odniesieniami do Kanonów Euzebiusza (pisane pod numerami Sekcji Ammoniusza). Numery Sekcji Ammoniusza oraz Kanonów Euzebiusza pisane są w kolorze czerwonym. W Ewangelii Mateusza część numerów Sekcji Ammoniusza podana została w kolorze czarnym (od μγ' do ρμ').
Mateusz 1,1-6,6; 7,25-8,9; 8,23-9,2; 28,18-Marek 1,13; Marek 14,19-25; Łukasz 1,1-13; 5,4-7,3; 8,46-9,5; 12,27-41; 24,41-fin, Jan 18,5-19; 19,4-27.
Tekst.
Grecki tekst kodeksu reprezentuje bizantyńską tradycję tekstualną z pewną liczbą niebizantyńskich naleciałości przypominających tekst cezarejski. Hermann von Soden zaklasyfikował do rodziny tekstualnej Ki (dzisiaj oznaczanej symbolem E).
Kurt Aland dał mu profil 1761 871/2 42 21s. Profil ten oznacza, że kodeks wspiera tekst bizantyński przeciwko „oryginalnemu” w 176 miejscach, współbrzmi zarówno z tekstem bizantyńskim jak i „oryginalnym” w 87 miejscach, wspiera tekst „oryginalny” przeciwko bizantyńskiemu w 4 miejscach. Ponadto kodeks posiada 21 sobie właściwych wariantów. W oparciu o ten profil tekst rękopisu został zaklasyfikowany do V kategorii Alanda, jakkolwiek liczba niebizantyjskich wariantów jest stosunkowo wysoka (21 spośród 288), w porównaniu z innymi rękopisami należącymi do tej kategorii (kodeks E tylko 9 z 326). Wiele niebizantyńskich wariantów ma charakter cezarejski.
Według "Claremont Profile Method", tj. metody wielokrotnych wariantów, przekazuje standardowy tekst bizantyński zgodny z rodziną tekstualną Kx. Metodą tą przebadano tylko trzy rozdziały Ewangelii Łukasza (1; 10; 20), ale rozdział 10. jest niekompletny. Kx oznacza standardowy tekst bizantyjski.
Historia.
Griesbach datował rękopis na wiek XI lub XII. Scrivener datował go na wiek X, Gregory na IX lub X. Obecnie INTF datuje go na wiek IX. British Library datuje na wiek IX/X. Pewne utrudnienie w paleograficznym datowaniu może mieć niewielki rozmiar liter i niezbyt staranny charakter pisma.
Na początku XVII wieku kodeks został przywieziony ze Wschodu przez Andreasa Erasmusa Seidela (wraz z kodeksem Seidelianus II). Po jego śmierci, w 1718 roku, nabył go La Croze, królewski bibliotekarz z Berlina, który podarował go Wolfowi (świadczą o tym adnotacje na stronach 301, 338, 358), który w 1723 roku skolacjonował tekst rękopisu. W 1721 roku Wolf posłał część kart kodeksu Bentleyowi, co spowodowało rozproszenie części kart kodeksu. Scrivener czyn Wolfa określił mianem „barbarzyńskiego”. Większą część kart kodeksu nabył Edward Harley w 1731 roku i ta partia jest dziś przechowywana w British Library. Po jego śmierci kodeks wraz z całym księgozbiorem odziedziczyła jego żona, a następnie córka, Margaret Cavendish Bentinck (zm. 1785), po czym przeszedł na własność British Museum. Część zagubionych kart odnalazł Tregelles w 1845 roku, gdy przeglądał pozostawione przez Bentleya dokumenty.
Wolf w 1723 roku wydał wykaz jego wariantów. Wydanie jest niestaranne i łączone dla obu rękopisów (011 i 013, oznakowane jako A i B). Wettstein w swoim wydaniu Nowego Testamentu z 1751 wykorzystał pracę Wolfa. W 1772 Griesbach przeglądał jego tekst w Mt 6,6-9,18. W 1842 roku Tischendorf skolacjonował tekst tej partii rękopisu, która należała do kolekcji Harleya. Tregelles skolacjonował tekst całego kodeksu w 1847 roku. Tregelles opublikował jego facsimile (patrz ilustracja).
Kodeks znany był Wettsteinowi, który wciągnął go na listę rękopisów Nowego Testamentu i nadał mu siglum G. Pod takim samym "siglum" znajduje się na liście Griesbacha. Gregory w 1908 nadał mu siglum 011.
Kodeks jest przechowywany w British Library (Harley 5684). Połowa jednej jego karty przechowywana jest w Cambridge w (Trinity College B XVII.20). Kartę tę Wolf podarował Bentleyowi.
We współczesnych wydaniach Nestle-Alanda jest rzadko cytowany i tylko "ex silentio". UBS4 cytuje go jako Byz, które to "siglum" służy do oznaczenia wszystkich rękopisów tradycji bizantyńskiej. Oznacza to, że jest cytowany tylko wtedy, gdy jest zgodny z całą grupą, do której został przypisany.

</doc>
<doc id="1331893" url="https://pl.wikipedia.org/wiki?curid=1331893" title="Kodeks Seideliański">
Kodeks Seideliański



</doc>
<doc id="1331896" url="https://pl.wikipedia.org/wiki?curid=1331896" title="Pomezní bouda">
Pomezní bouda

Pomezní bouda (niem. Blaschkebaude, Goderbaude) – dawne czeskie schronisko turystyczne, obecnie hotel górski położony w Karkonoszach na przełęczy Okraj, tuż obok dawnego przejścia granicznego. Administracyjnie znajduje się w miejscowości Malá Úpa, w przysiółku Pomezní Boudy.
Historia.
Początki działalności turystycznej na przełęczy sięgają XVIII wieku – przy ówczesnej granicy prusko-habsburskiej znajdowała się buda, chroniąca celników i podróżnych przed deszczem. Z czasem powstało więcej obiektów, które zaczęły pełnić rolę schronisko i hotelów: "Tippeltbaude" (dzisiejszy Hotel Družba), "Hübnerbaude", "Adolfbaude" oraz "Schlesische Grenzbaude" (po pruskiej stronie; obecnie jego kontynuatorem jest polskie schronisko PTTK na Przełęczy Okraj). W miejscu dzisiejszego schroniska istniała jedna z bud (powstała przed 1771), pełniąca funkcję gospody, prowadzona przez rodzinę Johana Kichschlagera. Po 1841 gospodę przejął Friedrich August Blaschke i prowadził ją do 1860, kiedy buda została strawiona przez pożar.
Jego syn Hermann w 1868 wybudował na Śnieżce schronisko "Böhmische Baude", ale nie wytrzymał konkurencji z sąsiednim obiektem po śląskiej stronie i w 1870 sprzedał budynek Friedrichowi Sommerowi, właścicielowi "Preussische Baude". Za zarobione pieniądze postawił "Blaschkebaude", która z niewielkimi zmianami istnieje i działa do dzisiaj.
Był to pierwszy w wiosce Malá Úpa budynek turystyczny takiego typu – hotel z murowanym parterem, murem pruskim na pierwszym piętrze i podwyższonym strychem. Korzystali z niego głównie turyści ze Śląska.
Kolejnymi właścicielami była rodzina Goder – schronisko nazywało się wtedy "Goderbaude". W okresie I Czechosłowacji następny właściciel Stefan Hofer, zmienił nazwę na "Pomezní Goderova Bouda".
Po II wojnie światowej obiekt przejęło państwo i zarządzało nim przedsiębiorstwo Hotele Karkonoskie ("Krkonošské Hotely") nosiło nazwę "Devétsil". Po 1989 zostało sprywatyzowano i powróciło do nazwy sprzed 1945 (bez członu "Goderova").
Szlaki turystyczne prowadzące spod schroniska.
Ze schroniska prowadzą następujące szlaki:
Liczne szlaki turystyczne dochodzą również od polskiej strony.

</doc>
<doc id="1331897" url="https://pl.wikipedia.org/wiki?curid=1331897" title="Syntezator ANS">
Syntezator ANS

Syntezator ANS – muzyczny instrument fotoelektroniczny, stworzony przez rosyjskiego inżyniera Jewgienija Murzina między 1937 a 1957 rokiem. Wynalazek Murzina opiera się na metodzie nagrywania fotooptycznego dźwięku, rozwiniętej i stosowanej w rosyjskiej kinematografii, umożliwiającej stworzenie dźwięku na podstawie graficznego obrazu fali dźwiękowej.
W syntezatorze ANS sinusoidy są generowane i drukowane na pięciu szklanych dyskach, przy użyciu technologii opracowanej przez Murzina. Każdy dysk ma nadrukowanych 144 osobnych ścieżek, co daje łącznie skalę 720 mikrotonów. Są one uszeregowane pionowo od najniższych częstotliwości (na dole) do najwyższych (na górze). Wygenerowane fale są następnie kierowane na tylną część syntezatora, składającą się ze szklanej, nieprzejrzystej (czarnej) płytki. Płytka ta pokryta jest czarnym werniksem mastyksowym. Użytkownik syntezatora może rysować na jej powierzchni, zdrapując czarną powłokę i pozwalając falom o określonej długości, odpowiadającej pewnym mikrotonom, na przejście przez płytkę. Po przeciwnej stronie do niej znajduje się pionowo ustawiony panel fotokomórek, połączonych ze wzmacniaczami.
Kolejnym etapem jest skanowanie płytki – syntezator „odczytuje” narysowany dźwięk. Może to być wykonane ręcznie lub półautomatycznie, przy użyciu napędu zwalnianego pedałem (proces porównywany do obsługi tokarki). ANS jest całkowicie polifoniczny i generuje nawet 720 dostępnych tonów równocześnie, jeśli jest to wymagane.
ANS został nazwany tak w hołdzie dla Aleksandra Nikołajewicza Skriabina. Używali go m.in. Stanisław Kreichi, Alfred Schnittke, Edison Denisow, Sofija Gubajdulina i inni radzieccy kompozytorzy. Edward Artemiew dużą część muzyki do filmów Tarkowskiego stworzył właśnie przy użyciu ANS.
Na świecie istnieje tylko jeden taki instrument, znajduje się w moskiewskim Centrum Teremina.

</doc>
<doc id="1331898" url="https://pl.wikipedia.org/wiki?curid=1331898" title="The Whisperers">
The Whisperers

The Whisperers – indyjski thriller zrealizowany w 2009 roku przez Rajeev Virani, autora My Bollywood Bride. W filmie grają m.in. Manoj Bajpai i Rahul Bose. Zdjęcia kręcono w Houston, w stanie Teksas, w USA.

</doc>
<doc id="1331900" url="https://pl.wikipedia.org/wiki?curid=1331900" title="W spodniach czy w sukience?">
W spodniach czy w sukience?

W spodniach czy w sukience? – album Ani Dąbrowskiej wydany w 2008 roku. Nagrania dotarły do 1. miejsca listy OLiS.
Ogólne informacje.
Był to trzeci album piosenkarki, a jego premiera odbyła się 16 czerwca 2008 roku. Był nagrywany przez cztery miesiące w warszawskim studio Jazzboy Records. Podczas nagrywania albumu piosenkarka pracowała m.in. z Bogdanem Kondrackim (który wyprodukował całość), Leszkiem Możdżerem i Karoliną Kozak, autorką kilku tekstów. W warstwie brzmieniowej płyta nawiązywała do stylu retro, znanego z poprzedniej płyty, choć zawierała bardziej zróżnicowany materiał.
Pierwszym singlem promującym płytę był utwór „Nigdy więcej nie tańcz ze mną”, drugim – piosenka tytułowa. Oba single spotkały się z dużą popularnością. Na początku 2009 roku do stacji radiowych trafił kolejny singel, „Smutek mam we krwi”, a na antenie Radia Opole promowany był także utwór „Póki mi starczy sił”.
Album okazał się sukcesem komercyjnym. W lipcu uzyskał status złotej płyty, natomiast na początku września płyta pokryła się platyną. Płyta zajęła 6. miejsce w rankingu najlepiej sprzedających się albumów w 2008 roku w Polsce, a łączny jej nakład przekroczył liczbę 50 tys. egzemplarzy. Dzięki wysokiej sprzedaży płyty Ania Dąbrowska zajęła trzecie miejsce podczas koncertu TOP festiwalu TOPtrendy 2009.
Ania Nissan Micra Tour.
Ania Nissan Micra Tour – trasa koncertowa polskiej piosenkarki Ani Dąbrowskiej z 2008 roku. Tournée promowało płytę "W spodniach czy w sukience?". Sponsorem trasy był producent Nissan Micra.

</doc>
<doc id="1331901" url="https://pl.wikipedia.org/wiki?curid=1331901" title="Józef Tausz">
Józef Tausz

Józef Tausz – pułkownik regimentu piechoty polskiej armii, polski dyplomata działający w początkach XVIII wieku.
Życiorys.
W latach 1707-1709 posłował do cara Piotra I. Jego mocodawcami byli: pro-wetyńska konfederacja sandomierska i hetman polny koronny Adam Mikołaj Sieniawski, który opłacał koszty jego misji, czynił to zresztą bardzo nieregularnie, więc Tausz znajdował się w bezustannych kłopotach finansowych.
Mimo trudności, Tausz zyskał sobie zaufanie Rosjan i ich cara. Przemierzył u boku Piotra I wiele szlaków bitewnych, których zakończeniem była bitwa pod Połtawą (1709). O zaufaniu do Tausza świadczy to, że mógł on oglądać bitwę, mimo że wszystkich innych dyplomatów obcych państw car trzymał w Moskwie, w obawie przed szpiegostwem. 

</doc>
<doc id="1331903" url="https://pl.wikipedia.org/wiki?curid=1331903" title="Kodeks 0308">
Kodeks 0308

Kodeks 0308 (Gregory-Aland) – grecki kodeks uncjalny Nowego Testamentu z tekstem Apokalipsy św. Jana. Skatalogowany został jako Papirus Oxyrhynchus 4500 i jest teraz częścią zbioru Ashmolean Museum (P. Oxy. 4500) w Oksfordzie. Tekst rękopisu został opublikowany w 1999 roku, jest pokrewny dla Kodeksu Synajskiego.
Opis.
Rękopis zachował się we fragmentarycznym stanie – przetrwała tylko część jednej pergaminowej karty. Zawiera dwa niewielkie fragmenty 11 rozdziału Apokalipsy świętego Jana (wiersze 15-16 i 17-18). Zachowany fragment kodeksu 0308 ma wymiary 5,9 cm na 4,8 cm. Oryginalne rozmiary kart wynosiły 8 na 8 cm (według rekonstrukcji). Tekst pisany był jedną kolumną na stronę i w 14 linijkach na stronę (zachowało się 11 linijek).
Stosuje skróty dla nomina sacra. Κυριος ("Pan") zapisywane jest w formie ΚΣ, Χριστος ("Chrystus") zapisywane jest w formie ΧΡΣ. Liczba „dwadzieścia cztery” również jest zapisywana skrótem – ΚΔ. Ponadto na uszkodzonej części karty najprawdopodobniej znajdował się również skrót dla Θεος ("Bóg") – ΘΣ.
Litery mają nieregularny kształt, co oznacza, że rękopis nie został sporządzony przez zawodowego skrybę. Atrament przebija pergamin na drugą stronę. Litery Ε (epsilon) oraz Θ (theta) mają wydłużoną środkową kreskę. Cecha ta nie jest jeszcze obecna w Kodeksie Watykańskim, występuje już w Kodeksie Waszyngtońskim, jest charakterystyczna dla środowiska koptyjskiego. Pod względem paleograficznym kodeks może być datowany od połowy III wieku do końca IV wieku. Krytycy tekstu datują go na koniec IV wieku. Oficjalna data podawana przez INTF to IV wiek.
Tekst.
W Ap 11,16 przekazuje wariant tekstowy κα]θημενο[ι, w czym jest zgodny z Kodeksem Aleksandryjskim, Kodeksem 051 i formula_1A przeciwko καθηνται papirusu formula_2 Kodeksu Efrema albo οι καθηνται Kodeksu Synajskiego i formula_1K.
W Ap 11,17 przekazuje wariant tekstowy „και οτι”, zgodny z rękopisami: formula_2 Kodeksem Synajskim, Kodeksem Efrema i kodeksem minuskułowym 2344. Większość rękopisów ma w tym miejscu „οτι”.
W Ap 11,18 przekazuje wariant tekstowy „τοις δουλοις σου και τοις προφηταις” („słudzy Twoi i prorocy”), w czym jest zgodny z Kodeksem Synajskim i formula_5, Textus receptus i NA27 mają: „τοις δουλοις σου τοις προφηταις” („słudzy Twoi prorocy”).
Grecki tekst rękopisu reprezentuje tekst aleksandryjski. Tekst aleksandryjski w księdze Apokalipsy ma dwa podteksty, jeden reprezentowany jest przez Kodeks Synajski, drugi przez Kodeks Aleksandryjski. Aż do odkrycia formula_5 Kodeks Synajski był jedynym reprezentantem tego podtekstu. Kodeks 0308 jest kolejnym jego przedstawicielem i jego odkrycie sprawiło, że na tę odmianę tekstu zaczęto zwracać większą uwagę.
Transkrypcję tekstu oraz facsimile rękopisu opublikował W.E.H. Cockle w 1999 roku.

</doc>
<doc id="1331905" url="https://pl.wikipedia.org/wiki?curid=1331905" title="Trzy dni z życia">
Trzy dni z życia

Trzy dni z życia (tytuł oryginalny: "Tre ditë nga një jetë") – albański film fabularny z roku 1986 w reżyserii Lisenki Malaja.
Opis fabuły.
Akcja filmu rozgrywa się w środowisku filmowym. Dwaj młodzi reżyserzy: Ilir i Sandri przygotowują nowy film, który ma przedstawiać heroizm partyzantów, walczących przeciwko okupantom w czasie II wojny światowej. Bohaterem filmu ma być staruszek, który chce wtrącać się do każdej sceny i w każdym epizodzie filmu chciałby zagrać jakąś rolę.

</doc>
<doc id="1331907" url="https://pl.wikipedia.org/wiki?curid=1331907" title="Ida z Nivelles">
Ida z Nivelles

Ida z Nivelles, również Ida z Rameige (ur. 1197/1199 w Nijvel w Brabancji Walońskiej, zm. 11 grudnia 1231 w Rameige) – mistyczka chrześcijańska, cysterka (SOCist.), błogosławiona Kościoła katolickiego.
O jej życiu opowiada dzieło "Vita Idae Nivellenis" napisane pod koniec XIII wieku. Pochodziła z ubogiej kupieckiej rodziny. By nie zostać wydaną za mąż uciekła z domu znajdując schronienie u beginek. Około 1213 roku została oblatką przy klasztorze cysterek w Kerkom. Kiedy wspólnotę tę przeniesiono do Rameii w Brabancji Ida złożyła w 1216 roku śluby zakonne. Trzy lata później zachorowała, ale wkrótce została uzdrowiona. Ciche i samotne życie, które wiodła wypełniała głęboka przyjaźń z Idą z Leeuw i Beatrijs z Nazaretu. Ida z Nivelles miała doznawać silnych objawień mistycznych (miała mieć m.in. bożonarodzeniową wizję Dzieciątka Jezus, który ukazał jej się w Hostii).
Jej wspomnienie liturgiczne obchodzone jest 12 grudnia.
Nie należy mylić bł. Idy ze św. Idubergą (Idą) z Nivelles żyjącą w latach ok. 592-652.

</doc>
<doc id="1331908" url="https://pl.wikipedia.org/wiki?curid=1331908" title="Światowy ranking snookerowy 2008/2009">
Światowy ranking snookerowy 2008/2009

Światowy ranking snookerowy 2008/2009 – ranking na sezon snookerowy 2008/09. Liderem rankingu jest Ronnie O’Sullivan i w większości turniejów zostanie on rozstawiony z numerem 1. Zawodnik ten będzie rozstawiony z numerem 1 także w turnieju o tytuł MŚ, bowiem jest również aktualnym Mistrzem świata. Po pierwszym turnieju rankingowym sezonu 2008/2009 udostępniony będzie ranking prowizoryczny na sezon 2009/2010 – będzie on jednak aż do zakończenia MŚ w roku 2009 rankingiem nieoficjalnym i nie będzie miał wpływu na rozstawienie zawodników czołowej 96.
Poniższa tabela przedstawia pierwsze 96 miejsc snookerowego rankingu światowego na sezon 2008/2009. W trakcie sezonu lista ta nie ulega zmianom (zmienia się tylko nieoficjalny ranking prowizoryczny). Pierwsza szesnastka listy ma zagwarantowany udział we wszystkich i jest w nich rozstawiona.
Szczegółowe zasady rozstawienia.
W każdym turnieju rankingowym zawodnicy byli rozstawiani w następującej kolejności:

</doc>
<doc id="1331910" url="https://pl.wikipedia.org/wiki?curid=1331910" title="Międzynarodowy Rok Języków">
Międzynarodowy Rok Języków

Rok 2008 został uznany za Międzynarodowy Rok Języków przez Organizację Narodów Zjednoczonych, na mocy rezolucji zatwierdzonej 16 maja 2007.
Ten Rok miał za zadanie zajęciem się problemem różnorodności językowej (w kontekście różnorodności kulturowej), poszanowaniem dla wszystkich języków i wielojęzycznością. 
Koordynacją obchodów Roku zajęło się UNESCO, m.in. ogłaszając 21 lutego 2008 jako Międzynarodowy Dzień Języka Ojczystego.

</doc>
<doc id="1331912" url="https://pl.wikipedia.org/wiki?curid=1331912" title="Famuła">
Famuła

Famuły – łódzkie domy familijne.
Cechą charakterystyczną budynków są dwie lub trzy kondygnacje. Ponadto ceglane budynki mają wspólne klatki schodowe i toalety. Przeciętne mieszkanie ma około 35 m² powierzchni i składa się z pokoju, kuchni i spiżarni. 
Łódzkie domy familijne zostały ufundowane przez największych łódzkich fabrykantów, Scheiblera i Grohmanna oraz Poznańskiego. Wybudowali oni famuły dla robotników pracujących w ich zakładach. 
Największe skupisko domów familijnych znajduje się na Księżym Młynie. W 6 widzewskich koloniach znajdują się 83 domy liczące łącznie 1147 mieszkań. Atutem łódzkich famuł są nienaruszone wnętrza i fasady, jak również zachowany do dziś układ urbanistyczny z końca XIX wieku. 
Księży Młyn był wówczas wzorcowym osiedlem na skalę całej Łodzi, panował tu ład i porządek. Władze spółki zarządzającej pobliskimi fabrykami, przeznaczały duże sumy pieniężne na funkcjonowanie osiedli famuł. Pokrywano koszty napraw i remontów, koszty wywożenia śmieci, oświetlenia.

</doc>
<doc id="1331913" url="https://pl.wikipedia.org/wiki?curid=1331913" title="Jaago">
Jaago

Jagoo – dramat indyjski z 2004 roku. Film, którego akcja dzieje się w Mumbaju opowiada historię śledztwa w sprawie gwałtu na 9-letniej dziewczynce. Śledztwo prowadzi inspektor Shankar Thakur, który musi zmierzyć się z problemem korupcji w policji. W roli głównej Manoj Bajpai ("Satya", "Pinjar", "Aks"). W rolach rodziców dziewczynki Sanjay Kapoor i Raveena Tandon.
Fabuła.
Mumbaj. Na oczach świadków zgwałcono w pociągu 9-letnią dziewczynkę. Sparaliżowani strachem o swoje życie pasażerowie nie reagują, boją się świadczyć przeciwko gwałcicielom, tym bardziej że chronią ich ojcowie, wysoko postawieni politycy. Słynący ze swojej nieprzekupności inspektor Shankar Thakur (Manoj Bajpai) wydaje wojnę wszystkim. Walczy i ze strachem świadków i ze skorumpowaną policją. Chce zdążyć z wydaniem wyroku na sprawcach zanim on sam zostanie przez wpływowych polityków odsunięty od sprawy, a świadkowie zabici. W walce o ukaranie sprawców pomagają mu zrozpaczeni i spragnieni zemsty rodzice Shruti (Raveena Tandon i Sanjay Kapoor).

</doc>
<doc id="1331914" url="https://pl.wikipedia.org/wiki?curid=1331914" title="Jules Bernard Luys">
Jules Bernard Luys

Jules Bernard Luys (ur. 17 sierpnia 1828 w Paryżu, zm. 21 sierpnia 1897 w Divonne-les-Bains) – francuski neurolog, autor wielu odkryć na polu neuroanatomii i neuropsychiatrii.
Doktorem medycyny został w 1857. W swojej karierze zajmował się przede wszystkim anatomią, patologią i fizjologią ośrodkowego układu nerwowego. W 1865 opublikował rozprawę na temat anatomii ośrodkowego układu nerwowego, której towarzyszył atlas mózgowia zawierający odręcznie malowane plansze. W dziele tym Luys jako pierwszy opisał strukturę zwaną dziś jądrem niskowzgórzowym, jako "bandelette accessoire des olives supérieures" (pasmo dodatkowe oliwek górnych) i uznał je za ośrodek przekazujący bodźce z móżdżku do prążkowia. Luys określił też szlaki łączące jądro niskowzgórzowe z gałką bladą i jądro niskowzgórzowe z korą mózgową.
W uznaniu pierwszeństwa odkrycia Luysa, Auguste Forel wprowadził do medycyny termin ciała Luysa ("corpus Luysii") na określenie jądra niskowzgórzowego, używany niekiedy i dziś.

</doc>
<doc id="1331916" url="https://pl.wikipedia.org/wiki?curid=1331916" title="Roman Palester">
Roman Palester

Roman Palester (ur. 28 grudnia 1907 w Śniatyniu, zm. 25 sierpnia 1989 w Paryżu) – polski kompozytor, od 1947 przebywający i tworzący na emigracji.
Życiorys.
Gry na fortepianie zaczął uczyć się w 1914 (w wieku lat 7). Od 1921 r. mieszkał we Lwowie, uczył się w VIII Gimnazjum im. Kazimierza Wielkiego. Należał do I Lwowskiej Drużyny Harcerskiej im. Tadeusza Kościuszki. Studiował w latach 1921–1925 w konserwatorium Polskiego Towarzystwa Muzycznego we Lwowie (w klasie fortepianu pod kierunkiem Marii Sołtys), a między 1928 a 1931 w Warszawie (kompozycja w klasie Kazimierza Sikorskiego). W międzyczasie studiował też historię sztuki na Uniwersytecie Warszawskim. 
Już jego wczesne utwory zdobywały nagrody: "Muzyka symfoniczna" (1930) – Festiwalu Międzynarodowego Towarzystwa Muzyki Współczesnej w Londynie, "Wariacje na orkiestrę kameralną" (1935) – I nagroda konkursu Towarzystwa Wydawniczego Muzyki Polskiej, balet "Pieśń o ziemi" (1937) – złoty medal na Wystawie światowej w Paryżu. Zaangażował się też w działalność w środowisku muzycznym – pełnił funkcje wiceprezesa Stowarzyszenia Kompozytorów Polskich (1937–1938) oraz był wiceprezesem Polskiego Towarzystwa Muzyki Współczesnej (od 1937).
Od wczesnych lat 30. XX wieku tworzył muzykę filmową, współpracując z tak wybitnymi twórcami polskiego kina jak Józef Lejtes czy Aleksander Ford. Jego muzyka towarzyszyła sztandarowym filmom o fundamentalnym znaczeniu społecznym tamtego czasu: "Młody las" (1934), "Róża" (1936), "Ludzie Wisły" (1938), "Dziewczęta z Nowolipek" (1936). Jest również kompozytorem jednego z największych przebojów polskiej piosenki, napisanego do filmu "Zabawka" (1933) – "Baby, ach te baby" ze słowami Jerzego Nela, a wykonywanego oryginalnie przez Eugeniusza Bodo. Jego stałym partnerem był Marian Neuteich (1906–1943), kompozytor i orkiestrator – współtwórca większości partytur filmowych Palestra, zamordowany przez Niemców.
Podczas II wojny światowej przebywał w Warszawie, m.in. przez 6 tygodni był więziony na Pawiaku (w 1940). Podobnie jak Witold Lutosławski utracił podczas Powstania warszawskiego większość partytur. W latach 1945–1947 był profesorem kompozycji w krakowskiej Państwowej Wyższej Szkole Muzycznej, od maja do sierpnia 1945 pełnił funkcję prorektora tej uczelni. Uważany był wówczas za jednego z najwybitniejszych ówczesnych kompozytorów polskich, co potwierdzały kolejne nagrody oraz liczne wykonania jego muzyki w Polsce i za granicą.
Również po zakończeniu działań wojennych komponował muzykę filmową, m.in. do najważniejszych polskich obrazów lat 40. – "Ostatni etap", "Ulica Graniczna", "Zakazane piosenki". Z uwagi na nieprzejednaną postawę wobec socrealizmu usunięto jego nazwisko z czołówki filmu "Miasto nieujarzmione" (1950). Ostatnim filmem z jego muzyką, jaką mogli oglądać widzowie w okresie PRL-u, były "Dwie godziny" (premiera 1957) – mroczny obraz Stanisława Wohla i Jerzego Wyszomirskiego, podejmujący problem rozrachunków z czasem wojny, który cenzura przetrzymywała od roku 1946.
W 1947 Roman Palester przeniósł się do Paryża jeszcze bez zamiaru emigracji. Władze polskie natarczywie namawiały go do powrotu, on odmawiał m.in. udziału w Światowym Kongresie Intelektualistów w Obronie Pokoju we Wrocławiu (1948). Wrócił na Zjazd Kompozytorów i Krytyków Muzycznych w Łagowie Lubuskim (1949), gdzie działalność polskich kompozytorów podporządkowano socrealizmowi.
Palester określony jako „formalista” zdecydował się na stałą emigrację. W latach 1952–1972 mieszkał w Monachium i pracował jako kierownik działu kulturalnego polskiej sekcji Radia Wolna Europa. 
Po wyjeździe z Polski nazwisko i dorobek Palestra zostały usunięte z krajowych publikacji aż do roku 1977, gdy Związek Kompozytorów Polskich doprowadził do uchylenia zapisu cenzury. Kompozytor odwiedził Polskę tylko raz w 1983, gdy wykonywano w Krakowie jego "Hymnus pro gratiarum Actione". Kolejna wizyta (w 1987, na 80. rocznicę urodzin) nie doszła do skutku z powodu złego stanu zdrowia kompozytora, który zmarł dwa lata później. Pochowany został na cmentarzu Les Champeaux w Montmorency.
Twórczość.
Palester komponował utwory orkiestralne (symfonie, koncerty), kameralne (kwartety i tria smyczkowe), sceniczne, wokalno-instrumentalne, wokalne - solowe, a także kantaty, muzykę fortepianową, teatralną, filmową i radiową. 
Twórczość Romana Palestra początkowo znajdowała się pod wpływem Strawinskiego, Szymanowskiego i Hindemitha, później jednak znalazł własną estetykę i odrębny styl. Kompozycje Palestra cechuje indywidualny język harmoniczno-brzmieniowy i częste stosowanie techniki polifonicznej. Korzystając z techniki serializmu powracał też kompozytor do muzyki czysto tonalnej. 
Do najważniejszych kompozycji Palestra należą:
Niektóre z utworów posiadały specjalne dedykacje, m.in. "Requiem" poświęcone było "pamięci przyjaciół, którzy walcząc zginęli w Warszawie", a "Hymnus pro gratiarum Actione" kompozytor zadedykował Janowi Pawłowi II. 

</doc>
<doc id="1331917" url="https://pl.wikipedia.org/wiki?curid=1331917" title="Jesús Dátolo">
Jesús Dátolo

Jesús Dátolo (ur. 19 maja 1984 w Ezeiza Partido) – argentyński piłkarz grający na pozycji lewego pomocnika.
Dátolo rozpoczynał swoją karierę w Cañuelas FC, w IV lidze argentyńskiej. W 2002 przeniósł się do CA Banfield. Przebił się do pierwszego składu w 2005, a w 2006 strzelił 7 goli, co zaowocowało transferem do Club Atlético Boca Juniors. Dopiero w Clausurze 2008 zyskał zaufanie trenera Carlosa Ischii i zaczął grać w pierwszym składzie. Po rozegraniu 66 ligowych spotkań dla Boca Juniors Dátolo trafił do Napoli. W styczniu 2010 na zasadzie wypożyczenia został zawodnikiem Olympiakosu, a w lipcu 2010 Espanyolu. W 2012 roku został zawodnikiem SC Internacional.

</doc>
<doc id="1331918" url="https://pl.wikipedia.org/wiki?curid=1331918" title="Michał Puzyna">
Michał Puzyna

Michał Puzyna herbu Oginiec (ur. ok. 1664 w Upicie, zm. 1723 w Gwoźdzcu) – książę, polityk, pisarz wielki litewski w 1717 roku, chorąży nadworny litewski w 1712 roku, regent kancelarii mniejszej litewskiej w 1699 roku, starosta stęgwilski, dyplomata. 
Życiorys.
Urodzony około 1664 roku w Upicie, pochodził z upickiej, kalwińskiej gałęzi kniaziów Puzynów. Był synem Andrzeja Kazimierza, kasztelana mińskiego i Eufrozyny Chrząstowskiej herbu Krzywda, cywunianki birżańskiej. Należał do stronnictwa antysapieżyńskiego, wziął udział w bitwie pod Olkiennikami 18 listopada 1700. W wojnie północnej stał po stronie króla Augusta II. 18 sierpnia 1712 został chorążym nadwornym litewskim i otrzymał starostwo stęgwilskie. W 1712 Puzyna i Marcin Wołłowicz (Marcjan Dominik Wołłowicz), marszałek wielki litewski posłowali do cara Piotra I, jako wysłannicy walnej rady warszawskiej. Tamtejsi posłowie sascy (Friedrich Vitzthum von Eckstädt i Johann Adolf von Loß) czynili im trudności, ponieważ bali się, że Piotr Wielki przyzna zdobyte na Szwedach Inflanty Polsce zamiast bezpośrednio Augustowi II, a więc Saksonii. Kolejne poselstwo do Petersburga odbył, wraz z wojewodą mazowieckim Stanisławem Chomentowskim, w 1720 roku. Przypisuje się jemu autorstwo jednego z najwcześniejszych i najobszerniejszych polskich opisów nowo powstałego miasta Petersburga, pt. „Krótkie opisanie miasta Petersburga i dziejów w niem anno 1720”.
Był podobnie jak ojciec katolikiem, ale zapisał się chlubnie w pamięci ewangelików, bowiem w 1682 ocalił podczas tumultu w Wilnie kaznodziejów ewangelickich, ukrywając ich w klasztorze franciszkańskim, o czym z dużym uznaniem wspominał Henryk Merczyng, sądząc, iż prawdopodobnie na jego zachowanie miała wpływ pamięć o ewangelickich przodkach.
Jako poseł powiatu starodubowskiego był uczestnikiem Walnej Rady Warszawskiej 1710 roku. W 1718 był posłem na sejm z powiatu upickiego. W 1716 zakupił w Gdańsku drukarnię jezuicką i ofiarował ją kolegium warszawskiemu oraz w 1721 odnowił z żoną kościół pod wezwaniem Niepokalanego Poczęcia NMP w Gwoźdźcu oraz ufundował z żoną przy nim klasztor Bernardynów. Był posłem powiatu upickiego na sejm 1720 roku.
Był dziedzicem znacznego majątku, wzbogaconego posagiem żony Zofii z Potockich, która wniosła do domu Puzynów rozległe dobra w ziemi halickiej z Gwoźdzcem, był dziedzicem również miasta Kamionki w Lubelskiem oraz posiadał Pałac tzw. Puzynowski na Podwalu w Warszawie, który zapisał córkom: Ewie Franciszce Mrozowickiej i Konstancji Mierzejewskiej.
Zmarł w 1723 roku w Gwoźdzcu.
Jego żoną była Zofia Potocka herbu Srebrna Pilawa, córka Andrzeja Jerzego, starosty jabłonowskiego i Bogumiły Elżbiety Suchodolskiej herbu Janina. Po śmierci Puzyny wdowa wyszła ponownie za mąż za Ludwika Kalinowskiego herbu Kalinowa na Sidorowie i Hańsku, kasztelanica kamienieckiego, starostę winnickiego i dobrzyniowskiego, rotmistrza chorągwi pancernej.
Miał synów Jana Andrzeja Józefa i Andrzeja Rajmunda, zmarłych w dzieciństwie. Pozostawił córki: Ewę Franciszkę, zamężną za Adamem Mrozowickim herbu Prus III, starostą stęgwilskim i regimentarzem wojsk koronnych oraz Konstancję, zamężną 1v. za Andrzejem Krzysztofem Mierzejewskim herbu Szeliga, kasztelanem sochaczewskim, 2v. za Stanisławem Kostką Puzyną, starostą upickim i próchnickim.

</doc>
<doc id="1331922" url="https://pl.wikipedia.org/wiki?curid=1331922" title="Cunninghamia lanceolata">
Cunninghamia lanceolata



</doc>
<doc id="1331924" url="https://pl.wikipedia.org/wiki?curid=1331924" title="Marcin Wołłowicz">
Marcin Wołłowicz



</doc>
<doc id="1331925" url="https://pl.wikipedia.org/wiki?curid=1331925" title="Wspomnienia Sherlocka Holmesa">
Wspomnienia Sherlocka Holmesa

Wspomnienia Sherlocka Holmesa lub Dzienniki Sherlocka Holmesa (ang. "The Memoirs of Sherlock Holmes") – zbiór 11 (w niektórych wydaniach 12) opowiadań o Sherlocku Holmesie angielskiego pisarza sir Arthura Conana Doyle’a, ilustrowany przez Sidneya Pageta. Opowiadania były publikowane pierwotnie w The Strand Magazine w latach 1892–1893. I wydanie książkowe ukazało się w 1894
Historia publikacji.
Spośród dwunastu utworów, jakie ukazały się w magazynie Strand (od grudnia 1892 do grudnia 1893), do pierwszej książkowej wersji „Wspomnień” z 1894 roku trafiło tylko jedenaście. „Kartonowe pudełko” ("The Adventure of the Cardboard Box" ze stycznia 1893 roku) nie znalazło się w zbiorze, gdyż sam autor uznał jego treść za zbyt kontrowersyjną. Mimo że początkowo pominięty utwór pojawia się w większości późniejszych brytyjskich wydań książki, w edycjach amerykańskich częściej można go znaleźć w zbiorze „Jego ostatni ukłon”.
W wersji książkowej dokonano też drobnych zmian w tekście, dodając do opowiadania „Stały pacjent” kilka pierwszych akapitów z usuniętego „Kartonowego pudełka”. W niektórych publikacjach (po raz pierwszy w 1928 roku) zapożyczony tekst został usunięty, a początek „Stałego Pacjenta” ponownie przeredagowany, przez co opowiadanie posiada trzy wersje różniące się od siebie długością i treścią wprowadzenia.
Fabuła.
W finałowym opowiadaniu "Ostatnia zagadka" Holmes spotyka się ze swoim wrogiem, profesorem Jamesem Moriartym, który jest obdarzony niezwykłymi zdolnościami matematycznymi, jednakże swoją mądrość i inteligencję wykorzystuje do działalności przestępczej. Jest inicjatorem wielu zbrodni w Londynie, lecz sam nigdy nie bierze w nich czynnego udziału. Holmes uważa go za równorzędnego przeciwnika i jako główny cel stawia sobie uwolnienie społeczeństwa od niebezpiecznego przestępcy. W końcu obydwaj adwersarze spotykają się w Szwajcarii przy alpejskim wodospadzie Reichenbach i podczas walki spadają w przepaść.
Zamysłem autora było uśmiercenie Sherlocka Holmesa i ostatnie opowiadanie tomu (napisane w formie wspomnienia dr Watsona) jest utrzymane w takim tonie, jakby detektyw rzeczywiście zginął. Jednakże pod naciskiem czytelników, Conan Doyle zmienił zdanie i przywrócił życie Holmesowi w opowiadaniu "Pusty dom", zawartemu w następnym zbiorze opowiadań, zatytułowanym "Powrót Sherlocka Holmesa".

</doc>
<doc id="1331928" url="https://pl.wikipedia.org/wiki?curid=1331928" title="Mistrzostwa Europy w Pływaniu 1970">
Mistrzostwa Europy w Pływaniu 1970

12. Mistrzostwa Europy w Pływaniu odbyły się w Barcelonie, Hiszpania w dniach 5–13 września 1970 roku, pod patronatem Europejskiej Federacji Pływackiej (LEN – "Ligue Européenne de Natation"). Oprócz zawodów pływackich na basenie 50-metrowym, zawodnicy rywalizowali także w skokach do wody.

</doc>
<doc id="1331929" url="https://pl.wikipedia.org/wiki?curid=1331929" title="Bitwa pod Noiseville">
Bitwa pod Noiseville

Bitwa pod Noiseville – starcie zbrojne, które miało miejsce pomiędzy 31 sierpnia, a 1 września 1870 roku w trakcie wojny francusko-pruskiej.
Francuska armia, dowodzona przez François Achille'a Bazaine'a, wyruszyła z Metzu i spotkała się z 2. armią pruską, dowodzoną przez księcia Fryderyka Karola. Po początkowych sukcesach w ciągu dnia, Francuzi zostali zmuszeni do ponownego odwrotu do miasta Metz po tym jak Prusacy odpowiedzieli kontratakiem na siły francuskie, który nastąpił następnego dnia. Ogólne straty francuskie wyniosły 3 379 zabitych żołnierzy oraz 145 oficerów, natomiast Prusacy stracili 2 800 żołnierzy oraz 126 oficerów.

</doc>
<doc id="1331931" url="https://pl.wikipedia.org/wiki?curid=1331931" title="Rodzina Lake’a (f1)">
Rodzina Lake’a (f1)

Rodzina Lake’a ("f"1) – grupa greckich rękopisów przekazujących Ewangelie, wszystkie one pochodzą z wieków XII–XV. Na czele grupy stoi minuskuł 1, przechowywany w Bazylei i od niego też bywa nazywana „Rodziną 1”. Inne określenie tej rodziny to „Rodzina Lake’a”, albo „grupa Lake’a”, przedstawiana przy pomocy symbolu "f"1. Hermann von Soden nazwał tę grupę 'Ih'. Aland zaliczył ją do Kategorii III w Ewangeliach i do V kategorii w pozostałych księgach NT. 
Rodzina Lake’a została odkryta w 1902 roku, kiedy Kirsopp Lake (1872–1946) opublikował Ewangelie Minuskułu 1 i trzech pokrewnych mu rękopisów (118, 131, 209). W taki sposób powołana została do istnienia nowa rodzina tekstualna. Grupa tych rękopisów bazuje na czterech minuskułach (1, 118, 131, 209), później jednak dołączono jeszcze do tej grupy minuskuły: 205, 205abs, 872 (tylko w Mk), 884 (w niektórych partiach), 1582, 2193 oraz 2542 (w niektórych partiach). Zauważono, że Minuskuł 22 jest spokrewniony z grupą, sugerowano nawet włączenie go do tej grupy.
Najbardziej charakterystyczną cechą grupy Lake’a jest umiejscawianie tekstu (J 7,53–8,11) po J 21, 25. Rękopisy tej grupy zawierają Dłuższe zakończenie Marka jednak dwa minuskuły 1 i 1582 zawierają scholion kwestionujący autentyczność Mk 16,9-20: Εν τισι μεν των αντιγραφων εως ωδε πληρουται ο ευαγγελιστης εως ου και Ευσεβιος ο Παμφιλου εκανονισεν εν πολλοις δε και ταυτα φερεται.
B.H. Streeter, korzystając z dorobku Lake’a zaproponował, że "f"1, wraz z Kodeksem Koridethi (Θ), Rodziną Ferrara ("f"13), minuskułami 28, 565, 700 oraz rękopisami reprezentującymi przekład ormiański i gruziński, przekazują tekst cezarejski, różny od bizantyjskiego, zachodniego i aleksandryjskiego.
Warianty tekstowe charakterystyczne dla grupy.
Mateusz 2,18
Mateusz 6,5
Mateusz 6,12
Mateusz 6,18
Mateusz 7,28
Mateusz 8,12
Mateusz 8,13
Mateusz 8,13b
Matthew 9,30
Mateusz 25,41 
Marek 6,51
Marek 10,40
Marek 11,1
Marek 11:10
Łukasz 11,4 
Relacja do Textus receptus.
Kirsopp Lake porównał tekst czterech badanych przez siebie rękopisów z tekstem Stefanusa w następujących partiach tekstu ewangelicznego: Mt 1-10; Mt 22 - Mk 14; Łk 4-23; J 1-13; 18 i obliczył, że zachodzi 2243 różnic pomiędzy kodeksem 1 a Textus receptus (w owych partiach), 1731 owych różnic występuje również w kodeksach 118 oraz 209. Kodeks 209 ma ich o 214 więcej, niż kodeks 118. Podobnego porównania dokonał Kirsopp Lake w sekcjach Mk 1-5 i Łk 1-24 dla kodeksów 1 i 131. Obliczył, że w partiach tych kodeks 1 różni się 1188 wariantami od tekstu Stefanusa, 804 owych wariantów występuje w kodeksie 131. Kodeks 131 w innych partiach tekstu jest bardziej bliski dla tekstu Stefanusa. Lake wśród tych różnic nie uwzględnia jednak błędów itacyzmu, rzeczywista więc liczba różnic jest większa (w owych partiach tekstu ewangelicznego).

</doc>
<doc id="1331932" url="https://pl.wikipedia.org/wiki?curid=1331932" title="Dewa (buddyzm)">
Dewa (buddyzm)

Dewa (dewanagari देव, trl. deva) – w buddyzmie jeden z wielu typów nieludzkich bytów bardziej potężnych, długowiecznych i żyjących w większym zadowoleniu niż przeciętny człowiek.
Synonimy w innych językach tybetański "lha", chiński "tiān" (天）, koreański "chǒn", japoński "ten", wiet. thiên.
Inne określenia używane w buddyjskich tekstach nawiązują do takich nadprzyrodzonych bytów jak devatā (bóstwo) i devaputra (Pāli: devaputta) „synowie bogów”, choć różnica pomiędzy tymi terminami jest niejasna.

</doc>
<doc id="1331933" url="https://pl.wikipedia.org/wiki?curid=1331933" title="Stanisław Pietruski">
Stanisław Pietruski

Stanisław Marian Pietruski (ur. 6 lipca 1893 w Gródku Jagiellońskim, zm. 2 lutego 1971 we Wrocławiu) – kapitan pilot-nawigator Polskich Sił Powietrznych w Wielkiej Brytanii, kawaler Orderu Virtuti Militari.
Życiorys.
Syn Mariana i Wandy z domu Chojeckiej. W 1911 zdał maturę w Prywatnym Gimnazjum im. Adama Mickiewicza we Lwowie i rozpoczął studia na Uniwersytecie Lwowskim. W czasie I wojny światowej walczył w szeregach 1 pułku ułanów Legionów Polskich. Od 5 lutego do 31 marca 1917 był słuchaczem kawaleryjskiego kursu oficerskiego przy 1 puł w Ostrołęce. Kurs ukończył z wynikiem bardzo dobrym. Posiadał wówczas stopień wachmistrza. W 1918 ukończył oficerską szkołę kawalerii w Stockerau. Latem tego roku, po kryzysie przysięgowym, został wcielony do cesarskiej i królewskiej Armii, w której ukończył kurs obserwatorów lotniczych. Walczył na froncie włoskim. Po upadku Austro-Węgier powrócił z frontu do Krakowa, a stamtąd udał się do Lwowa w którym toczyły się walki polsko-ukraińskie. 
17 listopada 1918 wstąpił do polskiego lotnictwa – 2 eskadry bojowej na lotnisku Lewandówka we Lwowie i walczył w obronie miasta. 24 lutego 1919 lecąc z pilotem Józefem Cagaskiem odniósł zwycięstwo powietrzne nad ukraińskim myśliwcem Nieuport, który przymusowo lądował na ziemi niczyjej – uznawane jest to za pierwsze zwycięstwo powietrzne polskiego lotnictwa (na samolocie Albatros C.XII nr 1832/17, nr boczny 7). Latał następnie głównie w załodze z pilotem Franzem Peterem. Brał udział w kilku lotach szturmowych atakując pozycje ukraińskie z broni pokładowej, a 30 kwietnia 1919 z Peterem rozpędził obsługę dwóch dział ukraińskich, zdobytych następnie przez Polaków. 14 maja 1919 podczas lotu szturmowego na pozycje piechoty pod Kulikowem pomógł doprowadzić na lotnisko samolot z rannym pilotem Franzem Peterem.
Latem 1919 został przeszkolony w pilotażu (przez Franza Petera). Latał następnie w 6 eskadrze wywiadowczej (dawnej 2 eskadrze) jako pilot, podczas wojny polsko-bolszewickiej. Brał udział m.in. w nalotach na pociągi pancerne na stacji Wapniarka 27 maja 1920 (oddelegowany do 5 eskadry wywiadowczej). Od czerwca 1920 służył w Inspektoracie Wojsk Lotniczych. Został zweryfikowany w stopniu kapitana ze starszeństwem z dniem 1 czerwca 1919. Po zakończeniu działań wojennych został bezterminowo urlopowany z wojska w celu ukończenia studiów. W latach 20. posiadał przydział w rezerwie do 2 pułku lotniczego w Krakowie, a później do 4 pułku lotniczego w Toruniu. W 1934 pozostawał w ewidencji Powiatowej Komendy Uzupełnień Toruń. W dalszym ciągu posiadał przydział w rezerwie do 4 pułku lotniczego.
Podczas kampanii wrześniowej zmobilizowany i przydzielony do 4 Bazy Lotniczej, nie wziął udziału w walkach. Przedostał się do Wielkiej Brytanii i służył w Polskich Siłach Powietrznych w administracji dywizjonu 308. Posiadał numer służbowy RAF P-0500. Następnie został skierowany na Bliski Wschód jako adiutant gen. Mateusza Iżyckiego a następnie jako oficer łącznikowy w kwaterze głównej sił sprzymierzonych. W 1947 powrócił do Polski i osiadł w Jeleniej Górze. Zmarł 2 lutego 1971 we Wrocławiu. Został pochowany na cmentarzu parafii Matki Boskiej Wspomożenia Wiernych we Wrocławiu przy ul. Opolskiej. 28 listopada 2014 roku jego szczątki, za zgodą rodziny, zostały przeniesione i złożone na Cmentarzu Rakowickim.
Ordery i odznaczenia.
Za swą służbę otrzymał odznaczenia:

</doc>
<doc id="1331936" url="https://pl.wikipedia.org/wiki?curid=1331936" title="Marcjan Dominik Wołłowicz">
Marcjan Dominik Wołłowicz

Marcjan Dominik Wołłowicz herbu Bogoria (zm. 5 sierpnia 1712 roku) – marszałek Trybunału Głównego Wielkiego Księstwa Litewskiego w 1704 roku, marszałek wielki litewski w 1704 roku, podskarbi wielki litewski w 1703 roku, administrator skarbu litewskiego w latach 1700–1703, pisarz wielki litewski w latach 1701–1703, chorąży mścisławski w 1692 roku.
Życiorys.
Poseł sejmiku mścisławskiego na sejm 1690 roku, sejm zwyczajny 1692/1693 roku, sejm nadzwyczajny 1693 roku, sejm 1695 roku.
Był elektorem Augusta II Mocnego w 1697 roku z województwa mścisławskiego, jako deputat podpisał jego "pacta conventa". Poseł mścisławski na sejm koronacyjny 1697 roku. Był członkiem konfederacji olkienickiej w 1700 roku. Poseł na sejm 1701 roku i sejm z limity 1701-1702 roku z powiatu wileńskiego. Poseł na sejm 1703 roku z powiatu wileńskiego. Był członkiem konfederacji sandomierskiej 1704 roku.
Wołłowicz posłował do cara w 1710 roku. Miał się wówczas starać o to by Rosjanie przekazali Inflanty Polsce. Na tajne polecenie Augusta II, poseł saski w Petersburgu Friedrich Vitzthum von Eckstädt doradził carowi nie zastosowywać się do tej prośby, August II Mocny miał bowiem nadzieje uzyskać Inflanty dl Saksonii. Był uczestnikiem Walnej Rady Warszawskiej 1710 roku.
W 1712 Wołłowicz i Michał Puzyna, pisarz wielki litewski posłowali do cara Piotra Wielkiego, jako wysłannicy walnej rady warszawskiej. Tamtejsi posłowie sascy (Friedrich Vitzthum von Eckstädt i Johann Adolf von Loß) czynili im trudności, ponieważ bali się, że Piotr Wielki przyzna zdobyte na Szwedach Inflanty Polsce zamiast bezpośrednio Augustowi II, a więc Saksonii.
Żona Marcjana była Antonina Zahorowska, córka kasztelana wołyńskiego Stefana Zahorowskiego. Po śmierci Marcjana poślubiła Tomasza Józefa Zamoyskiego. Oba jej małżeństwa pozostały bezdzietne.

</doc>
<doc id="1331941" url="https://pl.wikipedia.org/wiki?curid=1331941" title="Louis Granmont">
Louis Granmont

Louis Granmont (ur. ok. 1650, zm. ok. 1686) – francuski bukanier, szlachcic, pirat, oficer francuskiej marynarki, kadet Królewskiego Regimentu Morskiego. 
Louis Granmont należał obok Henry'ego Morgana do najbardziej znanych bukanierów, którzy brali udział w wojnie z Hiszpanami na Morzu Karaibskim w latach 1668–1686. Podczas wojny francusko-holenderskiej toczonej w latach 1672–1678 uczestniczył w zdobyciu bogatych pryzów floty holenderskiej zwanej powszechnie "Sakiewką Amsterdamu". Wynagrodzenie jaki otrzymał za swoje zasługi przegrał w karty, a za ostatnia wygraną kupił pięciodziałowy okręt i przystał do bukanierów stacjonujących na Tortudze. Swoją sławę zyskał po zdobyciu hiszpańskich okrętów znajdujących się na jeziorze Maracaibo i ograbieniu pobliskich osad oraz wzięcia do niewoli w 1680 roku gubernatora Wenezueli i prominentów Caracas. 
W 1683 Louis Granmont dowodził angielsko-francuską flotą bukanierów, a wraz z nią zdobył miasto San Juan de Ulua. Zanim opuścił je z łupami do portu przybyła Indyjska flota hiszpańska. Jej dowódca nie zaatakował jednak floty Granmonta i pozwolił jej na opuszczenie portu. W 1685 roku francuski korsarz wraz z 11 tysiącami bukanierów zaatakował Jukatan, i zniszczył miasto Campeche. To zwycięstwo na pewien czas doprowadziło do dominacji francuskiej na Morzu Karaibskim. 
W 1686 roku Louis Granmont otrzymał od gubernatora kolonii St. Dominque patent królewskiego porucznika marynarki oraz nominację na namiestnika prowincji w kolonii. Granmont odrzucił propozycje i wraz z 2000 bukanierów wypłynął w morze. Nigdy więcej o nim nie słyszano.

</doc>
<doc id="1331943" url="https://pl.wikipedia.org/wiki?curid=1331943" title="Rodzina Ferrara (f13)">
Rodzina Ferrara (f13)

Rodzina Ferrara, znana też jako Rodzina 13 – grupa greckich rękopisów minuskułowych przekazujących tekst Ewangelii, których daty przypadają na wieki XI-XV. Jej cechą charakterystyczną jest to, że Pericope adulterae umieszczana jest w Ewangelii Łukasza, a nie w Ewangelii Jana, brak tekstu Mt 16,2b-3 ("znaki czasu"), tekst Łk 22,43-44 ("krwawy pot Jezusa") umieszczony został w Ewangelii Mateusza, za Mt 26,39. Ustalono, że wszystkie one pochodzą z jednego przekazującego Ewangelie kodeksu majuskułowego, datowanego na VII wiek. Na czele grupy stoi kodeks minuskułowy 13, przechowywany teraz w Paryżu.
Historia.
Rodzina została odkryta w 1877 roku przez T.K. Abbott i Williama Ferrara.
J. Rendel Harris sądził, że wiele wariantów grupy ma syryjskie pochodzenie ze względu na podobieństwo tekstualne do staro-syryjskiego przekładu.
Dalsze badania nad grupą prowadził Hermann von Soden w 1913. Kirsopp i Silva Lake (1941). Dzisiaj do grupy tej zaliczane są następujące minuskuły: Minuskuł 13, 69, 124, 346, 543, 788, 826, 828, 983, 1689 i 1709.
W 1924 roku B.H. Streeter zaproponował, że "f"13 przekazuje tekst cezarejski, różny od bizantyjskiego, zachodniego i aleksandryjskiego. Pogląd ten podzielany jest przez część innych uczonych, ale nie wszystkich.
Warianty tekstowe charakterystyczne dla grupy.
Mateusz 1,16
Marek 9,41
Łukasz 22,40
Jan 12,5
Jan 12,41
Jan 15,16
Jan 19,19

</doc>
<doc id="1331944" url="https://pl.wikipedia.org/wiki?curid=1331944" title="Fuzja władzy">
Fuzja władzy

Fuzja władzy – zjawisko polegające na faktycznym (lecz nie formalnym) przejęciu przez rząd uprawnień parlamentu. Występuje w modelu westminsterskim reżimu parlamentarno-gabinetowego.
Warunkami dla wystąpienia fuzji władzy jest dwupartyjny system partyjny (w związku z tym – jednopartyjność rządu) oraz łączenie funkcji premiera i lidera zwycięskiej partii. W takiej sytuacji premier dysponuje zdyscyplinowaną większością parlamentarną. Może więc prowadzić swoją politykę, będąc pewnym poparcia parlamentu. Ten zaś nie ma możliwości wpływania na politykę rządu (mimo formalnie bardzo dużych uprawnień).
Przykładem występowania zjawiska fuzji władzy jest Wielka Brytania.

</doc>
<doc id="1331946" url="https://pl.wikipedia.org/wiki?curid=1331946" title="Ugoda perejasławska (1630)">
Ugoda perejasławska (1630)

Ugoda perejasławska 1630 roku – porozumienie zawarte w drugiej połowie czerwca 1630 pomiędzy powstańcami kozackimi pod wodzą Tarasa Fedorowicza, biorącymi udział w powstaniu Fedorowicza, a wojskami polskimi pod przywództwem Stanisława Koniecpolskiego.
Przyczyny powstania.
Do powstania przeciwko władzy polskiej doprowadził szereg problemów. Był to między innymi konflikt religijny pomiędzy wyznawcami ustanowionego w 1595 (unia brzeska) kościołem unickim, a wyznawcami prawosławia, którzy nie przyjęli unii.
Bardzo bolesnym problemem, który mógł doprowadzić do wojny Rzeczypospolitej z Turcją były samowolne wyprawy łupieżcze Kozaków (formalnie podległych królowi polskiemu) na ziemie sułtana. Bardzo podobny problem miał sam władca turecki z Tatarami, samowolnie łupiącymi z kolei pogranicza Polski. Wyprawy kozackie organizowane były spływem czajkami, poprzez Dniepr i Morze Czarne.
Kolejnym problemem były napięcia pomiędzy nielicznymi Kozakami rejestrowymi (którzy zdołali wywalczyć sobie szereg przywilejów od Rzeczypospolitej) a Kozakami pozostającymi poza rejestrem.
Ludność Ukrainy naddnieprzańskiej cierpiała jednocześnie z powodu wyzysku przez polskich i ruskich magnatów i podlegających im dzierżawców.
Ostatecznie wojsko polskie musiało oddać Korsuń i nie zdołało pokonać zgromadzonych pod Perejasławiem Kozaków (okopali się oni w taborze i bez artylerii bardzo ciężko było ich pokonać), dlatego 8 czerwca 1630 roku rozpoczęto negocjacje, które w rezultacie doprowadziły do podpisania Ugody.
Warunki ugody i następstwa.
Kozacy zobowiązali się zaprzestać wypraw na ziemie tureckie oraz symbolicznie spalić swoje czajki. Stanisław Koniecpolski naciskał na wydanie przywódcy Tarasa Fedorowicza, w Ugodzie jednak odstąpiono od tego, gwarantując mu wolność lecz odsuwając od dowództwa. Liczbę Kozaków rejestrowych powiększono do 8000. Kozacy zobowiązali się także oddać zdobyte 15 czerwca armaty.
Sama Ugoda nie zadowalała żadnej ze stron. Mimo zgody ze strony starszyzny kozackiej na jej podpisanie, sam Fedorowicz był przeciwny jej zapisom (nie uzyskał swoich celów) i wkrótce opuścił Perejasław wraz ze swoimi stronnikami, aby organizować kolejne powstanie przeciwko Polakom (bez większych sukcesów).
Zapisy Ugody pozostały martwe i praktycznie nie weszły w życie, doprowadzając tym samym do kolejnych napięć między Rzecząpospolitą a Kozakami i wybuchu kolejnych powstań kozackich.

</doc>
<doc id="1331949" url="https://pl.wikipedia.org/wiki?curid=1331949" title="Lista państw Azji">
Lista państw Azji

Lista państw Azji – lista państw i terytoriów zależnych Azji.
Na terenie Azji znajduje się 48 państw oraz 5 terytoriów zależnych Australii i Wielkiej Brytanii. Największym państwem Azji jest Rosja (17 098 242 km²), a najmniejszym – Malediwy (298 km²), przy czym najmniejszym państwem położonym na stałym lądzie jest Singapur (719 km²). Najbardziej zaludnionym państwem Azji jest Chińska Republika Ludowa (1 410 539 758 mieszkańców) a najmniej – również Malediwy (390 164 mieszkańców), przy czym najmniej zaludnionym państwem położonym na stałym lądzie jest Bhutan (867 775 mieszkańców). Ponadto w Azji funkcjonuje 6 państw nieuznawanych na arenie międzynarodowej.

</doc>
<doc id="1331952" url="https://pl.wikipedia.org/wiki?curid=1331952" title="Gëzim Erebara">
Gëzim Erebara

Gëzim Erebara (ur. 19 maja 1928 w Dibrze, zm. 12 lutego 2007 w Tiranie) – albański reżyser i scenarzysta filmowy.
Życiorys.
Był synem Sulo Erebary. W latach 1947-1950 studiował w praskiej szkole filmowej FAMU, której jednak nie ukończył. Po powrocie do Albanii pracował początkowo w jednym z teatrów amatorskich, a następnie związał się z Teatrem Wojskowym, w którym pracował jako reżyser. Występował także w amatorskiej grupie teatralnej, działającej w domu kultury Ali Kelmendi w Tiranie. W roku 1957 przeniósł się do Studia Filmowego Nowa Albania. W 1958 był asystentem reżysera u boku Kristaqa Dhamo w filmie "Tana". W 1958 wraz z K. Dhamo reżyserował pierwszy film dokumentalny "Ne u dashuruam me Shqiperine" (Kochamy Albanię).
Ważnym momentem w jego karierze był pierwszy film fabularny – "Ngadhënjim mbi vdekjen", zrealizowany w 1967, wraz z Piro Milkanim, uhonorowany nagrodą państwową. Pierwszym samodzielnym filmem, który zrealizował był obraz "Guximtarët" z 1970. W jego dorobku znalazło się 10 filmów fabularnych i 15 filmów dokumentalnych. W 1964 zrealizował film Gurët dekorativë - pierwszy albański film dokumentalny w kolorze.
Był także autorem tłumaczeń literatury czeskiej na język albański (Karel Čapek, Jaroslav Seifert, Jaroslav Hašek). Prowadził także wykłady z reżyserii filmowej dla studentów Instytutu Sztuk w Tiranie.
W 1987 otrzymał tytuł Zasłużonego Artysty (alb. "Artist i Merituar"). Jego imię nosi jedna z ulic w północno-wschodniej części Tirany (dzielnica Kinostudio).

</doc>
<doc id="1331955" url="https://pl.wikipedia.org/wiki?curid=1331955" title="Jak to się robi w Chicago">
Jak to się robi w Chicago

Jak to się robi w Chicago (ang. Raw Deal) – film akcji z 1986 roku, z Arnoldem Schwarzeneggerem w głównej roli. Agent FBI, chcąc zemścić się na mafii za zabójstwo syna, wysyła byłego agenta FBI (Kaminsky - grany przez Schwarzeneggera), aby zniszczył mafijną strukturę od wewnątrz.
Film w Polsce jest znany także pod tytułami: "Rekiny podziemia" i "Miejski rekin" (wydania VHS).
Treść filmu.
Kaminsky, przybiera nową tożsamość i jako Joe Brenner, rzekomo ścigany przez policję przestępca, wchodzi do organizacji mafijnej kierowanej przez Patrovitę (Sam Wanamaker). Jednak Max Keller (Robert Davi), od samego początku jest wobec niego nieufny i poleca Monice (Kathryn Harrold), swojej dłużniczce, śledzenie Kaminsky'ego (kosztem umorzenia części jej długów). Kaminsky zdobywa jednak uznanie u zastępcy szefa mafii, Paolo Rocca (Paul Shenar), co umiejętnie wykorzystuje, natomiast Monika, która miała go śledzić, zakochuje się nagle w Kaminskym. Keller odkrywa w końcu, że Brenner nie jest tym, za kogo się podaje, a prawdziwy Brenner znajduje się na Karaibach. Zbiega to się z próbą zabicia agenta FBI (Harry Shannon). Kaminsky towarzyszy Kellerowi do cmentarza, tutaj odkrywa nagle, że mają zabić Harry'ego Shannona, który go wysłał do rozpracowania mafii. Kaminsky i Shannon zabijają Kellera i jego pomocnika, ale Shannon został raniony.
Kaminsky, nie mając już nic do stracenia, decyduje się na zabicie całej mafii.

</doc>
<doc id="1331956" url="https://pl.wikipedia.org/wiki?curid=1331956" title="Île de Noirmoutier">
Île de Noirmoutier

Île de Noirmoutier − francuska wyspa położona na wybrzeżu Atlantyku. Wyspa należy do departamentu Wandea. Populacja wyspy wynosi ponad 10,000 mieszkańców, natomiast powierzchnia wynosi około 54,5 km². W 2005 roku prolog Tour de France zakończył się na wyspie. Na Île de Noirmoutier znajdują się cztery wspólnoty, którymi są:
Île de Noirmoutier jest to wyspa pływowa, dzięki czemu jest bardzo popularnym miejscem odwiedzanym przez turystów, szczególnie podczas odpływów, kiedy wyspa ma naturalne połączenie ze stałym lądem. W 1971 została połączona mostem ze stałym lądem. Co roku wyspę odwiedza ponad 110 tys. turystów. Na wyspie odbywają się również coroczne wyścigi biegowe, podczas których uczestnicy biegną przez chodnik, który łączy wyspę ze stałym lądem podczas odpływu.
Na wyspie w roku 799 miał miejsce pierwszy odnotowany w źródłach rajd Wikingów na Europę kontynentalną. Zaatakowany wówczas został klasztor św. Filiberta.

</doc>
<doc id="1331963" url="https://pl.wikipedia.org/wiki?curid=1331963" title="Bene Ajisz">
Bene Ajisz

Bene Ajisz (hebr. בני עי"ש; oficjalna pisownia w ang. Bnei Ayish) – samorząd lokalny położony w Dystrykcie Centralnym, w Izraelu.
Historia.
Osiedle zostało założone w 1951 przez żydowskich imigrantów z Jemenu.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 7,6 tys. mieszkańców, wszyscy Żydzi.
Populacja miasta pod względem wieku:
Komunikacja.
Na północny wschód od miejscowości przebiega droga ekspresowa nr 40 (Kefar Sawa-Ketura).

</doc>
<doc id="1331964" url="https://pl.wikipedia.org/wiki?curid=1331964" title="Trummy Young">
Trummy Young

Trummy Young, właśc. James Young (ur. 12 stycznia 1912 w Savannah, zm. 10 września 1984 w San Jose) – amerykański puzonista jazzowy. Przez szereg lat grał z Louisem Armstrongiem, występował również z orkiestrą Jimmiego Lunceforda.
Lata młodzieńcze.
Urodził się w 1912 roku, jako jedyny syn wśród trojga dzieci robotnika kolejowego Osborne’a Younga i Anie Evangeline w Savannah, w stanie Georgia. W mieście działał Ku Klux Klan, którego członkowie szerzyli postrach w murzyńskich dzielnicach miasta. Ważną rolę w jego młodym życiu odgrywała muzyka. Wielkie wrażenie wywarli na nim tacy wykonawcy jak Jenkins Orphanage Band, Dr. Rabbitfoot, oraz otoczenie, w którym dorastał. Gdy miał 12 lat, zmarł jego ojciec.
W 1926 roku matka – niebędąca katoliczką – posłała go do 4-letniej katolickiej szkoły wojskowej w Rockcastle, gdyż system edukacyjny tej szkoły umożliwiał podjęcie pracy i zdobycie środków utrzymania. Przez tydzień pracował jako murarz i tynkarz, a w następnym tygodniu uczęszczał na zajęcia szkolne. Tam też obserwując młodych muzyków, zajął się ćwiczeniem tej profesji. Z braku funduszy na przyjazd do domu, wakacje spędzał pracując na farmie.
Początek kariery.
W 1930 roku, po skończeniu szkoły wyjechał do Waszyngtonu. Był puzonistą w "Hot Chocolates Orchestra" Bookera Colemana, który nadał mu przydomek "Trummy". Latem 1931 roku grał w Asbury Park za dwa dolary za wieczór. W 1933 roku udał się do Chicago z orkiestrą Earla Hinesa, grając w klubie "Grand Terrace" w godzinach od 21 do 4 za 40 $ tygodniowo.
Rozwój kariery.
W 1936 wyjechał do Nowego Jorku, gdzie przyłączył się do orkiestry Jimmiego Lunerforda, tam też spotkał Idę Fitzpatrick, która rozmawiała z nim o Biblii. W tamtym okresie zawierał umowy na pojedyncze występy, a umowy zawierały klauzulę, że grupie nie wolno dawać koncertów w promieniu 600 km od miejsca, w którym ostatnio występowała, co doprowadzało do bardzo dalekich podróży. W Nowym Jorku występował ze śpiewaczką Billie Holiday. Napisał dla niej piosenkę „Travellin Light”, którą nagrała z orkiestrą Paula Whitemana (nie znając przepisów dotyczących tantiem, oboje otrzymali za nią tylko po 75 USD). W końcu lat 30. XX wieku, wystąpił w kilku filmach, np. Blues in the Night. Na przełomie lat 30. i 40. XX w. skomponował wiele przebojów, spośród których największy rozgłos zyskały: „T'Ain't What Cha Do, It's the Way That Cha Do It” oraz „What Cha Know, Joe?”. Jego odmienna technika gry na puzonie sprawiła, że piosenki „Ain't She Sweet” i „Margie” z 1938 r. znalazły się na płytach, które cieszyły się największym popytem. W tym okresie zachorował na nadciśnienie.
W 1947 roku poznał Sally i pod koniec tego roku ją poślubił. W 1948 roku urodziła mu się córka Andrea. Wraz z żoną nawiązał kontakt ze Świadkami Jehowy uczęszczając na ich zebrania do Sali Królestwa na Hawajach, gdzie przebywał.
W 1952 roku rozpoczął 12-letnią współpracę z Louisem Armstrongiem. Potem wspólnie z nim wystąpił w takich filmach jak The Glen Miller Story, Five Pennies, High Society i w programach telewizyjnych. Żona z córką zamieszkały w nowo zakupionym domu w Los Angeles, sam natomiast wiele podróżował, np. przez 7 miesięcy był w Afryce. W Europie nakręcił wiele filmów, a w 1961 także w Japonii. W Stanach Zjednoczonych najczęściej występował w Nowym Jorku, Chicago i Las Vegas. Aby utrzymać wysoką formę ćwiczył codziennie ok. 6 godzin.
Na początku 1964 roku z powodu choroby żony (która była już Świadkiem Jehowy) wrócił do Los Angeles, przerywając występy. Chociaż proponowano mu większą gażę, odrzucił ją kierując się swym mottem z Księgi Przysłów 16:16 „"Raczej mądrość nabywaj niż złoto, lepiej mieć rozum – niż srebro"”. Latem 1964 roku na kongresie Świadków Jehowy pod hasłem „Owoce ducha” został ochrzczony jako Świadek Jehowy. Następnie przeniósł się z rodziną na Hawaje, gdzie z własną orkiestrą grywał w największym hotelu w Honolulu – "Hotel Street". W 1975 roku wydał płytę "Man And His Horn." We wrześniu 1976 roku nagrał 6-godzinny wywiad biograficzny w Smithsonian Institution. W 1980 wydano jego płytę "Someday". Zmarł w szpitalu w San José 10 września 1984 roku.
W 1999 roku ukazała się płyta z jego największymi przebojami z lat 1944–1946.

</doc>
<doc id="1331965" url="https://pl.wikipedia.org/wiki?curid=1331965" title="Reakcja Petersona">
Reakcja Petersona

Reakcja Petersona (zwana także olefinacją Petersona i eliminacją Petersona) - reakcja chemiczna między karboanionem z grupą sililową w pozycji α a ketonami lub aldehydami w wyniku której tworzy się w pierwszym etapie β-hydroksysilan, który następnie ulega spontanicznej eliminacji z utworzeniem alkenu.
Reakcja ta jest powszechnie stosowana do selektywnej syntezy alkenów. Atrakcyjną cechą tej reakcji jest fakt, że w odpowiednich warunkach można w jej wyniku z tych samych substratów otrzymać selektywnie oba izomery geometryczne tego samego alkenu. O tym czy powstanie izomer "cis" lub "trans" decyduje pH środowiska w drugim etapie reakcji, kiedy następuje eliminacja β-hydroksysilanu. W literaturze dostępnych jest kilka przeglądów zastosowań i analiz mechanizmu tej reakcji.
Mechanizm.
Mechanizm reakcji zależy od pH środowiska w którym się ją prowadzi oraz w pewnym stopniu od podstawników zarówno przy grupie sililowej jak i przy związku karbonylowym.
Eliminacja zasadowa.
Działanie zasadą na β-hydroksysilan (1) powoduje skoordynowaną eliminację w pozycji "syn" (2 lub 3) co prowadzi do powstania oczekiwanego alkenu. Istnieje hipoteza, że reakcja ta przebiega poprzez produkty z pięciowiązalnym atomem krzemu, brak jest jednak na to bezpośrednich dowodów.
W reakcji tej najbardziej efektywnym katalizatorem jest wodorek potasu, który działa już w temperaturze pokojowej. Katalizatory sodowe wymagają ogrzewania mieszaniny reakcyjnej, a magnezowe działają dopiero w skrajnych warunkach.
Eliminacja kwasowa.
Działanie kwasem na β-hydroksysilan (1) prowadzi do jego protonowania i eliminacji w pozycji "anti", na skutek czego powstaje alken będący przeciwnym izomerem geometrycznym do tego jaki by można było otrzymać w warunkach zasadowych:
Wpływ podstawników alkilowych.
Kiedy wyjściowy karboanion α-sililowy zawiera tylko grupy alkilowe, atomy wodoru lub podstawniki elektrofilowe kontrola stereochemiczna reakcji Petersona jest łatwa do zrealizowania gdyż eliminacja w niskiej temperaturze jest na tyle powolna, że można bez trudu wyizolować β-hydroksysilan. Po wyizolowaniu tego produktu pośredniego można następnie odpowiednio poddać go reakcji z kwasem lub zasadą aby uzyskać pożądany izomer geometryczny alkenu.
Wpływ podstawników nukleofilowych.
Gdy wyjściowy karboanion α-sililowy zawiera podstawniki nukleofilowe reakcja przebiega zbyt szybko aby dało się wyodrębnić produkt pośredni - odpowiedni β-hydroksysilan. Obecność karboanionu powoduje, że środowisko reakcji jest słabo zasadowe, zatem w tym przypadku możliwe jest otrzymanie tylko jednego z dwóch produktów eliminacji lub ich mieszaniny.
Odmiany reakcji.
Eliminacja kwasowa nie zawsze daje oczekiwane produkty, gdyż obecność kwasów prowadzi czasami do ubocznej reakcji izomeryzacji. Z drugiej strony stosowanie silnie redukujących wodorków sodu lub potasu może prowadzić do ubocznych reakcji z niektórymi podstawnikami. Stąd poszukuje się metod prowadzenia tej reakcji w łagodniejszych warunkach.
Zespół Chana odkrył, że acylowanie β-hydroksysilanu przy pomocy chlorku acetylu lub chlorku tionylu prowadzi do otrzymania β-sililowego estru, który następnie ulega spontanicznej eliminacji w 25 °C prowadząc do oczekiwanego alkenu bez użycia kwasów i zasad.
Corey i współpracownicy opracowali metodę, nazywaną czasem "olefinacją Coreya-Petersona", w której stosuje się sililowaną iminę aby otrzymać α,β-nienasycony aldehyd z wyjściowego związku karbonylowego w jednym etapie. Ten wariant olefinacji jest stosowany w praktyce przy syntezie totalnej taksolu.

</doc>
<doc id="1331967" url="https://pl.wikipedia.org/wiki?curid=1331967" title="Eugeniusz Banaszczyk">
Eugeniusz Banaszczyk

Eugeniusz Jerzy Banaszczyk (ur. 13 września 1925 w Łodzi, zm. 19 lipca 2007 w Warszawie) – polski śpiewak operowy (baryton), także aktor.
Życiorys.
W latach 1946–1947 zaczął pracę w łódzkim Teatrze Wojska Polskiego jako adept. Później został zatrudniony na stanowisku śpiewaka w Polskim Radiu w Łodzi, gdzie pracował w latach 1949–1950. Następnie związał się ze Studiem Operowym przy Filharmonii Bałtyckiej w Gdańsku, gdzie był solistą w latach 1950–1953, a w latach 1953–1962 w Operze i Filharmonii Bałtyckiej (tamże).
Ostatnim miejscem jego pracy, a zarazem instytucją, z którą był najdłużej związany, to Teatr Wielki w Warszawie. Jego solistą był w latach 1962–1990. W 1974 zagrał też rolę Kelnera w „Piekiełku” w serialu telewizyjnym "Ile jest życia" w reżyserii Zbigniewa Kuźmińskiego.
Zmarł 19 lipca 2007 w Warszawie i został pochowany na cmentarzu komunalnym Północnym na Wólce Węglowej.
Spektakle.
Teatr Melodram (filia Teatru Wojska Polskiego), Łódź
Inne teatry.
Operetka Warszawska, Warszawa
Teatr Studio, Warszawa
Teatr Narodowy – Scena Operowa, Warszawa

</doc>
<doc id="1331970" url="https://pl.wikipedia.org/wiki?curid=1331970" title="Romuald Frejer">
Romuald Frejer

Romuald Frejer (ur. 29 marca 1926 w Mostach, zm. 18 września 1987 w Gdańsku) – polski rzeźbiarz, ceramik.
Życiorys.
Studiował na Wydziale Rzeźby Państwowej Wyższej Szkoły Sztuk Plastycznych w Gdańsku (od roku 1996: Akademia Sztuk Pięknych w Gdańsku); dyplom uzyskał w roku 1957 w pracowni profesora Stanisława Horno-Popławskiego. Pracował w latach 1956–1969 w Katedrze Projektowania Rzeźbiarsko-Architektonicznego PWSSP w Gdańsku.
Był założycielem studenckiego teatru „Co To”. Został pochowany na cmentarzu katolickim w Sopocie (kwatera E5-5-13).
Udział w wystawach okręgowych i ogólnopolskich, m.in.:
Prace Romualda Frejera eksponowane były na wystawach międzynarodowych, m.in. w: Czechosłowacji 1966 r., 1975 r. NRD (w Berlinie) 1971 r., Norwegii (w Oslo) 1974 r.
Wystawy indywidualne, m.in.:
Stałe ekspozycje jego prac znajdują się w Biskupinie i w Pieszczanach.

</doc>
<doc id="1331972" url="https://pl.wikipedia.org/wiki?curid=1331972" title="Akademia Ekonomiczna we Wrocławiu">
Akademia Ekonomiczna we Wrocławiu



</doc>
<doc id="1331977" url="https://pl.wikipedia.org/wiki?curid=1331977" title="ANS (box set)">
ANS (box set)

ANS (znany też jako "COILANS") to box set nagrań Coil. Wszystkie utwory powstały przy pomocy niezwykłego instrumentu, fotoelektrycznego syntezatora ANS, zbudowanego w 1938 roku przez inżyniera Jewgienija Murzina i przechowywanego do dziś w Centrum Teremina przy Uniwersytecie Moskiewskim. Box set zawiera trzy płyty CD i DVD z animacjami autorstwa Petera Christophersona, stworzonymi do czterech utworów nie uwzględnionych na płytach CD.
Oryginalna edycja ANS była limitowana do 500 kopii, ale wydano reedycje, różniące się jedynie w niewielkim stopniu oprawą graficzną. Żaden z utworów nie jest zatytułowany. Informacja we wkładce albumu podaje, że autorami są Jhonn Balance solo, Jhonn Balance i Ossian Brown, Peter Christopherson solo, Thighpaulsandra solo, Ivan Pavlov solo oraz Jhonn Balance i Ivan Pavlov, ale bez wyszczególnienia, który z utworów jest czyim dziełem.

</doc>
<doc id="1331979" url="https://pl.wikipedia.org/wiki?curid=1331979" title="Pomoc Lekarska dla Młodzieży Akademickiej">
Pomoc Lekarska dla Młodzieży Akademickiej

Pomoc Lekarska dla Młodzieży Akademickiej, PaLMA – powstała we wrześniu 1945 w Łodzi jako instytucja pomocy lekarskiej dla studentów wyższych uczelni. Podobne instytucje organizowano w powojennej Polsce w wielu ośrodkach akademickich.
PaLMA była kontynuatorem przedwojennych sekcji zdrowia Bratniej Pomocy.
Organizacja była prekursorem Zespołów Opieki Zdrowotnej Akademickiej Służby Zdrowia w innych ośrodkach studenckich w Polsce. Stąd nazwa PaLMA pojawia się często w organizacjach na rzecz służby zdrowia w szkołach wyższych w Polsce.
Ośrodki PaLMA zostały rozwiązane około 1951 roku, a na ich miejsce wprowadzono Zespoły Leczniczo-Profilaktyczne dla Studentów.

</doc>
<doc id="1331986" url="https://pl.wikipedia.org/wiki?curid=1331986" title="Akademicka Służba Zdrowia">
Akademicka Służba Zdrowia

Akademicka Służba Zdrowia - organizacja pomocy lekarskiej dla studentów. Zespoły Opieki Zdrowotnej istniały i istnieją (2008) w większości ośrodków akademickich w Polsce.
Historia.
Przed II wojną światową istniała organizacja Studencka Kasa Chorych. Dla przykładu w latach 1930-1936 w Studenckiej Kasie Chorych jako lekarz chorób nerwowych pracował dr Zygmunt Kuligowski, który przyjmował studentów przyjmował w swoim mieszkaniu przy ulicy Wiejskiej 2. W Polsce przedwojennej istniały także studenckie oddziały Bratniej Pomocy.
Jednym z prekursorów Akademickiej Służby Zdrowia w Polsce była organizacja Pomocy Lekarskiej Młodzieży Akademickiej, czyli PLMA nazywana często PaLMA. W Łodzi organizację tę rozwiązano w 1951 na jej miejsce utworzono Zespół Leczniczo-Profilaktyczny dla Studentów, a w 1971 stworzono Zespół Opieki Zdrowotnej dla Szkół Wyższych. Pod koniec lat 1990 studenckie ośrodki służby zdrowia w Polsce zostają udostępnione pacjentom spoza wyższych uczelni.
W Warszawie jedną z najbardziej znanych placówek jest przychodnia specjalistyczna na Mochnackiego 10. W przychodni na Mochnackiego działa Studencka Komisja Lekarska, której skład wydaje orzeczenia dotyczące m.in. urlopów dziekańskich.

</doc>
<doc id="1331991" url="https://pl.wikipedia.org/wiki?curid=1331991" title="Volker Pingel">
Volker Pingel

Volker Pingel (ur. 18 października 1941 w Wetzlar, zm. 10 marca 2005) był niemieckim archeologiem, profesorem uniwersytetu w Bochum.
Studia na uniwersytetach we Fryburgu Bryzgowijskim, Kilonii i Marburgu od 1961 do 1967 r. zakończył pracą doktorską na temat toczonej na kole ceramiki gładkościennej z oppidum celtyckiego w Manchingu ("Die glatte Drehscheibenkeramik von Manching").
Pracował w Komisji Rzymsko-Germańskiej (RGK) Niemieckiego Instytutu Archeologicznego (DAI) i na uniwersytecie w Marburgu, gdzie w 1977 r. uzyskał habilitację na podstawie rozprawy o prehistorycznych przedmiotach ze złota znalezionych na Półwyspie Iberyjskim ("Die vorgeschichtlichen Goldfunde der iberischen Halbinsel"). Od 1980 r. aż do śmierci był profesorem archeologii na uniwersytecie w Bochum.

</doc>
<doc id="1331993" url="https://pl.wikipedia.org/wiki?curid=1331993" title="Łącznica telefoniczna">
Łącznica telefoniczna



</doc>
<doc id="1331998" url="https://pl.wikipedia.org/wiki?curid=1331998" title="Bundesverfassungsgericht">
Bundesverfassungsgericht



</doc>
<doc id="1332001" url="https://pl.wikipedia.org/wiki?curid=1332001" title="Wiesław Pietroń">
Wiesław Pietroń

Wiesław Pietroń (ur. 4 czerwca 1934 w Gdyni) – polski rzeźbiarz .
Życiorys.
Studiował na Wydziale Rzeźby w Państwowej Wyższej Szkoły Sztuk Plastycznych w Gdańsku (od roku 1996: Akademia Sztuk Pięknych w Gdańsku); dyplom uzyskał w 1964 w pracowni profesora Stanisława Horno-Popławskiego oraz specjalizację w projektowaniu rzeźbiarko-architektonicznym u profesora Adama Smolany.
Ważniejsze realizacje: 
Udział w konkursach:
Udział w wystawach okręgowych i ogólnopolskich, m.in.:
Udział w wystawach zagranicznych, m.in.:

</doc>
<doc id="1332002" url="https://pl.wikipedia.org/wiki?curid=1332002" title="Papier kraft">
Papier kraft

Papier kraft, papier typu kraft, papier kraftowy – papier siarczanowy, wytwarzany z makulatury lub włókien pierwotnych.
Dostępny jest w gramaturach: 32, 50, 60, 70, 80, 90, 100–125 g/m² (im większa gramatura, tym bardziej przypomina tekturę). Produkuje się go najczęściej w kolorze beżowym (niekiedy szarym lub białym) oraz fakturach gładkiej i prążkowanej. W dystrybucji dostępny jest w zwojach lub arkuszach.
Cechy użytkowe.
Gramatura papieru kraft sprawia, że jest on gruby i nie przepuszcza światła. Może mieć wzmocnioną strukturę, dzięki czemu wytrzymuje większe obciążenia. Jego powierzchnia jest jednolita, co ułatwia wprowadzanie nadruku.
Powierzchnia papieru tego typu może pozostać w stanie surowym lub być poddana naniesieniu dodatkowej warstwy, zewnętrznej i/lub wewnętrznej. Najpopularniejsze technologie to laminowanie, metalizowanie, gumowanie i powlekanie.
Papier kraft gładzony maszynowo.
Użycie wyłącznie włókien pierwotnych poddanych specjalnej obróbce mechanicznej (maszynowe gładzenie) i chemicznej sprawia, że papiery te otrzymują cechy idealne do wielu zastosowań technicznych i opakowaniowych, w tym również przeznaczonych do bezpośredniego kontaktu z żywnością.

</doc>
<doc id="1332009" url="https://pl.wikipedia.org/wiki?curid=1332009" title="Stanisław Chomentowski">
Stanisław Chomentowski



</doc>
<doc id="1332010" url="https://pl.wikipedia.org/wiki?curid=1332010" title="Grzegorz Majkrzak">
Grzegorz Majkrzak

Grzegorz Majkrzak (ur. 25 kwietnia 1984) – polski prozaik i poeta współczesny.
Zadebiutował w 2002 roku tomikiem poezji "Wyznanie spod Troi". W 2007 roku wydał tomik poezji pt. "Drewniany chłopiec", który ukazał się pod patronatem Fundacji Jolanty Kwaśniewskiej "Porozumienie bez barier".

</doc>
<doc id="1332013" url="https://pl.wikipedia.org/wiki?curid=1332013" title="Joachim Franciszek Goltz">
Joachim Franciszek Goltz

Joachim Franciszek Goltz (zm. 1717) – generał, polski dyplomata, poseł Rzeczypospolitej w Imperium Osmańskim w latach 1711-1714.
Życiorys.
Był posłem Augusta II Mocnego w Turcji. Goltz i Stanisław Chomentowski prowadzili z Turkami rozmowy w sprawie pacyfikacji wzajemnych stosunków. Król Szwecji Karol XII, wróg Polski i Saksonii uczynił bowiem z Turcji swego sojusznika. Rozmowy trwały od września 1713 do 22 kwietnia 1714 roku. Polakom pomagali dyplomata rosyjski Piotr Szafirow, rezydent austriacki Franz Anselm Fleischmann i poseł francuski Pierre Puchot, a także chan Kaplan Girej, przekupiony przez polskiego posła Piotr Lamara. 22 kwietnia 1714 roku podpisany został traktat między Rzecząpospolitą a Turcją. Turcy zrezygnowali z rewizji traktatu karłowickiego (1699), a Polacy zgodzili się przestrzegać rosyjsko-tureckich postanowień adrianopolskich z 1711; rosyjskie wojska miały zostać wycofane z Polski, a Karol XII miał mieć możliwość przejazdu przez terytorium Polski.

</doc>
<doc id="1332014" url="https://pl.wikipedia.org/wiki?curid=1332014" title="Andriej Matwiejew">
Andriej Matwiejew

Andriej Artamonowicz Matwiejew (ros: Андрей Артамонович Матвеев) (1666–1728) – rosyjski dyplomata.
Życiorys.
Andriej Matwiejew był synem Artamona Sergiejewicza Matwiejewa (1625–1682) polityka cenionego przez Piotra Wielkiego, który zatrudnił jego syna w dyplomacji. Andriej Matwiejew był ambasadorem nadzwyczajnym w Hadze (1699–1712), a potem w Wiedniu (1712–1715). Z rąk cesarza otrzymał w 1715 roku tytuł hrabiego Rzeszy.
W 1705 roku miał przejść na placówkę paryską, jednak pilniejsze było nawiązanie kontaktu z Anglią. W tym roku Matwiejew zamieszkał w Londynie. Zadaniem Matwiejewa było poproszenie królowej Anny o mediację między Szwecją a Rosją. W 1708 roku został zatrzymany w Londynie za długi (na żądanie londyńskich wierzycieli). Anna Stuart kazał go uwolnić, niesmak sprawy ciągnął się jednak jeszcze przez 2 lata (królowej nie udało się ukarać policjantów, ponieważ sąd nie znalazł ku temu podstaw w prawie angielskim), aż Charles Whitworth, 1. baron Whitworth, ambasador brytyjski w Rosji załagodził sprawy w 1710 roku.
Gdy Krzysztof Antoni Szembek był polskim posłem do Wiednia (spędził tam półtora roku 1713-1714) w celu zażegnania wojny z Turcją, Matwiejew i poseł saski August Christoph von Wackerbarth pomagali mu w załatwieniu tej sprawy.

</doc>
<doc id="1332015" url="https://pl.wikipedia.org/wiki?curid=1332015" title="Poradnia Zdrowia Psychicznego dla Studentów w Warszawie">
Poradnia Zdrowia Psychicznego dla Studentów w Warszawie

Poradnia Zdrowia Psychicznego dla Studentów w Warszawie - utworzona w 1961 roku poradnia dla studentów i pracowników wyższych uczelni w Warszawie.
Początki.
W latach 1930-1936 w Studenckiej Kasie Chorych jako lekarz chorób nerwowych pracował dr Zygmunt Kuligowski. Studentów, zresztą wyłącznie Uniwersytetu Warszawskiego, przyjmował w swoim mieszkaniu przy ulicy Wiejskiej 2. W owych czasach nie było tak ścisłego jak obecnie podziału pomiędzy neurologią a psychiatrią, większość psychiatrów nawet o orientacji psychoanalitycznej ukrywała się pod szyldem lekarzy nerwowych przede wszystkim dlatego, że wizyta u psychiatry stanowiła sprawę niezwykle wstydliwa. Dr Kuligowski leczył studentów ze schorzeniami stricte neurologicznymi, ale także z nerwicami wszelkiego rodzaju oraz chorych psychicznie. Gdy konieczność tego wymagała kierował swoich pacjentów do Szpitala Psychiatrycznego w Tworkach lub do szpitala Jana Bożego na ul. Bonifraterskiej.
Po II wojnie światowej.
W Europie, tak jak i w Polsce, po II wojnie światowej jednym z podstawowych problemów w populacji studenckiej była gruźlica. Stopniowo jednak problem malał, a na plan pierwszy wysunęły się zaburzenia psychiczne.
Po wojnie, w latach 1950-1951, pierwszym lekarzem psychiatrą pracującym w PALMIE (służba zdrowia dla studentów w Warszawie) był adiunkt Kliniki Psychiatrycznej Akademii Medycznej w W-wie, dr Wacław Semadeni. Przyjmował pacjentów 2 razy w tygodniu po 2 godziny przy ul. Mochnackiego 10. Potem jego funkcje przejęła dr Aniela Piekarska-Ekiert. Jednakże potrzeby w dziedzinie psychiatrii rosły, zwiększała się liczba pacjentów i lekarz przyjmujący godzinowo nie był w stanie sprostać zapotrzebowaniu. Dr Ludwik Paszyński zwrócił uwagę na rosnąca problematykę psychiatryczną i jego zasługą jest powstanie Poradni Zdrowia Psychicznego dla Studentów. Pierwszego marca 1961 roku Poradnia Zdrowia Psychicznego dla Studentów przy Zespole Leczniczo-Profilaktycznym dla Studentów została w Warszawie oficjalnie otwarta. W zimie 1961 roku placówkę tę objęła Joanna Flatau. Przez pierwszy okres pacjenci byli przyjmowani w małym, ciemnym gabinecie na parterze przy ul. Mochnackiego 10. Po paru miesiącach Poradnia Zdrowia Psychicznego miała swój własny lokal. Od samego początku istnienia PZP jej konsultantem naukowym był profesor Jan Jaroszyński.
W tym czasie powstało szereg prac naukowych o tematyce przede wszystkim epidemiologicznej dotyczących środowiska akademickiego. 
Sanatorium nerwic.
Odrębnym rozdziałem w historii Warszawskiej PZP było utworzenie Półsanatorium dla Nerwic i Obozy dla Studentów ze Schorzeniami Nerwicowymi. Inspiracją dla powstania Półsanatorium był przykład Francji. Clinique Dupré w Sceaux pod Paryżem, dawny Zameczek Myśliwski Ludwika XV, jako lecznica studentów z zaburzeniami psychicznymi powstała w 1956 roku przekształcona z sanatorium przeciwgruźliczego. Sanatorium powstało w Akademiku Przeciwgruźliczym na Górnośląskiej 14. Sanatorium powstało późną wiosną 1969 roku. Pierwszych pacjentów było sześciu, sanatorium liczyło 44 łóżek w najlepszym okresie.
Obozy dla studentów nerwicowych.
Poradnia Zdrowia Psychicznego prowadziła obozy dla studentów z nerwicami. W 1970 r. został zorganizowany wspólnie ze Zrzeszenie Studentów Polskich I obóz dla studentów z zaburzeniami nerwicowymi odbył się w 1970 roku w Dusznikach-Zdroju w schronisku PTTK "Pod Muflonem". Podstawa leczenia była psychoterapia grupowa i indywidualna ale prowadzono i inne formy leczenia. Zofia Aleszko prowadziła lekcje tańca nazwane choreoterapią. Tadeusz Pasek, prowadził ćwiczenia yogi. Następne obozy, już ogólnopolskie, odbywały się przez kilka lat w Chłapowie, a ostatni w Bukowcu w Bieszczadach. Dla wielu uczestników z małych środowisk w Polsce obozy stanowiły pierwszą szansę zetknięcia się z psychiatrią i pierwszą szansę na leczenie. Jednocześnie obozy te stanowiły początki pracy wielu warszawskich psychologów m.in. zgrupowanych wokół Kazimierza Jankowskiego. W grupie psychologów był m.in. Andrzej Samson. Prowadzono też zajęcia z muzykoterapii.
Choreoterapia.
Poradnia uczestniczyła w pracach badawczych nad leczniczym stosowaniem ruchu w psychiatrii. Pionierskie prace w Polsce były prowadzone przez Dr Zofię Aleszko w Akademii Wychowania Fizycznego w Warszawie i uczestniczyły w nim studentki i studenci z rozpoznaną nerwicą. Zajęcia były stosowane na obozach dla studentów z nerwicami a potem wprowadzone do Kliniki Nerwic IPiN (Instytut Psychiatrii i Neurologii) i na oddziale I Kliniki Psychiatrycznej IPiN.

</doc>
<doc id="1332016" url="https://pl.wikipedia.org/wiki?curid=1332016" title="Franz Anselm Fleischmann">
Franz Anselm Fleischmann

Baron Franz Anselm Fleischmann - austriacki dyplomata.
Życiorys.
Jako rezydent austriacki w Konstantynopolu (do 1715 roku) dopomógł polskim posłom (Stanisław Chomętowski, Joachim Franciszek Goltz) w zawarciu traktatu pokojowego z Turcją (Rozmowy trwały od września 1713 do 22 kwietnia 1714 roku).
Jego dobra Lowazberen (Lovászberény) odkupił od niego hrabia Josef Cziráky przed 1740 rokiem.

</doc>
<doc id="1332017" url="https://pl.wikipedia.org/wiki?curid=1332017" title="Aleksy Daszkow">
Aleksy Daszkow



</doc>
<doc id="1332018" url="https://pl.wikipedia.org/wiki?curid=1332018" title="Stefan Aleksander Morsztyn">
Stefan Aleksander Morsztyn

Stefan Aleksander Morsztyn herbu Leliwa (zm. pomiędzy 1738 a 1740 rokiem) – polski dyplomata związany z konfederacją tarnogrodzką, konsyliarz i delegat województwa krakowskiego w konfederacji dzikowskiej 1734 roku, starosta duninowski. 
Poseł na sejm 1701 roku i sejm z limity 1701-1702 roku z województwa krakowskiego. Poseł na sejm 1703 roku z województwa krakowskiego.
Był członkiem konfederacji sandomierskiej 1704 roku. 
Konfederaci łudzili się, że sami doprowadzą do zgody między Piotrem Wielkim a Karolem XII, detronizując Augusta. W tym celu do Austrii pojechał w początkach 1716 roku Morsztyn, by nawiązać kontakt z tamtejszym posłem szwedzkim Johanem Stiernhöckiem i z przebywającym w Szwecji Stanisławem Poniatowskim. Nie przyniosło to jednak wielkich rezultatów.
Jako deputat województwa krakowskiego podpisał "pacta conventa" Stanisława Leszczyńskiego w 1733 roku. Był elektorem |Stanisława Leszczyńskiego z województwa krakowskiego w 1733 roku.

</doc>
<doc id="1332019" url="https://pl.wikipedia.org/wiki?curid=1332019" title="Johan Stiernhöck">
Johan Stiernhöck

Johan Karl Stiernhöck – szwedzki dyplomata. W 1716 pełnił funkcję szwedzkiego posła przy wiedeńskim dworze.
Konfederaci tarnogrodzcy łudzili się, że sami doprowadzą do zgody między Piotrem Wielkim a Karolem XII, detronizując Augusta. W tym celu do Austrii pojechał w początkach 1716 roku konfederata Stefan Aleksander Morsztyn, by nawiązać kontakt z Johanem Stiernhöckiem. Nie przyniosło to jednak wielkich rezultatów.

</doc>
<doc id="1332021" url="https://pl.wikipedia.org/wiki?curid=1332021" title="Teorie spiskowe o lądowaniu Apollo na Księżycu">
Teorie spiskowe o lądowaniu Apollo na Księżycu

Teorie spiskowe o lądowaniu Apollo na Księżycu – teorie spiskowe, które powstawały sukcesywnie od czasu wypraw programu Apollo (1969–1972). Ich wyznawcy uważają, że amerykańscy astronauci wcale nie wylądowali na Księżycu, a agencja kosmiczna NASA sfingowała zdjęcia, filmy, próbki skał księżycowych i inne dowody tego wydarzenia. Prawie wszystkie argumenty przedstawiane przez zwolenników teorii spiskowych zostały obalone.
Istnieje wiele stron internetowych i publikacji podtrzymujących, jak i odpierających zarzuty zwolenników tej teorii spiskowej. Temu zagadnieniu poświęcona jest również w całości jedna ze stron internetowych NASA.
W 2001 roku stacja telewizyjna FOX poświęciła tym teoriom spiskowym specjalny program zatytułowany "Conspiracy Theory: Did We Really Land on the Moon?" (dosł. "Teoria spiskowa: Czy naprawdę wylądowaliśmy na Księżycu?"). Wszystkie zarzuty czy teorie spiskowe z tego programu zostały obalone.
Według wyników sondażu opinii publicznej przeprowadzonego w Stanach Zjednoczonych w 1999 roku przez Instytut Gallupa, na pytanie, czy wierzą, że lądowanie na Księżycu zostało sfałszowane, twierdząco odpowiedziało 6% ankietowanych.
Argumenty stron.
Argumentem przemawiającym za nieprawdziwością tej teorii spiskowej, jest fakt, że gdyby istniały jakiekolwiek wątpliwości co do lądowania Amerykanów na Księżycu, to ZSRR nagłośniłby tę informację i ogłosił, że USA nie wygrały wyścigu na Srebrny Glob. Na nagraniu z misji Apollo 15 David Scott spuszcza z równej wysokości młotek i piórko, które z przyspieszeniem grawitacyjnym charakterystycznym dla Księżyca osiągają jego powierzchnię w tej samej chwili (przy oporze ziemskiej atmosfery tak by się nie stało). Selenonauci przywieźli na Ziemię 382 kilogramy skał księżycowych, które były badane przez naukowców z kilkunastu krajów.
Główne zarzuty zwolenników teorii spiskowej o lądowaniu Apollo na Księżycu sprowadzają się do następujących twierdzeń:
Innym przykładem rozbieżności pomiędzy prędkością opadania człowieka oraz pyłu jest film z misji Apollo 16 przedstawiający Johna Younga salutującego w podskoku. http://www.hq.nasa.gov/alsj/a16/video16.html (czas misji: 120:25:23) John's 'Big Navy Salute'

</doc>
<doc id="1332023" url="https://pl.wikipedia.org/wiki?curid=1332023" title="Kongres w Brunszwiku (1718)">
Kongres w Brunszwiku (1718)

Kongres w Brunszwiku – kongres zwołały przez cesarza Karola VI Habsburga w 1718, w celu spacyfikowania Północy, po myśli Rzeszy Niemieckiej.
W 1718 roku cesarz poczuł się silny, pokonał bowiem Turków. 21 lipca zawarto pokój w Požarevacu, kończący wojnę Turcji z Austrią (VI wojna austriacko-turecka) i z Wenecją (VIII wojna wenecko-turecka).
W 1718 roku cesarz stał się też członkiem silnego sojuszu czterech państw: Francji, Holandii, Austrii i Wielkiej Brytanii (Quadruple Alliance), który stworzył James Stanhope.
Jednak nawet sojusznik Karola Jerzy I Hanowerski nie miał ochoty uczestniczyć w tym kongresie. Przekonał też króla Szwecji Karola XII by zrobił to samo. Polska przygotowała przedstawicieli na kongres, lecz ostatecznie ich nie wysłała. Z powodu tego, że wiele państw nie wyraziło zainteresowania inicjatywą cesarską, kongres w Brunszwiku jest często nazywany "kongresem-cieniem" ("shadowy congress").

</doc>
<doc id="1332024" url="https://pl.wikipedia.org/wiki?curid=1332024" title="Kongres w Brunszwiku">
Kongres w Brunszwiku



</doc>
<doc id="1332025" url="https://pl.wikipedia.org/wiki?curid=1332025" title="Stefan Szelestowski">
Stefan Szelestowski

Stefan Szelestowski (ur. 11 listopada 1900 w Warszawie, zm. 7 października 1987 w Gniewie) – polski sportowiec, lekkoatleta i pięcioboista, dwukrotny olimpijczyk.
Życiorys.
Był synem Jana i Franciszki z Barabaszów. Studiował na wydziałach prawa i filozofii Uniwersytetu Jagiellońskiego. Uczęszczał do Gimnazjum Rontalera w Warszawie, ukończył szkołę średnią w Żytomierzu.
Służył w Legionach Polskich i uczestniczył w powstaniach śląskich. Był podoficerem zawodowym w 1 Pułku Szwoleżerów Józefa Piłsudskiego w stopniu starszego wachmistrza.
Ukończył kurs szermierki w Centralnej Szkole Wojskowej Gimnastyki i Sportu w Poznaniu w 1925 oraz inne kursy instruktorskie we Włoszech, Niemczech, Finlandii, Austrii, Francji i Danii. Ukończył też szkołę filmową. Był dyplomowanym instruktorem szermierki, boksu, łyżwiarstwa i gier zespołowych oraz trenerem pływania i lekkoatletyki.
Osiągnięcia sportowe.
Jako lekkoatleta specjalizował się w biegach długodystansowych. Startował (bez sukcesów) na Igrzyskach Olimpijskich w 1924 w Paryżu w biegu na 5000 metrów i w biegu na 3000 metrów drużynowo (razem z Julianem Łukaszewiczem i Stanisławem Zifferem).
Był pierwszym zwycięzcą biegu maratońskiego, zorganizowanego w Polsce w 1924 na trasie Rembertów-Zegrze i z powrotem, przebiegającego w niekorzystnych warunkach zarówno atmosferycznych (deszcz, wiatr) jak i technicznych (nierówna szosa, brak konkurencji z uwagi na tylko ośmiu startujących); uzyskał wynik 3:13:10,5, wyprzedzając o blisko godzinę następnego rywala. Był dwukrotnym mistrzem Polski w biegu maratońskim oraz biegu przełajowym, oba tytuły zdobył w 1924. Czterokrotnie był wicemistrzem: na 10 000 metrów w 1927, 1928 i 1929 oraz w biegu przełajowym w 1927, a dwa razy brązowym medalistą (na 3000 metrów z przeszkodami w 1923, 5000 metrów w 1928). Wystąpił w dwóch meczach międzypaństwowych reprezentacji Polski.
Był rekordzistą Polski w biegu na 2000 metrów (6:01,4 w 1926), na 10 000 m (34:27,6 w 1925), 20 000 metrów (1:18:35,7 w 1923), 30 000 metrów (2:07:19,0 w 1924) i maratonie (3:13:10,5 w 1924).
Rekordy życiowe:
Szelestowski odniósł wiele sukcesów w pięcioboju nowoczesnym. Był trzykrotnym mistrzem Polski w latach 1926, 1927 i 1928. Startował w tej dyscyplinie na Igrzyskach Olimpijskich w 1928 w Amsterdamie, zajmując 26. miejsce (wygrał wówczas bieg przełajowy).
Wojna i po wojnie.
W czasie okupacji niemieckiej prowadził szkołę gimnastyki, w której akompaniował Stefan Kisielewski, był także właścicielem statku pływającego po Wiśle. Był żołnierzem Armii Krajowej. Po wojnie był organizatorem sportu na Pomorzu Gdańskim, m.in. uczył pływania we własnej szkole. Pracował jako trener w Gdańsku. Pochowany na cmentarzu komunalnym w Sopocie (kwatera L3-4-13).

</doc>
<doc id="1332026" url="https://pl.wikipedia.org/wiki?curid=1332026" title="Borys Szaklin">
Borys Szaklin



</doc>
<doc id="1332027" url="https://pl.wikipedia.org/wiki?curid=1332027" title="Zygmunt Kuligowski">
Zygmunt Kuligowski

Zygmunt Wacław Kuligowski (ur. 22 września 1902 w Warszawie, zm. 26 marca 1998) – polski neurolog, profesor nauk medycznych, nauczyciel akademicki Uniwersytetu Warszawskiego i Uniwersytetu Marii Curie-Skłodowskiej, dyrektor Instytut Psychiatrii i Neurologii w Warszawie, poseł w Egipcie (1946–1949).
Życiorys.
W czasie I wojny światowej znalazł się w Rosji i uczęszczał do szkoły w Teodozji na Krymie. Po I wojnie światowej wrócił do Polski. Ukończył w 1921 Szkołę Zgromadzenia Kupców w Warszawie, po czym rozpoczął studia medyczne na Uniwersytecie Warszawskim.
Tytuł doktora wszech nauk lekarskich otrzymał w 1928. Uczeń Kazimierza Orzechowskiego, jeszcze jako student związał się z jego kliniką. W 1934/35 w Paryżu, na stypendium Funduszu Kultury Naukowej, studiował neurologię u Lhermitte’a i patologię u Roussy’ego i Oberlinga. W 1938 został adiunktem na Uniwersytecie Warszawskim. W czasie II wojny światowej pracował w klinice i w szpitalu Przemienienia Pańskiego. W ostatnich latach wojny pracował w szpitalu w Kielcach. W latach 1945–1948 należał do PPR, od 1948 roku należał do PZPR.
Po 1945 powierzono mu zadanie organizacji Kliniki Neurologicznej przy Wydziale Lekarskim Uniwersytetu Marii Curie-Skłodowskiej w Lublinie. 11 sierpnia 1945 habilitował się na podstawie pracy o guzach szyszynki. W latach 1946–1949 poseł nadzwyczajny RP w Kairze, a także Addis Abebie i Damaszku. W 1950 roku przez krótki czas prowadził oddział neurologiczny szpitala w Tworkach. Następnie organizował Państwowy Instytut Psychoneurologiczny, placówkę naukowo-badawczą Ministerstwa Zdrowia i Opieki Społecznej na terenie szpitala w Tworkach, gdzie prowadził prace dotyczące ośrodkowego układu nerwowego. W latach 1951–1973 dyrektor Instytutu Psychiatrii i Neurologii w Warszawie. Od 1974 Przewodniczący Rady Naukowej Instytutu Psychoneurologicznego.
Był członkiem Rady Naukowej przy Ministrze Zdrowia i Opieki Społecznej oraz członkiem prezydium Społecznego Komitetu Przeciwalkoholowego. Kierował przez kilka lat Zakładem Higieny Psychicznej Polskiej Akademii Nauk. Przeszedł na emeryturę w 1973. Członek PPR, a potem PZPR. Członek Polskiego Towarzystwa Neurologicznego i przez kilka kadencji jego prezes, potem prezes honorowy. Członek zagraniczny Francuskiego Towarzystwa Neurologicznego.
Pochowany na Cmentarzu Wojskowym na Powązkach Warszawie (kwatera B2-11-27).
Odznaczony Orderem Odrodzenia Polski V i III Klasy, i Orderem Sztandaru Pracy II Klasy.
Dorobek naukowy.
Pierwsza praca Kuligowskiego (1929) dotyczyła zaburzeń neurologicznych w niedoczynności tarczycy. Publikował prace kazuistyczne i neuropatologiczne na temat guzów układu nerwowego, chorób zwyrodnieniowych i zapalnych, schorzeń neuroendokrynologicznych. Razem z Orzechowskim opisał w 1933 przypadek rzadkiej postaci nowotworu mózgu – neuroblastoma verum płata czołowego. Członek komitetu redakcyjnego czasopism naukowych „Neuropatologia Polska” i „Neurologia, Neurochirurgia i Psychiatria Polska”.

</doc>
<doc id="1332030" url="https://pl.wikipedia.org/wiki?curid=1332030" title="Jan Jaroszyński">
Jan Jaroszyński

Jan Jaroszyński (ur. 1916, zm. 1993) – polski lekarz psychiatra, profesor nauk medycznych.
Życiorys.
Był kierownikiem oddziału psychiatrii Instytutu Psychoneurologicznego na terenie szpitala w Tworkach (1953-1971). Od roku 1961 był konsultantem w Poradni Zdrowia Psychicznego dla Studentów w Warszawie; w czasie tej pracy pisał artykuły dotyczące problemów epidemiologicznych środowiska studenckiego.
W 1967 został profesorem nadzwyczajnym, a w 1978 profesorem zwyczajnym. 
Był kierownikiem I Klinki Psychiatrycznej w Warszawie od 1972 do 1986 roku.
Życie prywatne.
Jego żona Marianna była psychologiem. Miał syna Michała Jaroszyńskiego, astrofizyka.

</doc>
<doc id="1332034" url="https://pl.wikipedia.org/wiki?curid=1332034" title="Ewen Jehuda">
Ewen Jehuda

Ewen Jehuda (hebr.: אבן יהודה) – samorząd lokalny położony w Dystrykcie Centralnym, w Izraelu.
Leży na równinie Szaron, w otoczeniu miasta Netanja, miasteczek Coran-Kadima i Tel Mond, moszawów Kefar Netter, Cur Mosze, Bene Deror, Cherut i Bet Jehoszua, oraz kibucu Tel Jicchak.
Historia.
Osada została założona w grudniu 1932 przez członków żydowskiej organizacji "Bnei Beniamin" i korporacji „"Notea"”, która ufundowała zasadzenie plantacji drzew cytrusowych. Początkowo nazwano ją Yehudia, na cześć Eliezera ben Jehudy, twórcy współczesnego języka hebrajskiego. Jednak okazało się, że tak samo nazywa się arabska wioska, dlatego zmieniono nazwę osady na Ewen Jehuda.
W 1947 Ewen Jehuda otrzymała status samorządu lokalnego. Włączono wówczas do miasteczka dwie pobliskie osady rolnicze Be’er Ganim i Tel-Zur (obydwie założone w 1932).
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 10,2 tys. mieszkańców, wszyscy Żydzi.
Populacja miasta pod względem wieku:
Edukacja.
Znajdują się tutaj szkoły: "Bachar" i "Szabbazi". W 2007 uruchomiono w mieście Amerykańską Szkołę Międzynarodową (ang. "The American International School").
Jest tutaj religijne centrum edukacyjne "Chabad of Even Yehuda".
Sport.
Wśród licznych obiektów sportowych znajdują się tutaj korty tenisowe, basen pływacki.
Gospodarka.
Gospodarka miejscowości opiera się na rolnictwie i sadownictwie. W północnej części miasteczka znajduje się strefa przemysłowa. Wielu mieszkańców dojeżdża do zakładów przemysłowych położonych w pobliskich miastach.
Komunikacja.
Wzdłuż wschodniej granicy miasteczka przebiega droga ekspresowa nr 4 (Erez–Kefar Rosz ha-Nikra). Wzdłuż południowej granicy przebiega droga nr 553 , którą jadąc na zachód dojeżdża się do kibucu Tel Jicchak, lub na wschód do moszawu Bene Deror. W kierunku zachodnim prowadzi droga nr 5611 , którą dojeżdża się do miasta Netanja. Lokalną drogą prowadzącą na wschód można dojechać do miasteczka Coran-Kadima.

</doc>
<doc id="1332035" url="https://pl.wikipedia.org/wiki?curid=1332035" title="Kościół św. Anny w Tarnowie">
Kościół św. Anny w Tarnowie

Kościół św. Anny – kościół, który znajdował się w Tarnowie, u zbiegu dzisiejszych ulic św. Anny i św. Ducha. Rozebrany na początku XIX wieku. 
Historia.
Na początku XVI wieku wybudowano niewielki drewniany kościół, którego fundatorem był tarnowski mieszczanin Adam Eberhard. W połowie XVII wieku dzięki staraniom tarnowskiego wójta Kiliana Bałkowicza świątynia drewniana została zastąpiona murowaną. Na początku XIX w. decyzją władz austriackich kościół został rozebrany.
W 2001 roku, w miejscu, na którym znajdował się kościół, zrekonstruowano zarysy fundamentów murowanej świątyni.

</doc>
<doc id="1332036" url="https://pl.wikipedia.org/wiki?curid=1332036" title="Voices">
Voices



</doc>
<doc id="1332037" url="https://pl.wikipedia.org/wiki?curid=1332037" title="Ganne Tikwa">
Ganne Tikwa

Ganne Tikwa (hebr. גני תקווה) – samorząd lokalny położony w Dystrykcie Centralnym, w Izraelu.
Miejscowość graniczy z miastami Kirjat Ono od zachodu i z Petach Tikwa od północy.
Historia.
Osada została założona w 1949.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 12,4 tys. mieszkańców, wszyscy Żydzi.
Populacja miasta pod względem wieku:

</doc>
<doc id="1332038" url="https://pl.wikipedia.org/wiki?curid=1332038" title="CMC1/2">
CMC1/2

System informatyczny CMC1/2 (Cyfrowa Metanometryczna Centrala) – jeden z modułów systemu dyspozytorskiego MSD-80, opracowany na przełomie lat 70. i 80. XX wieku, w Zakładzie Systemów Sterowania BS-3 Ośrodka Badawczo-Rozwojowego Systemów Mechanizacji, Elektrotechniki i Automatyki Górniczej SMEAG w Katowicach. Bazą sprzętową systemu był minikomputer PRS-4 wyposażony w dedykowane oprogramowanie i kanał przemysłowy, umożliwiające pomiary (w cyklu 4 minutowym) stężenia metanu i prędkości przepływu strugi powietrza, a w przypadku przekroczenia wartości krytycznych mierzonych parametrów także wyłączanie energii elektrycznej w podziemnych wyrobiskach. Urządzenie doświadczalne nazwane CMC1 przebadano w kopalni WESOŁA (wtedy LENIN), w latach 1978-1979, natomiast prototyp CMC1/2 (wersja dwukomputerowa) zastosowano w tej samej kopalni w 1981 roku. Pozytywne rezultaty doświadczalnej eksploatacji spowodowały instalację systemu w następnych 6 kopalniach, o największym zagrożeniu metanowym. W połowie lat 80. XX wieku sprzedano 5 systemów CMC1/2 do Chin. 
Przeznaczenie.
CMC1/2 przeznaczona była do pomiaru niskich (do 5%) i wysokich (do 100%) stężeń metanu oraz prędkości przepływu powietrza, prowadzenia detekcji przekroczenia wartości krytycznych mierzonych parametrów, a także wyłączania w takim przypadku energii elektrycznej w podziemnych wyrobiskach kopalni. Wyniki pracy systemu w postaci raportów i wykresów udostępniano obsłudze na ekranie monochromatycznego, alfanumerycznego monitora oraz w postaci wydruków.
Historia powstania.
W połowie lat 70. XX wieku zakupiono system metanometryczny typu CTT63/40U firmy Oldham, a następnie licencję na jego produkcję w Polsce. System ten zrewolucjonizował pomiary stężenia metanu oraz sposób zabezpieczenia kopalń przed wybuchem metanu. Do czasu zakupu systemu CTT63/40U do pomiaru stężenia metanu i metanometrycznego zabezpieczenia kopalń stosowano metanomierze Barbara ROW, zaprojektowane przez Instytut Bezpieczeństwa Górniczego BARBARA w Mikołowie. Metanomierze przeznaczone były do autonomicznej pracy i wyłączały energię elektryczną po przekroczeniu nastawionego progu. Energii niezbędnej do ich pracy dostarczała wbudowana turbinka zasilana sprężonym powietrzem. Informacje o wyłączeniu jak i powrocie stężenia metanu do normy, a także aktualnej jego wartości przekazywane były do dyspozytorni i sygnalizowane na statycznej tablicy synoptycznej. System CTT63/40U wprowadził nowy elektryczny standard zasilania czujników centralnie z powierzchni, rejestrację pomiarów na wielokanałowych rejestratorach X-t oraz możliwość dowolnego przyporządkowania czujników urządzeniom wyłączającym energię elektryczną. System, wdrożony po raz pierwszy w kopalniach Rybnickiego Okręgu Węglowego w połowie lat 70., stanowił aż do początków lat 90. podstawowe zabezpieczenie metanometryczne kopalń, a w niektórych stosowany jest do dnia dzisiejszego. Oczywiste zalety zastosowanego rozwiązania (sposób pomiaru, konstrukcja czujników, transmisja sygnałów, centralne iskrobezpieczne zasilanie instalacji obiektowej z powierzchni) zainspirowały konstruktorów do zastąpienia powierzchniowej części systemu dwoma oryginalnymi, krajowymi rozwiązaniami. Ideą pierwszego z nich było zastąpienie elektromechanicznego układu wybierania czujników przez układ zbudowany w oparciu o elementy scalone. Zaprojektowana zgodnie z tą ideą modułowa centrala metanometryczna CMM20 (CMM20m) umożliwiała obsługę 20 czujników według standardu CTT63/40U. 
Ideą drugiego, ciekawszego rozwiązania było zastąpienia powierzchniowej części systemu (elektromechaniczny układ wybierania czujników, rejestracja na taśmie papierowej) minikomputerem wyposażonym w wydzielony kanał przemysłowy i specjalne oprogramowanie użytkowe. Projekt cyfrowej centrali metanometrycznej CMC1 był pierwszą w Polsce próbą wykorzystania minikomputera SMC-3 do realizacji tak odpowiedzialnego zadania, jakim jest centralne zabezpieczenie metanometryczne kopalni. Ponieważ CMC1 różniła się od innych systemów monitorowania wbudowanymi funkcjami sterowania (wyłączanie i załączanie energii elektrycznej na dole kopalni), dla zapewnienia niezbędnej niezawodności zdublowano część powierzchniową systemu. Powstał w ten sposób dwukomputerowy system CMC1/2 bazujący na minikomputerach PRS-4.

</doc>
<doc id="1332039" url="https://pl.wikipedia.org/wiki?curid=1332039" title="Olbramice (kraj ołomuniecki)">
Olbramice (kraj ołomuniecki)

Olbramice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 231 mieszkańców.

</doc>
<doc id="1332041" url="https://pl.wikipedia.org/wiki?curid=1332041" title="HADES">
HADES

HADES – jeden z modułów systemu dyspozytorskiego MSD-80, opracowany na przełomie lat 70. i 80. XX wieku w Zakładzie Systemów Sterowania (BS-3) Ośrodka Badawczo-Rozwojowego Systemów Mechanizacji, Elektrotechniki i Automatyki Górniczej SMEAG w Katowicach. Bazą sprzętową systemu był minikomputer PRS-4 wyposażony w wydzielony kanał przemysłowy i oprogramowanie, umożliwiające akwizycję sygnałów dwustanowych, których źródłem były zainstalowane w podziemiach kopalni czujniki stanu pracy maszyn i urządzeń.
Prototyp systemu HADES zainstalowano w lutym 1980 roku w kopalni Moszczenica. Pozytywne rezultaty eksploatacji spowodowały instalację systemu w następnych 25 kopalniach. W połowie lat 80. XX wieku sprzedano ponadto 6 systemów HADES do Chin, a 8 do Rumunii.
Przeznaczenie.
HADES przeznaczony był do monitorowania procesu technologicznego oraz wybranych parametrów bezpieczeństwa kopalni. Wykorzystywano w tym celu informacje o pracy maszyn urabiających caliznę węglową (kombajny, strugi), urządzeń odstawy oddziałowej (przenośniki ścianowe zgrzebłowe i podścianowe), urządzeń odstawy głównej (ciągi przenośników taśmowych), urządzeń transportu urobku (wagony, lokomotywy), urządzeń załadowczych i wyładowczych (punkty załadunku i rozładunku wagonów), urządzeń transportu szybowego (maszyny wyciągowe, skipy) oraz wybranych parametrów bezpieczeństwa (ciśnienie wody w rurociągach przeciw pożarowych, ciśnienia sprężonego powietrza, stan pracy wentylatorów głównego przewietrzania i wentylatorów lokalnych, lutniowych). Wyniki pracy systemu w postaci raportów i wykresów udostępniano obsłudze na ekranie monochromatycznego, alfanumerycznego monitora oraz w postaci wydruków, a także ujawniano na statycznych tablicach synoptycznych.
Historia powstania.
W początkach lat 70. XX wieku w Głównym Instytut Górnictwa w Katowicach opracowano podsystem I-EAD przeznaczony do prowadzenia ewidencji i analiz informacji dyspozytorskich, głównie w zakresie identyfikacji przerw technologicznych i awarii występujących w kopalnianych ciągach technologicznych. W dyspozytorni kopalnianej instalowano rejestratory cyfrowe, które dostarczały dyspozytorowi istotnych informacji o pracy maszyn i urządzeń oraz przygotowywały dane źródłowe do dalszego przetwarzania w Centralnym Ośrodku Informatyki Górnictwa. Wyniki przetwarzania w postaci bilansu czasu pracy i czasu przerw przodków, statystyki awarii według przyczyn, charakterystyki pracy punktów załadowczych i poziomów wydobywczych oraz innych analiz i zestawień, dostarczane były kierownictwu kopalni dla usprawnienia organizacji pracy. System rozszerzał krąg odbiorców informacji dyspozytorskiej również poza kopalnię i służył do prowadzenia między kopalnianych porównań. Miał również umożliwić kontrolę wykorzystania ciągów technologicznych w kopalniach węgla kamiennego.
W ramach tego projektu w Zakładzie Automatyzacji Powierzchniowej Zakładów Konstrukcyjno-Mechanizacyjnych Przemysłu Węglowego w Katowicach opracowano serię stało programowych rejestratorów cyfrowych SMC-1T i SMC-2 oraz klawiatury pozwalające wprowadzać informacje niemierzalne między innymi przyczyny awarii i przerw technologicznych. W 1975 roku rejestratory stało programowe zastąpiono minikomputerem SMC-3 i systemy na nim bazujące wdrożono w latach 1975-1976 między innymi w kopalniach: Wieczorek, Wujek, Staszic i Zofiówka, gdzie realizowały funkcje rejestracji pracy maszyn i urządzeń dołowych dla dokładnej lokalizacji oraz identyfikacji przyczyn postojów ciągów technologicznych. Ze względu na ujawnianie danych o pracy poza kopalnię systemy nie spotkały się z przychylnym przyjęciem i mimo starań COIG nie zostały rozpowszechnione.
Wtedy wdrożony w kopalni Zofiówka system zmodyfikowano tak by służył kontroli przebiegu produkcji i bilansowania wydobycia tylko dla potrzeb kopalni. Nie przewidziano ujawniania danych poza kopalnię.
Urządzenia dołowe kopalni, których praca objęta była rejestracją podzielono na dwie grupy:
Każde z wymienionych urządzeń dostarczało jednego sygnału (załączone-wyłączone) oprócz kombajnu, który miał dodatkowo czujnik urabiania. Ponadto każdemu urządzeniu ścianowemu przypisano liczniki: czasu pracy, postojów zawinionych i liczby załączeń. Czasem pracy kombajnu był czas urabiania. Przodek ścianowy składający się z 4 urządzeń (oznaczanych K, S, P, O — odpowiednio kombajn, przenośnik ścianowy, przenośnik podścianowy, odstawa) mógł się znajdować w stanie pracy lub postoju. Jeśli wszystkie urządzenia pracowały przodek był w stanie pracy. Stan pracy przodka kończył się, jeśli którekolwiek z urządzeń ścianowych zostało wyłączone. Określano wtedy winowajcę postoju jako pierwsze zatrzymane urządzenie. Informacje ujawniano w postaci komunikatów i raportów na ekranie monitora monochromatycznego, alfanumerycznego (dyspozytor) oraz wydruków na drukarce znakowej mozaikowej (dozór wyższy).
Raport o pracy przodków ścianowych ukazywał 2-minutowe odcinki upływającej zmiany dla wszystkich urządzeń ścianowych i zbiorczo dla przodka oraz zawierał bilans wydobycia z przodka (szacowany na podstawie czasu urabiania kombajnu oraz wyliczanego, co dobę współczynnika korekcyjnego), a ponadto czas pracy urządzeń i przodka, liczbę postojów zawinionych i liczbę załączeń. Raport ten miał postać:
Na przełomie lat 70. i 80. XX wieku doświadczenia uzyskane w kopalni Zofiówka zostały wykorzystane w projekcie systemu HADES.

</doc>
<doc id="1332042" url="https://pl.wikipedia.org/wiki?curid=1332042" title="Stan Lee">
Stan Lee

Stan Lee, właśc. Stanley Martin Lieber (ur. 28 grudnia 1922 w Nowym Jorku, zm. 12 listopada 2018 w Los Angeles) – amerykański scenarzysta, producent komiksowy i filmowy, wieloletni prezes i członek zarządu Marvel Comics. W 2008 roku odznaczony został Narodowym Medalem Sztuki.
We współpracy z kilkoma artystami, m.in. Jackiem Kirbym, Steve’em Ditko i swoim bratem Larrym Lieberem współtworzył wiele postaci z komiksowego uniwersum Marvela (to m.in. Spider-Man, Iron Man, Hulk, Doktor Strange, Fantastyczna Czwórka, Daredevil, Czarna Pantera, Thor oraz X-Meni). Dzięki niemu Marvel Comics z niewielkiego lokalnego wydawcy zmieniła się w jednego z największych wydawców komiksowych na świecie.
Życiorys.
Młodość i początki kariery.
Urodził się w Nowym Jorku jako Stanley Martin Lieber. Jego rodzice, Celia Solomon (1898–1947) i Jack Lieber (1893–1965), byli żydowskimi imigrantami z Rumunii. Rodzina przeprowadzała się wielokrotnie na terenie Nowego Jorku. Uczęszczał do szkoły średniej na Bronksie (DeWitt Clinton High School). Jako nastolatek bardzo lubił pisanie. W latach szkolnych zaczął już marzyć o karierze pisarskiej. Początkowo wykonywał drobne zlecenia – pisał nekrologi dla agencji prasowych i zachęcał do wykupienia prenumeraty gazety „New York Herald Tribune”. Podejmował się też innych zajęć dorywczych, był m.in. roznosicielem kanapek i chłopcem na posyłki. Szkołę średnią ukończył w 1939 roku, wcześniej niż jego rówieśnicy.
Z pomocą swojego wuja Robbiego Solomona i wydawcy komiksów Martina Goodmana został pomocnikiem w wydawnictwie Timely Comics, które miało później rozwinąć się i zmienić nazwę na Marvel Comics. Nie miał zamiaru zajmować się komiksami. Marzył o karierze wielkiego pisarza. Wtedy też powstał jego pseudonim literacki – Stan Lee. Jak wyjaśnił wiele lat później, miał zamiar pisać pod swoim prawdziwym nazwiskiem tzw. "poważną prozę". Pierwszą jego komiksową publikacją były dialogi do trzeciego numeru komiksu "Captain America Comics" w maju 1941 roku. Był na tyle zdolny, że bardzo szybko otrzymał posadę redaktora.
Wkrótce po wybuchu wojny zgłosił się na ochotnika do wojska. W latach 1942–1945 służył w United States Army Signal Corps, gdzie pisał instrukcje oraz scenariusze filmów szkoleniowych i propagandowych. Wymyślał także slogany reklamowe. Zdemobilizowany został w 1945 roku.
Komiks.
W latach 50. Lee wrócił do wydawnictwa, które znane było już wtedy jako Atlas Comics. Kontynuował karierę scenarzysty, pisząc utrzymane w różnej stylistyce komiksy, głównie romanse, westerny oraz sci-fiction. Pod koniec dekady był rozczarowany swoją pracą i rozważał odejście ze spółki. Na początku lat 60. zaproponował zmianę nazwy wydawnictwa na Marvel Comics. W odpowiedzi na rosnącą popularność drużyn superbohaterów, takich jak wydawane przez konkurencyjne DC Comics Justice League Of America, Stan został zobligowany przez swojego szefa Martina Goodmana do stworzenia takiej drużyny. Kiedy dostał zlecenie od Goodmana, chciał już porzucić wydawnictwo. Jego żona Joan namówiła go, by napisał historię zupełnie inną niż dotychczasowe, bardziej nastawioną na myśli bohaterów i zaangażowanie w rzeczywiste problemy świata, w przeciwieństwie do odrealnionych historii z DC.
W taki sposób powstali bohaterowie niepozbawieni normalnych, ludzkich problemów, bliżsi czytelnikowi niż znani z komiksów DC niezniszczalny, pomnikowy Superman czy niewyobrażalnie bogaty Batman. Pierwszymi bohaterami stworzonymi przez Stana Lee byli Fantastic Four. Gdy komiksy z nimi w roli głównej odniosły sukces, Stan stworzył kolejnych bohaterów, z którymi czytelnik mógłby się identyfikować. Tak powstali: Hulk, Iron Man, Thor, X-Men (wraz z Jackiem Kirbym), Daredevil (wraz z Billem Everettem), Doctor Strange (razem ze Steve’em Ditko) i najpopularniejszy super heros z uniwersum Marvela, Spider-Man.
Wraz z nowym sposobem opowiadania historii o super bohaterach Stan Lee wprowadził inne charakterystyczne dla tego gatunku elementy, jak chociażby ramka na pierwszej stronie komiksu, na której wymienione są nazwiska scenarzysty, rysownika, rysownika kładącego tusz i osoby zajmującej się liternictwem. Nowością były też „strony klubowe”, na których czytelnicy mogli dowiedzieć się, co będzie się działo zarówno w świecie komiksów, jak i w światku komiksowym.
W latach 60. Lee był zaangażowany osobiście w większość wydawanych przez Marvel Comics tytułów. Zajmował się nie tylko scenariuszami, moderował także „strony klubowe”, na których odpisywał na listy fanów (co stało się standardem w komiksach amerykańskich). Z czasem stała rubryka Stana (Stan’s Soapbox) stała się nie tylko miejscem wymiany zdań między wydawnictwem a fanami, ale i elementem kampanii edukacyjnej. Stan starał się przemycać tam treści antynarkotykowe i antyrasistowskie. Poza tym umieszczał w swoich komiksach wymyślne słowa, mając na celu poszerzanie słownictwa młodzieży.
Z czasem dzięki niemu wypracowany został pewien schemat powstawania komiksów, tzw. Metoda (czy też styl) Marvela (Marvel Method). Owa metoda polega na ścisłej współpracy pomiędzy scenarzystą a rysownikiem w trakcie tworzenia komiksu. Wcześniej scenarzysta dostarczał scenariusz rysownikowi i z zasady nie miał wypływu na ostateczny kształt pracy. W nowej metodzie rysownik i scenarzysta współtworzą całość komiksu. W związku z taką kooperacją ciężko jest jednoznacznie przyznać autorstwo jakiejś postaci jednemu autorowi.
W 1971 roku zreformował organizację cenzorską komiksów . Amerykański Departament Zdrowia, Nauki oraz Opieki poprosił go o napisanie historii ostrzegającej przed niebezpieczeństwem ze strony narkotyków. Lee napisał więc historię przyjaciela Spider-Mana uzależnionego od tabletek, która ukazała się w komiksie Amazing Spider-Man #96. Organizacja Comics Code Authority sprzeciwiła się jednak jego publikacji, gdyż pokazywał on, w jaki sposób zażywa się narkotyki. Mimo to wydano komiks, który z miejsca osiągnął sukces kasowy i zapewnił wydawnictwu status podmiotu uczestniczącego w edukacji społeczeństwa.
W późniejszych latach Lee stał się wiodącym reprezentantem i publicznym wizerunkiem Marvela. Uczestniczył w wielu konwentach komiksowych na terenie całego kraju, prowadząc liczne wykłady i dyskusje. W 1981 roku przeniósł się do Kalifornii, aby rozwijać aspekty telewizyjne i promocyjne Marvela. Był producentem wykonawczym wielu filmów bazujących na komiksach, często też występował w nich gościnnie. Użyczał również swojego głosu postaciom z serialów animowanych. W 1994 roku został zaliczony w poczet wybitnych twórców komiksów wprowadzonych do „Hali Sławy Nagrody Willa Eisnera” (Will Eisner Award Hall of Fame), a rok później został wyróżniony wpisaniem jego nazwiska do „Hali Sławy Jacka Kirby’ego” (Jack Kirby Hall of Fame).
Ikona popkultury.
Nowe podejście do tematu spowodowało drastyczny wzrost popularności zarówno wydawnictwa, jak i samego Stana Lee. Stał się gwiazdą świata komiksów i częstym gościem honorowym konwentów komiksowych.
Przez krótki czas Stan Lee był prezesem Marvel Comics, ale porzucił to stanowisko, gdy uświadomił sobie, że taka funkcja wiąże się z finansami, a nie z procesem twórczym, który interesował go najbardziej.
Uważany był za żywą ikonę amerykańskiego komiksu. Stan Lee czynnie uczestniczył w przedsięwzięciach z branży komiksowej i filmowej. Pojawiał się również jako gość specjalny na wielu konwentach czy też premierach komiksowych filmów, w których grał epizodyczne role. Pojawił się też w serialach Herosi i Teoria wielkiego podrywu oraz w filmie Szczury z supermarketu, którego reżyser Kevin Smith jest jego wielkim fanem. Występuje on też w grze „Lego Marvel Super heroes”, gdzie na każdym poziomie gry można go uratować, a potem nawet nim grać, dostaje on tam kilka umiejętności bohaterów których stworzył. W grze jest szansa na spotkanie go w filmikach przed rozpoczęciem rozgrywki.
Śmierć.
Zmarł w Los Angeles 12 listopada 2018 roku w wieku blisko 96 lat. O śmierci poinformowała jego córka. W poniedziałek rano ze szpitala do jego domu w Hollywood Hills przyjechała karetka pogotowia i został on przewieziony do Centrum Medycznego Cedars-Sinai, gdzie zmarł. Cierpiał na kilka chorób – miał problemy z zapaleniem płuc i problemy ze wzrokiem.
Życie prywatne.
W 1947 roku ożenił się z modelką Joan Boocock (1922–2017). Mieli córkę Joan C. (ur. 1950). Ich druga córka, Jan Lee, zmarła jeszcze jako dziecko w 1953.
Jego młodszy brat, Larry Lieber (ur. 1931), również jest scenarzystą komiksowym, przez wiele lat także związanym z wydawnictwem Marvel Comics.
Filmografia.
Stan Lee na przestrzeni kilkudziesięciu lat pojawił się w epizodycznych rolach w większości ekranizacji komiksów Marvela.
Jest narratorem każdego z trzynastu odcinków tego serialu. Komentuje początek, koniec, a także każdą z bardziej dramatycznych sytuacji.
Pojawia się jako jeden z widzów, którzy siedzą na rozprawie sądowej.
W odcinku 4. Skrulle mówią w swoim języku. Animowany Stan Lee przerywa akcję na krótką chwilę, aby uruchomić kieszonkowego tłumacza dla widzów.
W ostatnim odcinku Peter Parker trafia do alternatywnej względem swojej Ziemi. Gdzie jest tylko wymyśloną postacią, a Spidey jest w rzeczywistości aktorem, który jedynie go gra. Ten zapragnął, by prawdziwy Spider-Man spotkał się twarzą w twarz ze swoim twórcą.
Szczury z supermarketu (1995)
Pojawia się przez chwilę i rozmawia z T.S. Quintem (Jeremy London).
Blade (1998)
Stan Lee grał gliniarza, który znalazł płonące ciało wampira Quinna w barze. Scena została jednak wycięta z filmu.
Po pojawieniu się Stana Lee 11 lat wcześniej, studio 20th Century Fox postanowiło również pokazać na chwilę stwórcę większości bohaterów. Tutaj pojawia się ledwo zauważalny jako sprzedawca napojów na plaży.
Jest świadkiem ataku Zielonego Goblina i panikując pomaga uciec dziewczynce.
Jako starszy pan z gazetą nie zatrzymuje się przed jadącymi samochodami, a młody Matt bez problemu ratuje mu życie. Dodatkowo jego nazwisko było użyte jako jeden z klientów prawnika.
W "Hulku" jest policjantem, który tylko wychodzi z budynku razem ze swoim partnerem.
W drugim Spider-Manie jest podobnie. Stan jest świadkiem walki Spidey’ego z Dr. Octopusem i ponownie ratuje kobietę przed gruzem, który prawie w nią uderzył.
Man-Thing (2005)
Na tablicy ze zdjęciami zaginionych osób widoczne jest zdjęcie Stana.
Jako listonosz daje Reedowi Richardsowi list.
Jest jednym z sąsiadów młodej Jean Grey. Jean chcąc pokazać swoją moc, siłą umysłu sprawiła, że przedmioty dookoła lewitowały, jak również woda wypływająca z węża ogrodowego, który trzymał właśnie Stan Lee.
Peter Parker zatrzymuje się, by zobaczyć ogłoszenie, informujące, że Spider-Man dostał klucze do miasta. Lee podchodzi do niego i chwilę z nim rozmawia a propos ogłoszenia.
Stan stara się wejść na ślub Reeda Richardsa i Susan Storm, jednak mężczyzna czytający listę mu nie wierzy, że jest Stanem i go odsyła.
Pojawia się jako kierowca autobusu i rozmawia krótko z Hiro.
Tony Stark spotyka Stana w otoczeniu gromadki dziewczyn i mu gratuluje.
Kiedy przez przypadek do jednego z napoi dostaje się gamma, Stan Lee nieświadomy niczego wypija substancję.
Jako Larry King spotyka Tony’ego na Stark Expo.
Teoria wielkiego podrywu (2010)
Stan Lee pojawia się w trzecim sezonie serialu w piżamie Fantastycznej Czwórki przy drzwiach swojego domu i spotyka Sheldona.
W samochodzie próbuje wydostać Mjolnir z Ziemi, jednak z niepowodzeniem. W napisach końcowych został wymieniony jako „Stan The Man”.
Jest jednym z generałów wojska.
Podczas wiadomości, oznajmia, że nie wierzy w to, by w Nowym Jorku byli superbohaterowie i powraca do gry w szachy. W usuniętej scenie Steve Rogers spotyka go w restauracji.
Pojawia się w wielu odcinkach jako woźny w liceum do którego uczęszcza Peter.
Jako jedna z osób grona pedagogicznego (prawdopodobnie bibliotekarz), ma założone słuchawki i nie słyszy walczących za nim Jaszczura i Spider-Mana, który uratował mu wtedy życie.
W pierwszym sezonie serialu Jemma Simmons i Phil Coulson spotykają Stana Lee w pociągu w otoczeniu dwóch dziewcząt. Stan mówi Jemmie, że przykro mu z powodu straty matki i poucza Coulsona.
Stan Lee jako członek jury w konkursie modelek daje jednej z nich 10/10.
W domu starców (lub domu dla psychicznie chorych) Erik Selvig zabiera but Stana i tłumaczy wszystkim konstrukcję kosmosu. Po zapytaniu Selviga o pytania, Stan upomina się o but.
Po tym jak Kapitan Ameryka zabiera swój kostium w muzeum, Stan pracujący tam widzi brak kostiumu i oznajmia, że go zwolnią.
Stan pojawia się na rozdaniu dyplomów maturzystów.
Kosmita Stan podrywa pewną czerwonoskórą kobietę, co zauważa Rocket. Pierwotnie jednak Stan Lee miał grać jeden z eksponatów w muzeum Kolekcjonera, który pokazuje Grootowi środkowy palec, gdy ten się na niego spojrzał. Disney nie zgodził się jednak na tę scenę.
Wielka szóstka (2014)
Stan Lee występuje w scenie po napisach jako ojciec Freda.
W odcinku czwartym siedzi koło Howarda, którego pyta o to, czy pożyczy mu dodatek sportowy.
Stan Lee pojawia się jako weteran drugiej wojny światowej, na imprezie w Avengers Tower i pije 1000-letni alkohol z Thorem. Po wypiciu zostaje wyniesiony i mamrocze swoje charakterystyczne słowo „Excelsior”.
Stan Lee pojawia się w końcowej scenie, gdzie jest barmanem.
W trzynastym, ostatnim odcinku pierwszego sezonu można zobaczyć na ścianie zdjęcie ukazujące Stana.
W pierwszym sezonie zdjęcie Stana Lee jest widoczne na ścianie posterunku policji.
Stan Lee pojawia się jako DJ w klubie ze striptizem.
W pilotażowym odcinku serialu główny bohater Harry widzi Stana dającego autografy w sklepie z komiksami.
Stan Lee pojawia się pod koniec filmu jako kurier FedEx dostarczający przesyłkę dla Tony’ego.
Stan Lee siedzi w autobusie, na który spada Strange i czyta książkę.
Stan Lee w towarzystwie swojej żony Joan obserwuje start rakiet balistycznych przenoszących broń jądrową.
 (2016)
Zdjęcie Stana Lee jest widoczne w pudełku.
No Good Deed (2017)
W wersji on-line filmu Stan Lee pojawia się jako przechodzień na ulicy i krzyczy do Deadpoola „Wow, fajny strój”.
W ostatnim odcinku pierwszego sezonu Stan Lee pojawia się na plakacie zachęcającym do zgłaszania zbrodni.
W ostatnim odcinku pierwszego sezonu Stan Lee pojawia się na plakacie zachęcającym do wstąpienia w szeregi policji.
Stan Lee pojawił się na jednej z planet, gdzie rozmawiał z przedstawicielami rasy The Watchers
 (2017–2018)
W pierwszym sezonie serialu Stan wychodził z lokalu.
Spider Man Homecoming: NBA Finals (2017)
Stan Lee pojawia się jako przechodzień na ulicy, który twierdzi, że zna Spider Mana.
Podczas kłótni Spider-Mana i mieszkańca, Stan Lee pojawia się w oknie.
Defenders (2017)
W pierwszym sezonie Stan Lee pojawia się jako oficer policji na zdjęciu na ścianie. Dodatkowo, Stan był narratorem zwiastuna pierwszego sezonu serialu. W czasie tego zwiastuna Stan Lee był również widoczny podczas jazdy samochodem.
Jako fryzjer gladiatorów na planecie Saakar.
Punisher (2017–2019)
W pierwszym sezonie Stan Lee pojawia się jako oficer policji na zdjęciu na ścianie.
W szóstym odcinku pierwszego sezonu Stan pojawia się jako kierowca limuzyny.
Stan Lee pojawia się jako hazardzista w scenie w kasynie.
Daredevil (2015–2018)
W drugim odcinku drugiego sezonu widoczne jest zdjęcie Stana.
W dziewiątym odcinku drugiego sezonu twarz Stana pojawia się na reklamie kancelarii prawniczej.
Stan jest kierowcą autobusu szkolnego (w którym jednym z uczniów jest Peter Parker).
Stan Lee pojawia się na moment na wielkoformatowym plakacie podczas sceny akcji z Domino.
W dwunastym odcinku drugiego sezonu Stan Lee pojawia się na plakacie kancelarii prawniczej.
Stan Lee pojawia się w filmie jako mężczyzna, któremu zostaje zmniejszony samochód.
Cloak and Dagger (2018–)
W pierwszym odcinku pierwszego sezonu widoczne były 4 różnokolorowe obrazki Stana. Dodatkowo, jeden z samochodów widocznych w sezonie pierwszym miał rejestrację „STANMAN”, co jest nawiązaniem do pseudonimu Stana „Stan the Man”.
Daredevil (2015–2018)
W dziewiątym odcinku trzeciego sezonu w retrospekcjach widoczny był plakat NYPD ze zdjęciem odmłodzonego Stana.
Stan Lee pojawia się pod koniec filmu i chwilę rozmawia z głównym bohaterem.
Iron Fist (2017–2018)
W drugim sezonie jego zdjęcie pojawia się na plakacie zachęcającym do wstąpienia w szeregi NYPD.
Był sobie Deadpool (2018)
Zdjęcie Stana jest widoczne na wielkoformatowym plakacie na ścianie budynku. Ze względu na to, że film został wydany po śmierci Stana, przy zdjęciu widoczny jest napis RIP. Po ostatniej scenie po napisach widoczny jest krótki materiał upamiętniający Stana Lee, zawierający m.in. wycinki zza kulis robienia cameo Stana Lee w filmie No good deed.
Spider-Man: Uniwersum (2018)
W roli cameo pojawił się pośmiertnie, jako sprzedawca o imieniu Stan, który sprzedał Milesowi Moralesowi kostium Spider-Mana. Stan Lee pojawił się w filmie jeszcze m.in. jako pasażer pociągu, przechodzień na przejściu dla pieszych czy jako J. Jonach Jameson w scenie po napisach. W trakcie napisów widoczne są okulary Stana, jako upamiętnienie dla niego i Steve’a Ditko, innego rysownika komiksów o Spider-Manie, który też zmarł w 2018 roku.
Stan Lee pojawia się w jednej ze scen w pociągu jako pasażer. Dodatkowo, twórcy filmu uhonorowali pośmiertnie Stana Lee zmieniając animację logotypu studia przedstawiając jego występy w filmach.
 (2019)
Odmłodzony Stan Lee pojawia się wraz ze swoją żoną Joan jako kierowca przejeżdżający obok głównej siedziby T.A.R.C.Z.Y. w 1970 roku. W wersji rozszerzonej filmu po napisach końcowych widoczny jest kilkuminutowy materiał zawierający wycinki zza kulis robienia cameo ze Stanem Lee.
 (2019)
Mimo że Stan Lee nie pojawił się w filmie, na koniec napisów końcowych pojawia się wzorowana na stary komiks plansza, która upamiętnia Stana Lee i Steve’a Ditko, innego rysownika komiksów o Spider-Manie, który też zmarł w 2018 roku.
W tym szaleństwie jest metoda (2019)
Stan Lee wystąpił w trailerze do filmu, rozmawiał z jednym z bohaterów. Film jest mu dedykowany.
Upamiętnienie.
Na cześć Stana Lee nazwano w 2020 roku gatunek muchówki "Daptolestes leei".

</doc>
<doc id="1332044" url="https://pl.wikipedia.org/wiki?curid=1332044" title="Kościół Matki Boskiej Śnieżnej w Tarnowie">
Kościół Matki Boskiej Śnieżnej w Tarnowie

Kościół Matki Boskiej Śnieżnej – kościół ojców bernardynów, który znajdował się w Tarnowie, u zbiegu ulic Bernardyńskiej i Szerokiej. Część przebudowanej świątyni wykorzystywana jest jako polskokatolicka kaplica parafii Podwyższenia Krzyża Świętego.
Historia.
Kościół zbudowany został w drugiej połowie XV wieku poza murami ówczesnego miasta z fundacji Jana Amora Tarnowskiego (Iuniora), który sprowadził bernardynów do Tarnowa w 1459 (pierwotnie zbudowano dla nich zapewne kościół drewniany, krótko istniejący, budowa murowanego zespołu trwała w latach 1468–1499).
Była to świątynia gotycka, jednonawowa, której elementem charakterystycznym było przewężenie oddzielające prezbiterium od nawy. Zbudowany obok klasztor posiadał cechy obronne. W XVII w. świątynię przebudowywano (m.in. po pożarze z 1614, dobudowano też barokową kaplicę Niepokalanego Poczęcia NMP oraz wieżę). Jeszcze w 1785 pochowano tutaj pierwszego biskupa tarnowskiego Jana Duwalla, ale krótko później, w 1789 władze austriackie zdecydowały o likwidacji klasztoru – bernardyni zostali przeniesieni do opuszczonego wcześniej klasztoru sióstr bernardynek, gdzie funkcjonują do dzisiaj.
Opuszczone przez bernardynów budynki kościoła i klasztoru wykorzystywano na różne cele. Po pożarach w latach 1809 i 1814 budynek kościoła został przebudowany w latach 1823–1825 na potrzeby sądu: podzielono go na trzy kondygnacje, w prezbiterium urządzono salę rozpraw, zmieniono także elewacje (w stylu klasycystycznym). Zabudowania klasztorne częściowo wyburzono, a częściowo przebudowano, powstało w nich więzienie.
W czasie II wojny światowej regotyzowano elewacje zewnętrzne prezbiterium dawnego kościoła. Przez długie lata swoje pomieszczenia miał tutaj tarnowski magistrat.
Parter dawnego kościoła jest wykorzystywany jako parafialna kaplica polskokatolicka. W związku z utworzeniem 31 marca 2017 Prawosławnego Punktu Duszpasterskiego pw. Częstochowskiej Ikony Matki Bożej w Tarnowie, w kaplicy (na mocy porozumienia z Kościołem Polskokatolickim) celebrowana jest również prawosławna Boska Liturgia. Punkt obsługuje duchowny z parafii w Rzeszowie.

</doc>
<doc id="1332046" url="https://pl.wikipedia.org/wiki?curid=1332046" title="Mirai Shida">
Mirai Shida

, ur. 10 maja 1993 w prefekturze Kanagawa) – japońska aktorka. Zyskała popularność dzięki roli w serialu „Jō no Kyōshitsu” (Klasa Królowej), grała jako Kazumi Kanda. Następnym filmem, w którym zagrała, był „14-letnia matka”. Mirai wcieliła się w główną bohaterkę, Miki Ichinose. Obecnie Mirai gra w kilku filmach i serialach oraz występuje często w reklamach, dzięki czemu staje się popularną młodą aktorką.

</doc>
<doc id="1332048" url="https://pl.wikipedia.org/wiki?curid=1332048" title="Dżaldżulja">
Dżaldżulja

Dżaldżulja (arab. جلجولية; hebr. ג'לג'וליה) – samorząd lokalny położony w Dystrykcie Centralnym, w Izraelu.
Leży na granicy równiny Szaron z Szefelą, w otoczeniu miasta Kefar Sawa, miasteczka Kafr Bara, moszawów Chagor, Eliszama i Jarchiw, kibucu Choreszim, oraz wiosek Sede Chemed i Mattan. Na północny wschód od miasteczka znajduje się granica Autonomii Palestyńskiej, której strzeże mur bezpieczeństwa. Po stronie palestyńskiej jest arabskie miasto Kalkilja.
Historia.
Badania archeologiczne wskazują, że okolica była zamieszkana już od XVI wieku p.n.e. Miejsce to jest przez wielu badaczy identyfikowane jako miejsce położenia starożytnego miasta Gilgal.
W zachodniej części miejscowości zachowały się ruiny arabskiego karawanseraja oraz cukrowni z czasów krzyżowców.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji wioska Dżaldżulja miała znaleźć się w państwie arabskim, jednak podczas wojny o niepodległość w 1948 została zajęta przez wojska izraelskie. Po zawarciu rozejmu, wioska Dżaldżulja znalazła się na terytoriach przyznanych państwu Izrael.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 8,2 tys. mieszkańców, wszyscy Arabowie.
Populacja miasta pod względem wieku:
Edukacja.
Wśród tutejszych szkół znajdują się: "New Makif", "Alef", "Bet" oraz "Al-Razi Makif".
Kultura i sport.
W miejscowości są ośrodki kultury, boisko do piłki nożnej oraz korty tenisowe.
Gospodarka.
Gospodarka miejscowości opiera się na rolnictwie i sadownictwie.
Komunikacja.
Na wschód od miasteczka przebiega autostrada nr 6, brak jednak możliwości bezpośredniego wjazdu na nią. Z miasteczka wyjeżdża się na zachód na drogę nr 444 , którą jadąc na północ dojeżdża się do wioski Sede Chemed i drogi ekspresowej nr 55 (Kefar Sawa-Nablus), lub jadąc na południe dojeżdża się do drogi nr 531 i moszawu Chagor. Lokalną drogą można wyjechać z miasteczka na południe na drogę nr 5233, którą jadąc na wschód dojeżdża się do kibucu Choreszim i miasteczka Kafr Bara, lub jadąc na południowy zachód dojeżdża się do drogi nr 531, którą jadąc na wschód dojeżdża się do wjazdu na autostradę nr 6 lub jadąc na zachód dojeżdża się do drogi ekspresowej nr 40 (Kefar Sawa-Ketura).

</doc>
<doc id="1332051" url="https://pl.wikipedia.org/wiki?curid=1332051" title="Tour de Pologne 1947">
Tour de Pologne 1947

6. edycja wyścigu kolarskiego Tour de Pologne odbyła się w dniach 25–28 września 1947. Rywalizację rozpoczęło 62 kolarzy, a ukończyło 41. Łączna długość wyścigu – 606 km.
Pierwsze miejsce w klasyfikacji generalnej zajął Stanisław Grzelak (Tramwajarz Łódź), drugie Zdzisław Stolarczyk (Naprzód Ruda Pabianicka), a trzecie Bolesław Napierała (Sarmata Warszawa). 
Poprzednia edycja wyścigu odbyła się osiem lat wcześniej, w 1939 roku (przerwa spowodowana była II wojną światową). Organizatorem wyścigu była prasa, a konkretnie Spółdzielnia Wydawniczo-Oświatowa "Czytelnik" przy współudziale Polskiego Związku Towarzystw Kolarskich i ogromnej pomocy prasy (krakowski "Dziennik Polski", śląski "Dziennik Zachodni", "Życie Częstochowy – Głos Narodu", "Dziennik Łódzki" oraz "Wieczór" i "Życie Warszawy". Był to najkrótszy (żartobliwie ochrzczono "kieszonkowym") wyścig w historii TdP, organizowany od połowy września 1947. Wyścig nazywano często "gumowym", za sprawą niezliczonej ilości przebitych dętek. Zwycięzca - Stanisław Grzelak w opinii wielu obserwatorów nie zasłużył na miano zwycięzcy (miał wiele szczęścia podczas wyścigu, nie wygrał żadnego etapu - moralnymi zwycięzcami był Bolesław Napierała i Lucjan Pietraszewski). Sędzia głównym był Feliks S. Gołębiewski.

</doc>
<doc id="1332052" url="https://pl.wikipedia.org/wiki?curid=1332052" title="Kafr Bara">
Kafr Bara

Kafr Bara (hebr. כפר ברא; arab. كفر برا) – samorząd lokalny położony w Dystrykcie Centralnym, w Izraelu.
Leży w Szefeli, w otoczeniu miast Kafr Kasim i Rosz ha-Ajin, miasteczek Dżaldżulja i Oranit, moszawu Chagor, kibucu Choreszim, oraz wioski Nirit.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji wioska Kafr Bara miała znaleźć się w państwie arabskim, jednak podczas wojny o niepodległość w 1948 została zajęta przez wojska izraelskie. Po zawarciu rozejmu, wioska Kafr Bara znalazła się na terytoriach przyznanych państwu Izrael. Wielu mieszkańców uciekło wówczas na wschód i założyło wioskę Karawat Bani Hassan.
10 lutego 2004 Kafr Bara otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 2,8 tys. mieszkańców, wszyscy Arabowie.
Populacja miasta pod względem wieku:
Edukacja.
W miejscowości znajduje się szkoła podstawowa "Umar ibn al-KhaTtab".
Gospodarka.
Gospodarka miejscowości opiera się na rolnictwie i hodowli drzewek oliwnych.
Komunikacja.
Na zachód od miejscowości przebiega autostrada nr 6, brak jednak możliwości bezpośredniego wjazdu na nią. Z miejscowości wyjeżdża się na północny zachód na drogę nr 5233, którą jadąc na wschód dojeżdża się do kibucu Choreszim, na północ do moszawu Jarchiw, lub na zachód do miasteczka Dżaldżulja i drogi nr 531 .

</doc>
<doc id="1332054" url="https://pl.wikipedia.org/wiki?curid=1332054" title="Julián Berrendero">
Julián Berrendero

Julián Berrendero (ur. 8 kwietnia 1912 w San Agustín del Guadalix; zm. 1 sierpnia 1995 w Madrycie) - hiszpański kolarz szosowy startujący wśród zawodowców w latach 1934-1949. Dwukrotny zwycięzca Vuelta a España (1935, 1936). Zwycięzca etapu w Tour de France. Najlepszy "góral" Tour de France (1936) i dwukrotnie Vuelta a España (1942, 1945).

</doc>
<doc id="1332057" url="https://pl.wikipedia.org/wiki?curid=1332057" title="Julian Berrendero">
Julian Berrendero



</doc>
<doc id="1332060" url="https://pl.wikipedia.org/wiki?curid=1332060" title="Makak orientalny">
Makak orientalny

Makak orientalny, lapunder, makak lapunder ("Macaca nemestrina") – gatunek ssaka z rodziny koczkodanowatych (Cercopithecidae).
Zasięg występowania.
Makak orientalny występuje na obszarze Archipelagu Sundajskiego od depresji Surat Thani—Krabi w półwyspowej części Tajlandii na południowy wschód przez Półwysep Malajski, Sumatrę, Bangka i Borneo; najwyraźniej gatunek rodzimy dla przybrzeżnych wysp Penang (zachodnie wybrzeże Półwyspu Malajskiego), Tioman (wschodnie wybrzeże Półwyspu Malajskiego) i Batam (Archipelag Riau przy południowym krańcu Półwyspu Malajskiego); być może został wprowadzony na inne przybrzeżne wyspy.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia nemestrina". Jako miejsce typowe odłowu holotypu wskazał Linneusz wskazał Sumatrę, w Indonezji. 
"M. nemestrina" ma charakterystyczną hełmowatą i tępo zakończoną żołądź prącia, której powierzchnia stanowi 60–89% długości, co spowodowało przypisanie tego gatunku do różnych grup gatunkowych makaków. "M. nemestrina" należy do grupy gatunkowej "silenus". "Macaca leonina" i "M. pagensis" były we wcześniejszych ujęciach systematycznych traktowane jako podgatunki "M. nemestrina". Rozmieszczenie "M. nemestrina" i "M. leonina" na półwyspowej części Tajlandii (między 8°N a 9°N) na południowym krańcu przesmyku Kra jest zbieżne, a na wyspach Phuket i Yao Yai doszło do ograniczonego hybrydyzacji obydwu gatunków. Skamieniałości ze środkowego plejstocenu odnoszące się do rodzaju "Macaca" zostały zebrane we wschodniej części Jawy i mogą być skamieniałościami przodków żyjących "M. nemestrina", co może sugerować, że przodek "M. nemestrina" i "M. leonina" (tzw. „makaki o świńskich ogonach”) zamieszkiwał Jawę w plejstocenie, a następnie stał się lokalnie wymarły, podobnie jak inne ssaki, w tym naczelne siamang wielki ("Symphalangus syndactylus") i orangutan ("Pongo"). Prehistoryczne skamieniałości holoceńskie, zebrane na Półwyspie Malajskim i Sumatrze, datowane na ostatnie 10000 lat, sugerują większą liczebność "M. nemestrina" w zachodniej części obszaru Archipelagu Sundajskiego niż obecnie tam występującą. Ląd sundajski został odsłonięty podczas ostatniego maksimum lodowcowego około 18000 lat temu. Morfologiczne podobieństwo cechuje obecnie rozdzielone populacje wyspiarskie i półwyspowe. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 43,4–57,6 cm, samców 53,2–73,8 cm, długość ogona samic 13–25 cm, samców 16–24 cm; masa ciała samic 5,4–7,6 kg, samców 10–13,6 kg. Ogon cienki i zawsze zakręcony; krótkie bokobrody i mała bródka. 
Ekologia.
Tworzą grupy od 15 do 40 osobników. Prowadzą nadrzewny tryb życia, na ziemię schodzą w przypadku niebezpieczeństwa. Wykonują charakterystyczny powitalny grymas twarzy. 
Status.
Populacja w 1975 roku liczyła 45 000 osobników; na Borneo gatunek prawie zaniknął. Udomowiany i używany do zrywania orzechów kokosowych w niektórych okolicach. Podgatunek z wyspy Mentawai (Indochiny) chroniony w rezerwacie.

</doc>
<doc id="1332061" url="https://pl.wikipedia.org/wiki?curid=1332061" title="Elżbieta Walicka-Kempisty">
Elżbieta Walicka-Kempisty

Elżbieta Walicka-Kempisty (ur. 15 lipca 1934 w Głupicach koło Piotrkowa Trybunalskiego, zm. 29 stycznia 1985), uczona polska, archeolog, pracownik naukowy Instytutu Kultury Materialnej PAN w Warszawie.
W 1955 ukończyła studia archeologiczne na Uniwersytecie Warszawskim pod kierunkiem prof. Włodzimierza Antoniewicza. Od tegoż roku pracowała w warszawskim Państwowym Muzeum Archeologicznym. W 1972 na Uniwersytecie Warszawskim obroniła (z wyróżnieniem) dyplom doktorski na podstawie rozprawy "Kultura ceramiki grzebykowo-dołkowej na Mazowszu i Podlasiu"; została wówczas mianowana kustoszem działu neolitu w Muzeum. W latach 1975-1977 prowadziła zlecone wykłady z praktyki muzealnej dla studentów ostatniego roku archeologii pradziejowej i wczesnośredniowiecznej Uniwersytetu Warszawskiego. W 1978 przeszła do Instytutu Kultury Materialnej PAN w Warszawie (już po jej śmierci przemianowanego w 1992 na Instytut Archeologii i Etnologii PAN), gdzie pracowała w Zakładzie Epoki Kamienia.
Ogłosiła ponad 40 prac z różnych gałęzi archeologii, przede wszystkim jednak dotyczących epoki kamienia. Jej specjalnością było osadnictwo neolityczne strefy leśnej północno-wschodniej Polski. Od 1970 organizowała ekspedycje terenowe na Pojezierze Mazurskie i Nizinę Północnopodlaską, badając pozostałości osadnictwa epoki kamienia występujące na wielkich kompleksach torfowiskowych — w Krainie Wielkich Jezior Mazurskich, na Pojezierzu Ełckim, w Kotlinie Biebrzańskiej. Badania na tym ostatnim terenie, na stanowisku w Sośni, które Elżbieta Walicka-Kempisty prowadziła wspólnie z Hanną Więckowską, wykazały oddziaływanie kultury zachodniobiałoruskiej (niemeńskiej) na osadnictwo Kotliny Biebrzańskiej w okresie atlantyckim i subborealnym, oraz prawdopodobne wpływy kultury Pobrzeży Wschodniobałtyckich (rzucewskiej) oraz kultury Niziny Mazowieckiej i Niziny Podlaskiej (trzcinieckiej).
Walicka-Kempisty była aktywną uczestniczką międzynarodowego życia naukowego, biorąc od 1969 udział w sympozjach ugrofińskich i odbywając liczne podróże do krajów Europy północno-wschodniej; m.in. na sympozjum ugrofińskim w Tallinnie głosiła referat o własnych badaniach osadnictwa strefy leśnej Polski północno-wschodniej i środkowej.
Była odznaczona Srebrnym Krzyżem Zasługi (1977) oraz odznaką Zasłużony Działacz Kultury (1974). Zmarła 29 stycznia 1985, pochowana została na cmentarzu ewangelicko-reformowanym w Warszawie (kwatera 3-1-6).

</doc>
<doc id="1332062" url="https://pl.wikipedia.org/wiki?curid=1332062" title="Herb Mauritiusa">
Herb Mauritiusa

Herb Mauritiusa - jeden z symboli państwowych Republiki Mauritiusa. Został przyjęty w 1906 roku, jako herb ówczesnej brytyjskiej kolonii. 
Tarcza herbowa podzielona jest na cztery części. W prawym górnym polu na niebieskim tle znajduje się stylizowane wyobrażenie jednomasztowego żaglowca. W lewym górnym polu na złotym tle znajdują się trzy palmy. W prawym dolnym polu na złotym tle przedstawiono czerwony klucz, a w lewym dolnym polu na niebieskim tle umieszczono srebrną gwiazdę i trójkąt. Tarczę podtrzymują ptak dodo oraz sambar jawajski, który na wyspy został sprowadzony z Jawy w 1639 roku przez Holendrów. Każdy z nich trzyma łodygę trzciny cukrowej. Na dole znajduje się wstęga z mottem narodowym: "Stella Clavisque Maris Indici" (łac.: "Gwiazda i Klucz do Oceanu Indyjskiego").

</doc>
<doc id="1332063" url="https://pl.wikipedia.org/wiki?curid=1332063" title="Godło Mauritiusa">
Godło Mauritiusa



</doc>
<doc id="1332068" url="https://pl.wikipedia.org/wiki?curid=1332068" title="ArcelorMittal Poland S.A. Oddział Kraków">
ArcelorMittal Poland S.A. Oddział Kraków



</doc>
<doc id="1332071" url="https://pl.wikipedia.org/wiki?curid=1332071" title="Dennis Lehane">
Dennis Lehane

Dennis Lehane (ur. 4 sierpnia 1965 w Dorchester w Bostonie) – amerykański pisarz, autor powieści kryminalnych oraz scenarzysta.
Autor powieści "Rzeka tajemnic", której adaptacja filmowa w reżyserii Clinta Eastwooda zdobyła w 2003 Oscara. Na podstawie powieści "Wyspa tajemnic" film wyreżyserował Martin Scorsese.

</doc>
<doc id="1332072" url="https://pl.wikipedia.org/wiki?curid=1332072" title="Delio Rodríguez">
Delio Rodríguez

Delio Rodríguez (ur. 19 kwietnia 1916 w Ponteareas; zm. 14 stycznia 1994 w Vigo) – hiszpański kolarz szosowy startujący wśród zawodowców w latach 1938-1949. Zwycięzca (1945) i trzeci kolarz (1947) Vuelta a España (zwycięzca 39 etapów).

</doc>
<doc id="1332073" url="https://pl.wikipedia.org/wiki?curid=1332073" title="Delio Rodriguez">
Delio Rodriguez



</doc>
<doc id="1332074" url="https://pl.wikipedia.org/wiki?curid=1332074" title="Unitarna Koalicja Demokratyczna">
Unitarna Koalicja Demokratyczna

Unitarna Koalicja Demokratyczna (port. "Coligação Democrática Unitária") – portugalska koalicja, w skład której wchodzą członkowie Portugalskiej Partii Komunistycznej i partii Zieloni.

</doc>
<doc id="1332080" url="https://pl.wikipedia.org/wiki?curid=1332080" title="Herb Wysp Świętego Tomasza i Książęcej">
Herb Wysp Świętego Tomasza i Książęcej

Herb Wysp Świętego Tomasza i Książęcej został przyjęty w 1977 roku i potwierdzony w konstytucji z marca 1990. Herb przedstawia na tarczy migdałowej (normańskiej) w polu złotym palmę. Nad tarczą na złoto-błękitnym zawoju błękitna pięcioramienna gwiazda. Trzymacze to kania czarna ("Milvus migrans parasiticus") i żako wyspowe ("Psittacus erithacus"). Kania czarna jest uznawana za ptaka narodowego Wysp. Pod tarczą wstęga z dewizą "Unidade, Disciplina, Trabalho" (port. "Jedność, dyscyplina, praca") trzymana przez łapy obu ptaków. Nad tarczą wstęga z nazwą państwa w języku portugalskim.

</doc>
<doc id="1332081" url="https://pl.wikipedia.org/wiki?curid=1332081" title="Godło Wysp Świętego Tomasza i Książęcej">
Godło Wysp Świętego Tomasza i Książęcej



</doc>
<doc id="1332084" url="https://pl.wikipedia.org/wiki?curid=1332084" title="Komórki kubkowe">
Komórki kubkowe

Komórki kubkowe (ang. "goblet cell") – komórki wchodzące m.in. w skład ludzkiego nabłonka dróg oddechowych (drugie co do częstości, obok komórek z brzeżkiem migawkowym), jelita cienkiego, jelita grubego oraz spojówki powieki górnej.
Funkcjonują jako jednokomórkowe gruczoły wydzielające śluz.
Głównym białkiem śluzu wydzielanym przez komórki kubkowe jest białko MUC2.
Komórki kubkowe kształtem przypominają kielich, lub kubek rzymski (skąd wywodzi się ich nazwa).
W najwęższej części komórki kubkowej znajduje się głównie siateczka śródplazmatyczna szorstka, nad którą znajduje się aparat Golgiego, a w części przyszczytowej występują duże ziarna wydzielnicze wypełnione śluzem.
W drogach oddechowych stopniowo, wraz ze zmniejszaniem średnicy oskrzelików, są zastępowane przez komórki maczugowate, dawniej zwane komórkami Clary
Ich ilość w jelitach rośnie wraz z kolejnymi jego odcinkami – najmniej jest ich w dwunastnicy, a najwięcej w jelicie grubym.
Komórki kubkowe w spojówce występują liczniej w jej części przyśrodkowej, względem części skroniowej.
Produkcja śluzu w komórkach kubkowych jest regulowana poprzez autonomiczny układ nerwowy. Układ przywspółczulny wraz z jego mediatorem acetylocholiną pobudza wydzielanie śluzu, natomiast układ współczulny (i jego mediatory – adrenalina i noradrenalina – inaczej: epinefryna i norepinefryna) – hamują wydzielanie śluzu. Wydzielanie śluzu jest także pobudzone przez interleukinę IL-4.
Oprócz produkcji śluzu, komórki kubkowe współdziałają z systemem odpornościowym, głównie poprzez wydzielanie immunoglobulin IgA. Badania dowodzą także, że komórki kubkowe prezentują antygeny komórkom dendrytycznym.
Komórki kubkowe są wykorzystywane przez bakterie "Listeria monocytogenes" do wniknięcia do organizmu człowieka. We wniknięciu pośredniczy białko powierzchniowe komórek kubkowych – kadheryna E.

</doc>
<doc id="1332086" url="https://pl.wikipedia.org/wiki?curid=1332086" title="Weli Kajum-chan">
Weli Kajum-chan

Weli Kajum-chan, ros. Вели Каюм-хан (ur. 15 lipca 1904 w Taszkencie w ZSRR, zm. 13 sierpnia 1993) – emigracyjny turkiestański publicysta i działacz narodowy uzbeckiego pochodzenia, przewodniczący Turkiestańskiego Komitetu Narodowego podczas II wojny światowej.
Z inicjatywy sowieckich władz Uzbekistanu został wysłany do Niemiec na naukę. Studiował w instytucie zootechnicznym w Berlinie, a następnie politologię na berlińskim uniwersytecie. Jednocześnie zaangażował się w działalność turkiestańskiej emigracji. Szczególnie silny wpływ wywarł na niego Mustafa Czokaj. Publikował artykuły w turkiestańskich pismach emigracyjnych. W okresie II wojny światowej podjął kolaborację z Niemcami. Po ataku wojsk niemieckich na ZSRR 22 czerwca 1941 r., wraz z M. Czokajem prowadził werbunek w obozach jenieckich do szeregów formowanych Legionów Turkiestańskich. W sierpniu 1942 r. stanął na czele Turkiestańskiego Komitetu Narodowego w Berlinie. Po zakończeniu wojny przebywał w obozie dla internowanych, a następnie zamieszkał w zachodnich Niemczech. Kontynuował swoją działalność narodową, opowiadając się za Wielkim Turkiestanem. Utworzył komitet turkiestański. Wydawał pismo "Национальный Туркестан". Współpracował z zachodnimi służbami specjalnymi. Odbył podróże m.in. do Turcji i Arabii Saudyjskiej. Wszedł w skład kierownictwa Antybolszewickiego Bloku Narodów.
Linki zewnętrzne.
Historia Legionu Turkiestańskiego, w tym biografia Weli Kajum-chana (jęz. rosyjski)

</doc>
<doc id="1332089" url="https://pl.wikipedia.org/wiki?curid=1332089" title="Św. Jan Maria Vianney">
Św. Jan Maria Vianney



</doc>
<doc id="1332096" url="https://pl.wikipedia.org/wiki?curid=1332096" title="Linia kolejowa nr 293">
Linia kolejowa nr 293

Linia kolejowa nr 293 – łączy Jełowę z Kluczborkiem. Łącznie z linią kolejową nr 301 zapewnia połączenie Opola z Kluczborkiem. Projekt budowy linii przyjęto w sejmie pruskim w 1896, a budowy tej trasy domagał się zwłaszcza poseł polski z Opola mjr Juliusz Szmula. Linia została oddana do użytku w 1899 roku. Ruch pasażerski i towarowy odbywał się do 2000 roku, kiedy to zawieszono ruch na całej linii. W 2005 roku wznowiono przewozy pasażerskie. Po linii kursują autobusy szynowe.

</doc>
<doc id="1332097" url="https://pl.wikipedia.org/wiki?curid=1332097" title="Cyklon Nargis">
Cyklon Nargis

Nargis – wielki cyklon, który na początku maja 2008 roku nawiedził Mjanmę.
Cyklon uformował się 27 kwietnia 2008 roku nad Zatoką Bengalską. Nad Mjanmą prędkość wiatru osiągała 190-240 km/h. W wyniku niszczycielskiego żywiołu zginęło ponad 138 tys. osób. W najbardziej dotkniętym przez żywioł mieście Bogalay zginęło około 15 tys. osób. 
20 maja 2008 junta wojskowa ogłosiła trzydniową żałobę narodową by uczcić pamięć ofiar cyklonu. Przejście cyklonu nie wpłynęło jednak na zmianę terminu przeprowadzenia referendum konstytucyjnego na części obszarów.

</doc>
<doc id="1332099" url="https://pl.wikipedia.org/wiki?curid=1332099" title="Alfa1-antychymotrypsyna">
Alfa1-antychymotrypsyna

Alfa1-antychymotrypsyna, α1-antychymotrypsyna – glikoproteina należąca do α-globulin, będąca inhibitorem proteaz serynowych (serpin).
Hamuje czynność takich proteaz jak katepsyna G znajdowana w neutrofilach i chymaza z mastocytów poprzez zmianę ich konformacji. Jest to działanie ochronne, przeciwdziałające proteolizie zachodzącej na przykład w obrębie dolnych dróg oddechowych.
Enzym jest produkowany przez wątrobę, jego ilość zwiększa się przy trwających zapaleniu – jest białkiem ostrej fazy. Jego niedobór stwierdza się w chorobach wątroby. Stwierdzono mutację w obrębie genu kodującego α1-antychymotrypsynę u pacjentów z chorobą Parkinsona oraz z przewlekła obturacyjną chorobą płuc.
Alfa1-antychymotrypsyna jest również związana z patogenezą choroby Alzheimera.

</doc>
<doc id="1332100" url="https://pl.wikipedia.org/wiki?curid=1332100" title="Proteinogram">
Proteinogram

Proteinogram - badanie diagnostyczne polegające na elektroforetycznym rozdziale białek surowicy na frakcje i ilościowym oraz procentowym oznaczeniu ich składu. Do oceny proteinogramu konieczne jest zbadanie stężenia białka całkowitego w surowicy.
W badaniu tym wykorzystuje się różnice w szybkości przemieszczania się poszczególnych białek w polu elektrycznym (co związane jest z ich ładunkiem elektrycznym). 
Proteinogram dzieli białka surowicy na 5 grup (normy składu procentowego):
Odchylenia od normy w tym badaniu mają znaczenie diagnostyczne w wielu chorobach, np. stanach zapalnych, marskości wątroby, niektórych nowotworach i schorzeniach hematologicznych (szpiczak mnogi, makroglobulinemia Waldenströma, choroba ciężkich łańcuchów).

</doc>
<doc id="1332101" url="https://pl.wikipedia.org/wiki?curid=1332101" title="Ugoda perejasławska (1659)">
Ugoda perejasławska (1659)

Ugoda perejasławska 1659 roku (znana również jako "druga ugoda perejasławska", "artykuły perejasławskie", lub później jako "Artykuły Bohdana Chmielnickiego") – porozumienie zawarte 27 października 1659 w Perejasławiu przez przedstawiciela wojska zaporoskiego hetmana Jerzego Chmielnickiego (syna Bohdana Chmielnickiego) oraz wysłannika cara – księcia Aleksego Trubeckiego.
Ugoda drastycznie zmniejszała autonomię kozacką, miała przeciwdziałać zawartej rok wcześniej (16 września 1658 roku) unii hadziackiej wojska kozackiego z Rzecząpospolitą Obojga Narodów. 
Ugoda ograniczała prawo hetmana do prowadzenia polityki zagranicznej. Zmuszała również do wysyłania wojska na wezwanie cara, jednak sam hetman bez zgody cara nie mógł rozpoczynać działań wojskowych. Wojewodowie rosyjscy i rosyjskie garnizony, oprócz Kijowa miały być wprowadzone do innych kluczowych ośrodków miejskich Ukrainy: Perejasławia, Niżyna, Czernihowa, Bracławia i Humania. Miały być one utrzymywane przez miejscową ludność. Hetman nie mógł wyznaczać ani usuwać pułkowników, a Kozacy nie mogli wybrać innego hetmana. Poza tym prawosławny metropolita kijowski miał uznać zwierzchność patriarchy moskiewskiego. Kozakom zabroniono także wdawania się w konflikty zbrojne bez uprzedniej zgody cara.

</doc>
<doc id="1332102" url="https://pl.wikipedia.org/wiki?curid=1332102" title="Trocki Historyczny Park Narodowy">
Trocki Historyczny Park Narodowy

Trocki Historyczny Park Narodowy (lit. "Trakų istorinis nacionalinis parkas") – znajduje się na Litwie, w pobliżu miasta Troki, ok. 25 km na zachód od Wilna. Utworzony został w 1991 r. i zajmuje powierzchnię 8,2 tys. ha (lasy - 30%, jeziora - 18%)

</doc>
<doc id="1332103" url="https://pl.wikipedia.org/wiki?curid=1332103" title="Eljachin">
Eljachin

Eljachin (hebr. אליכין; pol. "Bóg przygotuje") – samorząd lokalny położony w Dystrykcie Centralnym, w Izraelu.
Leży na równinie Szaron w otoczeniu miasta Hadera, kibucu Giwat Chajjim (Ichud) oraz moszawu Cherew le-Et.
Historia.
Pierwotnie w okolicy tej znajdowała się arabska wioska Khirbat Zalafa, która została zniszczona 15 kwietnia 1948 przez żydowski oddział Hagany podczas wojny domowej w Mandacie Palestyny.
W 1954 przy ruinach arabskiej wioski Khirbat Zalafa założono obóz dla żydowskich imigrantów ("ma'abara"). Nazwa pochodzi od imienia judzkiego króla Jojakima (właściwie Eljachina) i ma duże znaczenie symboliczne, ponieważ wyraża nadzieję założycieli osady, że „"Bóg przygotuje"” ziemię do zamieszkania dla żydowskich imigrantów. Większość pierwszych mieszkańców była imigrantami z Jemenu. W 1977 Eljachin otrzymało status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 2,9 tys. mieszkańców.
Populacja miasta pod względem wieku:
Religia.
W Eljachin znajduje się kilka synagog, w tym: "Centralna Synagoga", "Shevet Ahim", "Migdal Oz", "Sfat Emet", "Tiferet Israel", "Netsah Israel".
Edukacja.
W miejscowości jest szkoła podstawowa i średnia, oraz szkoła religijna "Rambam".
Kultura i sport.
W miejscowości znajdują się liczne obiekty sportowe, w tym dwa boiska do piłki nożnej, korty tenisowe oraz basen kąpielowy.
Gospodarka.
Gospodarka miejscowości opiera się na rolnictwie i sadownictwie. Wielu mieszkańców dojeżdża do zakładów w pobliskich strefach przemysłowych.
Komunikacja.
Wzdłuż zachodniej granicy miejscowości przebiega droga ekspresowa nr 4 (Erez–Kefar Rosz ha-Nikra), można na nią wjechać poprzez stację benzynową. Lokalna droga prowadzi na północ do miasta Hadera. W kierunku południowym wychodzi lokalna droga i droga nr 5812, którymi można dojechać do moszawu Cherew le-Et i kibucu Giwat Chajjim (Ichud).

</doc>
<doc id="1332106" url="https://pl.wikipedia.org/wiki?curid=1332106" title="Olaf Marschall">
Olaf Marschall

Olaf Marschall (ur. 19 marca 1966 w Torgau) – piłkarz niemiecki grający na pozycji napastnika.
Kariera klubowa.
Marschall urodził się w mieście Torgau, leżącym w ówczesnej Niemieckiej Republice Demokratycznej. Karierę piłkarską rozpoczął w tamtejszym klubie BSG Chemie Torgau. Następnie podjął treningi w klubie Lokomotive Lipsk, a w sezonie 1983/1984 zadebiutował w jego barwach w pierwszej lidze NRD, a także w rozgrywkach Pucharu UEFA, w których doszedł z klubem z Lipska do 1/8 finału. Już w sezonie 1984/1985 zaczął grać w pierwszym składzie zespołu, a w 1986 roku został wicemistrzem kraju oraz sięgnął po Puchar NRD. W sezonie 1986/1987 dotarł z Lokomotive aż do finału Pucharu Zdobywców Pucharów, jednak niemiecki klub przegrał w nim 0:1 z holenderskim Ajaksem Amsterdam. W tym samym roku zdobył także swój drugi w karierze puchar kraju, a w 1988 roku został wicemistrzem ligi NRD. W zespole Lokomotive występował do końca sezonu 1989/1990 i rozegrał w jego barwach 135 ligowych spotkań oraz zdobył 43 gole.
Latem 1990 w trakcie trwania procesu Zjednoczenia Niemiec Marschall wyjechał do austriackiej Admiry Wacker Wiedeń. Na boiskach austriackiej Bundesligi występował przez trzy sezony i był najlepszym strzelcem zespołu. Łącznie w tym okresie zaliczył 40 ligowych trafień.
Latem 1992 roku Olaf wrócił do Niemiec. Został wówczas zawodnikiem Dynama Drezno, a w Bundeslidze zadebiutował 7 sierpnia przeciwko swojemu dawnemu klubowi, zwanemu już VfB Leipzig. W spotkaniu tym zaliczył hat-tricka, a zakończyło się ono remisem 3:3. W zespole z Drezna niemiecki napastnik występował przez jeden sezon. Zdobył 11 goli, najwięcej w zespole i pomógł mu w utrzymaniu w lidze.
W 1993 roku Marschall podpisał kontrakt z 1. FC Kaiserslautern. W jego barwach zadebiutował 19 sierpnia w wygranym 1:0 wyjazdowym meczu z Bayerem 04 Leverkusen. Zdobył 7 goli, ale w następnym sezonie już tylko 2. Kaiserslautern zdobyło Puchar Niemiec, ale zajmując 16. pozycję, trzecią od końca, spadło do drugiej ligi. Na zapleczu niemieckiej ekstraklasy Olaf zdobył 10 goli i miał duży udział w powrocie FCK do pierwszej ligi. W sezonie 1997/1998 występował w ataku z Jürgenem Rische. Zaliczył 21 trafień, o jedno mniej niż król strzelców ligi Ulf Kirsten. Kaiserslautern jako pierwszy beniaminek w historii został mistrzem Niemiec. W sezonie 1998/1999 wystąpił z FCK w rozgrywkach Ligi Mistrzów, a w lidze zdobył 12 goli. W kolejnych latach był jednak mniej skuteczny, a w sezonie 2000/2001 stracił miejsce w składzie na rzecz Miroslava Klose i Vratislava Lokvenca. W 2002 roku w wieku 36 lat zakończył piłkarską karierę. W barwach Kaiserslautern wystąpił łącznie w 144 ligowych meczach i zdobył 49 bramek.
Po zakończeniu kariery Marschall był członkiem zarządu 1. FC Kaiserslautern, a w 2006 roku został asystentem trenera Rainera Hollmanna w Al-Nasr ze Zjednoczonych Emiratów Arabskich.
Kariera reprezentacyjna.
6 lutego 1985 roku Marschall zadebiutował w reprezentacji NRD w wygranym 3:2 towarzyskim spotkaniu z Ekwadorem, a łącznie wystąpił w niej 4 razy.
Natomiast w reprezentacji Niemiec Olaf swój pierwszy mecz rozegrał 12 października 1994 roku, a Niemcy zremisowali w nim bezbramkowo z Węgrami. W 1998 roku został powołany przez Bertiego Vogtsa do kadry na Mistrzostwa Świata we Francji. Tam wystąpił jedynie w przegranym 0:3 ćwierćfinałowym meczu z Chorwacją. Swój ostatni mecz w kadrze narodowej rozegrał w lipcu 1999 roku podczas Pucharu Konfederacji – Niemcy wygrali 2:0 z Nową Zelandią. Ogółem w kadrze zjednoczonych Niemiec rozegrał 13 meczów i zdobył 3 gole.

</doc>
<doc id="1332107" url="https://pl.wikipedia.org/wiki?curid=1332107" title="Zemer">
Zemer

Zemer (hebr. זמר; arab. زيمر) − samorząd lokalny położony w Dystrykcie Centralnym, w Izraelu.
Położenie.
Leży w zachodniej części Samarii, w otoczeniu kibuców Bachan, Lahawot Chawiwa i Maggal, oraz moszawów Gan Joszijja, Omec i Achituw. Na południu i wschodzie od miasteczka przebiega granica terytoriów Autonomii Palestyńskiej, która jest strzeżona przez mur bezpieczeństwa. Po stronie palestyńskiej znajdują się miasta Tulkarm, Dajr al-Ghusun, Attil i Zajta.
Historia.
29 listopada 1947 roku Zgromadzenie Ogólne Organizacji Narodów Zjednoczonych przyjęło "Rezolucję nr 181" o podziale Palestyny na dwa państwa: żydowskie i arabskie. Na mocy tej rezolucji znajdujące się w tym rejonie arabskie wioski Jama, Bir as-Sika, Ibtan i Marja miały znaleźć się w państwie arabskim, jednak podczas wojny o niepodległość w 1948 roku wojska izraelskie opanowały całą okolicę. Po zawarciu rozejmu, wioski znalazły się na terytoriach przyznanych państwu Izrael. W 1988 roku nastąpiło połączenie czterech tutejszych wiosek (Jama, Bir as-Sika, Ibtan i Marja), w wyniku czego utworzono miasteczko Zemer, któremu nadano status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 5,4 tys. mieszkańców, wszyscy Arabowie.
Populacja miasta pod względem wieku:
Edukacja.
Wśród tutejszych szkół znajdują się: "Bir al-Sika", średnia szkoła rolnicza "Jama" oraz college "Zemer Ort".
Gospodarka.
Gospodarka miejscowości opiera się na rolnictwie, uprawach w szklarniach i sadownictwie (uprawy drzewek oliwnych).
Transport.
Na zachód od miejscowości przebiega autostrada nr 6, brak jednak możliwości bezpośredniego wjazdu na nią. Przez miasteczko przebiega droga nr 574, którą jadąc na północ dojeżdża się do kibucu Maggal i miasta Baka-Dżatt, lub jadąc na południe po przekroczeniu izraelskiego przejścia granicznego dojeżdża się do miasta Tulkarm. Droga nr 5714 prowadzi na południowy zachód do kibucu Bachan.

</doc>
<doc id="1332108" url="https://pl.wikipedia.org/wiki?curid=1332108" title="Tacy sami">
Tacy sami



</doc>
<doc id="1332111" url="https://pl.wikipedia.org/wiki?curid=1332111" title="Scooby-Doo">
Scooby-Doo



</doc>
<doc id="1332112" url="https://pl.wikipedia.org/wiki?curid=1332112" title="Pardesijja">
Pardesijja

Pardesijja (hebr. פרדסייה; arab. زيمر; pol. "Plantacja Cytrusów Boga") – samorząd lokalny położony w Dystrykcie Centralnym, w Izraelu.
Leży na równinie Szaron, w otoczeniu miasta Netanja, miasteczka Kefar Jona, oraz moszawów Cur Mosze, Nordijja, Januw i Ge’ulim.
Historia.
Tutejsza ziemia została zakupiona w 1928 przez Jean-Yona Fishera, lecz długo pozostawała nieużywana. W 1937 Avraham Tabib poprosił członków organizacji żydowskich imigrantów z Jemenu o założenie nowej osady rolniczej w tym miejscu. W odpowiedzi w 1938 osiedliło się tutaj 20 rodzin, które w 1939 ukończyły budowę domów. W utrzymaniu się mieszkańcom wioski pomagała Agencja Żydowska. Po II wojnie światowej utworzono tutaj obóz dla imigrantów ("ma'abara"), nastąpił również wzrost liczebności mieszkańców wioski. W 1952 uzyskała ona status samorządu lokalnego
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 6,3 tys. mieszkańców.
Populacja miasta pod względem wieku:
Edukacja.
W miejscowości znajduje się szkoła podstawowa "Tapuz". Jest także centrum edukacji religijnej "Chabad of Pardesiya - Gan Abanim".
Sport.
W zachodniej części miasteczka jest kompleks sportowy z boiskiem do piłki nożnej, kortami tenisowymi, basen pływackim i salami treningowymi.
Gospodarka.
Gospodarka miejscowości opiera się na rolnictwie i sadownictwie. Wielu mieszkańców Pardesijji dojeżdża do pracy do stref przemysłowych pobliskich miasteczek.
Tutejsza firma "Friendly Robotics" produkuje różnorodne mechaniczne urządzenia domowe, w tym zautomatyzowane odkurzacze.
Komunikacja.
Wzdłuż południowej granicy miasteczka przebiega droga nr 5613 , która jest jednocześnie północną granicą moszawu Cur Mosze. Jadąc tą drogą na zachód dojeżdża się do drogi ekspresowej nr 4 (Erez-Kefar Rosz ha-Nikra), a jadąc na wschód dojeżdża się do moszawu Ge’ulim. Lokalna droga prowadzi na północ do drogi ekspresowej nr 57 (Netanja-Niccane Oz).

</doc>
<doc id="1332115" url="https://pl.wikipedia.org/wiki?curid=1332115" title="Nicholas Kiefer">
Nicholas Kiefer



</doc>
<doc id="1332120" url="https://pl.wikipedia.org/wiki?curid=1332120" title="Chorwacki Ruch Wyzwoleńczy">
Chorwacki Ruch Wyzwoleńczy

Chorwacki Ruch Wyzwoleńczy (, HOP) – chorwacka emigracyjna organizacja antykomunistyczna działająca od 1956 r.
Organizacja powstała w lipcu 1956 r. w Buenos Aires z inicjatywy przywódców chorwackich ustaszy. Na jej czele stanął Ante Pavelić, a w skład kierownictwa weszli Džaferbeg Kulenović, Vjekoslav Vrančić, Ivica Frković, Ivan Kordić, Stjepan Hefer, Stipe Matijević, Josip Marković. Wszyscy oni pełnili wysokie stanowiska we władzach Niezależnego Państwa Chorwackiego (NDH) w okresie II wojny światowej, po zakończeniu której zbiegli na Zachód. HOP nawiązywał do tradycji ruchu ustaszy i NDH. Był najbardziej radykalną organizacją chorwackiej emigracji. Głosił hasła skrajnie antykomunistyczne, skrajnie prawicowe i antyjugosłowiańskie. Wszedł w skład Antybolszewickiego Bloku Narodów. Działał głównie w Republice Federalnej Niemiec, frankistowskiej Hiszpanii, USA, Kanadzie, Australii, Argentynie, Chile. Wydawał liczne pisma, jak „Hrvatska” w Argentynie, „Spremnost” w Australii, „NDH” w Kanadzie czy „Hrvatska sloboda” w RFN. Prowadził działalność terrorystyczną, jak podkładanie ładunków wybuchowych pod jugosłowiańskie instytucje w różnych państwach, zabójstwa polityków jugosłowiańskich, uprowadzenia samolotów itp. 
Do najbardziej znanych akcji należało zabicie w 1971 r. w Sztokholmie jugosłowiańskiego ambasadora Vladimira Rolovicia oraz wysadzenie w powietrze w 1972 r. samolotu pasażerskiego jugosłowiańskich linii lotniczych JAT. Do innych akcji terrorystów chorwackich zaliczano: 26 listopada 1966 r. – dwie bomby w klubie jugosłowiańskim w Paryżu; 30 czerwca 1967 r. – próba przekroczenia granicy dla dokonania zamachu; lipiec 1967 r. – bomba w ambasadzie jugosłowiańskiej w Osło; 26 i 27 lipca 1967 r. – bomby w międzynarodowym pociągu jadącym do Jugosławii; 3 września 1967 r. – bomba na statku „Kupres"; 29 listopada 1967 r. – bomba w jugosłowiańskim przedstawicielstwie dyplomatycznym w Melbourne; 16 lutego 1968 r. – bomba w konsulacie w Schwenningen; 18 lutego 1968 r. – dwie bomby na klub jugosłowiański w Paryżu (l zabity, 19 rannych); 15 marca 1968 r. – bomba w konsulacie jugosłowiańskim w Klagenfurcie; 24 marca 1968 r. bomba w jugosłowiańskim konsulacie generalnym w Grazu; kwietnia 1968 r. – dwie bomby przeciw jugosłowiańskim przedstawicielstwom konsularnym w Kanadzie; 23 maja 1968 r. – zamach Ivana Jelića na dworcu głównym w Belgradzie (14 rannych); 5 czerwca 1968 r. – bomba w pociągu międzynarodowym jadącym do Jugosławii; lipiec 1968 r. – bomba w ambasadzie jugosłowiańskiej w Kopenhadze; lipca 1968 r. – bomba w kinie „20 Oktobra" w Belgradzie (l zabity, 35 rannych); 25 września 1968 r. – zamach Milenko Hrkaća na dworcu głównym w Belgradzie (16 rannych). 30 czerwca 1969 r. ustasze napadają na jugosłowiańską misję dyplomatyczną w Berlinie Zachodnim raniąc 2 ludzi, w 1971 r. mordują ambasadora Jugosławii w Sztokholmie, 16 sierpnia 1972 r. dokonują zamachu na jugosłowiańską agencję turystyczną w Australii (16 rannych). We wrześniu 1976 r. bojówka chorwacka porwała samolot TWA do Europy, wykorzystując to propagandowo. W maju 1977 r. trzech Chorwatów okupowało misję Jugosławii przy ONZ. W listopadzie 1978 r. ustasze zastrzelili w Sarajewie działacza komunistycznego R. Gazii. W 1980 r. ciężko ranny zostaje w Caracas ambasador Jugosławii M. Sunić. 7 listopada 1981 r. Chorwacka Armia Rewolucyjna dokonała zamachu w Stuttgarcie. W sumie w latach 1966-1977 na terenie Europy Zachodniej terroryści zabili 4 dyplomatów jugosłowiańskich, usiłowali zamordować dalszych 8, dokonali 20 zamachów bombowych na zagraniczne placówki SFRJ, oskarżani są także o popełnienie 29 mordów kapturowych. W samej Jugosławii w 3 zamachach bombowych zginąć miało 14 ludzi.
W 1991 r. w niepodległej Chorwacji HOP zarejestrował się jako partia polityczna. Na jej czele stoi Mirko Brekalo. Odtąd startuje w kolejnych wyborach parlamentarnych, mając jednak znikome poparcie społeczne.

</doc>
<doc id="1332123" url="https://pl.wikipedia.org/wiki?curid=1332123" title="Coca-Cola Zero">
Coca-Cola Zero

Coca-Cola Zero (w niektórych krajach znana jako Coke Zero) – niskokaloryczna (0,75 kilokalorii/litr) odmiana napoju Coca-Cola. Coca-Cola Zero pojawiła się po raz pierwszy w Stanach Zjednoczonych w 2005 roku, a w Polsce w 2008 roku. Dostępna jest również w Australii, Nowej Zelandii, Kanadzie, Niemczech, Hiszpanii, Holandii, Wielkiej Brytanii, Szwecji, Norwegii, Finlandii, Belgii, Grecji, Turcji, Włoszech, Chorwacji i Irlandii.
Na większości światowych rynków można spotkać jedynie podstawową Coca-Colę Zero, ale istnieją również warianty smakowe – wiśniowy, limonkowy i waniliowy, a także wersja bezkofeinowa.
Różnica pomiędzy Coca-Cola Zero a Coca-Cola Light.
Oba napoje różnią się smakiem. Dzięki szczególnej mieszance smaków, Coca-Cola Zero rzekomo smakuje jak oryginalna Coca-Cola. Jest to jednak bardzo kontrowersyjny pogląd wśród konsumentów. Coca-Cola Light ma unikatowy smak, odmienny od pozostałych produktów koncernu. Coca-Cola Zero jest napojem substytucyjnym dla Coca-Coli Light w segmencie napojów niskokalorycznych i bezcukrowych.

</doc>
<doc id="1332127" url="https://pl.wikipedia.org/wiki?curid=1332127" title="Pasmo Magurskie">
Pasmo Magurskie

Pasmo Magurskie – pasmo górskie w Beskidzie Niskim o szerokich grzbietach oraz łagodnych stokach, rozciągające się od Gorlic aż po górną Wisłokę. 
W jego skład wchodzą:

</doc>
<doc id="1332134" url="https://pl.wikipedia.org/wiki?curid=1332134" title="Lemmer">
Lemmer

Lemmer (fryz. "De Lemmer") − miasto w północnej Holandii, dawniej pobliżu Zuiderzee, dziś położone nad zatoką sztucznego jeziora IJsselmeer. Dawniej Lemmer było ośrodkiem administracyjnym gminy Lemsterland. Liczy 10 100 mieszkańców.
Lemmer jest znaną miejscowością turystyczną na co złożyła się zabytkowa zabudowa centrum, zadbana plaża, liczne przystanie dla jachtów, oraz duża liczba miejsc noclegowych. Poza tym znajduje się tu stacja pomp parowych Woudagemaal, która została zakwalifikowana jako obiekt światowego dziedzictwa przyrodniczego i kulturalnego ludzkości UNESCO. Jest to jeden z 7 obiektów w całej Holandii, które znalazły się na listach UNESCO.

</doc>
<doc id="1332142" url="https://pl.wikipedia.org/wiki?curid=1332142" title="Stały Trybunał Arbitrażowy">
Stały Trybunał Arbitrażowy

Stały Trybunał Arbitrażowy, Stały Trybunał Rozjemczy (ang. "Permanent Court of Arbitration", fr. " Cour permanente d'arbitrage") – międzynarodowa organizacja arbitrażowa, powołana na mocy ustaleń konferencji w Hadze w 1899 (I konwencja haska z 1899). Konwencja została zrewidowana I konwencją haską z 1907. Trybunał rozpoczął działalność w 1902 i rozpatrzył około 20 spraw, niemal wszystkie przed I wojną światową. Później jego rolę faktycznie przejął Stały Trybunał Sprawiedliwości Międzynarodowej, a po II wojnie światowej Międzynarodowy Trybunał Sprawiedliwości. Wznowienie rozjemczej działalności Trybunału Rozjemczego nastąpiło w 1998.
Organizacja.
Trybunał nie ma stałego składu – w razie sporu państwa wybierają po cztery osoby z listy arbitrów (możliwe jest też powołanie osób spoza listy). Osoby z tego samego państwa tworzą w trybunale tzw. grupę narodową. Każde państwo może wyznaczyć do niego 4 osoby (o odpowiednich kwalifikacjach) na 6 lat. Jedyną kompetencją trybunału, od czasów II wojny światowej, jest uprawnienie grup narodowych do wysuwania kandydatów na sędziów Międzynarodowego Trybunału Sprawiedliwości.
Trybunałem zarządza Rada Administracyjna złożona z przedstawicieli dyplomatycznych państw – sygnatariuszy akredytowanych w Holandii. Do 2022 przewodniczył jej holenderski minister spraw zagranicznych. 14 lutego 2022 Sekretarzem Generalnym Trybunału został Marcin Czepelak, jako pierwszy nie-Holender. 
Siedziba.
Trybunał i jego organy maja swoją siedzibę w Pałacu Pokoju w Hadze.
Kraje członkowskie konwencji.
W 2012 roku 115 państw było stronami konwencji Haskiej.

</doc>
<doc id="1332143" url="https://pl.wikipedia.org/wiki?curid=1332143" title="Dogładzanie oscylacyjne">
Dogładzanie oscylacyjne

Dogładzanie oscylacyjne ("superfinish, dogładzanie krótkoskokowe", lub w skrócie "dogładzanie") - metoda obróbki wygładzającej, dzięki której uzyskuje się gładkość 11 ÷ 14 klasy chropowatości (Rz 0,4 ÷ 0,01).
Dogładzanie podobnie jak gładzenie przeprowadza się przy pomocy pilników ściernych. Do obróbki żeliwa, obróbki wykończającej stopów aluminium używany jest węglik krzemu (SiC), czyli karborund, a do obróbki stali, stopów miedzi oraz obróbki zgrubnej używa się stopów aluminium. W procesie dogładzania wygładza się tylko obszar chropowatości powierzchni pozostawionej po poprzedniej obróbce.
Proces dogładzania charakteryzuje się złożeniem przynajmniej trzech ruchów, z czego co najmniej jeden jest oscylacyjny. W trakcie procesu dogładzania intensywnie podawana jest ciecz obróbkowa. Ma ona na celu zapewnienie smarowania i dobre oczyszczanie strefy skrawania. Czas obróbki jest krótki i kończy się samoczynnie w momencie, gdy na skutek usunięcia chropowatości zwiększa się nośność warstwy wierzchniej przedmiotu obrabianego, co jest związane ze wzrostem powierzchni styku osełki z przedmiotem obrabianym. Wiąże się z tym spadek rzeczywistego nacisku jednostkowego ziaren ściernych na powierzchnię obrabianą. Przebicie warstewki cieczy obróbkowej staje się coraz trudniejsze, co powoduje działanie polerujące w końcowym etapie obróbki i ostateczne przerwanie procesu skrawania. Skojarzenie ruchu obrotowego przedmiotu z ruchem oscylacyjnym osełki tworzy sinusoidalny ślad obróbki. Wartość kąta α ma wpływ na przebieg wygładzania. Przy kątach mniejszych od 60° występuje intensywne usunięcie nierówności, przy zwiększeniu kąta powyżej 60° działanie pilnika ma charakter polerujący - z tego powodu zaleca się stosowanie dogładzania dwustopniowego.

</doc>
<doc id="1332146" url="https://pl.wikipedia.org/wiki?curid=1332146" title="Robots In Disguise">
Robots In Disguise



</doc>
<doc id="1332147" url="https://pl.wikipedia.org/wiki?curid=1332147" title="Robots in Disguise">
Robots in Disguise

Robots in Disguise – angielski duet, obecnie zamieszkujący w Berlinie, założony w 2000, wykonujący muzykę z gatunku electropop. Zespół wydał do tej pory cztery albumy.

</doc>
<doc id="1332151" url="https://pl.wikipedia.org/wiki?curid=1332151" title="Imperium (film)">
Imperium (film)

Imperium – amerykański kryminał z 2002 roku.

</doc>
<doc id="1332152" url="https://pl.wikipedia.org/wiki?curid=1332152" title="Lantråd">
Lantråd



</doc>
<doc id="1332155" url="https://pl.wikipedia.org/wiki?curid=1332155" title="Ziemia kaliska">
Ziemia kaliska

Ziemia kaliska (łac. "Terra Calisiensis") – jednostka terytorialna średniowiecznego państwa polskiego, w dorzeczu górnej i środkowej Warty. W czasach nowożytnych wschodnia część Wielkopolski właściwej, współcześnie synonim Kaliskiego.
W 1138 r. ziemia kaliska weszła w skład dzielnicy senioralnej, a następnie od 1173 r. należała do seniora Mieszka III Starego. W wyniku buntu przeciw niemu w latach 1177–1181 ziemią kaliską władał Kazimierz II Sprawiedliwy. W niespełna rok po zjeździe łęczyckim, w 1. połowie 1181 r. Mieszko III Stary przejął ziemią kaliską.
Po 1314 r. ziemia została włączona do województwa kaliskiego. 
Herb.
Jan Długosz zawarł opis herbu ziemi kaliskiej w dziele z lat 1464–1480, gdzie napisał:

</doc>
<doc id="1332157" url="https://pl.wikipedia.org/wiki?curid=1332157" title="Interferometr Twymana-Greena">
Interferometr Twymana-Greena

Interferometr Twymana-Greena - przyrząd optyczny podobny do interferometru Michelsona. Służy do badania elementów optycznych (np. pryzmatów, soczewek) oraz całych układów optycznych (np. obiektywów).
Zbudowany jest, podobnie jak interferometr Michelsona, z dwóch ramion. Na jednym z ramion umieszcza się badany element. Na drugim ramieniu znajduje się lustro odbijające porównawczą wiązkę światła. Wszelkie niejednorodności i niedoskonałości badanego elementu powodują powstanie prążków interferencyjnych uzyskanych z superpozycji wiązki porównawczej z wiązką, która przeszła przez element. Prążki te, w zależności od charakteru niedoskonałości elementu, mogą być liniowe, lub mogą przypominać poziomice na mapach. Jeżeli badany element optyczny pozbawiony jest jakichkolwiek niedoskonałości, wówczas obie wiązki światła są dokładnie zgodne w fazie i obraz jest jednolity - bez jakichkolwiek wzmocnień i osłabień.

</doc>
<doc id="1332158" url="https://pl.wikipedia.org/wiki?curid=1332158" title="Droga I/47 (Czechy)">
Droga I/47 (Czechy)

Droga krajowa 47 (cz. "Silnice I/47") – droga krajowa w Czechach biegnąca z miasta Vyškov przez Kroměříž, Přerov, Lipník nad Bečvou, Odry i Bílovec do Ostrawy. Arteria biegnie równolegle do powstającego ciągu autostrady D1. Na odcinku Hulín – Přerov trasa prowadzi wspólnym śladem z drogą krajową nr 55, między miastem Lipník nad Bečvou a miastem Hranice z drogą nr 35. Krajowa 47 jest też - na krótkich odcinkach - fragmentem szlaków transportowych E442 i E462.

</doc>
<doc id="1332161" url="https://pl.wikipedia.org/wiki?curid=1332161" title="Poznaj moich rodziców">
Poznaj moich rodziców

Poznaj moich rodziców – amerykańska komedia z 2004 roku. Jest to kontynuacja filmu "Poznaj mojego tatę" z 2000 roku. Kolejną częścią opowiadającą o losach rodzin Fockerów i Byrnesów jest film "Poznaj naszą rodzinkę".
Opis fabuły.
Sequel komedii "Poznaj mojego tatę" przedstawia dalsze losy Grega Fockera (Ben Stiller) i jego narzeczonej Pam Byrnes (Teri Polo), którzy przekonani są, że już teraz nic nie stanie im na drodze do ślubu po tym, jak Gregowi udało się wywalczyć przychylność rodziców Pam – Jacka (Robert De Niro) i Diny Byrnesów (Blythe Danner). Do czasu – katastrofą okazuje się bowiem wspólne spotkanie obu rodzin. Wyluzowani państwo Fockerowie nijak bowiem nie mogą się porozumieć ze sztywnymi Byrnesami.

</doc>
<doc id="1332171" url="https://pl.wikipedia.org/wiki?curid=1332171" title="Moga">
Moga

Moga – miasto w Indiach, w stanie Pendżab. W 2001 r. miasto to zamieszkiwało 124 624 osób.
W mieście rozwinęło się rzemiosło tkackie.

</doc>
<doc id="1332173" url="https://pl.wikipedia.org/wiki?curid=1332173" title="Przysięga Sztrasburska">
Przysięga Sztrasburska



</doc>
<doc id="1332177" url="https://pl.wikipedia.org/wiki?curid=1332177" title="Nowojorskie opowieści">
Nowojorskie opowieści

Nowojorskie opowieści (ang. "New York Stories") − amerykański film tragikomiczny z 1989 roku, składający się z trzech opowieści, które łączy miejsce akcji - Nowy Jork.
Nowele.
Zagłada Edypa.
Nowela Woody’ego Allena opowiada o prawniku, który ma problemy z matką. Wyprowadza się od niej z narzeczoną, ale nie potrafi żyć.
Główne role:
Życie bez Zoe.
Nowela Francisa Forda Coppoli to utrzymana w baśniowym klimacie opowieść o bogatej dziewczynce, która usiłuje pogodzić skłóconych ze sobą rodziców.
Główne role:
Życiowe lekcje.
Nowela Martina Scorsese jest niezbyt optymistyczną historią miłosną. Głównymi jej protagonistami są: malarz przeżywający kryzys twórczy oraz jego praktykantka, w której jest zakochany.
Główne role:

</doc>
<doc id="1332180" url="https://pl.wikipedia.org/wiki?curid=1332180" title="Váci utca">
Váci utca

Váci utca – deptak i najbardziej znana ulica Budapesztu. Znajdująca się w centrum miasta i biegnąca równolegle do Dunaju jest usiana licznym restauracjami, kafejkami oraz ekskluzywnymi sklepami. Na południowym krańcu ulicy znajduje się plac Vörösmarty, pod którym ulokowana jest początkowa stacja żółtej linii metra – Vörösmarty tér.

</doc>
<doc id="1332181" url="https://pl.wikipedia.org/wiki?curid=1332181" title="Karta Praw Wirginii">
Karta Praw Wirginii



</doc>
<doc id="1332186" url="https://pl.wikipedia.org/wiki?curid=1332186" title="Samorząd Regionu Gederot">
Samorząd Regionu Gederot

Samorząd Regionu Gederot (hebr. מועצה אזורית אלונה) – samorząd regionu położony w Dystrykcie Centralnym, w Izraelu.
Samorządowi podlegają osady rolnicze położone w rejonie miast Jawne, Gedera i Aszdod.
Osiedla.
Na terenach o powierzchni 13 km² mieszka około 4200 ludzi. Znajduje się tutaj 7 moszawów.

</doc>
<doc id="1332190" url="https://pl.wikipedia.org/wiki?curid=1332190" title="Konspiracja.com">
Konspiracja.com

konspiracja.com – amerykański thriller z 2001 roku.

</doc>
<doc id="1332194" url="https://pl.wikipedia.org/wiki?curid=1332194" title="José Sasía">
José Sasía

José Francisco Sasía Lugo (ur. 27 grudnia 1933, zm. 1996) – piłkarz urugwajski noszący przydomek "Pepé". Napastnik (łącznik).
Kariera.
Jako gracz klubu Defensor Sporting razem z reprezentacją Urugwaju wziął udział w trzech turniejach Copa América. Na turnieju Copa América 1957, gdzie Urugwaj zajął czwarte miejsce (za Argentyną, Brazylią i Peru). "Sasía" zagrał w pięciu meczach – z Ekwadorem (zdobył bramkę), Kolumbią, Argentyną, Peru i Brazylią. Natomiast w fatalnym turnieju Copa América 1959, gdzie Urugwaj zajął przedostanie 6. miejsce, zagrał w pierwszych czterech meczach – z Boliwią (zdobył bramkę), Peru (zdobył bramkę), Paragwajem (zdobył bramkę) i Brazylią. Zupełnie inny był mający miejsce również w 1959 roku ekwadorski turniej Copa América. Tym razem drużyna urugwajska grała znakomicie i zdobyła mistrzostwo Ameryki Południowej. "Sasía" wystąpił we wszystkich czterech meczach – z Ekwadorem, Brazylią (zdobył bramkę), Argentyną (zdobył bramkę) i Paragwajem (zdobył bramkę).
Jako piłkarz klubu CA Peñarol wraz z reprezentacją Urugwaju wziął udział w finałach mistrzostw świata w 1962 roku, w których Urugwaj odpadł już w fazie grupowej. "Sasía" zagrał we wszystkich trzech meczach – z Kolumbią (zdobył bramkę), Jugosławią i ZSRR (zdobył bramkę).
Będąc graczem Defensor Sporting był w kadrze Urugwaju podczas finałów mistrzostw świata w 1966 roku, gdzie Urugwaj dotarł do ćwierćfinału. "Sasía" wystąpił tylko w dwóch spotkaniach grupowych – z Francją i Meksykiem.
Od 24 czerwca 1956 do 19 lipca 1966 rozegrał w reprezentacji Urugwaju 42 mecze i zdobył 12 bramek.
Odnosił także sukcesy w klubie. Razem z "Peñarolem" dotarł do finału Copa Libertadores 1961, gdzie "Sasía" w rewanżu z SE Palmeiras na Estádio do Pacaembu zdobył bramkę dającą jego klubowi drugie zwycięstwo w Pucharze Wyzwolicieli. W sumie w turnieju tym "Sasía" zdobył 3 bramki. W Copa Libertadores 1962 "Peñarol" trzeci raz z rzędu dotarł do finału, gdzie "Sasía" znów zdobył bramkę, jednak tym razem zwyciężyli rywale – klub Santos FC i grający w nim król futbolu Pelé. W Copa Libertadores 1963 "Sasía", podobnie jak w 1961, zdobył 3 gole, jednak tym razem "Peñarol" dotarł "tylko" do półfinału, gdzie przegrał z Boca Juniors. W turnieju Copa Libertadores 1965 "Sasía" kolejny raz dotarł wraz ze swym klubem do finału. Zdobył w tych rozgrywkach cztery bramki, jednak w finale "Peñarol" musiał uznać wyższość CA Independiente.
Po zakończeniu kariery piłkarskiej "Sasía" został trenerem.

</doc>
<doc id="1332198" url="https://pl.wikipedia.org/wiki?curid=1332198" title="In the Flesh Live">
In the Flesh Live

In the Flesh Live – dwupłytowy album – zapis z trzyletniej trasy „In the Flesh Tour” – Rogera Watersa. Nagrane zostało również DVD z tym samym tytułem, wydane w 2006 roku. Większość materiału została zaczerpnięta z koncertu w Rose Garden Arena in Portland w Oregonie 27 czerwca 2000.
Zapis wideo uzyskał w Polsce status złotej płyty DVD.
Lista utworów.
Oprócz wskazanych wszystkie piosenki napisane, skomponowane i zaśpiewane przez Rogera Watersa

</doc>
<doc id="1332200" url="https://pl.wikipedia.org/wiki?curid=1332200" title="Juliusz Cezar (film 1953)">
Juliusz Cezar (film 1953)

Juliusz Cezar – amerykański film historyczny z 1953 roku, zrealizowany na podstawie sztuki Williama Shakespeare’a.
Nagrody i nominacje.
Oscary za rok 1953
Nagrody BAFTA 1953

</doc>
<doc id="1332201" url="https://pl.wikipedia.org/wiki?curid=1332201" title="Michel Giacobini">
Michel Giacobini

Michel Giacobini (ur. 1873, zm. 1938) – francuski astronom. Odkrył i współodkrył kilkanaście komet m.in. 21P/Giacobini-Zinner, 41P/Tuttle-Giacobini-Kresak oraz 205P/Giacobini. Do 1910 pracował w Observatoire de Nice, potem przeniósł się do obserwatorium paryskiego. Jako ochotnik walczył w I wojnie światowej i ucierpiał od broni chemicznej. Po wyzdrowieniu powrócił do pracy astronoma.
W 1903 roku przyznano mu nagrodę Prix Jules-Janssen.
W uznaniu jego pracy jedną z planetoid nazwano (1756) Giacobini.

</doc>
<doc id="1332202" url="https://pl.wikipedia.org/wiki?curid=1332202" title="Adult Contemporary (lista przebojów)">
Adult Contemporary (lista przebojów)

Adult Contemporary – jedna z wielu list przebojów regularnie opracowywanych przez amerykańskie czasopismo muzyczne „Billboard”. Przez lata zmieniano nazwę zestawienia: Easy Listening (1961–1962; 1965–1979), Middle-Road Singles (1962–1964), Pop-Standard Singles (1964–1965), Hot Adult Contemporary Tracks (1979–1982) i Adult Contemporary (1983–).
Kryteria.
W notowaniu uwzględniane są piosenki z zestawienia Hot Adult Contemporary Tracks (zob. hot adult contemporary), które spełnią jeden z trzech warunków: spadną poza pierwszą piątkę po 52 tygodniach, spadną poza pierwszą dziesiątkę po 26 tygodniach lub spadną poza pierwszą 15 po 20 tygodniach. W tej sytuacji single przestają być klasyfikowane na Hot Adult Contemporary Tracks, a zaczynają na Hot Adult Contemporary Recurrents.
Niekiedy zdarzają się odstępstwa od tej reguły, np. gdy reedycja starej piosenki zdobywa dużą popularność i cieszy się zainteresowaniem wystarczającym, by uplasować się w pierwszej piętnastce Hot Adult Contemporary Tracks, chociaż powinna być uwzględniana w Hot Adult Contemporary Recurrents. W takim przypadku odpowiedzialni za notowania menedżerowie podejmują decyzję, w którym zestawieniu powinien pojawić się utwór.

</doc>
<doc id="1332205" url="https://pl.wikipedia.org/wiki?curid=1332205" title="Nargis (cyklon)">
Nargis (cyklon)



</doc>
<doc id="1332206" url="https://pl.wikipedia.org/wiki?curid=1332206" title="Aseret">
Aseret

Aseret (hebr.: עשרת) – moszaw położony w samorządzie regionu Gederot, w Dystrykcie Centralnym, w Izraelu. Jest to stolica administracyjna samorządu.
Historia.
Moszaw został założony w 1954 na ruinach zniszczonej w 1948 arabskiej wioski Bashit.
Gospodarka.
Gospodarka moszawu opiera się na intensywnym rolnictwie.

</doc>
<doc id="1332207" url="https://pl.wikipedia.org/wiki?curid=1332207" title="Széll Kálmán tér">
Széll Kálmán tér

Széll Kálmán tér (pl. "Plac Kálmána Szélla") - plac i ważny węzeł komunikacyjny w centrum Budapesztu. Leży na terenie Budy. Pod placem znajduje się stacja czerwonej linii metra - Széll Kálmán tér. Na powierzchni krzyżują się trasy 21 linii autobusowych (w tym 6 nocnych) i 7 tramwajowych. Na środku znajduje się budynek, w którym znajdują się punkty handlowe, poczekalnia oraz zejścia na stację metra. W roku 1956 plac był świadkiem wydarzeń związanych z Powstaniem Węgierskim.
Od 1951 do 9 listopada 2011 plac nazywał się Moszkva tér (pol. Plac Moskiewski). Obecna (i wcześniejsza nazwa sprzed 1951) odnosi się do węgierskiego polityka i ekonomisty z przełomu XIX i XX wieku, zajmującego w latach 1899-1903 stanowisko premiera Węgier.

</doc>
<doc id="1332208" url="https://pl.wikipedia.org/wiki?curid=1332208" title="Nocna wyprawa">
Nocna wyprawa

Nocna wyprawa – amerykański kryminał z 1940 roku na podstawie powieści "Long Haul" A.I. Bezzerides.

</doc>
<doc id="1332210" url="https://pl.wikipedia.org/wiki?curid=1332210" title="Gan ha-Darom">
Gan ha-Darom

Gan ha-Darom (hebr. גן הדרום) – moszaw położony w samorządzie regionu Gederot, w Dystrykcie Centralnym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszdod, miasteczka Gan Jawne, moszawów Bene Darom, Kefar Awiw, Newe Miwtach i Biccaron, oraz kibucu Kewucat Jawne.
Historia.
Moszaw został założony w 1953 przez żydowskich imigrantów z Iraku, którzy dotarli do Izraela dzięki operacji „Ezdrasz i Nehemiasz”. Pierwsi osadnicy mieszkali początkowo w obozie dla imigrantów (mabara) w sąsiednim Gan Jawne. W tym czasie w nowym moszawie budowano podstawową infrastrukturę. W 1957 do moszawu przybyło 15 rodzin z Polski
Kultura i sport.
W moszawie znajduje się ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka moszawu opiera się na intensywnym rolnictwie, hodowli krów i drobiu, oraz uprawach awokado. Jest tutaj winnica "Granada".
Firma "Bustan Hadarom Ltd." specjalizuje się w usługach składowania i przechowywania towarów w niskich temperaturach. W moszawie działa także kilka spółek informatycznych.
Komunikacja.
Wzdłuż zachodniej granicy moszawu przebiega autostrada nr 4 (Erez-Rosz ha-Nikra), brak jednak możliwości bezpośredniego wjazdu na nią. Z moszawu w kierunku północnym wychodzi lokalna droga, która prowadzi do skrzyżowania z drogą ekspresową nr 42 (Aszdod-Riszon le-Cijjon), która kawałek dalej krzyżuje się z drogą ekspresową nr 41 (Aszdod-Gedera).

</doc>
<doc id="1332216" url="https://pl.wikipedia.org/wiki?curid=1332216" title="Kefar Awiw">
Kefar Awiw

Kefar Awiw (hebr.: כפר אביב) – moszaw położony w samorządzie regionu Gederot, w Dystrykcie Centralnym, w Izraelu.
Leży w pobliżu miasta Aszdod.
Historia.
Moszaw został założony w 1951 przez imigrantów z Egiptu.
Gospodarka.
Gospodarka moszawu opiera się na intensywnym rolnictwie, hodowli kwiatów, krów i drobiu.

</doc>
<doc id="1332218" url="https://pl.wikipedia.org/wiki?curid=1332218" title="Dziwak z Central Parku">
Dziwak z Central Parku

Dziwak z Central Parku (tytuł oryg. "I'm Not Rappaport") – amerykańska komedia filmowa z 1996 roku, powstała na podstawie sztuki Herba Gardnera.

</doc>
<doc id="1332220" url="https://pl.wikipedia.org/wiki?curid=1332220" title="Kefar Mordechaj">
Kefar Mordechaj

Kefar Mordechaj (hebr.: כפר מרדכי) – moszaw położony w samorządzie regionu Gederot, w Dystrykcie Centralnym, w Izraelu.
Leży w pobliżu miasta Aszdod.
Historia.
Moszaw został założony w 1950 przez imigrantów z RPA, Szkocji i Anglii. Został nazwany na cześć Mordechaja Eljasza, pierwszego ambasadora Izraela w Wielkiej Brytanii.
Gospodarka.
Gospodarka moszawu opiera się na intensywnym rolnictwie, hodowli krów i drobiu.

</doc>
<doc id="1332222" url="https://pl.wikipedia.org/wiki?curid=1332222" title="Meszar">
Meszar

Meszar (hebr.: מישר) – moszaw położony w samorządzie regionu Gederot, w Dystrykcie Centralnym, w Izraelu.
Historia.
Moszaw został założony w 1950 przez imigrantów z Niemiec i Polski.
Gospodarka.
Gospodarka moszawu opiera się na intensywnym rolnictwie, hodowli krów i drobiu.

</doc>
<doc id="1332226" url="https://pl.wikipedia.org/wiki?curid=1332226" title="Misgaw Dow">
Misgaw Dow

Misgaw Dow (hebr.: משגב דב) – moszaw położony w samorządzie regionu Gederot, w Dystrykcie Centralnym, w Izraelu.
Historia.
Moszaw został założony w 1950 przez imigrantów z Rosji i Iraku. Został nazwany na cześć Dov Grunera, członka podziemnej żydowskiej organizacji militarnej Irgun.
Gospodarka.
Gospodarka moszawu opiera się na intensywnym rolnictwie, hodowli krów i drobiu.

</doc>
<doc id="1332228" url="https://pl.wikipedia.org/wiki?curid=1332228" title="Szedema">
Szedema

Szedema (hebr.: שדמה) – moszaw położony w samorządzie regionu Gederot, w Dystrykcie Centralnym, w Izraelu.
Historia.
Moszaw został założony w 1954 przez imigrantów z Iranu.
Gospodarka.
Gospodarka moszawu opiera się na intensywnym rolnictwie, hodowli krów i drobiu.

</doc>
<doc id="1332231" url="https://pl.wikipedia.org/wiki?curid=1332231" title="Beskid Dukielski">
Beskid Dukielski

Beskid Dukielski – umowna nazwa środkowej części Beskidu Niskiego leżącej na północ od Przełęczy Dukielskiej. Rozciąga się od dolin Wisłoki i Ryjaka na zachodzie po drogę Królik Polski – Daliowa – Czeremcha na wschodzie. Na północy granicę stanowi droga Nowy Żmigród – Dukla. Dalej na wschód obniżenie Jasionki – górnej Lubatowej i Królika Polskiego oddziela Beskid Dukielski od Wzgórz Rymanowskich. Przeważają w nim wąskie grzbiety o przebiegu równoleżnikowym lub z północnego zachodu na południowy wschód, charakteryzujące się dużą indywidualnością. Zbudowany jest ze skał osadowych – głównie piaskowców, łupków i zlepieńców. Bardzo częste są osuwiska. Towarzyszą im jaskinie szczelinowe. Najwyższym szczytem jest Baranie (754 m n.p.m.).
Do szczytów Beskidu Dukielskiego należą m.in.:

</doc>
<doc id="1332232" url="https://pl.wikipedia.org/wiki?curid=1332232" title="Jose Sasia">
Jose Sasia



</doc>
<doc id="1332233" url="https://pl.wikipedia.org/wiki?curid=1332233" title="Széll Kálmán tér (stacja metra)">
Széll Kálmán tér (stacja metra)

Széll Kálmán tér - stacja metra w Budapeszcie, na zachodnim brzegu Dunaju. Do 2010 stacja nosiła nazwę Moszkva tér (Pl. Moskiewski). Posiada jeden centralnie ulokowany peron. Stacja znajduje się pod placem Kálmána Szélla, który jest ważnym węzłem komunikacyjnym Budy.

</doc>
<doc id="1332234" url="https://pl.wikipedia.org/wiki?curid=1332234" title="Gra w klasy (film)">
Gra w klasy (film)

Gra w klasy – amerykańska komedia sensacyjna z 1980 roku na podstawie powieści Briana Garfielda.
Nagrody i nominacje.
Złote Globy 1980

</doc>
<doc id="1332241" url="https://pl.wikipedia.org/wiki?curid=1332241" title="Lexus RX">
Lexus RX

Lexus RX − samochód osobowy typu SUV klasy średniej, a następnie klasy wyższej produkowany pod japońską marką Lexus od 1998 roku. Pierwszy luksusowy SUV w historii. Od 2022 roku produkowana będzie piąta generacja modelu. Samochód jest najchętniej kupowanym luksusowym SUV-em w Stanach Zjednoczonych − w 2018 roku sprzedano 111,5 tys. egzemplarzy modelu. RX to również najpopularniejszy SUV w historii Lexusa. Łączna sprzedaż tego modelu od rynkowego debiutu wyniosła w 2020 roku ponad 3,1 mln egzemplarzy.
Pierwsza generacja.
Lexus RX I produkowany był w latach 1998 – 2003.
W 2000 roku auto przeszło facelifting oraz wprowadzono je na rynki europejski i azjatycki. Zmieniono m.in. tylne lampy pojazdu na lampy "Lexus look".
Wersje wyposażeniowe.
Standardowo pojazd wyposażony był m.in. w 7-głośnikowy system nagłośnienia marki Pioneer. Opcjonalnie samochód wyposażyć można było w system ESP oraz lepsze systemy nagłośnienia marki Nakamichi.
W 2001 roku poszerzono listę wyposażenia opcjonalnego pojazdu o m.in. system nawigacji satelitarnej. Natomiast system ESP wprowadzono do wyposażenia standardowego każdej wersji pojazdu.
Druga generacja.
Lexus RX II produkowany był w latach 2003 – 2008. Prace nad samochodem rozpoczęto w 1999 roku (rok po debiucie I generacji).
Pojazd w 2005 roku został zmodernizowany. W 2006 roku w pojeździe zmieniono standardowy silnik V6 3.3 na V6 3.5 (wersja 350). W 2007 roku auto przeszło facelifting. Przemodelowano atrapę chłodnicy, zmieniono światła przeciwmgielne, dodano chromowane klamki.
Wersja hybrydowa.
W 2004 roku wprowadzono do produkcji wersję hybrydową o oznaczeniu 400h. Wersja 400h to tak naprawdę wersja 330 z silnikiem benzynowym V6 o pojemności 3.3 litra wspomaganym przez dwa silniki elektryczne napędzające oś przednią i tylną. W normalnych warunkach pracy silnik benzynowy wspomagany był przez jeden silnik elektryczny napędzający przednią oś pojazdu. Druga jednostka elektryczna napędzająca tylną oś uruchamia się, gdy kierowca wciśnie maksymalnie pedał gazu lub w przypadku utraty przyczepności kół pojazdu. System nazwany "Lexus Hybrid Drive" generuje dodatkową moc, która łącznie w wersji 400h daje moc 272 KM. RX400h to pierwszy hybrydowy SUV i pierwszy SUV, który spełniał kalifornijskie normy emisji spalin. Silnik wersji hybrydowej pracuje w cyklu Atkinsona, a nie Otto - przez co jest o 30% mniej obciążony. Nie ma wału napędowego, bo tylne koła są napędzane przez silniki elektryczne. Nie ma alternatora, rozrusznika, a ich rolę spełnia silnik elektryczny.
Wersje wyposażeniowe.
Standardowe wyposażenie pojazdu obejmuje m.in. doświetlanie zakrętów, nawigację, asystent parkowania z kamerą, odmrażacz wycieraczek przednich, poduszkę kolanową, ekran dotykowy "7", biksenony, bluetooth, tryb B w automacie stosowany do silniejszego hamowania silnikiem, płaską podłogę po złożeniu tylnych siedzeń, przesuwane tylne siedzenia.
Trzecia generacja.
Lexus RX III produkowany był od 2008 do 2015 roku. Pierwowzorem pojazdu był zaprezentowany w 2007 roku koncept LF-Xh ("Lexus Future-Crossover hybrid").
Wraz z trzecią generacją auta pojazd po raz pierwszy trafił na rynek japoński, na którym zrezygnowano z Toyoty Harrier.
W 2012 roku auto przeszło facelifting. Pojazd upodobniono do innych obecnie produkowanych modeli marki Lexus. Zmieniono m.in. przód pojazdu, w którym zastosowano charakterystyczną dla nowych modeli marki atrapę chłodnicy z reflektorami wyposażonymi w światła do jazdy dziennej wykonane w technologii LED. Z tyłu przestylizowano światła.
Wersja hybrydowa.
Lexus RX w wersji z napędem hybrydowym występuje pod nazwą 450h. Koła przednie napędzane są przez hybrydową jednostkę napędową Lexus Hybrid Drive, w ramach której silnik benzynowy o pojemności 3.5 litra współpracuje z dwoma silnikami elektrycznymi. W wersji z napędem na cztery koła w systemie E-Four dodatkowy, trzeci silnik elektryczny napędza koła tylnej osi pojazdu, załączając się w przypadku utraty przyczepności kół oraz przy maksymalnym przyśpieszeniu. Maksymalna łączna moc napędu to 299 KM.
Wersje wyposażeniowe.
Standardowe wyposażenie każdej wersji pojazdu od 2008 roku obejmuje m.in. system odzyskiwania ciepła z wydechu pozwalający szybciej rozgrzać silnik po ponownym jego uruchomieniu przy ruszaniu oraz chłodzony wodą system recyrkulacji spalin, który wpływa na zmniejszenie zanieczyszczeń w spalinach, system audio marki Mark Levinson, system nawigacji satelitarnej z bieżącymi informacjami o pogodzie i natężeniu ruchu, wyświetlacz HUD, czyli wyświetlanie na szybie m.in. prędkości pojazdu.
Lexus RX jako doświadczalny samochód autonomiczny.
W roku 2012 firma Google dołączyła hybrydowe Lexusy RX do swej floty doświadczalnych samochodów autonomicznych. Pięć lat później w barwach Google jeździły już wyłącznie Lexusy RX 450h w liczbie 23 sztuk.
Czwarta generacja.
Lexus RX IV został po raz pierwszy zaprezentowany podczas targów motoryzacyjnych w Nowym Jorku na początku 2015 roku. Europejska premiera pojazdu miała miejsce podczas targów motoryzacyjnych we Frankfurcie we wrześniu 2015 roku.
Stylistyka pojazdu nawiązuje do innych współczesnych modeli marki z charakterystyczną atrapą chłodnicy w kształcie klepsydry. W porównaniu do poprzedniej generacji samochód urósł – rozstaw osi zwiększono o ok. 10 cm. Do wykończenia wnętrza wykorzystano elementy ze skóry i naturalnego drewna.
Samochód jest dostępny w wersji benzynowej oraz hybrydowej. Napęd konwencjonalny wersji RX 200t stanowi dwulitrowy, turbodoładowany silnik o zmiennym cyklu pracy, standardowo sprzężony z 6-stopniową automatyczną skrzynią biegów. Hybrydowa wersja RX 450h wykorzystuje pracujący w cyklu Atkinsona 3,5-litrowy benzynowy silnik V6. Obie wersje mają standardowo napęd wszystkich kół, w modelu RX 450h zrealizowany w oparciu o technologię E-Four.
Lexus RX czwartej generacji zaopatrzony jest w zaawansowany system czynnego bezpieczeństwa jazdy Lexus Safety System +. W grudniu 2015 roku model ten uzyskał maksymalną ocenę 5 gwiazdek w testach Euro NCAP.
W latach 2017–2018 w Kalifornii firma Apple używała samochodów Lexus RX 450h jako pojazdów testowych w badaniach nad pojazdami autonomicznymi.
Lexus RX L.
W listopadzie 2017 r. na wystawie w Los Angeles przedstawiono siedmioosobową wersję modelu RX. Miejsce dla trzeciego rzędu siedzeń dla dwóch osób wygospodarowano przez wydłużenie tylnej części nadwozia o 110 mm. Zwiększenie kąta nachylenia tylnej szyby zapewniło większą przestrzeń nad głowami dodatkowych pasażerów, a nieznaczne podniesienie drugiego rzędu foteli - więcej miejsca dla ich nóg.
Przedłużony RX jest dostępny w dwóch wersjach silnikowych: RX 350L z 3,5-litrowym benzynowym silnikiem V6 o mocy 216 kW (294 KM) oraz RX 450hL z hybrydową jednostką napędową o łącznej mocy 313 KM.
Podobnie jak RX w krótszej odmianie nadwoziowej, Lexus RX L zdobył pięć gwiazdek w testach zderzeniowych Euro NCAP. 
Wersje wyposażeniowe.
Standardowe wyposażenie pojazdu obejmuje m.in. dwustrefową klimatyzację, aktywny tempomat, 8-calowy ekran dotykowy.
Facelifting 2019.
W 2019 roku modele RX i RX L poddano modernizacji. Zmiany dotknęły nadwozia auta, które zyskało m.in. zmienione zderzaki i światła, a także zostało dodatkowo usztywnione, ponadto ulepszono zawieszenie. SUV Lexusa otrzymał także nowe wyposażenie - pakiet systemów bezpieczeństwa czynnego Lexus Safety System + 2. generacji, nowy ekran dotykowy i system multimedialny obsługujący standardy Apple CarPlay i Android Auto, a także zupełnie nowy system oświetlenia BladeScan AHS, który dzięki zastosowaniu ruchomych zwierciadeł pozwala na lepsze doświetlanie pobocza drogi, jednocześnie nie oślepiając kierowców jadących z przodu lub z naprzeciwka. Odświeżone wnętrze modelu zostało nagrodzone za ergonomię i sprawność systemu multimedialnego oraz układów wspomagających kierowcę i znalazło się na liście Wards 10 Best UX. 
Lexus RX 2021 otrzymał wyróżnienie Top Safety Pick przyznawane przez amerykańską organizację Insurance Institute for Highway Safety. By je zdobyć, samochód musiał pomyślnie przejść szereg testów zderzeniowych. Badacze oceniali również skuteczność systemów bezpieczeństwa czynnego i działanie przednich świateł. 
Piąta generacja.
1 czerwca 2022 roku Lexus zaprezentował 5. generację modelu RX.
Samochód nawiązuje stylistycznie do poprzednika i najnowszych modeli marki. Uwagę zwracają przede wszystkim nowy kształt atrapy chłodnicy oraz zmienione światła z listwą świetlną na pokrywie bagażnika, a także bardziej smukła sylwetka. Wnętrze powstało według nowego projektu, jego centralnym elementem jest 14-calowy wyświetlacz z ekranem dotykowym służący do obsługi nowego systemu multimedialnego. 
Lexus RX 5. generacji bazuje na nowej platformie GA-K, tej samej co model NX, lecz zmodyfikowanej na potrzeby większego auta. W ofercie modelu znalazły się nowe hybrydowe jednostki napędowe. Podstawową jest wersja 350h o mocy 245 KM z silnikiem benzynowym o pojemności 2,5 l. Po raz pierwszy model jest też dostępny z hybrydą plug-in. Układ otrzymał oznaczenie 450h+ i dysponuje mocą 306 KM. Według danych producenta wspomniany napęd jest najoszczędniejszy w historii modelu RX – średnie zużycie paliwa w cyklu WLTP wynosi od 1,1 l/100 km. Nowością jest ponadto wariant oznaczony jako 500h+, w którym pod maską pracuje 371-konny napęd hybrydowy z turbodoładowanym silnikiem benzynowym 2,4 l.
Wersje wyposażeniowe.
W podstawowym wyposażeniu modelu RX znalazły się m.in. elektroniczne klamki, trzystrefowa klimatyzacja, inteligentny kluczyk, system multimediów z 14-calowym ekranem dotykowym, asystent głosowy oraz pakiet systemów bezpieczeństwa czynnego Lexus Safety System +.

</doc>
<doc id="1332243" url="https://pl.wikipedia.org/wiki?curid=1332243" title="Powrót Sherlocka Holmesa">
Powrót Sherlocka Holmesa

Powrót Sherlocka Holmesa (ang. "The Return of Sherlock Holmes") – zbiór 13 opowiadań angielskiego pisarza sir Arthura Conana Doyle’a, ilustrowany przez Sidneya Pageta w „The Strand Magazine” i Frederica Dorr Steele w „Collier’s Weekly”. Opublikowany był po raz pierwszy w latach 1903–1904 w obydwu angielskich gazetach. Całość opublikowano w marcu 1905 roku.
Opowiadania zostały zekranizowany m.in. w latach 1986–1988 w serialu brytyjskim "Powrót Sherlocka Holmesa" z Jeremym Brettem i Edwardem Hardwickem w rolach głównych.
Fabuła.
Doyle, pod naciskiem czytelników, zmienił pierwotnie planowany rozwój wydarzeń. Mimo iż wcześniej postanowił uśmiercić słynnego detektywa, który miał zginąć w walce z profesorem Moriartym, zdecydował się przywrócić Holmesa do swych opowiadań. Jak dowiadujemy się w opowiadaniu "Pusty dom", Holmes tak naprawdę nie spadł do wodospadu Reichenbach, gdyż wykorzystał swoje umiejętności w zakresie „baritsu”, tym samym ratując swoje życie. Postanawiając usunąć się w cień i dopaść resztę zbrodniarzy z szajki Moriarty’ego, detektyw robi wszystko, aby wszyscy myśleli, iż on również wpadł w otchłań alpejskiego wodospadu, co skutecznie mu się udaje. Rozwiązując pierwszą zagadkę po swoim powrocie, Holmes przyczynia się do schwytania pułkownika Morana, bliskiego przyjaciela profesora, który poza jego bratem Mycroftem jako jedyny wiedział, że detektyw żyje, gdyż widział go nad wodospadem.
W pozostałych opowiadaniach Sherlock Holmes rozwiązuje skomplikowane zagadki tak samo, jak za dawnych lat, przy użyciu dedukcji i swego genialnego umysłu detektywa.

</doc>
<doc id="1332247" url="https://pl.wikipedia.org/wiki?curid=1332247" title="Jennifer Lee Carrell">
Jennifer Lee Carrell

Jennifer Lee Carrell (ur. w 1962 w Waszyngtonie) – amerykańska pisarka.
Życie.
Już jako dziecko planowała, że zostanie pisarką, a jednocześnie tancerką baletową. Myśl o karierze baletowej porzuciła dopiero jako osiemnastolatka, ponieważ poświęciła się literaturze angielskiej i amerykańskiej, zdobywając w tej dziedzinie doktorat na Uniwersytecie Harvarda. Później na tej samej uczelni prowadziła zajęcia ze studentami, a oprócz tego reżyserowała przedstawienia szekspirowskie dla Hyperion Theatre Company.
Z pracy dydaktycznej zrezygnowała w 1998 roku i wróciła do rodzinnego Tucson (gdzie mieszka do dziś), by tam na serio zająć się pisaniem. Przez kilka lat pracowała jako krytyk muzyczny, redagowała kolumnę poświęconą sztuce w "Arizona Daily Star", publikowała również artykuły w „Smithsonian Magazine”.
Twórczość.
Jej debiutem była monografia historyczna The Speckled Monster (2003), poświęcona walce z ospą na początku XVIII wieku.
Powieść Szyfr Szekspira, wydana w 2007 r. pod angielskim tytułem "„Interred With Their Bones”", została zakupiona do 26 krajów! Osią intrygi jest w niej próba odnalezienia nieznanego dramatu Szekspira, okupiona morderstwami, podpaleniami i kradzieżami...
Zainteresowania.
Jennifer Lee Carrell interesuje się m.in. Szekspirem, teatrem i filmem, baletem, dobrym winem i dobrym jedzeniem dzielonym z gronem przyjaciół, słucha m.in. U2 i Stinga, Bacha i Mozarta, a wśród ulubionych bohaterów wymienia męża, brata strażaka, Lincolna i Churchilla.
Jej ulubionymi szekspirowskimi postaciami są "Romeo i Julia", a także duch ojca "Hamleta".

</doc>
<doc id="1332250" url="https://pl.wikipedia.org/wiki?curid=1332250" title="Żar ciała">
Żar ciała

Żar ciała – amerykański film kryminalny z gatunku neo-noir z 1981 roku. Debiut reżyserski Lawrence Kasdana.
Nagrody i nominacje.
Złote Globy 1981
Nagrody BAFTA 1982

</doc>
<doc id="1332251" url="https://pl.wikipedia.org/wiki?curid=1332251" title="Kossuth Lajos tér">
Kossuth Lajos tér

Kossuth Lajos tér (dawniej Kossuth tér) - stacja metra w Budapeszcie, na wschodnim brzegu Dunaju tuż przy budynku węgierskiego parlamentu. Posiadająca jeden centralnie ulokowany peron stacja znajduje się pod placem Lajosa Kossutha.

</doc>
<doc id="1332254" url="https://pl.wikipedia.org/wiki?curid=1332254" title="José Francisco Sasía">
José Francisco Sasía



</doc>
<doc id="1332255" url="https://pl.wikipedia.org/wiki?curid=1332255" title="Monnari Trade">
Monnari Trade

 
Monnari Trade S.A. – polskie przedsiębiorstwo handlu detalicznego z siedzibą w Łodzi, notowane na Giełdzie Papierów Wartościowych w Warszawie, zajmujące się głównie projektowaniem i sprzedażą odzieży damskiej.
Struktura.
Spółka jest jednostką dominującą Grupy Kapitałowej Monnari, którą buduje od 2011 r. i która na dzień 31.12.2017 r. składała się z 164 spółek zależnych.
Działalność.
Monnari Trade projektuje i sprzedaje pod marką „MONNARI” kolekcje odzieży damskiej przeznaczone dla kobiet powyżej 30. roku życia. Produkcję zleca podmiotom zewnętrznym.
Działalność gospodarcza spółki dominującej obejmuje w szczególności:
Historia.
Spółka Akcyjna Monnari Trade istnieje od 2000 r., ale historia marki Monnari sięga 1998 roku, kiedy działalność była prowadzona w formie spółki cywilnej pod nazwą „Monnari”.
Monnari Trade S.A. od 2000 roku stała się kontynuatorką działań „Monnari” s.c., a od 1 stycznia 2001 roku przejęła całość jej działalności. Firma skoncentrowała się na stworzeniu własnych kompleksowych kolekcji, skierowanych głównie do kobiet powyżej 30 roku życia, w segmencie odzieży markowej.
W ciągu kilku lat spółka zbudowała rozpoznawalną na rynku markę handlową. Spółka rozwijała się dynamicznie do końca 2008 r. W kolejnych latach Monnari Trade była zmuszona przeprowadzić restrukturyzację w formie postępowania upadłościowego, które zakończyło się zawarciem układu z wierzycielami. Spółka w grudniu 2013 r. wykonała powyższy układ, co zostało potwierdzone prawomocnym postanowieniem sądu w marcu 2014 r.
Przeprowadzona restrukturyzacja przyniosła pozytywne efekty, które są widoczne w wynikach finansowych począwszy od 2012 r. – w każdym z ostatnich sześciu lat Monnari Trade S.A. oraz jej Grupa Kapitałowa generowała zyski.
Grupa Kapitałowa na koniec 2017 r. posiadała 164 salony o powierzchni ok. 33,3 tys. m².
Akcjonariat.
Według danych na dzień 22.05.2018 r. największymi akcjonariuszami spółki są:

</doc>
<doc id="1332257" url="https://pl.wikipedia.org/wiki?curid=1332257" title="Batthyány tér">
Batthyány tér

Batthyány tér – stacja metra w Budapeszcie, na zachodnim brzegu Dunaju. Posiadająca jeden centralnie ulokowany peron stacja znajduje się w sąsiedztwie dworca podmiejskiej kolejki HÉV.

</doc>
<doc id="1332258" url="https://pl.wikipedia.org/wiki?curid=1332258" title="Puchar Brazylii w piłce nożnej">
Puchar Brazylii w piłce nożnej



</doc>
<doc id="1332260" url="https://pl.wikipedia.org/wiki?curid=1332260" title="Muse Sick-n-Hour Mess Age">
Muse Sick-n-Hour Mess Age

Muse Sick-n-Hour Mess Age – album amerykańskiej grupy muzycznej Public Enemy. Wydawnictwo ukazało się 23 sierpnia 1994 roku nakładem wytwórni muzycznej Def Jam. 
Lista utworów.
Opracowano na podstawie materiału źródłowego.

</doc>
<doc id="1332264" url="https://pl.wikipedia.org/wiki?curid=1332264" title="Ślicznotka z Memphis">
Ślicznotka z Memphis

Ślicznotka z Memphis – amerykańsko-brytyjsko-japoński film wojenny z 1990 roku. Tytułowa „Ślicznotka” to bombowiec B-17. Film przedstawia ostatnie zadanie samolotu i jego załogi: bombardowanie Bremy.
Główne role.
i inni.

</doc>
<doc id="1332266" url="https://pl.wikipedia.org/wiki?curid=1332266" title="Masta Killa">
Masta Killa

Elgin Evander Turner, znany jako Masta Killa (wymowa IPA: ) oraz Jamel Irief (ur. 18 sierpnia 1969, na Brooklynie w Nowym Jorku) – amerykański raper oraz członek hip-hopowej formacji Wu-Tang Clan, do której dołączył jako ostatni z dziewięciu oryginalnych członków. Jego pseudonim artystyczny został zaczerpnięty z filmu akcji "36 komnata Shaolin" (1978), znanego również jako "Shaolin Master Killer" lub po prostu "The Master Killer".
Podobnie jak wielu członków Wu-Tang Clanu, raper jest członkiem Pięcioprocentowców oraz wegetarianinem co wielokrotnie podkreślał w swoich utworach. W 2008 roku razem z organizacją PETA, zajmującą się sprawami dotyczącymi złego traktowania zwierząt, Masta killa promował książkę zatytułowaną "Go Veg for Life".

</doc>
<doc id="1332267" url="https://pl.wikipedia.org/wiki?curid=1332267" title="Francisco Arce">
Francisco Arce

Francisco Javier „Chiqui” Arce Rolón (ur. 2 kwietnia 1971 w Paraguarí) – paragwajski piłkarz grający na pozycji prawego obrońcy.
Kariera klubowa.
Karierę piłkarską Arce rozpoczął w stołecznym mieście Asunción w tamtejszym klubie Cerro Porteño. W 1989 roku zadebiutował w jego barwach w paragwajskiej Primera División. Swój pierwszy sukces z tym klubem osiągnął w 1990 roku, kiedy po raz pierwszy w karierze został mistrzem Paragwaju. Osiągnięcie to powtórzył w latach 1992 i 1994, a w 1993 roku dotarł do półfinału Copa Libertadores.
W 1995 roku Arce wyjechał do Brazylii. Został zawodnikiem klubu Grêmio Porto Alegre. W tym samym roku dotarł z tym klubem do finału Copa Libertadores. Brazylijczycy okazali się w nim lepsi od kolumbijskiego Atlético Nacional (3:1, 1:1). Wywalczył też mistrzostwo stanu Rio Grande do Sul. W 1996 roku został mistrzem Brazylii, po raz drugi mistrzem stanowym oraz zdobył Recopa Sudamericana. Natomiast w 1997 roku został zdobywcą Pucharu Brazylii.
W 1998 roku Francisco przeszedł do innego brazylijskiego klubu, SE Palmeiras. Zdobył z nim kolejny krajowy puchar, a także Copa Mercosur. Kolejny sukces z tym klubem osiągnął rok później, kiedy drugi raz w karierze wygrał Copa Libertadores (0:1, 2:1 karne 4:3 z Deportivo Cali). Natomiast w 2000 roku został zwycięzcą Copa dos Campeões oraz wygrał turniej Torneio Rio-São Paulo. Ogółem w Brazylii spędził 8 sezonów, w trakcie których rozegrał 134 mecze i zdobył 29 goli.
W 2003 roku Arce trafił do Japonii i przez rok występował w klubie J-League, Gamba Osaka. Nie osiągnął większych sukcesów i w 2004 roku wrócił do Paragwaju. Przez dwa sezony występował w stołecznym Club Libertad, a w 2006 roku zakończył karierę w barwach 12 de Octubre z miasta Itaugua.
Kariera reprezentacyjna.
W reprezentacji Paragwaju Arce zadebiutował 30 czerwca 1995 roku w wygranym 1:0 towarzyskim spotkaniu z Ekwadorem. W tym samym roku został powołany na Copa América 1995, a wystąpił także na Copa América 1997 i Copa América 1999. W 1998 roku został powołany przez selekcjonera Paula Césara Carpegianiego do kadry na Mistrzostwa Świata we Francji. Tam był podstawowym zawodnikiem i wystąpił w trzech meczach: zremisowanym 0:0 z Hiszpanią, wygranym 3:1 z Nigerią oraz przegranym 0:1 w 1/8 finału z Francją.
Z kolei na Mistrzostwach Świata 2002 Arce rozegrał 4 spotkania: z RPA (2:2), z Hiszpanią (1:3), ze Słowenią (3:1) oraz w 1/8 finału z Niemcami (0:1). Karierę reprezentacyjną zakończył w 2004 roku po meczu z Brazylią (0:0). W kadrze narodowej rozegrał 61 spotkań i zdobył 5 goli.

</doc>
<doc id="1332269" url="https://pl.wikipedia.org/wiki?curid=1332269" title="Ubuntu foundation">
Ubuntu foundation



</doc>
<doc id="1332270" url="https://pl.wikipedia.org/wiki?curid=1332270" title="Port lotniczy Tunis-Kartagina">
Port lotniczy Tunis-Kartagina



</doc>
<doc id="1332271" url="https://pl.wikipedia.org/wiki?curid=1332271" title="Drużynowy Puchar Świata (tenis)">
Drużynowy Puchar Świata (tenis)



</doc>
<doc id="1332272" url="https://pl.wikipedia.org/wiki?curid=1332272" title="Djerba">
Djerba



</doc>
<doc id="1332277" url="https://pl.wikipedia.org/wiki?curid=1332277" title="Paolo de Silva">
Paolo de Silva



</doc>
<doc id="1332279" url="https://pl.wikipedia.org/wiki?curid=1332279" title="Wilk (film 1994)">
Wilk (film 1994)

Wilk – amerykański horror z 1994.
Fabuła.
Will jadąc autostradą zatrzymuje się widząc na drodze rannego wilka. Podchodzi do zwierzęcia, a ono gryzie go w rękę, po czym ucieka. Z czasem Will zaczyna obserwować i odczuwać dziwne zmiany swojego organizmu. Poprawia mu się wzrok i węch, dużo lepiej słyszy, a na jego ciele rośnie coraz więcej włosów. Nocą atakuje zwierzęta i przestaje panować nad sobą, słowem – staje się wilkołakiem.

</doc>
<doc id="1332282" url="https://pl.wikipedia.org/wiki?curid=1332282" title="Adler (herb szlachecki)">
Adler (herb szlachecki)

Adler – polski herb szlachecki, nadany w zaborze austriackim.
Opis herbu.
Opis stworzony zgodnie z klasycznymi regułami blazonowania:
"Na tarczy dwudzielnej w pas w polu górnym złotym orzeł czarny, w polu dolnym błękitnym łódź czerwona z żaglem srebrnym, płynąca w lewo po falach w barwie naturalnej. W klejnocie nad hełmem w koronie ramię zbrojne z mieczem na cieniu orła szarym. Labry z prawej czarne, podbite złotem, z lewej błękitne, podbite srebrem."
Najwcześniejsze wzmianki.
Nadany Janowi Chrzcicielowi Adlerowi − C.k. dolnoaustriackiemu radcy i dyrektorowi dyrekcji tabacznej i jego bratankowi Franciszkowi − sekretarzowi administracji tabacznej we Lwowie 19 lutego 1796 roku z przydomkiem von Lilienburn.
Herbowni.
Jeden ród herbownych:
Adler Edler von Lilienburn.

</doc>
<doc id="1332284" url="https://pl.wikipedia.org/wiki?curid=1332284" title="Herb Fidżi">
Herb Fidżi

Herb Fidżi – jeden z oficjalnych symboli Fidżi. 
Historia.
Herb został nadany Fidżi przez Wielką Brytanię 4 lipca 1908, było ono wówczas kolonią tego państwa. Od 1970 roku widnieje także na fladze Fidżi, ale bez wojowników.
Opis.
Godło jest połączeniem symboli Fidżi i Wielkiej Brytanii, jest podzielone na pięć części przez krzyż św. Jerzego, który jest znakiem Anglii. Nad nim znajduje się lew na czerwonym tle, trzymający kokos. Kolejne jego części to:
Ponad tarczą zawój czerwono-biały nad nim brązowo-biała łódź tubylców. Pod tarczą znajduje się rozwinięta wstęga z napisem "Rerevaka na Kalou ka doka na Tui" ("Bój się Boga i czcij królową"), na której stoją dwaj fidżyjscy wojownicy w tradycyjnych strojach.

</doc>
<doc id="1332292" url="https://pl.wikipedia.org/wiki?curid=1332292" title="Ichtiol">
Ichtiol

Ichtiol i ichtamol ("sulfobituminian amonu"), ) − bardzo gęste ciecze o charakterystycznym zapachu przypominającym woń asfaltu. Wykazują właściwości bakteriostatyczne i przeciwzapalne. Składniki leków używanych w lecznictwie dermatologicznym. Stosowane miejscowo głównie w postaci maści, past, emulsji, zawiesin i roztworów do leczenia stanów zapalnych skóry, błon śluzowych i trudno gojących się ran. Zastosowanie ichtiolu w leczeniu schorzeń dermatologicznych opisał w 1882 r. Paul Unna.
Otrzymywany jest z wysokosiarkowych łupków bitumicznych z ery mezozoiku. Poddaje się je suchej destylacji w 480 °C, następnie uzyskany produkt destyluje się w celu usunięcia produktów wysokocząsteczkowych (m.in. WWA). Destylat traktuje się kwasem siarkowym i zobojętnia. W przypadku zastosowania stężonego kwasu otrzymuje się ciemnobrunatną substancję, ichtamol (DSSO, z ang. "dark sulfonated shale oil"), a dla kwasu rozcieńczonego uzyskany produkt – ichtiol – jest koloru jasnego (PSSO, z ang. "pale sulfonated shale oil"). Substancje te są rozpuszczalne w wodzie i glicerolu natomiast trudno rozpuszczają się w etanolu i eterze dietylowym. Mają właściwości podobne do detergentów. 
Stosunek wodoru do węgla w obu produktach jest wysoki. Zawierają węglowodory, ok. 10% siarki, ok. 6% siarczanu amonu, zasady azotowe i tiofen. W przeciwieństwie do surowej ropy z łupków nie mają właściwości rakotwórczych.

</doc>
<doc id="1332294" url="https://pl.wikipedia.org/wiki?curid=1332294" title="Szyfr Szekspira">
Szyfr Szekspira

Szyfr Szekspira (ang. "Interred With Their Bones") – thriller historyczny autorstwa amerykańskiej pisarki Jennifer Lee Carrell, wydany w 2007. 
Opis fabuły.
Książka rozpoczyna się krótkim opisem sytuacji, mającej miejsce 29 czerwca 1613 r., dnia, w którym spłonął teatr The Globe.
Katherinę Stanley odwiedza jej znajoma z Uniwersytetu Harvarda - Rosalind Howard, z którą jakiś czas wcześniej pewna sprawa poróżniła Kate. Ros daje jej prezencik i prosi o pomoc. Umawiają się na spotkanie tego samego dnia wieczorem. Do spotkania jednak nie dochodzi, bowiem Ros się nie zjawia, a odbudowany The Globe zajmuje się ogniem w rocznicę pierwszego pożaru. Katherine odnajduje w budynku ciało martwej Ros. Okazuje się, że zmarła od substancji, którą ktoś wstrzyknął jej tuż za uchem - w podobny sposób został zabity ojciec Hamleta. Kate zdaje sobie sprawę, że jest śledzona. Schronienia udziela jej sir Henry. Od tego czasu Katherine rozpoczyna walkę o wysoką stawkę, jaką jest rękopis "Cardenia" i prawda o tym, kto naprawdę był Szekspirem.

</doc>
<doc id="1332300" url="https://pl.wikipedia.org/wiki?curid=1332300" title="MTV’s TRL Tour">
MTV’s TRL Tour

MTV’s TRL Tour – światowa trasa koncertowa tria Beyoncé Knowles, Kelly Rowland i Michelle Williams, czyli Destiny’s Child. Podczas tej trasy promowano album "Survivor". Odbyła się 2002 roku.

</doc>
<doc id="1332306" url="https://pl.wikipedia.org/wiki?curid=1332306" title="Covent Garden Opera">
Covent Garden Opera



</doc>
<doc id="1332308" url="https://pl.wikipedia.org/wiki?curid=1332308" title="Balata (żywica)">
Balata (żywica)

Balata ("gutta balata") – żywica (balatowa), ekstrahowana z lateksu pewnych roślin z rodziny "Sapotaceae", zwłaszcza z drzewa "Manilkara bidentata", występującego głównie w Brazylii, Gujanie i Indiach Zachodnich.
Balata nazywana jest czasami "łezką balata".
Balata jest produktem o czerwonawej barwie, na ogół dostarczanym w postaci bloków o masie do 50 kg, lecz czasami także w arkuszach o grubości od 3 do 6 mm.
Jest ona głównie stosowana do produkcji taśm przenośnikowych, pasów transmisyjnych i materiałów na te taśmy i pasy. W mieszaninie z gutaperką jest stosowana również do produkcji kabli podmorskich i piłek golfowych.

</doc>
<doc id="1332323" url="https://pl.wikipedia.org/wiki?curid=1332323" title="Czubiki">
Czubiki

Czubiki, jerzyki drzewne (Hemiprocninae) – monotypowa podrodzina ptaków z rodziny jerzykowatych (Apodididae). Przez część systematyków podnoszona do rangi rodziny (Hemiprocnidae).
Występowanie.
Podrodzina obejmuje gatunki występujące w południowej i południowo-wschodniej Azji i Australazji.
Charakterystyka.
Długość ciała 15–31 cm; masa ciała 56–79 g. Obejmuje ptaki małe lub średnie, nie tak dobrze przystosowane do życia w powietrzu jak inne jerzykowate; zewnętrznie podobne do jaskółek – ze względu na wydłużone zewnętrzne sterówki; bardziej zwinny lot, zwyczaj siadania na gałązkach, drutach itp. Kształt ciała przeważnie taki sam jak u jerzyków, na głowie jednak mają długi czubek z piór, duże oczy, kciuk skierowany do tyłu. Odpoczywają i nocują wysoko na drzewach. Upierzenie gęste, miękkie, połyskujące niebieskoszaro do brązowego. Występuje dymorfizm płciowy.
Systematyka.
Podział systematyczny.
Do podrodziny należy jeden rodzaj z następującymi gatunkami:

</doc>
<doc id="1332332" url="https://pl.wikipedia.org/wiki?curid=1332332" title="Sushi Pack">
Sushi Pack

Sushi Pack (2007-2009) – amerykański serial animowany wyprodukowany w 2007 roku przez American Greetings, którego autorem jest Tom Rugger. Serial jest emitowany w Polsce od 16 maja 2008 roku na antenie ZigZap.
Fabuła.
Sushi Pack to piątka nieustraszonych przyjaciół: Wasabi, Kani, Ikura, Maguro i Tako, która ma za zadanie ratować świat przed złem. Załoga Sushi Pack mieszka w japońskiej restauracji i żyje wśród ludzi. Superbohaterowie starają się rozwiązywać wszelkie problemy sposobem, w każdej sytuacji zwracając uwagę na to, jak ważne w życiu są przyjaźń i umiejętność działania w grupie. 
Wersja polska.
Wersja polska: na zlecenie MiniMini/ZigZapa – Master FilmReżyseria: Ilona KuśmierskaDialogi:
Dźwięk:
Montaż:
Kierownictwo produkcji: Romuald CieślakTeksty piosenek: Janusz OnufrowiczOpracowanie muzyczne: Piotr Gogol Wystąpili:
i inni
Śpiewali: Rafał Drozd, Piotr Gogol, Artur Bomert, Katarzyna Łaska, Małgorzata Szymańska

</doc>
<doc id="1332334" url="https://pl.wikipedia.org/wiki?curid=1332334" title="Lowercase">
Lowercase

Lowercase – gatunek muzyki elektronicznej łączący w sobie elementy muzyki ambient i minimalizm. Głównym przedstawicielem nurtu jest Steve Roden. Inni ważni twórcy: Bernhard Günter, Alva Noto, Tetsu Inoue, Richard Chartier.

</doc>
<doc id="1332335" url="https://pl.wikipedia.org/wiki?curid=1332335" title="Zerwikaptur (miecz)">
Zerwikaptur (miecz)



</doc>
<doc id="1332337" url="https://pl.wikipedia.org/wiki?curid=1332337" title="Maciąg">
Maciąg

Osoby o nazwisku Maciąg:

</doc>
<doc id="1332338" url="https://pl.wikipedia.org/wiki?curid=1332338" title="Korek łatwotopliwy">
Korek łatwotopliwy



</doc>
<doc id="1332340" url="https://pl.wikipedia.org/wiki?curid=1332340" title="Drużynowy Puchar Świata w tenisie ziemnym 2008">
Drużynowy Puchar Świata w tenisie ziemnym 2008

Drużynowy Puchar Świata w tenisie ziemnym (ARAG ATP World Team Championship) w 2008 roku odbył się w dniach 18 - 24 maja tradycyjnie w niemieckim Düsseldorfie na kortach ziemnych. Pula nagród wyniosła 1 500 000 euro.
W turnieju wystąpiło osiem ekip. Siedem najlepszych reprezentacji narodowych na podstawie rankingu na zakończenie 2007 roku uwzględniającym dwóch najlepszych zawodników i jedna z dziką kartą. W tegorocznej edycji wzięły udział: Stany Zjednoczone, Hiszpania, Rosja, Argentyna, Niemcy, Włochy i Szwecja. Stawkę uzupełniły dzięki dzikiej karcie, Czechy.
Zwycięzcami zostali po raz czwarty w historii reprezentanci Szwecji, występujący w składzie Robin Söderling, Thomas Johansson i Robert Lindstedt. Kapitanem drużyny był Peter Carlsson.

</doc>
<doc id="1332345" url="https://pl.wikipedia.org/wiki?curid=1332345" title="Szlaki turystyczne Lidzbarka Warmińskiego i okolic">
Szlaki turystyczne Lidzbarka Warmińskiego i okolic

Szlaki piesze.
 Szlak Kopernikowski – trasa pieszego szlaku Kopernikowskiego przebiega przede wszystkim przez miejsca, gdzie żył i pracował Mikołaj Kopernik. Rozpoczyna się przy Wysokiej Bramie w Olsztynie, skąd biegnie przez tereny województwa warmińsko-mazurskiego, pomorskiego oraz kujawsko-pomorskiego ku Toruniowi. Długość odcinka położonego na terenie województwa warmińsko-mazurskiego wynosi 237 km.
 WM-2006-s – trasa szlaku przebiega tylko przez Lidzbark Warmiński. Pokazuje najważniejsze zabytki: Cerkiew, Wysoką Bramę i Zamek. Później wiedzie przez Park Krajobrazowy Doliny Symsarny, gdzie podziwiać można piękne widoki leśne. Kończy się na Ośrodku Sportów Zimowym "Krzyżowa Góra". Długość trasy to 6 km.
 WM-2033-n – obfitujący w zamki krzyżackie szlak o długości 85 km. Zaczynający się w Lidzbarku wiedzie przez Wysoką Bramę i Zamek do Stoczka Klasztornego, gdzie znajduje się barokowe sanktuarium, w którym więziono kardynała Stefana Wyszyńskiego. Dalej trasa wiedzie do Reszla, gdzie znajduje się gotycki zamek. Na trasie znajduje się również Święta Lipka z perłą baroku północnej Polski. Dalej trasa wiedzie do Kętrzyna, gdzie stoi gotycki zamek i do Gierłoży, w której okolicy znajduje się "Wilczy Szaniec".
Szlaki rowerowe.
Szlak z Olsztyna do Fromborka – przeplatający się ze szlakiem Kopernikowskim trasa rowerowa wiedzie przez Warmię od Olsztyna po Frombork, gdzie stoi gotycka bazylika. Na trasie leży Dobre Miasto z kolegiatą i Pieniężno i Braniewo. Długość trasy to 145 km.
Mazury – okolice Lidzbarka Warmińskiego – trasa bierze swój początek w Lidzbarku Warmińskim i wiedzie przez Mazury do Węgorzewa. Na trasie znajdują się ciekawe zabytki oraz urozmaicone i malownicze krajobrazy. Długość trasy to 99 km.
Szlaki kajakowe.
 Szlak kajakowy rzeką Łyną – spływ rzeką Łyną pozwala zwiedzić rezerwaty przyrody oraz ciekawe miasta na jej drodze. Długość trasy to 204,5 km.
Szlaki samochodowe.
Szlak Kopernikowski – ułatwia poznanie historycznych miejscowości Warmii i Mazur, w których przebywał i pracował Mikołaj Kopernik. Długość trasy to 302 km.
Pozostałe.
Szlak Zamków Gotyckich — szlak turystyczny obejmujący gotyckie zamki Warmii, Mazur i Kaszub. Wśród dwunastu obiektów znajdują się zarówno zamki biskupie, kapitulne, jak i krzyżackie.

</doc>
<doc id="1332347" url="https://pl.wikipedia.org/wiki?curid=1332347" title="Ignacio Camacho">
Ignacio Camacho

Ignacio Camacho Barnola (ur. 4 maja 1990 w Saragossie) – hiszpański piłkarz występujący na pozycji środkowego pomocnika. Od 2017 roku jest zawodnikiem VfL Wolfsburg. Jego brat Juanjo również jest zawodowym piłkarzem.
Kariera klubowa.
Ignacio Camacho od 2001 roku trenował w szkółce juniorów Realu Saragossa, skąd w 2005 roku trafił do młodzieżowej drużyny Atlético Madryt. Występował w niej do 2007 roku, kiedy to znalazł się w kadrze drugiego zespołu "Los Rojiblancos" grającego w Segunda División B. W 2008 roku Portugalczyk Maniche został wypożyczony do Interu Mediolan, a Camacho po raz pierwszy znalazł się w seniorskiej kadrze Atlético. W drużynie zadebiutował 1 marca w zwycięskim 4:2 meczu Primera División z Barceloną, kiedy to stworzył duet środkowych pomocników razem ze starszym o 4 lata Raúlem Garcíą. Za spotkanie to zebrał bardzo dobre recenzje, dzięki czemu chęć pozyskania Hiszpana wyraził trener Arsenalu Londyn – Arsène Wenger. 3 maja w zwycięskim 3:0 pojedynku przeciwko Recreativo Huelva, na dzień przed 18. urodzinami, Camacho zdobył swoją pierwszą bramkę dla Atlético.
W styczniu 2011 roku Camacho odszedł do Málagi.
Kariera reprezentacyjna.
W 2007 roku Camacho będąc kapitanem reprezentacji Hiszpanii do lat 17 zdobył z nią mistrzostwo Europy juniorów. Na turnieju tym hiszpański pomocnik strzelił jednego gola (w wygranym 3:1 spotkaniu z rówieśnikami z Ukrainy). W tym samym roku Hiszpanie zdobyli srebrny medal mistrzostw świata w tej samej kategorii wiekowej. W finale przegrali wówczas po rzutach karnych z Nigerią. Na obu tych imprezach Camacho został wybrany do najlepszej jedenastki mistrzostw. Od 2008 roku jest on członkiem reprezentacji do lat 21. Nie mógł wystąpił z nią jednak na Mistrzostwach Europy U-21 2009 z powodu kontuzji.

</doc>
<doc id="1332348" url="https://pl.wikipedia.org/wiki?curid=1332348" title="Ignacio Camacho Barnola">
Ignacio Camacho Barnola



</doc>
<doc id="1332349" url="https://pl.wikipedia.org/wiki?curid=1332349" title="Fear of a Black Planet">
Fear of a Black Planet

Fear of a Black Planet – trzeci studyjny album amerykańskiej grupy hip-hopowej Public Enemy. Ukazał się 10 kwietnia 1990 roku nakładem wytwórni Def Jam Recordings.
W 2020 album został sklasyfikowany na 176. miejscu listy 500 albumów wszech czasów magazynu Rolling Stone, a utwór „Fight the Power” został sklasyfikowany na 2. miejscu listy 500 utworów wszech czasów.

</doc>
<doc id="1332351" url="https://pl.wikipedia.org/wiki?curid=1332351" title="Władysław Koba">
Władysław Koba

Władysław Antoni Koba, nazwisko konspiracyjne „Marcin Gruda”, pseudonimy: „Marcin”, „Rak”, „Tor”, „Żyła” (ur. 8 stycznia 1914 w Jarosławiu, zm. 31 stycznia 1949 w Rzeszowie) – kapitan Wojska Polskiego i Armii Krajowej, działacz WiN.
Życiorys.
Syn Józefa i Rozyny z d. Pacak, jako ich siódme dziecko. Jednym z jego braci był Roman Koba. Pochodził z rodziny mieszczańsko-kupiecko-rzemieślniczej o tradycjach patriotycznych. 31 maja 1932 zdał maturę w II Gimnazjum im. Augusta Witkowskiego w Jarosławiu.
W 1933 został przyjęty do Szkoły Podchorążych Piechoty w Komorowie. Szkołę ukończył w 1935 z dziewiątą lokatą. Został awansowany do stopnia podporucznika ze starszeństwem z dniem 15 października 1935. W 1938 otrzymał awans do stopnia porucznika. Po ukończeniu podchorążówki, aż do wybuchu wojny we wrześniu 1939 służył jako oficer służby stałej piechoty w 3 pułku piechoty Legionów w Jarosławiu.
W szeregach tego pułku, jako dowódca kompanii, uczestniczył w kampanii wrześniowej 1939. 5 września 1939 walczył w rejonie Sieradza i Lucjanowa, 8 września pod Wolą Cyrusową. 9 września jego kompania, jako straż tylna pułku, stoczyła ciężki bój z Niemcami pod Przyłękiem. Po walkach na osi Pogroszew, Umiastów i Ożarów, wraz z resztkami I i II batalionu 3 pułku piechoty Legionów wycofał się w rejon Modlina i brał udział w obronie twierdzy, aż do kapitulacji Armii „Modlin”. Za męstwo, rozkazem z dnia 16 września 1939, został odznaczony Krzyżem Walecznych. Po kapitulacji Modlina został osadzony w obozie jeńców Soldau (KL) (Stalag II Soldau), z którego zwolniono go z obowiązkiem meldowania się u władz niemieckich w miejscu zamieszkania.
W grudniu 1939 wrócił do Jarosławia i zameldował się w Ortskommando, podając fikcyjny adres zamieszkania, co spowodowało konieczność ukrywania się. Początkowo ukrywał się u kolegi z lat szkolnych w Jagielle k. Przeworska, następnie w Kańczudze i Pruchniku. Jesienią 1939 podjął działalność konspiracyjną w SZP. W grudniu 1939 został zaprzysiężony w SZP-ZWZ przez Józefa Cwynara ps. „Jedynak”, dowódcę placówki Jarosław-Miasto. Początkowo był przydzielony do tej placówki, a następnie do placówki ZWZ-AK Pruchnik. Organizował i szkolił plutony ZWZ-AK na terenie Obwodu Jarosław. Od 1943 był dowódcą plutonu dywersyjnego Obwodu AK Jarosław i oficerem dywersji Obwodu. Zorganizował wiele akcji zbrojnych i dywersyjnych, w których sam również brał udział. W czerwcu 1944, jako dowódca plutonu i oficer szkoleniowy, uczestniczył w Zgrupowaniu Partyzanckim 39 pułku piechoty AK, dowodzonym przez kpt. Ernesta Wodeckiego ps. „Szpak”. W lipcu 1944 dowodził plutonem w Zgrupowaniu Partyzanckim kpt. Wojciecha Szczepańskiego ps. „Julian”. Po zajęciu w lecie 1944 Rzeszowszczyzny przez Armię Czerwoną był poszukiwany przez UB i NKWD. 1 września 1944 pluton partyzancki dowodzony przez niego został rozwiązany rozkazem Komendanta Obwodu AK Jarosław kpt. „Juliana”. Rozkazem Komendy Głównej AK, podpisanym przez płk. Jana Rzepeckiego, został awansowany do stopnia kapitana ze starszeństwem z dniem 11 listopada 1944. Jesienią 1944 został przeniesiony do Obwodu AK Przemyśl, gdzie 4 stycznia 1945 objął funkcję adiutanta Komendy Obwodu. W Przemyślu przyjął pseudonim „Żyła”.
W 1945, po rozwiązaniu AK objął funkcję Komendanta Obwodu Przemyśl organizacji „NIE”, a następnie, aż do jej rozwiązania, był komendantem Obwodu Przemyśl DSZ. W Przemyślu występował pod nazwiskiem „Marcin Gruda” i pracował jako księgowy w biurze drogowym PKP. Od chwili powołania Zrzeszenia „Wolność i Niezawisłość” we wrześniu 1945 do wiosny 1946 był kierownikiem Rady WiN Przemyśl, a od wiosny do października 1946 Rejonu Przemyskiego WiN (kryptonim „Wschód”) w Okręgu Rzeszowskim. W październiku 1946 został przeniesiony do Komendy Rzeszowskiego Okręgu WiN. Do maja 1947 był zastępcą kierownika (prezesa) Okręgu WiN. 4 maja 1947 został mianowany kierownikiem Rzeszowskiego Okręgu WiN, którą to funkcję pełnił do dnia aresztowania.
26 września 1947 został aresztowany w Przemyślu przez funkcjonariuszy rzeszowskiego WUBP. Wyrokiem WSR w Rzeszowie 21 października 1948 został skazany na karę śmierci, utratę praw publicznych, obywatelskich i honorowych na zawsze oraz przepadek mienia. 5 stycznia 1949 NSW w Warszawie na rozprawie niejawnej utrzymał w mocy wyrok śmierci. Bolesław Bierut decyzją z 23 stycznia 1949 nie skorzystał z prawa łaski. 31 stycznia 1949 o godz. 20:30 wyrok wykonano w więzieniu na Zamku Lubomirskich w Rzeszowie. Ciało pochowano na cmentarzu w Zwięczycy w Rzeszowie w zbiorowej mogile.
5 lutego 1992 Sąd Warszawskiego Okręgu Wojskowego wydał postanowienie stwierdzające nieważność wyroku WSR w Rzeszowie z 21 października 1948 oraz postanowienia NSW w Warszawie z 5 stycznia 1949.
Żonaty od 15 czerwca 1940 ze Stanisławą Oleszko, nauczycielką (1912–1980). Miał dwoje dzieci: córkę Martę (1941–1990) i syna Wojciecha.
W dniu 3 maja 2008 Prezydent RP Lech Kaczyński odznaczył Władysława Kobę pośmiertnie Krzyżem Komandorskim z Gwiazdą Orderu Odrodzenia Polski.
25 maja 2008 w Jarosławiu odsłonięto Pomnik Pamięci Kapitana Władysława Koby. Jednym z zaangażowanych w jego powstanie był Bogusław Nizieński, podkomendny Władysława Koby w plutonie w 1944 roku.
We wrześniu 2016 został pośmiertnie awansowany na stopień majora. Szczątki W. Koby odnalezione przez zespół IPN prof. Krzysztofa Szwagrzyka spoczęły 17 września 2016 w rodzinnym grobie na cmentarzu w Przemyślu.

</doc>
<doc id="1332354" url="https://pl.wikipedia.org/wiki?curid=1332354" title="Wien2k">
Wien2k

WIEN2k – program komputerowy napisany w Fortranie przeznaczony do obliczeń struktury elektronowej ciała stałego. WIEN2k jest implementacją
teorii funkcjonału gęstości bazującą na metodzie FP-(L)APW+lo ("the full-potential (linearized) augmented plane wave and local-orbitals").
Program jest rozwijany w grupie prof. K. Schwarza i prof. P. Blahy z "Institut für Materialchemie", Technische Universität Wien od początku lat 90. XX w. Pierwsza publicznie udostępniona wersja, pod nazwą WIEN ukazała się w 1990. W następnych latach udostępnione zostały wersje WIEN93, WIEN97 i WIEN2k. Program jest w dalszym ciągu intensywnie rozwijany pod stała nazwą WIEN2k.

</doc>
<doc id="1332359" url="https://pl.wikipedia.org/wiki?curid=1332359" title="Wyższa Szkoła Techniczno-Ekonomiczna w Warszawie">
Wyższa Szkoła Techniczno-Ekonomiczna w Warszawie

Wyższa Szkoła Techniczno-Ekonomiczna w Warszawie – uczelnia niepubliczna założona w 2001 roku, mieści się na terenie Instytutu Łączności. WSTE założyła i prowadzi grupa profesorów i doktorów habilitowanych z Politechniki Warszawskiej, Szkoły Głównej Handlowej, Uniwersytetu Warszawskiego, a także Instytutu Łączności. W celach dydaktycznych poza własną bazą dydaktyczną wykorzystuje urządzenia Instytutu Łączności z zakresu teleinformatyki. Od 2011 roku należy do Konsorcjum Futurus.
Kierunki.
Na obu kierunkach prowadzone są studia na odległość z wykorzystaniem internetu (e-learning).

</doc>
<doc id="1332364" url="https://pl.wikipedia.org/wiki?curid=1332364" title="Kolczakówka wonna">
Kolczakówka wonna

Kolczakówka wonna ("Hydnellum suaveolens" (Scop.) P. Karst.) – rodzaj grzybów należący do rodziny kolcownicowatych ("Bankeraceae").
Systematyka i nazewnictwo.
Pozycja w klasyfikacji według Index Fungorum: "Hydnellum, Bankeraceae, Thelephorales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1772 r. Joannes Antonius Scopoli nadając mu nazwę "Hydnum suaveolens". Obecną, uznaną przez Index Fungorum nazwę nadał mu w 1879 r. Petter Karsten, przenosząc go do rodzaju "Hydnellum".
Synonimy:
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako kolczak wonny.
Morfologia.
Do 12 cm średnicy, białawy, niekiedy z błękitnawym lub szarawym odcieniem, później żółtawy do brązowawego. Przeważnie z białym brzegiem, zwykle wyraźnie promieniście pomarszczony, z koncentrycznymi fałdami lub nieregularnymi wyrostkami. Początkowo aksamitny, później łuskowaty.
Kolczasty, kolce zbiegające na trzon, białawe, niebieskoszare, w końcu purpurowobrunatne.
Cylindryczny, masywny, do 6 cm długi i 2,5 cm gruby. Aksamitny, fioletowoszary do fioletowoczarnego.
W kapeluszu białawy z niebieskofioletowym strefowaniem. W trzonie ciemniejszy, niebieski do granatowego, o silnym zapachu anyżu.
Brązowawe, nieregularnie guzkowate, wysyp zarodników brązowawy.
Występowanie.
Podano występowanie tego gatunku w Ameryce Północnej, Europie i Azji. W Polsce do 2020 r. podano 20 stanowisk historycznych i 14 współczesnych. Aktualne stanowiska podaje także internetowy atlas grzybów. W latach 1995–2004 był pod ochroną częściową, od roku 2004 objęty ochroną ścisłą bez możliwości zastosowania wyłączeń spod ochrony uzasadnionych względami gospodarki rolnej, leśnej lub rybackiej. Znajduje się na "Czerwonej liście roślin i grzybów Polski". Ma status E – gatunek zagrożony wymarciem&lt;. Znajduje się na listach gatunków zagrożonych także w Belgii, Niemczech, Danii, Szwecji i Finlandii.
Naziemny grzyb ektomykoryzowy. Rozwija się w lasach iglastych, częściej na obszarach górskich. Wytwarza owocniki od lipca do października, pojedynczo lub w pozrastane ze sobą grupach.

</doc>
<doc id="1332377" url="https://pl.wikipedia.org/wiki?curid=1332377" title="Serce (album Rezerwatu)">
Serce (album Rezerwatu)

Serce – drugi album łódzkiej grupy Rezerwat. Wydany w roku 1987 nakładem wydawnictwa Wifon. W 2005 album wraz z trzema bonusami został dwukrotnie wydany na CD. Wydawcą był Adam Głowacki oraz Magic Records.
Utwory.
źródło:.
Autorzy.
źródło:.

</doc>
<doc id="1332378" url="https://pl.wikipedia.org/wiki?curid=1332378" title="45 Pułk Piechoty Nottinghamshire">
45 Pułk Piechoty Nottinghamshire

45 Pułk Piechoty Nottinghamshire (ang. "45th (Nottinghamshire) Regiment of Foot") - pułk piechoty brytyjskiej sformowany jako 45 Pułk Piechoty ("45th Regiment of Foot").
W 1758 rozwinięto jego nazwę do 45 Pułk Piechoty Nottinghamshire. Jego żołnierze walczyli m.in. w działaniach zbrojnych okresu amerykańskiej wojny o niepodległość i wojen napoleońskich.
Oddział przestał istnieć w 1881, kiedy to w ramach tzw. "Childers Reforms" z 45 i 95 Pułku Piechoty powstał oddział o nazwie "The Sherwood Foresters (Nottinghamshire and Derbyshire Regiment)".

</doc>
<doc id="1332382" url="https://pl.wikipedia.org/wiki?curid=1332382" title="Coligação Democrática Unitária">
Coligação Democrática Unitária



</doc>
<doc id="1332383" url="https://pl.wikipedia.org/wiki?curid=1332383" title="Kubatura">
Kubatura

Kubatura brutto budynku (z gr. "κύβος" 'kostka, sześcian') – objętość budynku. Jest to suma kubatury brutto wszystkich kondygnacji stanowiącej iloczyn powierzchni całkowitej, mierzonej po zewnętrznym obrysie przegród zewnętrznych i wysokości kondygnacji brutto, mierzonej między podłogą na stropie lub warstwą wyrównawczą na gruncie a górną powierzchnią podłogi bądź warstwy osłaniającej izolację cieplną stropu nad najwyższą kondygnacją, przy czym do kubatury brutto budynku:

</doc>
<doc id="1332387" url="https://pl.wikipedia.org/wiki?curid=1332387" title="Alfred Nutt">
Alfred Nutt

Alfred Trubner Nutt (ur. 1856, zm. 23 maja 1910) – brytyjski folklorysta. 
Życiorys.
Zajmował się literaturą Celtów. Nutt urodził się w Londynie, najstarszy syn Davida Nutta, wydawca w Londynie. Jego matka była wnuczką innego znanego wydawcy Williama Millera. Kształcił się w University College London School i College de Vitry-le-François, w Maine we Francji. Przez trzy lata odbywał praktyki w Lipsku, Berlinie i Paryżu, przed przejęciem interesów swojego ojca w 1878 roku. Nutt ufundował "Folk-Lore Journal" ("Folklore"). Został wybrany przewodniczącym "Folklore Society" w 1897 roku.

</doc>
<doc id="1332397" url="https://pl.wikipedia.org/wiki?curid=1332397" title="Catalino Rivarola">
Catalino Rivarola

Catalino Rivarola Méndez (ur. 30 kwietnia 1965 w Asunción) – paragwajski piłkarz grający na pozycji obrońcy.
Kariera klubowa.
Karierę piłkarską Rivarola rozpoczął w stołecznym mieście Asunción w tamtejszym klubie Cerro Porteño. W 1985 roku zadebiutował w jego barwach w paragwajskiej Primera División. Swój pierwszy sukces z tym klubem osiągnął w 1987 roku, kiedy po raz pierwszy w karierze został mistrzem Paragwaju. Osiągnięcie to powtórzył w roku 1990.
W 1991 roku Rivarola wyjechał do Argentyny. Został zawodnikiem klubu Talleres Córdoba. Tam podobnie jak w ojczyźnie występował w pierwszym składzie, ale na koniec sezonu 1992/1993 spadł z nim do drugiej ligi. Pobyt na zapleczu Primera División trwał tylko rok i w sezonie 1994/1995 Paragwajczyk znów występował w Primera División.
Latem 1995 roku Catalino przeszedł do brazylijskiego Grêmio Porto Alegre, w którym występował wraz z rodakiem Francisco Arce. W 1996 roku sięgnął z nim po trzy trofea: mistrzostwo stanu Rio Grande do Sul, mistrzostwo Brazylii oraz Recopa Sudamericana. Natomiast w 1997 roku został zdobywcą Pucharu Brazylii. W 1999 roku trafił do innego klubu z „Kraju Kawy”, SE Palmeiras, w którym jednak był rezerwowym. Miał mały udział w wygraniu przez Palmeiras Copa Libertadores (w finale 0:1, 2:1 karne 4:3 z kolumbijskim Deportivo Cali).
W 2000 roku Rivarola został zawodnikiem America Rio de Janeiro i spędził tam rok. W 2001 roku wrócił do Paragwaju i przez sezon grywał w stołecznym Club Libertad. Na koniec roku zakończył piłkarską karierę w wieku 36 lat.
Kariera reprezentacyjna.
W reprezentacji Paragwaju Rivarola zadebiutował w 1988 roku. W 1991 roku został powołany na Copa América 1991, a wystąpił także na Copa América 1993. W 1998 roku został powołany przez selekcjonera Paula Césara Carpegianiego do kadry na Mistrzostwa Świata we Francji. Tam był rezerwowym zawodnikiem i nie wystąpił w żadnym spotkaniu. Karierę reprezentacyjną zakończył po tym turnieju. W kadrze narodowej rozegrał 52 spotkania i zdobył 3 gole.

</doc>
<doc id="1332398" url="https://pl.wikipedia.org/wiki?curid=1332398" title="Funkia">
Funkia

Funkia, hosta ("Hosta" Tratt.) – rodzaj roślin z rodziny szparagowatych ("Asparagaceae"), liczący około 20 gatunków roślin zielnych pochodzących z Azji Wschodniej – Japonii, Chin, Korei i Rosji.
Gatunek funkia rozdęta ("Funkia ventricosa") został introdukowany do wschodnich Stanów Zjednoczonych, a gatunek funkia babkolistna ("F. plantaginea") do Europy, Uzbekistanu i Pensylwanii.
Nazwa naukowa została nadana na cześć Nicolausa Hosta, żyjącego w latach 1761-1834 austriackiego botanika i lekarza cesarza Franciszka II Habsburga.
Systematyka.
Systematyka rodzaju "Hosta" jest problematyczna ze względu na długą historię uprawy, hybrydyzacji i selekcji gatunkowej, szczególnie w Japonii, gdzie funkie są uprawiane od VIII wieku. W rodzaju występuje też wiele naturalnych mieszańców międzygatunkowych, których zasięg pokrywa się z zasięgami występowania gatunków w stanie naturalnym. W konsekwencji różnym formom, klonom i odmianom uprawnym nadawano w historii rangę gatunków. Współcześnie uznaje się, że do rodzaju należy około 20 gatunków. Wiele wcześniej wyodrębnianych gatunków zostało uznanych za synonimy, dotyczy to na przykład gatunków uprawianych w Polsce, takich jak:
Uprawa.
Funkie są długowieczne. Wymagają stanowiska cienistego, wilgotnego oraz żyznego, przepuszczalnego i lekko kwaśnego podłoża. Szczególnego zacienienia wymagają odmiany funkii o liściach pokrytych niebieskim nalotem. 

</doc>
<doc id="1332399" url="https://pl.wikipedia.org/wiki?curid=1332399" title="Zasada ujawniania">
Zasada ujawniania

Zasada ujawniania () – zasada, która brzmi: "Z każdym punktem równowagi Bayesa-Nasha w grze z ograniczoną informacją, odpowiada sprzężony mechanizm ujawniania, który posiada punkt równowagi tam, gdzie gracze zgłaszają swoje szczere waluacje".
Dla strategii dominujących, zasada ujawniania została wprowadzona przez Gibbarda (1973). Następnie zasada ta została rozszerzona do szerszego rozwiązania w równowadze Bayesa, przez Dasguptę, Hammonda i Maskina (1979), Holmstroma (1977) oraz Myersona (1979).

</doc>
<doc id="1332404" url="https://pl.wikipedia.org/wiki?curid=1332404" title="Rogues en Vogue">
Rogues en Vogue

Rogues en Vogue – album zespołu Running Wild wydany w 2005 roku. Płyta dotarła do 39. miejsca listy Media Control Charts w Niemczech.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1332409" url="https://pl.wikipedia.org/wiki?curid=1332409" title="Powiat zgorzelicki">
Powiat zgorzelicki



</doc>
<doc id="1332411" url="https://pl.wikipedia.org/wiki?curid=1332411" title="Teresa Graves">
Teresa Graves

Teresa Graves (ur. 10 stycznia 1948 w Houston, Stany Zjednoczone; zm. 10 października 2002 w Los Angeles) – amerykańska aktorka i piosenkarka.
Gwiazda "Get Christie Love!" (1974), pełnometrażowego filmu telewizyjnego i serialu o takim samym tytule (1974–1975), w którym Graves zagrała główną, tytułową rolę policjantki Christie Love. Była pierwszą Afroamerykanką, grającą główną, tytułową rolę w serialu i filmie, oraz główną bohaterką wielu innych telewizyjnych programów rozrywkowych.
Życiorys.
Urodziła się w Houston. Po ukończeniu szkoły średniej w 1966 roku przyłączyła się do grupy śpiewaków The Doodletown Pipers. Z grupą tą występowała w kilku najsłynniejszych klubach i teatrach w Stanach Zjednoczonych, Kanadzie i Portoryko z programem "Our Place" (1967) oraz "Turn On" (1969), a także "Rowan &amp; Martin's Laugh-In".
W 1968 roku opuściła grupę. W tym samym roku George Schlatter producent programu telewizyjnego "Laugh-In" cieszącego się w owym czasie największym powodzeniem, namawiał Graves, aby przyłączyła się do jego grupy nazwanej "crazy-wackos". Był to okres kiedy powracała do zdrowia po tragicznym wypadku samochodowym, w którym zginęła zaprzyjaźniona z nią osoba, co wywołało u niej ciężką depresję. Przyjęła tę propozycję i zasłynęła w programie jako "Bikini Girl".
W 1969 roku Bob Hope zabrał ją na całoroczne tournee do Wietnamu, gdzie występowała głównie dla amerykańskich żołnierzy, a później także z Eddie Fisherem, Alem Kingiem oraz z Buddym Hackettem w Las Vegas. Te 30 minutowe rewie składały się ze śpiewu, tańca i anegdot.
W 1973 roku zagrała w filmie "That Man Bolt" oraz "Get Christie Love!". W tym samym roku otrzymała od swego menedżera z Londynu propozycję zagrania głównej roli Vampiry, żony Draculi wg scenariusza napisanego przez Jeremy Lloyda. Skorzystała z tej propozycji i wyjechała do Anglii, gdzie kręcono zdjęcia filmowe przez ponad dwa miesiące letnie. W tym okresie rozpoczęła analizować Biblię z kuzynką Peggy, która została Świadkiem Jehowy, a w czasie pobytu w Londynie kontynuowała "studium Biblii". Uczestniczyła również w międzynarodowym kongresie Świadków Jehowy pod hasłem „Boskie zwycięstwo” na stadionie "Twickenham", z udziałem ponad 50 tysięcy osób z ponad 70 krajów.
Po powrocie do Stanów Zjednoczonych rozpoczęła nagrywanie serialu telewizji ABC pt. "Get Christie Love!". Grała tam główną rolę u boku Jacka Kelly. Gdy rozpoczęto nagrania, na jej żądanie wykreślono ze scenariusza filmowego wszelkie sceny związane z gwałtem, kłamstwem i inne, "które by naruszały zasady biblijne" przez nią przestrzegane. W filmie nie zagrała też buntu przeciwko przełożonemu. "„Obstawała przy tym, że chce zawsze być skromna, opanowując swoją naturalną zmysłowość”". Serial ten był wyświetlany przez 26 tygodni.
5 stycznia 1974 roku została ochrzczona jako Świadek Jehowy. Liczne wywiady telewizyjne, których udzielała, zawsze zwracały uwagę na jej nową religię; często wypowiadała się na temat ówczesnych okrutnych prześladowań Świadków Jehowy w krajach afrykańskim, m.in. w Beninie czy Malawi. Od roku 1976 została głosicielem pełnoczasowym, czyli pionierem stałym.
Resztę życia spędziła w domu w Hyde Park, gdzie opiekowała się matką. Teresa Graves zmarła 10 października 2002 roku w szpitalu "Daniel Freeman Memorial Hospital" w Los Angeles na skutek zatrucia tlenkiem węgla i oparzeń w czasie pożaru jej domu.
Filmografia.
Filmy telewizyjne:
Nagrody i nominacje do nagród filmowych.
Nagroda Złotego Globu
TP de Oro

</doc>
<doc id="1332413" url="https://pl.wikipedia.org/wiki?curid=1332413" title="Ciosenka">
Ciosenka

Ciosenka – struga, lewy dopływ Dzierzązny o długości 4,72 km i powierzchni zlewni 17,87 km².
Źródła strugi znajdują w okolicy miejscowości Ciosny i Rosanów w powiecie zgierskim. Jest największym dopływem Dzierzązny. Źródła Ciosenki są jednymi z najwydajniejszych w Polsce Środkowej – co sekundę wypływają z nich 52 litry wody, o stałej w ciągu roku temperaturze 9 °C.

</doc>
<doc id="1332417" url="https://pl.wikipedia.org/wiki?curid=1332417" title="Editio maior">
Editio maior



</doc>
<doc id="1332419" url="https://pl.wikipedia.org/wiki?curid=1332419" title="Order Franciszka Józefa">
Order Franciszka Józefa

Cesarski Austriacki Order Franciszka Józefa (niem. "Kaiserlich-Österreichischer Franz Joseph-Orden") – odznaczenie Cesarstwa Austriackiego za zasługi cywilne i wojenne, nadawane od 1849 do 1918.
Historia.
Order został ustanowiony 2 grudnia 1849 przez dziewiętnastoletniego wówczas cesarza Austrii i króla Węgier Franciszka Józefa I w pierwszą rocznicę objęcia przez niego tronu i posiadał demokratyczny charakter odznaczenia za ogólne zasługi dla państwa niezależnie od pochodzenia, religii i pozycji społecznej.
Początkowo trójklasowy, otrzymał później pięć klas według znanego schematu Legii Honorowej, od Krzyża Wielkiego ("Großkreuz"), poprzez Komandora ("Komtur"), do Kawalera ("Ritter"). Dodatkowe klasy dodane zostały dopiero poprzez zmianę statutów: w 1869 utworzono Komandora z Gwiazdą ("Komtur mit Stern"), a w 1901 – Oficera ("Officer"). W 1869 dodano też kategorię wojenną ("Kriegsdekoration", skrót K.-D.).
Insygnia.
Insygnia orderu to oznaka i gwiazda dla I i II klasy. Oznaką był wąski krzyż typu kawalerskiego, emaliowany na czerwono ze złotym obramowaniem. Medalion awersu, emaliowany na biało, zawierał w środku złoty monogram założyciela "FJ". Medalion rewersu ukazywał datę "1849". Krzyż orderowy położony był na złotym dwugłowym, podwójnie ukoronowanym, częściowo emaliowanym na czarno orle monarchii habsburskiej, noszącym w dziobach złoty łańcuch, na dolnej części którego widniała dewiza panowania Franciszka Józefa, "Viribus unitis" ("Zjednoczonymi siłami"). Zawieszką była złota korona domowa Habsburgów, tzw. "korona rudolfińska".
Dekoracje wojenne występują albo jako skrzyżowane złote lub (przy niższym stopniu odznaczenia) srebrne miecze pod koroną zawieszki, lub, przy powtórnym nadaniu, jako wieniec laurowy naokoło medalionu.
Gwiazda I i II klasy (I klasa – 97 mm, II klasa – 80 mm) była srebrna, ośmiopromienna, i nosiła na sobie oznakę orderu.
Order był noszony na wstędze koloru czerwonego, dekoracje wojenne na tej samej wstędze co Krzyż Zasługi Wojskowej, białej z czerwonymi bordiurami oraz drobnymi czerwonymi paskami na białym polu.

</doc>
<doc id="1332420" url="https://pl.wikipedia.org/wiki?curid=1332420" title="Hydnellum sauveolens">
Hydnellum sauveolens



</doc>
<doc id="1332423" url="https://pl.wikipedia.org/wiki?curid=1332423" title="Hugo Lloris">
Hugo Lloris

Hugo Lloris (wym. []; ur. 26 grudnia 1986 w Nicei) – francuski piłkarz, występujący na pozycji bramkarza w angielskim klubie Tottenham Hotspur, którego jest kapitanem. W latach 2008–2022 reprezentant Francji. Złoty medalista Mistrzostw Świata 2018, srebrny medalista Mistrzostw Świata 2022.
Młodość i życie prywatne.
Matka Llorisa była prawniczką, a ojciec, o katalońskim pochodzeniu, bankierem. Ma młodszego brata Gautiera, który również jest piłkarzem. W 2008 zmarła jego matka. Jako młodzieniec uprawiał tenis, wraz z klubowym kolegą Yoannem Gourcuffem, aż do 13 roku życia. 10 sierpnia 2010 roku znalazł się na okładce gry sportowej FIFA 11 we francuskiej wersji, wraz z Karimem Benzemą. 23 września tego samego roku ogłosił narodziny swojej córki. Od 7 lipca 2012 żonaty z Marine, właścicielką butiku i projektantką mody. W 2014, tuż przed mundialem w Brazylii, urodziła się druga córka piłkarza, Giuliana.
Kariera klubowa.
Początki.
Karierę rozpoczynał w 2005 w OGC Nice. W lidze zadebiutował 18 marca 2006 w spotkaniu z AS Nancy. W tym samym roku dotarł także do finału Pucharu Ligi Francuskiej. Miejsce w podstawowej jedenastce swojego zespołu wywalczył w sezonie 2006/2007, kiedy to wygrał rywalizację z doświadczonym Lionelem Letizim i wystąpił w 37 ligowych spotkaniach. Nicea zajęła wówczas dopiero szesnaste miejsce w Ligue 1 mając cztery punkty przewagi nad strefą spadkową. We wrześniu 2007 doznał kontuzji kolana i musiał pauzować przez miesiąc.
Olympique Lyon.
W marcu 2008 francuskie media podały informację, że pozyskaniem francuskiego bramkarza zainteresowany jest Olympique Lyon, z którego po zakończeniu sezonu odszedł Grégory Coupet. Pod koniec maja Lloris podpisał kontrakt z tym klubem. Zadebiutował 1 sierpnia w meczu z Toulouse FC, w którym Lloris zachował czyste konto, a Olympique Lyon wygrał 3:0. Od początku sezonu 2008/2009 stał się podstawowym bramkarzem Lyonu. W sezonie 2008/2009 zagrał w 35 ligowych meczach, a w 2009/2010 – 36. W sezonie 2011/2012 został wybrany najlepszym bramkarzem francuskiej ekstraklasy.
Tottenham Hotspur.
31 sierpnia 2012 podpisał kontrakt z Tottenhamem Hotspur. Sezon 2012/2013 ukończył z 25 występami, w których zachować 9 czystych kont. W lipcu 2014 podpisał nowy 5-letni kontrakt. W sierpniu 2015 menedżer Mauricio Pochettino mianował Llorisa kapitanem drużyny. Podczas spotkania ligowego z Brighton w sezonie 2017/18 bramkarz wystąpił po raz 250 dla drużyny "Spurs".
Kariera reprezentacyjna.
Lloris ma za sobą występy w młodzieżowych reprezentacjach Francji. W 2005 razem z drużyną do lat dziewiętnastu wywalczył mistrzostwo Europy pokonując w finale Anglików. 5 lutego 2008 w spotkaniu z Demokratyczną Republiką Konga Lloris zadebiutował w kadrze B. Do seniorskiej reprezentacji po raz pierwszy został powołany 24 marca na towarzyskie mecze z Anglią i Mali. W kadrze zastąpił wówczas kontuzjowanego Sébastiena Freya. Debiut w zespole narodowym Lloris zaliczył jednak dopiero 19 listopada w zremisowanym 0:0 towarzyskim pojedynku z Urugwajem. W lutym 2012 selekcjoner Laurent Blanc mianował go kapitanem reprezentacji Francji. Był podstawowym zawodnikiem na Mistrzostwach Europy 2016, gdzie "Trójkolorowi" dotarli do finału, przegrywając 0:1 z Portugalią po dogrywce. 21 czerwca 2018 wystąpił po raz setny w narodowych barwach w spotkaniu grupowym Mistrzostw Świata 2018 przeciwko Peru. 15 lipca zdobył Mistrzostwo Świata, gdzie w finale Francja pokonała 4:2 Chorwację.

</doc>
<doc id="1332425" url="https://pl.wikipedia.org/wiki?curid=1332425" title="Jezioro Tleńskie">
Jezioro Tleńskie



</doc>
<doc id="1332437" url="https://pl.wikipedia.org/wiki?curid=1332437" title="August Sedláček">
August Sedláček

August Sedláček (ur. 28 sierpnia 1843 w Mladej Vožice, zm. 15 stycznia 1926 w Písku) – czeski historyk, genealog, sfragistyk i heraldyk.
Uczęszczał do gimnazjum w Písku, gdzie w 1863 zdał maturę. W latach 1863–1867 studiował na Wydziale Filozoficznym Uniwersytetu Karola. Następnie pracował jako nauczyciel historii (początkowo także łaciny, czeskiego i niemieckiego) w Litomyšlu (1867–1869), Rychnovie nad Kněžnou (1869–1875) i w Táborze (1873–1899). W Rychnovie nad Kněžnou w 1871 ożenił się z Ernestiną Hlavatą. Po śmierci żony w 1899 przeszedł na emeryturę i przeniósł się do Písku, gdzie pracował jako miejski archiwista. W 1922 ożenił się z nauczycielką Terezą Barcalovą.
August Sedláček przez całe życie gromadził wiele wypisów. Głównym jego dziełem była praca o zamkach Królestwa Czeskiego "Hrady, zámky a tvrze království Českého", którą przygotowywał przez 20 lat. Ze względów edytorskich jej publikacja zakończyła się po śmierci autora. Jego prace zawierają mnóstwo dat i z tego względu zachowują wartość do dziś. W latach 2001–2005 wydano zachowane w rękopisie "Atlasy herbów i pieczęci czeskiej i morawskiej średniowiecznej szlachty" ("Atlasy erbů a pečetí české a moravské středověké šlechty")

</doc>
<doc id="1332476" url="https://pl.wikipedia.org/wiki?curid=1332476" title="Baby Don’t Cry">
Baby Don’t Cry

Baby Don’t Cry – trzydziesty singel Namie Amuro w Avex Trax. W pierwszym tygodniu sprzedano 52 168 kopii, natomiast całościowo 144 081. Singel utrzymywał się czternaście tygodni w rankingu Oricon, gdzie był najwyżej na 3. pozycji. Piosenka została wykorzystana w serialu "Himitsu no Hanazono".
Lista utworów.
CD
DVD

</doc>
<doc id="1332477" url="https://pl.wikipedia.org/wiki?curid=1332477" title="Jonas Mačiulis">
Jonas Mačiulis



</doc>
<doc id="1332480" url="https://pl.wikipedia.org/wiki?curid=1332480" title="WIEN2k">
WIEN2k



</doc>
<doc id="1332516" url="https://pl.wikipedia.org/wiki?curid=1332516" title="The Agency Group">
The Agency Group

The Agency Group Ltd. – angielska agencja koncertowa z centralą w Londynie oraz oddziałami w Los Angeles, Toronto, Nowym Jorku i Malmo. Agency Group w swym katalogu posiada ponad 1000 wykonawców reprezentujących takie gatunki jak rock, metal, reggae, folk, hip-hop czy muzyka poważna. Firmie przewodniczy Neil Warnock pełniący funkcję Chief Executive Officer. W 2007 roku agencja otrzymała nagrodę International Booking Agency of the Year, natomiast Neil Warnock został uhonorowany tytułem UK Booking Agent of the Year.
Wśród grup reprezentowanych przez agencją znajdują się m.in. Behemoth, 3 Doors Down, 3 Inches of Blood, A-ha, Anathema, Pink Floyd, Anthrax, Anti-Flag, Arch Enemy, Hate Eternal, Art Garfunkel, In Flames, Evanescence, My Chemical Romance, Big Daddy Kane, Kaizers Orchestra oraz wielu innych.

</doc>
<doc id="1332519" url="https://pl.wikipedia.org/wiki?curid=1332519" title="Idea (album)">
Idea (album)

Idea, to album grupy muzycznej Bee Gees, wydawnictwo ukazało się w 1968 roku.

</doc>
<doc id="1332520" url="https://pl.wikipedia.org/wiki?curid=1332520" title="Marek Bojarski">
Marek Bojarski

Marek Bojarski (ur. 13 marca 1946 w Przemyślu) – polski prawnik specjalizujący się w prawie karnym, prawie karnym skarbowym i prawie o wykroczeniach, profesor nauk prawnych, profesor zwyczajny Uniwersytetu Wrocławskiego i rektor tej uczelni w kadencjach 2008–2012 oraz 2012–2016.
Życiorys.
W 1963 zdał maturę w II Liceum Ogólnokształcącym w Przemyślu. Studia prawnicze ukończył w 1969 na Uniwersytecie Wrocławskim. Na macierzystej uczelni w 1976 uzyskał stopień doktora (na podstawie pracy "Ryzyko gospodarcze w polskim prawie karnym" napisanej pod kierunkiem Tomasza Kaczmarka), a w 1985 stopień doktora habilitowanego. 20 października 1992 otrzymał tytuł profesora nauk prawnych.
Po ukończeniu studiów rozpoczął pracę w Instytucie Kryminologicznym UWr. Na Uniwersytecie Wrocławskim przeszedł kolejne szczeble kariery naukowej, dochodząc do stanowiska profesora zwyczajnego. W latach 1984–1991 był zastępcą, a od 1991 dyrektorem Instytutu Prawa Karnego i Kryminologii. W 1989 został kierownikiem jednego z zakładów, a następnie kierownikiem Katedry Prawa o Wykroczeniach i Karnego Skarbowego. W latach 1993–1995 i 1999–2002 pełnił funkcję prorektora UWr, a w latach 2002–2008 był dziekanem Wydziału Prawa, Administracji i Ekonomii tej uczelni. 6 maja 2008 został wybrany na rektora Uniwersytetu Wrocławskiego. 14 marca 2012 uzyskał reelekcję na kolejną czteroletnią kadencję.
Był profesorem wizytującym w Bostonie, Des Moines, Detroit, Waszyngtonie, Leuven. Od 1977 członek Międzynarodowego Stowarzyszenia Prawa Karnego (od 1977). Powoływany na przewodniczącego Kolegium Rektorów Uczelni Wrocławia, Opola, Częstochowy i Zielonej Góry, a także na przewodniczącego Komisji Dyscyplinarnej przy Radzie Głównej Szkolnictwa Wyższego oraz przewodniczącego komisji rewizyjnej Konferencji Rektorów Akademickich Szkół Polskich.
Odznaczenia i wyróżnienia.
W 2019 odznaczony Krzyżem Kawalerskim Orderu Odrodzenia Polski. Otrzymał tytuły doktora honoris causa Tomskiego Państwowego Uniwersytetu Pedagogicznego (2010) oraz Lwowskiego Uniwersytetu Narodowego im. Iwana Franki (2011). W 2012 został honorowym obywatelem Przemyśla.
Wybrane publikacje.
Marek Bojarski jest autorem ponad 170 prac naukowych z zakresu prawa. Do jego publikacji należą:

</doc>
<doc id="1332525" url="https://pl.wikipedia.org/wiki?curid=1332525" title="Reprezentacja Francji w rugby union mężczyzn">
Reprezentacja Francji w rugby union mężczyzn

Reprezentacja Francji w rugby mężczyzn – zespół rugby union, biorący udział w imieniu Francji w meczach i sportowych imprezach międzynarodowych, powoływany przez selekcjonera, w którym mogą występować zawodnicy posiadający obywatelstwo francuskie. Za jego funkcjonowanie odpowiedzialna jest Francuska Federacja Rugby. Drużyna występuje w Pucharze Sześciu Narodów.
Historia.
Początek popularności rugby we Francji przypadł na 1872. Przyczynili się do tego angielscy kupcy i studenci. 26 lutego 1890 zespół francuski, który został wybrany przez Jansona Desailly Lyceum przegrał z międzynarodowym zespołem Bois de Boulogne. Reprezentacja Francji wystąpiła na Letnich Igrzyskach Olimpijskich 1900 w Paryżu Francuzi zdobyli złoty medal pokonując zarówno Niemców jak i Brytyjczyków. Francja była jednak reprezentowana przez klub Union des Sociétés Français de Sports Athletiques, stąd ten występ nie jest uznawany za debiut reprezentacji. 
Za pierwszy oficjalny test mecz jest uważane spotkanie rozgrywane 1 stycznia 1906 w Paryżu. Spotkanie to zakończyło się zwycięstwem reprezentacji Nowej Zelandii. Francja występowała gościnnie w rozgrywkach Home Nations. W 1910 rozgrywki przemianowano na Puchar Pięciu Narodów, w którym jednym z uczestników była Francja. W 1913 Francja zmierzyła się z Reprezentacją Południowej Afryki i przegrała to spotkanie 5:38. Francuzi zagrali również na Letnich Igrzyskach Olimpijskich 1920 i Letnich Igrzyskach Olimpijskich 1924, w obu występach zdobywając srebrne medale. Złoto na tych imprezach zdobywali reprezentanci Stanów Zjednoczonych.
Francja została wykluczona z rozgrywek Pięciu Narodów w 1932 ze względu na posiadanie ligi zawodowej, podczas gdy wymagano od uczestników wyłącznie amatorskiego uprawiania tego sportu. Spowodowało to, że Francuzi grali wyłącznie ze słabszymi rywalami, przez co w latach 1931–1936 Francja wygrała wszystkie swoje mecze. Francja została zaproszona do udziału w Pucharze Pięciu Narodów dopiero w 1939. II wojna światowa spowodowała jednak zawieszenie tych rozgrywek do 1947.
W latach pięćdziesiątych i sześćdziesiątych nastąpił rozwój francuskiego rugby. W 1954 Francuzi wygrali pierwszy raz Puchar Pięciu Narodów (ex aequo z Anglią i Walią) oraz zaliczyli udany wyjazd do Afryki. W 1959 Francuzi po raz pierwszy w historii samodzielnie zwyciężyli w turnieju Pięciu Narodów. Wygrali dwa mecze jeden zremisowali (z Anglią) i jeden przegrali (z Irlandią).
W 1958 reprezentacja Francji wyjechała do Związku Południowej Afryki, gdzie wygrała test mecz z miejscową reprezentacją. Springboks (reprezentacja Republiki Południowej Afryki) przyjechała do Paryża w 1961. Mecz został niedokończony z powodu bójki pomiędzy zawodnikami. Francuzi w 1961 wyjechali również do Nowej Zelandii i Australii, gdzie przegrali oba mecze z All Black, ale pokonali Wallabies. W 1968 Trójkolorowi zdobyli pierwszy Wielki Szlem w Pucharze Pięciu Narodów, pokonując wszystkich rywali.
W 1977 po raz drugi zdobyli Wielki Szlem. Pokonali Nowozelandczyków w Toulouse, natomiast przegrali w drugim meczu rozgrywanym w Paryżu. 14 lipca 1979, w dzień zdobycia Bastyli, Francuzi pokonali All Blacks w Eden Park in Auckland (Nowa Zelandia).
W 1981 Francja po raz trzeci zdobyli Wielki Szlem, pokonując między innymi Anglię na stadionie Twickenham. W 1987 Francuzi zdobyli Wielki Szlem po raz czwarty. Puchar ten odbył się na rok przed pierwszym Pucharem świata w rugby, który był rozgrywany w Australii i Nowej Zelandii. Na tym turnieju Francuzi trafili do grupy ze Szkocją, Rumunią i Zimbabwe. Francuzi zajęli pierwsze miejsce w grupie. W ćwierćfinale pokonali Fidżi, a w półfinale – Australię. W finale reprezentacja Francji przegrała z drugim z gospodarzy – Nową Zelandią (29:9). W 1989 Francuzi wygrali ex aequo z Walią Puchar Pięciu Narodów.
Francja była gospodarzem części meczów Pucharu Świata w Rugby 1991. Po wygraniu grupy Francuzi zostali pokonani na Parc des Princes przez głównych gospodarzy pucharu – Anglików. We wczesnych latach 90. XX wieku Francuzi tylko raz wygrali Puchar Pięciu Narodów – w 1993. W 1994 Francuzi pokonali w meczu towarzyskim Nową Zelandię. W Pucharze Świata w Rugby 1995 Francuzi przegrali w półfinale z Republiką Południowej Afryki. Natomiast w meczu o trzecie miejsce pokonali Anglię. W tym samym roku Francja rozegrała dwa mecze towarzyskie z Nową Zelandią. Francuzi wygrali 22:15 w Toulouse i przegrali 37:12 w Paryżu. W Pucharze Pięciu Narodów Trójkolorowi zdobyli Wielki Szlem zarówno w 1997 jak i w 1998. W Pucharze Świata w Rugby 1995 Francuzi pokonali w półfinale faworytów imprezy – All Blacks, jednak w finale przegrali z Australijczykami.
W 2000 po włączeniu do Pucharu Pięciu Narodów reprezentacji Włoch, rozgrywki zostały przemianowane na Puchar Sześciu Narodów. W 2002 Francuzi zdobyli po raz pierwszy od czasów rozszerzenia rozgrywek Wielki Szlem. W Pucharze Świata w Rugby 2003 w Australii, Francuzi przegrali w półfinale z późniejszym triumfatorem – Anglią. W 2004 Francuzi po raz drugi zdobyli Wielkiego Szlema w Pucharze Sześciu Narodów. Reprezentacja Francji wygrała w tych rozgrywkach także w 2006 i 2007.
W Pucharze Świata w Rugby 2007 w pierwszym meczu Francuzi przegrali 12:17 z Argentyną. Jednakże po zwycięstwie 25:3 z Irlandią zapewnili sobie awans do fazy pucharowej. W ćwierćfinale Francuzi pokonali Nową Zelandią. W półfinale jednak przegrali z Anglią 14:9 i o brąz walczyli ponownie z Argentyną. W meczu o trzecie miejsce Trójkolorowi przegrali 10:34. W 2010 Francja zdobyła Wielki Szlem w Pucharze Sześciu Narodów.
W Pucharze Świata w Rugby 2011 Francja pokonała w półfinale Walię. W finale przegrała z Nową Zelandią 7:8.
Herb i stroje.
Do 1912 stroje Reprezentacji Francji były białe z dwoma paskami czerwonym i niebieskim. Po pierwszym meczu wygranym przez Francję (ze Szkocją) w 1911, kapitan zespołu Marcel Communeau zaproponował dodanie do koszulki obrazu z galijskim kogutem (fr. "coq gaulois"). Wizerunek ten jest historycznym symbolem Francji. Kogut został wybrany zapewne ze względu na to, że jest dumnym wojowniczym zwierzęciem, które potrafi być agresywne. Symbol koguta występuje również od maja 1910 na koszulkach piłkarskiej reprezentacji Francji. Odznaka początkowo była biało-czerwona. Od 1945 zaczęła być wielobarwna. Od 1970 kogut jest złoty. Symbol używany przez francuskich piłkarzy i rugbystów został później zaadaptowany przez pozostałe reprezentacje Francji. Na Igrzyskach Olimpijskich 1920 wszystkie francuskie reprezentacje miały na strojach wizerunek koguta z kołami olimpijskimi. Kogut stał się przez to dobrze rozpoznawalnym symbolem francuskiego sportu i w efekcie na francuskich zawodników zaczęto mówić "les coqs" (koguciki). Kibice zaczęli przed meczami wypuszczać na boisko koguta.
Reprezentacje Francji (w różnych sportach drużynowych) grają w strojach składających się z niebieskich koszulek, białych spodenek i czerwonych skarpet. Kolory te są nawiązaniem do flagi. Ze względu na stroje reprezentacje mają przydomek "les tricolores" (trójkolorowi). Ze względu na dominację niebieskiego powstał drugi przydomek nawiązujący do koloru strojów – "les Bleus" (niebiescy). Drugi strój reprezentacji używany jest wówczas, gdy gospodarze mają niebieskie koszulki; jest całkowicie biały z niebieskimi dodatkami. Od 1 lipca 2012 partnerem technicznym reprezentacji Francji jest niemiecka firma Adidas.
Stadion.
W przeszłości reprezentacja Francji rozgrywała mecze rugby jako gospodarz na Parc des Princes lub Stade Olympique de Colombes, oba obiekty znajdują się w Paryżu. Stade Olympique de Colombes był głównym stadionem rugby podczas Igrzysk Olimpijskich 1924.
Od 1997 głównym stadionem reprezentacji Francji jest Stade de France w Saint-Denis. Na tym stadionie odbywają się mecze w Pucharze Sześciu Narodów. Pojemność trybun wynosi 80 tys. W latach 2005–2008 Trójkolorowi grali również na Stade Gerland (Lyon), Stade Vélodrome (Marsylia); Stade de la Beaujoire (Nantes), Stade Bonal (Sochaux) i Stadium Municipal (Toulouse).
Stadiony podczas pucharów świata.
Podczas Pucharu Świata w Rugby 1991 (Francja była współgospodarzem tej imprezy) rozgrywano mecze grupowe w Béziers, Bajonnie, Grenoble, Tuluzie, Brive i Agen. Natomiast na Parc des Princes i Stadium Lille-Metropole rozgrywano ćwierćfinały. Podczas Pucharu Świata w Rugby 1999 (Francja również była współgospodarzem) grano w Béziers, Bordeaux i Tuluzie. Jeden mecz drugiej rundy był rozgrywany na Stade Félix Bollaert oraz jeden ćwierćfinał na Stade de France.
Francja była głównym gospodarzem Pucharu Świata w Rugby 2007 (część meczów odbyła się w Walii i Szkocji). Rozgrywano wówczas mecze w: Bordeaux (Stade Chaban-Delmas), Lens (Stade Félix Bollaert), Lyon (Stade Gerland), Marsylii (Stade Vélodrome), Montpellier (Stade de la Mosson), Nantes (Stade de la Beaujoire), Paryżu (Stade de France, Saint-Denis i Parc des Princes), Saint-Étienne (Stade Geoffroy-Guichard) i w Tuluzie (Stadium de Toulouse). Finał był rozgrywany na Stade de France.
Wyniki.
Puchar Sześciu Narodów.
Francja jest jedną z reprezentacji uczestniczących w Pucharze Sześciu Narodów (pozostałe to Anglia, Irlandia, Szkocja, Walia i Włochy). Reprezentacja Francji po raz pierwszy wystąpiła na tym pucharze w 1910. Przyjęcie Francji spowodowało przekształcenie pucharu Home Nations w Puchar Pięciu Narodów. Francuzi zostali usunięciu z pucharu z powodu posiadania zawodowej ligi w 1932. W 1939 zadecydowano o przywróceniu Francuzów. Wybuch II wojny światowej spowodował, że rozgrywki były do 1947 zawieszone. Po raz pierwszy Francuzi wygrali w pucharze w 1954, gdzie zajęli pierwsze miejsce ex aequo z Anglią i Walią. Pierwszy raz Francuzi zajęli pierwsze miejsce samodzielnie w 1959 (wygrywając puchar po raz trzeci). Francja grała również o Giuseppe Garibaldi Trophy z reprezentacją Włoch. Od 2000 Włochy zaczęły występować w Pucharze Pięciu Narodów, co spowodowało przekształcenie go w Puchar Sześciu Narodów. Natomiast określenie Giuseppe Garibaldi Trophy pozostało jako nazwa meczu Francja–Włochy, rozgrywanego w ramach tego pucharu. W ogólnej klasyfikacji Home Nations/Pucharu Pięciu Narodów/Pucharu Sześciu Narodów Francja zajmuje trzecie miejsce. Natomiast w klasyfikacji Pucharu Sześciu Narodów zajmuje pierwsze.
Puchar Świata.
Reprezentacja Francji uczestniczyła we wszystkich edycjach pucharu świata, we wszystkich edycjach awansowała z grupy do fazy pucharowej, do finału dotarła trzy razy, za każdym razem przegrywając.
W 1987 Francja trafiła w półfinale na jednych z faworytów drużynę gospodarzy Australię. Mecz o finał był rozgrywany na stadionie Concord Oval. Jest uważany za jeden z najpiękniejszych meczów pucharu świata. Początkowo Australijczycy kontrolowali sytuację, prowadzili 9:0 15:12 i 24:21. Za każdym razem Francuzi doprowadzali jednak do remisu. Po 80 minutach regulaminowego czasu gry było 24:24 i w celu wyłonienia zwycięzcy potrzebna była dogrywka. W dogrywce Francuzi zdobyli przyłożenie. Akcja zaczęła się na własnej połowie. Piłka przeszła przez ręce 11 zawodników francuskich. W końcu Serge Blanco pokonał australijskiego młynarza Toma Lawtona i zdobył przyłożenie w rogu boiska. Francja wygrała 30:24 i dostała się do finału, gdzie zmierzyła się na Eden Park z drugim z gospodarzy – Nową Zelandią. Francuzi nie odzyskali w pełni sił po wyczerpującym półfinale i przegrali znacząco 9:29.
W 1991 Francja była współgospodarzem. Francuzi po wyjściu z grupy w ćwierćfinale spotkała się z głównym gospodarzem Anglią na Parc des Princes w Paryżu. Wcześniej na Twickenham oba zespoły grały o zwycięstwo w Pucharze Pięciu Narodów oraz o zdobycie Wielkiego Szlema w tych rozgrywkach. Wówczas zwyciężyli Anglicy. Mecz w pucharze świata był bardzo brutalny. Przy stanie 10:10 Francuzi wywalczyli młyn pięć metrów od pola przyłożeń. Francuski wiązacz Marc Cecillon szykował się do przyłożenia, które miało zapewnić Francji zwycięstwo. Został jednak uderzony i powalony przez agresywny odbiór Micka Skinnera. Ten moment był przełomowym. Anglia wygrała to spotkanie 19:10 i awansowała do półfinału. Po meczu trener francuski Daniel Dubroca zaatakował nowozelandzkiego sędziego Davida Bishopa w tunelu prowadzącym do szatni, po tym meczu Dubroca podał się do dymisji.
W 1995 Francja zajęła trzecie miejsce pokonując w meczu o trzecie miejsce Anglię 19:9. Wcześniej, w półfinale, Trójkolorowi zostali pokonani przez reprezentację Republiki Południowej Afryki. W 1999 Francuzi wygrali w półfinale z Nową Zelandią. W finale Francja przegrała z Australią 12:35. W 2003 Trójkolorowi zakończyli udział w rozgrywkach na miejscu czwartym po przegranej w meczu o trzecie miejsce z Nową Zelandią. W 2007, po pokonaniu Nowej Zelandii w ćwierćfinale 20:18, Francja przegrała w półfinale z Anglią 14:9 Francuzi w meczu o trzecie miejsce przegrali z Argentyną i zajęli czwarte miejsce.
Bilans ogólny.
Według stanu na 17 marca 2012 Francja wygrała 377 z 682 testmeczów, czyli 57.55%. Kiedy w 2003 Międzynarodowa Rada Rugby (IRB) wprowadziła ranking, Francja została sklasyfikowana na piątym miejscu. W listopadzie 2003 Francja znajdowała się na miejscu trzecim, lecz w grudniu była już czwarta. W listopadzie 2004 Francuzi byli na piątym miejscu. W kwietniu 2004 awansowała na czwarte miejsce, w lipcu 2006 – na drugie miejsce w rankingu (najwyższe w historii). W czerwcu 2007 Francja spadła na trzecią pozycję, natomiast po Pucharze Świata w Rugby 2007 – na piątą.
Lista rywali w spotkaniach oficjalnych (testmeczach) do 17 marca 2012, za:
Trenerzy.
Początkowo w rugby nie występowała funkcja trenera. W czasach, gry rugby było sportem amatorskim, funkcje trenera (ustalanie taktyki, składu, zmian oraz prowadzenie treningów) pełnił kapitan zespołu. Z tego względu nie ma w tym okresie listy selekcjonerów. W latach późniejszych, mimo że drużyny posiadały już trenerów, którzy nie grali, to funkcja kapitana nadal miała duże znaczenie.
Pomiędzy 1973 a 1980 trenerem reprezentacji był Jean Desclaux, mimo tego najważniejszą rolę w późnych latach 70. miał Jacques Fouroux. Fouroux grał jako Łącznik młyna i był kapitanem zespołu francuskiego podczas Pucharu Pięciu Narodów w 1977. Wówczas Francuzi zaczęli grać bardzo ofensywnie, co zaowocowało zdobyciem Wielkiego Szlema. Efektywny styl "drużyny Fourouxa" był krytykowany ze względu na zbyt dużą różnicę w stosunku do tradycyjnego ataku reprezentacji Francji. Fouroux dostał przydomek "Mały Kapral" taki sam jak Napoleon Bonaparte. Fouroux został następcą Desclauxa w 1981 w wieku 33 lat. Jako trener kontynuował stosowanie ofensywnej taktyki, co spowodowało sześć zwycięstw w Turniejach Pięciu Narodów, w tym dwa ze zdobyciem Wielkiego Szlema. Fouroux zrezygnował z funkcji w 1990 po porażce z Rumunią.
Następcą Fourouxa został Daniel Dubroca, który prowadził zespół na Pucharze Świata w Rugby 1991. Kadencja Dubroki była krótka. Trener podał się do dymisji po porażce z Anglią w ćwierćfinale Pucharu Świata. Nastęcą Dubroki był Pierre Berbizier, który prowadził zespół do Pucharu Świata w Rugby 1995. Berbiziera zastąpił Jean-Claude Skrela, który doprowadził Francję do Wielkich Szlemów w Pucharze Pięciu Narodów w 1997 i 1998. Skrela prowadził jeszcze zespół w Pucharze Pięciu Narodów w 1999 Oficjalnie do dymisji podał się po porażce z Australią w finale Pucharu Świata w Rugby 1999. Jego następca Bernard Laporte objął drużynę narodową dopiero w listopadzie. Laporte prowadził zespół Francji podczas Pucharów Świata w Rugby 2003 i 2007, zanim został Sekretarzem Stanu ds. Sportu. Prezydent FFR Bernard Lapasset desygnował trenera tymczasowego, którym został Marc Lièvremont. Lièvremont prowadził zespół w Pucharze Świata w Rugby 2011. Kadencja Lièvremonta spowodowała niezadowolenie zawodników ze względu na nie jasne zasady selekcji. Z drugiej strony drużyna wygrała prestiżowy mecz towarzyski z Nową Zelandią i Republiką Południowej Afryki oraz zdobyła Wielki Szlem w Pucharze Sześciu Narodów 2010. Jak również przegrała 16:59 z Australią w Paryżu, 21:22 z Włochami w Pucharze Sześciu Narodów 2011 Six Nations oraz 14:19 z Tonga podczas Pucharu Świata w Rugby 2011. W sierpniu 2011 przed Pucharem Świata nowym trenerem został Philippe Saint-André, który ma prowadzić zespół podczas Pucharu Świata w 2015.

</doc>
<doc id="1332528" url="https://pl.wikipedia.org/wiki?curid=1332528" title="Musée Carnavalet">
Musée Carnavalet

Muzeum Carnavalet – muzeum poświęcone historii miasta Paryża, w dzielnicy Marais, na ulicy de Sévigné. Zajmuje dwa obiekty z XVI i XVII w. - hôtel Le Peletier de St-Fargeau oraz hôtel Carnavalet. Obydwa zostały wzniesione w stylu renesansowym. Na terenie muzeum znajduje się również ogród. 
Historia budynków.
Hôtel Carnavalet
Został wzniesiony w latach 1548-1560 dla Jacques'a de Ligneris, przewodniczącego parlamentu miasta Paryża na planie czworoboku z wewnętrznym ogrodem, podobno na wzór jednego z zamków nad Loarą - w Écouen. Figury dekorujące dziedziniec wykonał Jean Goujon. 
W 1578 obiekt przeszedł na własność Françoise de Kernevenoy, wdowy po szlachcicu nazwiskiem Carnavalet i stąd uzyskał używaną po dziś dzień nazwę. W połowie XVII w. kolejnym właścicielem został Claude Boislève, który sfinansował remont i przebudowę obiektu - według projektu François Mansarta obiekt zyskał dodatkowe skrzydło, a już istniejące zostało poddane redekoracji. 
W latach 1664-1695 w domu tym mieszkała markiza de Sévigné, następnie rodzina Dupré de Saint-Maur, która uciekła z Francji w czasie rewolucji. Opustoszały budynek przejęła Szkoła Dróg i Mostów, która rezydowała tam do wykupu pałacu przez miasto w 1866. Po stłumieniu Komuny Paryskiej Carnavalet przeszedł kolejny remont w celu adaptacji na cele muzealne. W 1914 rozrastająca się kolekcja skłoniła władze miasta do rozbudowy budynku i połączenia z jego pierwotną bryłą kilku sąsiadujących domów z XVII i XVIII w. 
W obiekcie mieszczą się wystawy tematyczne związane z historią Paryża od jego początków do chwili obecnej. Szczególnie interesująca jest największa w kraju kolekcja przedmiotów związanych z rewolucją francuską. 
L'hôtel Le Pelletier de Saint-Fargeau 
Autorem projektu tego budynku był Pierre Bullet, który zakończył pracę w latach 90. XVI w. Obiekt był surowy stylowo z zewnątrz, lecz niezmiernie nowatorski pod względem architektonicznego układu wnętrz i monumentalnej klatki schodowej. W czasie rewolucji nazwany imieniem zamordowanego jakobina, które nosi po dziś dzień. Należy do muzeum od 1960 i mieści dział rekonstrukcji wnętrz z różnych epok, od XVI w. do drugiej połowy wieku XX.

</doc>
<doc id="1332531" url="https://pl.wikipedia.org/wiki?curid=1332531" title="Musick to Play in the Dark²">
Musick to Play in the Dark²

Musick to Play in the Dark² – album Coila wydany po raz pierwszy w 2000 roku jako podwójny album na winylu 12’’. 
"Musick to Play in the Dark²" był drugim z albumów zawierających tzw. "muzykę księżycową" (moon music). Poprzednim był "Musick to Play in the Dark".
W utworze "An Emergency" śpiewa Rose McDowall.
W tekście "Where are you?" znajdują się słowa "anaesthetised in A.E.", co może odnosić się do pseudonimu artystycznego George'a Williama Russella, jednego z ulubionych pisarzy Balance'a.
Słowa "Batwings (A Limnal Hymn)" zawierają wiele odniesień do "Musaeum Clausum" Sir Thomasa Browne'a. Utwór został zagrany na uroczystości pogrzebowej Johna Balance'a. Słowa szeptane przy początku utworu to "The key to joy is disobedience; there is no guilt, there is no shame". Krótsza wersja "Batwings (A Limnal Hymn)" znalażła się na rosyjskiej składance "Пособие для начинающих: Глас Сéребра".
Album jest obecnie dostępny w formacie CD i plików do ściągnięcia na oficjalnej stronie Coil, Thresholdhouse.com.
Wydania.
Pierwsze 1000 egzemplarzy trafiło do zamawiających "Coil Presents Time Machines" jako bonus. 
Kolejne edycje były wydane na dwóch 12’’-winylach i były to:
Na winylu wytłoczone są następujące teksty: Strona A: "REFLECTING THE MIRROR OF THE SEA" Strona B: "HATHOR IS THE COW THAT JUMPED OVER THE MOON" Strona C: "LAST ONE OUT TURN OFF THE LIGHTS" Czwarta strona jest całkiem nierówna, na kształt księżycowych kraterów.
Spis utworów.
2X12".
Strona A:
Strona B:
Strona C:

</doc>
<doc id="1332535" url="https://pl.wikipedia.org/wiki?curid=1332535" title="Campeonato Brasileiro Serie B">
Campeonato Brasileiro Serie B



</doc>
<doc id="1332538" url="https://pl.wikipedia.org/wiki?curid=1332538" title="Campeonato Brasileiro Serie C">
Campeonato Brasileiro Serie C



</doc>
<doc id="1332543" url="https://pl.wikipedia.org/wiki?curid=1332543" title="Odessa (album)">
Odessa (album)

Odessa, to album grupy muzycznej Bee Gees, wydawnictwo ukazało się w 1969 roku.

</doc>
<doc id="1332546" url="https://pl.wikipedia.org/wiki?curid=1332546" title="Kanał Kaledoński">
Kanał Kaledoński

Kanał Kaledoński (ang. "Caledonian Canal", gael. "Seòlaid a’ Ghlinne Mhòir") – kanał w Szkocji łączący szkockie wschodnie wybrzeże w miejscowości Inverness z wybrzeżem zachodnim przy Corpach niedaleko Fort William.
Na łączną długość 107 km ponad 72 km przypadają na już istniejące drogi wodne. Trasa Kanału Kaledońskiego wytyczona została wzdłuż uskoku tektonicznego Great Glen przecinającego Szkocję w relacji północny wschód – południowy zachód. Na jego trasie leżą takie jeziora jak: Loch Dochfour, Loch Ness, Loch Oich, oraz Loch Lochy. Oprócz 29 śluz są tam także 4 akwedukty i 10 mostów.
Kanał zaprojektowany został przez inżyniera Thomasa Telforda przy wsparciu inżyniera Williama Jessopa i wybudowany kosztem 840 tys. funtów szterlingów. Pod względem technicznym nie była to najlepsza konstrukcja, nadto był zbyt wąski i płytki, by stanowić skuteczne połączenie dla statków pomiędzy wschodnim i zachodnim wybrzeżem. Czynniki te sprawiły, że jego eksploatacja nie okazała się sukcesem ekonomicznym, a statki wybierały drogę morską wśród najeżonego niebezpiecznymi skałami wybrzeża. W roku 1847 inżynier James Walker, współpracownik Telforda, pogłębił kanał, ale nie wpłynęło to na poprawę wskaźników eksploatacyjnych. Obecnie stanowi on głównie atrakcję turystyczną.

</doc>
<doc id="1332550" url="https://pl.wikipedia.org/wiki?curid=1332550" title="Jarand z Grabi i Brudzewa">
Jarand z Grabi i Brudzewa

Jarand z Grabia, Jarand z Grabi i Brudzewa, Jarand z Grabi, Stawu, Brudzewa i Dąbrówki, Jarand Brudzewski (współcześnie: "Jarand z Grabia", "Jarand z Brudzewa", "Jarand z Dąbrówki" (ur. ok. 1380, zm. po 1452) – rycerz herbu Pomian, wojewoda sieradzki i inowrocławski w 1427, stolnik brzeskokujawski od 1402.
W 1410 w bitwie pod Grunwaldem dowodził chorągwią biskupa poznańskiego Wojciecha Jastrzębca. W 1426 wyznaczony jako poseł do zakonu krzyżackiego, w sprawie sporów granicznych. Był obecny przy wystawieniu przez Władysława II Jagiełłę przywileju jedlneńskiego w 1430 roku. W 1430 dowodził oddziałami, które strzegły granicy od Krzyżaków. W 1432 brał udział w zawarciu układu z Zygmuntem Kiejstutowiczem. W 1433 uczestniczył w zjeździe z posłami krzyżackimi w Słońsku. W 1435 brał udział w podpisaniu pokoju w Brześciu.
Nie wzmiankowany w dokumentach po 1440, prawdopodobnie zmarł w tym czasie. Pozostawił kilku synów, którzy dziedziczyli jego majątek. Stanisław ukończył w 1455 Akademię Krakowską, był kanonikiem gnieźnieńskim. Dwóch synów dało początek nowym rodom szlacheckim: Piotr z Grabia Grabskim a Mikołaj z Brudzewa Brudzewskim.

</doc>
<doc id="1332557" url="https://pl.wikipedia.org/wiki?curid=1332557" title="OSiR &quot;Wyspiarz&quot;">
OSiR &quot;Wyspiarz&quot;



</doc>
<doc id="1332563" url="https://pl.wikipedia.org/wiki?curid=1332563" title="Kazimierz Loewe">
Kazimierz Loewe

Kazimierz Loewe (ur. 24 września 1845, zm. 15 kwietnia 1924), inżynier budowniczy i architekt.
Życiorys.
Był synem budowniczego Adolfa Adama Loewego i Anny Emilii Glücksberg (1818-1882, córki Natana Glücksberga). Ukończył II gimnazjum w Warszawie, do 1865 studiował na wydz. matematycznym Szkoły Głównej, następnie kształcił się w Monachium w Akademii Sztuk Pięknych u prof. G.F. Zieblanda, po czym w Instytucie Inżynierów Cywilnych w Petersburgu, gdzie (1871) uzyskał stopień inżyniera budowniczego. Od 1874 pracował przy budowie drogi żelaznej riazańsko-uralskiej. Od 1875 w Warszawie wykonywał prace dla warszawskiego okręgu naukowego. (1892) budowniczy powiatu sochaczewskiego, a jednocześnie p.o. budowniczego guberni warszawskiej.
Był prezesem Kolegium kościoła ewangelicko-reformowanego w Warszawie. Przewodził Kołu Inżynierów Cywilnych w Warszawie.
Prace dla Warszawy: gmach Banku Dyskontowego przy ul. Fredry 8, zabudowania Tow. Akc. Zakładów Żyrardowskich przy Krakowskim Przedmieściu; budynki fabryczne firmy Martens i Daab przy ul. Śniadeckich 10 i Czerniakowskiej 51, zabudowania Warszawskiej Fabryki Drutu i Gwoździ przy ul. Kawęczyńskiej 38, budynki Fabryki Wyrobów Metalowych Posrebrzanych i Pozłacanych R. Plewkiewicza przy Czerniakowskiej 180, bazar Ulrycha między pl. Grzybowskim a Bagnem, bazar przy zbiegu ul. Oboźnej i Browarnej, browar Braci Reich przy Ceglanej, łaźnia Naimskiego przy Nowym Zjeździe (późn. dom Schichta); domy przy ul.: Kapucyńskiej 5, Nowowiejskiej 4, Koszykowej 23, Pięknej 30, Marszałkowskiej 13 i 15, Świętokrzyskiej 15, Mylnej 11, Niecałej 3, Kredytowej 6, Śliskiej 33 róg Twardej, Nowogrodzkiej 28, Chmielnej 35 i 55, oficyny gminy żydowskiej przy ul. Grzybowskiej, grobowiec rodziny Loewe na cmentarzu ewang.-ref., kierownictwo robót przy budowie kościoła ewang.-ref. przy ul Leszno; projekt i wykonawstwo pawilonów wystawowych w Wiedniu: (1872) Sztuki Stosowanej i (1873) Miłośników Sztuki; (1881) projekty gmachu Hipoteki i Wolnej Wszechnicy Polskiej, przy ul. Opaczewskiej 2a (obydwa nie wykonane). Był pracownikiem Rady Komisji Odbudowy Kraju i Racjonalnego Budownictwa Tymczasowej Rady Stanu.
Został pochowany na cmentarzu ewangelicko-reformowanym w Warszawie (kwatera I-5-2).

</doc>
<doc id="1332564" url="https://pl.wikipedia.org/wiki?curid=1332564" title="Synagoga w Českiej Lípie">
Synagoga w Českiej Lípie

Synagoga w Českiej Lípie () – nieistniejąca synagoga, która znajdowała się w Českiej Lípie, w Czechach, przy ulicy U synagogy.
Synagoga w stylu historyzmu została zbudowana w 1864 roku na miejscu starszej budowli. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana. Obecnie o jej istnieniu przypomina tablica pamiątkowa z treścią w języku czeskim.

</doc>
<doc id="1332565" url="https://pl.wikipedia.org/wiki?curid=1332565" title="Gnosna">
Gnosna



</doc>
<doc id="1332567" url="https://pl.wikipedia.org/wiki?curid=1332567" title="Google Scholar">
Google Scholar

Google Scholar (GS) – darmowa, specjalistyczna wyszukiwarka internetowa amerykańskiej spółki Google Inc. służąca do przeszukiwania bazy danych zawierających publikacje naukowe z różnych dziedzin.
Historia.
Serwis został uruchomiony w wersji beta w listopadzie 2004 roku. Google Scholar zawiera w swej bazie danych głównie dostępne online artykuły naukowe udostępniane przez największe na świecie wydawnictwa. GS spełnia rolę podobną do innych darmowych serwisów tego typu: "Scirus" (wydawnictwa Elsevier), "CiteSeer" i "getCITED", a także dostępnych za opłatą "Scopus" (Elsevier) i "Web of Science" (Thomson ISI). Jednak Google Scholar twierdzi, że w jego bazie danych jest więcej czasopism naukowych w większej liczbie języków.
Algorytm rankingowy.
Większość akademickich baz danych i wyszukiwarek pozwala użytkownikom na szukanie według jednego czynnika (np. licznik cytatów, istotność, data publikacji), aby ocenić rezultat. Google scholar ocenia rezultat według złożonego algorytmu rankingowego, w którym pod uwagę brany jest każdy z wyżej wymienionych czynników. Najbardziej znaczącym czynnikiem jest licznik cytatów i słowa w tytule dokumentu. Konsekwencją tego jest to, że często pierwszym wynikiem wyszukiwania jest często cytowany artykuł. Jedną z wad takiego podejścia jest tzw. efekt św. Mateusza – cechuje się on tym, że nowe artykuły, mimo tego że są bardziej aktualne, nie mogą wystąpić na wysokich pozycjach w wyszukiwarce, ponieważ z racji tego, że ich data publikacji jest „świeża”, liczba cytowań tego artykułu jest mała.

</doc>
<doc id="1332571" url="https://pl.wikipedia.org/wiki?curid=1332571" title="Elektrownia GRES-2">
Elektrownia GRES-2

Elektrownia GRES-2 – elektrownia cieplna znajdująca się w Jekybastuz, w Kazachstanie. Została wybudowana w 1987 roku. Moc zainstalowana elektrowni wynosi 1000 MW. Posiada najwyższy komin na świecie mierzący 419,7 metrów wysokości, który jest wyższy od komina Inco Superstack o 39,7 m.
Elektrownia jest miejscem początkowym linii energetycznej Jekybastuz-Kokczetaw, skonstruowanej na najwyższe na świecie napięcie przesyłowe 1150 kV.
Dane techniczne.
Elektrownia została zaplanowana na 4000 MW przy użyciu 8 jednakowych bloków o mocy 500 MWe każdy.
Blok nr 1 został uruchomiony w grudniu 1990.
Blok nr 2 został uruchomiony w grudniu 1993.
Budowę bloku nr 3 rozpoczęto w 1990, ale jej nie dokończono.

</doc>
<doc id="1332572" url="https://pl.wikipedia.org/wiki?curid=1332572" title="16 Dywizja Pancerna (USA)">
16 Dywizja Pancerna (USA)

16 Dywizja Pancerna () – amerykańska dywizja pancerna, funkcjonująca w latach 1943–1945.
Zorganizowana rozkazem z 15 lipca 1943 roku.
Przybyła do Francji w lutym 1945, dotarła na front pod koniec kwietnia. W maju jej oddziały weszły na terytorium Czechosłowacji i brały udział w wyzwoleniu Pilzna. Ponieważ dywizja walczyła w ostatnich dniach wojny, gdy opór niemiecki przeciwko siłom aliantów zachodnich już wygasał, jej straty były minimalne, a oficjalni historycy armii amerykańskiej uznali, że aktywnie walczyła tylko przez trzy dni.
Po wojnie dywizja wróciła do Stanów Zjednoczonych i została rozwiązana w październiku 1945.

</doc>
<doc id="1332577" url="https://pl.wikipedia.org/wiki?curid=1332577" title="Lista najwyższych wolno stojących budowli">
Lista najwyższych wolno stojących budowli

Zestawienia najwyższych na świecie wolno stojących budowli
Najwyższe wolno stojące budowle mające co najmniej 300 metrów wysokości.
Zestawienie zawiera najwyższe na świecie wolno stojące budowle występujące na lądzie, stąd brak na niej konstrukcji wspieranych (maszty z linami napinającymi, częściowo olinowane wieże) oraz zakotwiczonych platform wiertniczych (dwie z nich są „wyższe” od Burdż Chalifa – Perdido Regional Host ma wraz z zakotwiczeniem 2717 m (2450 + 267 = 2717), a Ursa Platform 1306 m; platforma Stones ma mieć ponad 2900 m). Zestawienie to składa się głównie z wieżowców, wież i kominów.
W poniższym rankingu dla wieżowców podana jest wysokość absolutna (łącznie z antenami) i czasami różni się ona od strukturalnej wysokości tych budynków.

</doc>
<doc id="1332591" url="https://pl.wikipedia.org/wiki?curid=1332591" title="Grêmio Esportivo Brasil">
Grêmio Esportivo Brasil

Grêmio Esportivo Brasil, znany również jako Brasil de Pelotas – brazylijski klub piłkarski z siedzibą w mieście Pelotas leżącym w stanie Rio Grande do Sul.
Historia.
Klub "Grêmio Esportivo Brasil" powstał na skutek rozbieżności, do jakich doszło między piłkarzami a kierownikami klubu "Sport Club Cruzeiro do Sul", który sponsorowany był i zarządzany przez pracowników firmy piwowarskiej "Cervejaria Haertel". Nowy klub powstał w rocznicę uzyskania niepodległości przez Brazylię - 7 września 1911 roku. Stało się to podczas spotkania w rezydencji przy ulicy Santa Cruz. Właścicielem rezydencji był José Moreira de Brito, ojciec jednego z byłych członków klubu "Cruzeiro do Sul", który zorganizował zebranie wszystkich byłych członków. Dla nowego klubu wybrano barwy narodowe Brazylii - żółto-zielone. Później barwy klubu zmieniono na czerwono-czarne - na wzór nieistniejącego klubu "Clube Diamantinos". Powodem zmiany kolorów były podobne barwy lokalnego rywala klubu "Brasil" - Esporte Club Pelotas.
Największy sukces "Brasil" osiągnął w 1985 roku w mistrzostwach Brazylii (Campeonato Brasileiro Série A), docierając aż do półfinału. Po drodze udało się wyeliminować m.in. CR Flamengo. Walkę o finał "Brasil" przegrał z klubem Bangu AC i ostatecznie sklasyfikowany został na 3 miejscu.
W następnych latach klub nie zdołał osiągnąć znaczących sukcesów. Pomimo że "Brasil" często zapraszany był do udziału w lidze brazylijskiej z powodu tłumu swych fanatycznych kibiców potrafiących stworzyć znakomitą atmosferę, pod względem sportowym drużyna swoją postawą rozczarowywała. W mistrzostwach stanu Rio Grande do Sul klub spędził wiele lat w drugiej lidze. Mistrzostwo drugiej ligi, zdobyte w 2004 roku, było pierwszym poważnym sukcesem klubu od wielu lat.

</doc>
<doc id="1332596" url="https://pl.wikipedia.org/wiki?curid=1332596" title="Mostki mięśniowe">
Mostki mięśniowe



</doc>
<doc id="1332609" url="https://pl.wikipedia.org/wiki?curid=1332609" title="Parafia św. Jadwigi Śląskiej w Tychach">
Parafia św. Jadwigi Śląskiej w Tychach

Parafia św. Jadwigi Śląskiej – rzymskokatolicka parafia znajdująca się w Tychach. Parafia należy do dekanatu Tychy Stare w archidiecezji katowickiej. Odpust w niedzielę po 16 października.
Historia.
W dniu 3 listopada 1985 r. parafia św. Marii Magdaleny w Tychach otrzymała zgodę na budowę kaplicy katechetycznej w dzielnicy Glinka. Budowniczym ośrodka parafialnego został ustanowiony ks. Stefan Nowok. Rozpoczął on pracę od wybudowania murowanego baraku, który pełnił funkcję prowizorycznej kaplicy wraz z salkami katechetycznymi. Uroczystego poświęcenia kaplicy dokonał 6 października 1986 r. biskup katowicki Damian Zimoń. Przy tej kaplicy zaczęła tworzyć się nowa parafia.
Zezwolenie władz miejskich na budowę nowego kościoła w Tychach wydano 9 maja 1986 r., zaś 9 października 1986 r. została erygowana stacja duszpasterska św. Jadwigi Śląskiej.
Kościół parafialny.
W lipcu 1987 r. uroczyście wmurowano kamień węgielny, który został przywieziony z rzymskich katakumb. Budowę obiektu sakralnego rozpoczęto 4 listopada 1987 r. Pracom budowlanym przewodniczył Henryk Kral. Autorami projektu kościoła byli Maria i Andrzej Czyżewscy. Projekt kościoła został bardzo wysoko oceniony przez Komisję ds. Sztuki Sakralnej Kurii Diecezjalnej w Katowicach. Dekretem biskupa katowickiego z 1 lipca 1988 r. została erygowana parafia św. Jadwigi Śląskiej. Powstała przez wyłączenie części parafii św. Jana Chrzciciela i św. Marii Magdaleny w Tychach. 16 października 1993 r. arcybiskup Damian Zimoń dokonał poświęcenia kościoła, który był jeszcze w stanie surowym i nie posiadał wystroju wewnętrznego.
W pierwszym okresie istnienia parafia liczyła 2 tysiące wiernych. Po poświęceniu kościoła, przyłączono do niej jeszcze część parafii św. Jana Chrzciciela. W chwili obecnej parafia liczy ok. 6500 wiernych.
Parafia nawiązała także partnerstwo z parafią św. Jadwigi Śląskiej w Essen. Owocem tej współpracy były liczne wyjazdy i wymiany między parafiami a także goszczenie przez niemiecką parafię grupy około 65 młodych ludzi z tyskiej parafii w czasie Światowych Dni Młodzieży w Kolonii (2005 r.). Niemiecka parafia ofiarowała także ławki oraz, po brutalnym włamaniu na probostwo, które zostało doszczętnie zdewastowane, parafia św. Jadwigi z Essen przekazała znaczną sumę pieniędzy na wsparcie budowy już powstającego nowego probostwa.

</doc>
<doc id="1332650" url="https://pl.wikipedia.org/wiki?curid=1332650" title="Wells Fargo Tower">
Wells Fargo Tower

Wells Fargo Tower – wieżowiec położony przy 333 South Grand Avenue w Los Angeles (Kalifornia), wchodzący w skład kompleksu Wells Fargo Center (Los Angeles). Budowla została wzniesiona w latach 1980–1982, ma wysokość 220,4 m i posiada 52 piętra. Budynek jest siódmym co do wysokości biurowcem w Los Angeles. Wieżowiec znajduje się na wzniesieniu Bunker Hill, licząc wysokość budynku wraz ze wzgórzem jest to trzeci pod względem wysokości obiekt w mieście. Wells Fargo Tower zajmuje także 92 na liście najwyższych budynków w Stanach Zjednoczonych.

</doc>
<doc id="1332671" url="https://pl.wikipedia.org/wiki?curid=1332671" title="Mark Lester">
Mark Lester

Mark A. Letzer (ur. 11 lipca 1958 w Oksfordzie) − brytyjski aktor dziecięcy. Znany przede wszystkim jako Oliver Twist w nagrodzonym Oscarem filmie "Oliver!".

</doc>
<doc id="1332687" url="https://pl.wikipedia.org/wiki?curid=1332687" title="Kanstancin Kalcou">
Kanstancin Kalcou

Kanstancin Jauhienawicz Kalcou (błr. Канстанцін Яўгенавіч Кальцоў, ros. Константин Евгеньевич Кольцов - Konstantin Jewgienjewicz Kolcow; ur. 17 kwietnia 1981 w Mińsku) – białoruski hokeista, reprezentant Białorusi, dwukrotny olimpijczyk. Trener hokejowy.
Kariera zawodnicza.
Wychowanek Junosti Mińsk. W trakcie sezonu 1998/1999 przeniósł się do rosyjskiego Siewierstali Czerepowiec. Dzięki swojej szybkości i grze kijem zaczęto nazywać go "Russian Rocket II" ("Rosyjska Rakieta II"), ponieważ stylem gry przypominał Pawła Bure. Do NHL był draftowany w 1999 w 1 rundzie z 18 numerem przez Pittsburgh Penguins. W sezonie 2002/2003 zaliczył 2 występy w barwach Pingwinów, a resztę sezonu spędził w farmerskim klubie Wilkes-Barre/Scranton Penguins. W następnym sezonie grał regularnie w NHL, rozgrywając 82 spotkania w których strzelił 9 bramek i zaliczył 20 asyst. Podczas lokautu występował w Dynamie Mińsk i w Spartaku Moskwa. W następnym sezonie Kalcou grał w Wilkes-Barre i w Pittsburghu do stycznia, resztę meczów rozgrywając w NHL. Rozgrywki te zakończył z dorobkiem 3 goli i 6 asyst. Po sezonie Pingwiny postanowiły nie przedłużać kontraktu z Kalcouem i 26 czerwca 2006 Konstantin został wolnym agentem. W sierpniu postanowił wrócić do Rosji i podpisał kontrakt z Saławatem Jułajew Ufa. W sezonie 2007/2008 Saławat z Kalcouem w składzie pokonał w finale rozgrywek Łokomotiw Jarosław i zdobył pierwsze w historii mistrzostwo Rosji. Sukces ten powtórzył z baszkirską drużyną w edycji KHL (2010/2011). Po zakończeniu sezonu 2011/2012 klub rozwiązał z nim kontrakt. W czerwcu podpisał roczny kontrakt z Atłantem Mytiszczi. Jest kapitanem drużyny. W trakcie sezonu pobił rekord w liczbie meczów rozegranych w fazie play-off ligi rosyjskiej rozgrywając 182 spotkania (poprzednie osiągnięcie należało do Siergieja Żukowa). W połowie 2013 przedłużył kontrakt z Atłantem o dwa lata. Od grudnia 2014 zawodnik Ak Barsu Kazań. Od maja do sierpnia 2015 zawodnik HK Soczi. Od października 2015 ponownie zawodnik Dynama Mińsk. Od 2013 do 2016 był kapitanem drużyny. Odszedł z Dynama Mińsk po sezonie KHL (2015/2016). W listopadzie 2016 ogłosił zakończenie kariery.
Uczestniczył w turniejach mistrzostw świata w 1999, 2001, 2002, 2005, 2007, 2008, 2009, 2012, 2013, 2014 oraz zimowych igrzysk olimpijskich 2002 i 2010.
W trakcie kariery zyskał pseudonimy "The Russian Rocket II (Rosyjska Rakieta II)", "The Speedy Express (Szybki Ekspres)".
Kariera trenerska.
Po zakończeniu kariery zawodniczej pozostał w klubie z Homla i został członkiem sztabu szkoleniowego. Od lipca 2017 był asystentem trenera w Dynamie Mińsk. Funkcję pełnił do listopada 2018. W tym samym miesiącu został głównym trenerem HK Brześć. W połowie 2019 odszedł ze stanowiska trenera Brześcia. W czerwcu 2020 został mianowany głównym trenerem zespołu Dynama Mołodeczno. Na początku października 2020 wobec izolowania szkoleniowca Craiga Woodcrofta w trakcie pandemii COVID-19, został p.o. głównego trenera Dynama Mińsk. W czerwcu 2021 wszedł do sztabu trenerskiego Spartaka Moskwa. Od lipca 2022 trener w sztabie Saławatu Jułajew Ufa.

</doc>
<doc id="1332709" url="https://pl.wikipedia.org/wiki?curid=1332709" title="Komitet opieki nad kopcem Józefa Piłsudskiego">
Komitet opieki nad kopcem Józefa Piłsudskiego



</doc>
<doc id="1332733" url="https://pl.wikipedia.org/wiki?curid=1332733" title="Marian Michniewicz">
Marian Michniewicz

Marian Michniewicz (ur. 5 grudnia 1922 w Wilnie, zm. 30 kwietnia 2008 w Toruniu) – polski biolog, specjalizujący się w fizjologii roślin. Poseł na Sejm PRL VII kadencji.
Życiorys.
W 1940 rozpoczął studia biologiczne na Uniwersytecie Wileńskim. Został z nich usunięty w 1942, po zajęciu Wilna przez Niemców. Wstąpił do Armii Krajowej, walczył jako partyzant w 3 Wileńskiej Brygadzie pod pseudonimem "Kurzawa". W 1944, po zajęciu Wilna przez Armię Czerwoną, obawiając się aresztowania przez NKWD, wstąpił do ludowego Wojska Polskiego. W 1945 został zdemobilizowany i mógł kontynuować studia na Uniwersytecie Marii Curie-Skłodowskiej. Ukończył je w 1948, uzyskując stopień magistra filozofii w zakresie botaniki. Stopień doktora nauk matematyczno-przyrodniczych uzyskał w 1951.
W 1953 został kierownikiem Katedry Fizjologii Roślin Uniwersytetu Mikołaja Kopernika w Toruniu. Od 1958 do 1961 pełnił funkcję dziekana Wydziału Biologii i Nauk o Ziemi UMK. W 1964 uzyskał tytuł profesora nadzwyczajnego, a w 1971 profesora zwyczajnego. Dyrektor (1969–1978) i przewodniczący Rady Naukowej Instytutu Biologii (1978–1981). Od 1986 członek rzeczywisty Polskiej Akademii Nauk.
Autor ponad 100 prac naukowych. Prowadzone przez niego badania dotyczyły głównie czynników wzrostu i rozwoju roślin, zwłaszcza ich aspektu hormonalnego. Był współautorem podręcznika akademickiego "Fizjologia roślin" (1977, ).
W latach 1972–1983 wiceprzewodniczący Wojewódzkiego Komitetu Frontu Jedności Narodu. Radny Miejskiej Rady Narodowej (1953–1958) oraz Wojewódzkiej Rady Narodowej w Toruniu (1980–1984). W latach 1976–1980 jako bezpartyjny sprawował mandat posła na Sejm PRL VII kadencji, reprezentując okręg toruński. Pracował w Komisjach Sejmowych Administracji, Gospodarki Terenowej i Ochrony Środowiska oraz Nauki i Postępu Technicznego.
Został pochowany w ewangelickiej części cmentarza św. Jerzego w Toruniu.

</doc>
<doc id="1332745" url="https://pl.wikipedia.org/wiki?curid=1332745" title="Tony Cliff">
Tony Cliff

Tony Cliff, właśc. Yigael Gluckstein (ur. 20 maja 1917, zm. 9 kwietnia 2000) – polityk lewicowy, trockista.
Wczesna działalność.
Urodzony na terenie Palestyny w rodzinie zwolenników syjonizmu, zaczął swoją polityczną aktywność jako członek grupy syjonistycznej. Już jako nastolatek zraził się jednak do tej ideologii i związał się z nielegalną Rewolucyjną Ligą Komunistyczną, głosząc marksizm jako alternatywę dla syjonizmu i nacjonalizmu. Od szesnastego roku życia oficjalnie określał się jako trockista i przeciwnik ustroju panującego w ZSRR. Pod koniec II wojny światowej, widząc słabe perspektywy komunizmu w regionie, wyemigrował do Wielkiej Brytanii. Przez całe lata 50. mieszkał na jej terytorium oraz w Irlandii nielegalnie, kilkakrotnie zatrzymywany, posługując się różnymi fałszywymi nazwiskami. Pisał do socjalistycznej prasy jako Roger Tenant, Sakhry, Lee Rock, zanim na stałe przyjął pseudonim Tony Cliff.
Rewolucyjna Partia Komunistyczna.
W czasie kolejnego pobytu w Londynie w latach 50. Cliff dołączył do Rewolucyjnej Partii Komunistycznej (RCP) i szybko znalazł się w jej kierownictwie. Brał udział w wewnątrzpartyjnych dyskusjach związanych ze stosunkiem trockistów do ZSRR, jego ekspansji terytorialnej oraz faktu podporządkowania sobie politycznie kolejnych krajów Europy Wschodniej. Tony Cliff dokonał wówczas własnej analizy stosunków społecznych panujących w tych państwach i zaprezentował teorię kapitalizmu państwowego, która nie była zgodna z oficjalnym stanowiskiem IV Międzynarodówki.
Dysydent.
Teoria państwowego kapitalizmu wywołała pierwszy poważny rozłam ideowy w środowiskach trockistowskich, które do tej pory, idąc za pismami Trockiego, były raczej jednomyślne w kwestii oceny ZSRR jako "zdegenerowanego państwa robotniczego ("Cliff skrytykował tę teorię), natomiast kraje Bloku Wschodniego nazywały "zdeformowanymi państwami robotniczymi" (dla Cliffa były to kraje kapitalistyczne). Cliff odżegnywał się od wszelkich powiązań swojej teorii z wcześniejszymi koncepcjami kolektywizmu biurokratycznego, obecnymi w Socjalistycznej Partii Robotniczej (sekcji amerykańskiej), którą skrytykował. Teoria Cliffa została ostro skrytykowana przez kierownictwo IV Międzynarodówki, które uznało ją za zbyt daleko idącą rewizję myśli trockistowskiej. W konsekwencji Cliff musiał opuścić RCP. Ponownie mając problemy z pozostaniem w Wielkiej Brytanii, Cliff do 1952 mieszkał w Irlandii. Wyrzucony z RCP, dołączył do grupy Gerry'ego Healy'ego o nazwie Klub, jednak również tam on i jego zwolennicy nie zagrzali długo miejsca, wyrzuceni na skutek swoich poglądów na wojnę koreańską, ponieważ Cliff wraz z grupą sprzeciwili się popieraniu Rosji (oraz USA w tej wojnie).
Socialist Review.
W 1950 Cliff współtworzył grupę trockistowską o nazwie Socialist Review, wydającą czasopismo o tej samej nazwie. Przez cały okres lat 50. był jej głównym ideologiem i autorem artykułów. W latach 1960–1962 czasopismo nosiło tytuł „International Socialism”, po czym przestało się ukazywać. W tym czasie grupa liczyła około stu osób, by na przestrzeni piętnastu lat wzrosnąć liczebnie do trzech tysięcy (wyłącznie według własnych danych) i zarejestrować się pod nazwą Socialist Workers Party. Nigdy nie związała się z IV Międzynarodówką, za to należała do grup inicjatywnych Międzynarodowej Tendencji Socjalistycznej.
Myśl Cliffa nigdy nie zyskała szerszego poparcia w ruchu trockistowskim, a inne odłamy tego ruchu nie uważają jej nawet za trockistowską, czy nawet za koncept niemarksistowski, manipulujący pojęciami i dokonujący zbyt ostrych uogólnień. Zaznaczają oni niewłaściwe użycie terminu "kapitalizm", który jako system oparty na grze wolnorynkowej nie może być "państwowy", czyli kontrolowany przez biurokrację i pozbawiony tym samym swoich najistotniejszych wyróżników.
Życie prywatne.
Cliff był żonaty z Chanie Rosenburg, aktywistką związków zawodowych nauczycieli oraz SWP. Mieli czwórkę dzieci, z których trójka działa w organizacjach zakładanych przez ojca, a syn Daniel był współautorem jego książki pt. "Marksizm i walki związków zawodowych: Strajk generalny w 1926 r.".

</doc>
<doc id="1332852" url="https://pl.wikipedia.org/wiki?curid=1332852" title="Judd Trump">
Judd Trump

Judd Trump (ur. 20 sierpnia 1989 w Bristolu) – angielski snookerzysta, mistrz świata z roku 2019, wicemistrz świata z 2011 i 2022, zwycięzca UK Championship 2011, Masters Snooker 2019, China Open 2011 i 2016, International Championship 2012 i 2019 oraz Australian Open 2014. W snookera gra lewą ręką, mimo że na co dzień jest praworęczny. W swojej karierze ma na koncie 901 setek (3. miejsce na liście wszech czasów od 8 lutego 2021 – turniej Championship League Group 4), w tym 8 podejść maksymalnych. Suma nagród, jakie wygrał w turniejach, to 4 831 754 funtów.
Kariera snookerowa.
Początki kariery.
Judd Trump jest trzykrotnym Mistrzem Anglii Juniorów, a w wieku 16 lat został półfinalistą Mistrzostw świata U-21 (mistrzostwa graczy poniżej 21 roku życia).
13 marca 2004 roku podczas turnieju juniorskiego w Coalville uzyskał maksymalny break. Był wówczas najmłodszym snookerzystą (14 lat 206 dni), który popisał się takim wyczynem w oficjalnych zawodach (wcześniej ten rekord był w posiadaniu Ronnie’ego O’Sullivana).
Kariera zawodowa do sezonu 2010/2011.
Swoją karierę zawodową rozpoczął w 2005 roku startując w turnieju rankingowym Grand Prix. Jego największym sukcesem sezonu 2005/2006 było dojście do ostatniej 48-ki Welsh Open 2006. Tym samym stał się najmłodszym graczem, który zakwalifikował się do rundy finałowej turnieju rankingowego.
W 2007 roku został trzecim 17-latkiem, który awansował do pierwszej rundy Mistrzostw świata. W swoim debiucie w Crucible Theatre przegrał jednak z byłym mistrzem świata Shaunem Murphy 6:10, mimo wcześniejszego prowadzenia 6:5.
W 2008 roku nie zdołał awansować do rundy finałowej Mistrzostw po nikłej porażce w kwalifikacjach z Joe Swailem 9:10.
Na turnieju Grand Prix 2008 w pierwszej rundzie awansował walkowerem (Graeme Dott doznał złamania nadgarstka). W drugiej rundzie wyeliminował Joe Perry’ego po zwycięstwie 4:2. W ćwierćfinale wyeliminował mistrza świata z roku 2008 – Ronnie O’Sulivana. Trump pokonał starszego Anglika 5:4 i awansował do półfinału.
Do końca 2009 roku na swoim koncie zapisał 70 breaków stupunktowych.
3 kwietnia 2011 roku wygrał pierwszy turniej rankingowy China Open 2011 pokonując w finale Marka Selby’ego 10:8.
Podczas Mistrzostw świata w snookerze 2011 wygrał mecze z Neilem Robertsonem (10:8), Martinem Gouldem (13:6), Graemem Dottem (13:5) oraz Dingiem Junhuiem (17:15), dzięki czemu awansował do finału. 2 maja 2011 roku został wicemistrzem świata ulegając w finale Johnowi Higginsowi (18:15). Jednak mecz ten był dość wyrównany i zakończył się trudnym snookerem, ustawionym Trumpowi, na bili różowej.
Do końca sezonu 2010/2011 na swoim koncie zapisał 111 breaków stupunktowych.
Kariera zawodowa od sezonu 2011/2012.
Sezon 2011/2012.
11 grudnia 2011 roku wygrywał prestiżowy turniej UK Championship, pokonując po drodze takich zawodników jak Neil Robertson czy Ronnie O’Sullivan, by w finale pokonać Marka Allena 10-8. Dzięki temu zwycięstwu awansował na piąte miejsce w rankingu.
Do inaugurującego snookerowe zmagania w roku 2012 prestiżowego turnieju Masters Trump przystępował jako jeden z faworytów. W pierwszej rundzie pewnie pokonał Stuarta Binghama 6:3. Następnie w drugim kolejnym turnieju w drugiej rundzie spotkał Ronnie’ego O’Sullivana, z którym zwyciężył 6:2. W półfinale jednak uległ późniejszemu triumfatorowi Neilowi Robertsonowi 3:6.
W kolejnym turnieju rankingowym German Masters Judd dotarł do ćwierćfinału po drodze pokonując Paula Davisona 5:1 i Marka Allena 5:2. W samym ćwierćfinale uległ Stephenowi Maguire’owi 5:4 wygrywając już 4:2.
W dwóch następnych turniejach, czyli Welsh Open i World Open Trump kolejno docierał do ćwierćfinału i drugiej rundy.
W PTC Grand Final Judd jako lider rankingu Players Tour Championship został rozstawiony z numerem pierwszym. Typowany na zwycięzcę turnieju Trump w swoim pierwszym meczu zmierzył się z Chińczykiem Xiao Guodongiem. Mecz ten niespodziewanie przegrał 2:4.
W ostatnim chińskim turnieju w sezonie China Open, gdzie Judd przystępował jako obrońca tytułu, w pierwszym meczu pokonał Jimmy’ego White’a 5:3. W takim samym stosunku wygrał mecz drugiej rundy ze Stuartem Binghamem. W ćwierćfinale spotkał się ze Stephenem Lee, z którym przegrał również wynikiem 3:5. Pomimo nie zagrania w półfinale żadnego turnieju rankingowego po zwycięskim UK Championship snookerzysta z Bristolu awansował na fotel wicelidera w Rankingu.
W kończących sezon Mistrzostwach Świata Trump był głównym faworytem do zgarnięcia tytułu Mistrza Świata. W pierwszej rundzie pokonał Dominica Dale’a 10:7. Zwycięstwo to było dla samego zawodnika sporym wyczynem, ponieważ przed pierwszą sesją pojedynku doznał zatrucia pokarmowego i sam Trump w pomeczowej konferencji prasowej twierdził, że choroba była na tyle dokuczliwa, że był gotów poddać mecz w czasie jego trwania. W drugiej rundzie Judd spotkał się z Alim Carterem. Spotkanie to miało bardzo dramatyczny przebieg. Pierwszą sesję pojedynku wygrał Carter 5:3. W drugiej sesji Trump odrobił straty i wysunął się na prowadzenie 9:7.
W trzeciej partii trzeciej sesji pojedynku Judd zaatakował breaka maksymalnego. Podejście to jednak zakończył na 96 punktach.
Kolejną partię wygrał Carter i ustalił wynik po 4 frame’ach decydującej sesji pojedynku na 11:9 dla Trumpa. Kolejną partię wygrał młodszy z Anglików i podwyższył swoje prowadzenie na 12:9 i potrzebował tylko jednej partii do wygrania spotkania. W tym momencie Judd zaczął grać słabo, dzięki czemu Carter odrobił straty i doprowadził do decydującej, 25-tej partii. Po wyrównanym początku Judd podszedł do stołu, lecz jednak pierwszym podejściu zdobył 9 punktów. W drugim zdobył tylko 10 oczek, pudłując łatwą czerwoną z przyrządu i zostawiając łatwy układ przeciwnikowi. Carter zakończył podejście z przewagą wymagającą od Trumpa ustawienia 4 snookerów, które Anglik ustawił i zmniejszył przewagę na tyle, że mógłby odnieść końcowy sukces. Ali jednak po tym powiększył przewagę i zapewnił sobie zwycięstwo w meczu wynikiem 13:12 i awans do ćwierćfinału. Trump opuścił Crucible ze łzami w oczach. Judd gdyby awansował do ćwierćfinału zapewniłby sobie pierwsze miejsce w Rankingu Oficjalnym na koniec sezonu.
Sezon 2012/2013.
Trump dobrze wszedł w sezon. Już w Shanghai Masters doszedł do finału. Prowadził w nim aż 7-1 z czterokrotnym mistrzem świata Johnem Higgins’em, lecz Szkot wbił brejka maksymalnego, po długiej walce Anglik przegrał mecz 9-10. Zakwalifikował się do finału turnieju International Championship rozgrywanym w chińskim Chengdu (zwyciężając 9-1 nad Peterem Ebdonem w półfinale), wyprzedził w generalnej klasyfikacji punktowej światowego rankingu snookerowego Marka Selby’ego, zostając tym samym nowym numerem 1 (dziesiątym w historii listy rankingowej). W drugiej części sezonu Trump zaczął często odpadać w pierwszej rundzie, lecz w Mistrzostwach Świata dotarł do półfinału, gdzie przegrał z przyszłym zwycięzcą, powracającym po dłuższej przerwie, Ronnie’em O’Sullivanem. Po meczu "The Rocket" pochwalił dobrą grę bristolczyka.
Sezon 2013/2014.
W 1/16 finału turnieju rankingowego Antwerp Open w Belgii Judd Trump osiągnął break maksymalny grając przeciwko Markowi Selby’emu.
Sezon 2014/2015.
W pierwszym turnieju sezonu Wuxi Clasic Judd doszedł do 1/8 finału, gdzie musiał uznać wyższość Stephena Maguire'a.
W następnych zawodach, Australian Goldfields Open 2014 młody Anglik nie miał sobie równych i w finałowym pojedynku ograł zawodnika gospodarzy Neila Robertsona 9:5. Po drodze do finału wyeliminował m.in. Xiao Guodonga i Ricky Waldena.
Trzecim dużym turniejem, w którym wystąpił Judd był Shanghai Masters, zawodnik odpadł już w 1 rundzie, ulegając Dominicowi Daleowi.
International Championship to również szybka porażka i powrót do domu już po meczu drugiej rundy turnieju. Zawodnika wyeliminował Jamie Burnett.
Podczas nierankingowych zawodów Champion of Champions 2014 awansował do finału, gdzie ostatecznie musiał uznać wyższość obrońcy tytułu O’Sy. Starszy Anglik wygrał z Juddem 10:7. Po drodze eliminował Stephena Maguirea, aktualnego mistrza świata Marka Selbyego oraz Neila Robertsona. Za porażkę w finale Anglik otrzymał nagrodę w wysokości 50,000 funtów.
W piątym turnieju obecnego sezonu Judd zaprezentował wspaniałą dyspozycję podczas UK Championship 2014. Wyższość Judda musieli uznać tacy zawodnicy jak: Stephen Maguire w półfinale, Mark Davis w ćwierćfinale czy Rod Lawler w 1/8. W finale doszło do angielskiego pojedynku, rewanżu za Champion of Champions 2014, lecz i tym razem po ostateczne zwycięstwo sięgnął Ronnie O’Sullivan, który w finale pokonał Judda 10:9, mimo iż prowadził już 9:4, wówczas Judd postraszył starszego Anglika, lecz mała niedokładność przekreśliła szansę na jego zwycięstwo. W całych zawodach Judd zdobył największą ilość breaków 100+, dokonał tego 8 razy. Warto dodać, że podczas tych zawodów zdobył swoją jubileuszową, trzysetną setkę w oficjalnych zawodach. Za dotarcie do półfinału zgarnął nagrodę w wysokości 70,000 funtów.
Rok 2015 rozpoczął od zmagań w Championship League Snooker. W meczach pierwszej grupy Judd wygrał 2 spośród 6 spotkań, lecz to pozwoliło mu na awans do półfinału. Tam musiał uznać wyższość Stuarta Binghama. W spotkaniach drugiej grupy młody Anglik przegrał tylko 2 spotkania i zajął 2. miejsce na koniec zmagań w grupie. W półfinale pokonał Marco Fu, a w finale musiał uznać wyższość Matthew Selta. W 15 do tej pory rozegranych spotkaniach w CLS wbił 6 breaków 100+.
Podczas zmagań w Masters 2015 Anglik odpadł już w I rundzie, ulegając w pierwszym spotkaniu Szkotowi Stephenowi Maguire’owi 4:6, mimo prowadzenia 2:0.
German Masters to porażka Judda w meczu ćwierćfinałowym, w którym zmierzył się z Markiem Selbym. W trakcie tego spotkania wbił swojego drugiego w karierze breaka maksymalnego.
W marcu 2015 wygrał nierankingowy turniej World Grand Prix pokonując w finale Ronnie’go O’Sullivana 10-7.
W całym sezonie rozegrał do tej pory 67 spotkań, z czego 48 wygrał. Bilans frejmów w sezonie: 443 rozegrane, 271 wygrane, 172 przegrane.
Aktualnie ma na koncie 52 breaki stupunktowe zdobyte w sezonie 2014/15. Dzięki grze zarobił 229,150 funtów.
Sezon 2018/2019.
W styczniu 2019 roku po raz pierwszy w karierze zwyciężył w turnieju Masters pokonując 10-4 Ronnie’ego O’Sullivana. 10 lutego 2019 roku w finale Coral World Grand Prix 2019 pokonał 10-6 Alego Cartera.
6 maja po raz pierwszy w karierze został mistrzem świata, pokonując w finale Johna Higginsa 18-9. W całym turnieju wbił 14 breaków stupunktowych, w tym rekordowe 7 w finale.
Sezon 2019/2020.
W sezonie 2019/2020 Trump został pierwszym w historii snookerzystą, który wygrał sześć turniejów rankingowych w jednym sezonie. Anglik zwyciężał kolejno w: International Championship 2019 (10:3 w finale z Shaunem Murphym), World Open 2019 (w decydującym meczu pokonał 10:5 Thepchaiyę Un-Nooha), Northern Ireland Open 2019 (po pokonaniu w finale 9:7 Ronnie’ego O’Sullivana), German Masters 2020 (9:6 w finale z Neilem Robertsonem), Players Championship 2020 (w meczu o tytuł pokonał Yana Bingtao 10:4) i Gibraltar Open 2020 (w decydującym starciu zwyciężył z Kyrenem Wilsonem 4:3). Oprócz tego dotarł do finału nierankingowego turnieju Champion of Champions 2019, w którym po decydującej partii przegrał 9:10 z Robertsonem.
Niepowodzeniem zakończyła się dla Anglika obrona tytułu mistrza świata, turniej ten zakończył na ćwierćfinale po porażce 9:13 z późniejszym finalistą czempionatu Kyrenem Wilsonem, stając się osiemnastym w historii zawodnikiem, który nie zdołał złamać klątwy Crucible.

</doc>
<doc id="1332855" url="https://pl.wikipedia.org/wiki?curid=1332855" title="Sergio Martini">
Sergio Martini

Sergio Martini (ur. 29 lipca 1949 w Lizzanella) – włoski alpinista i himalaista, który jako siódmy człowiek na Ziemi zdobył Koronę Himalajów i Karakorum – wszystkie 14 szczytów o wysokości ponad 8000 metrów.
Jego pierwszym ośmiotysięcznikiem było K2. Wspólnie z innym Włochem Fausto De Stefanim został negatywnym bohaterem skandalu związanego ze zdobywaniem Korony Himalajów. Okazało się bowiem, że ich wejście na Lhotse w dniu 15 października 1997 roku to kłamstwo. Idący po nich Koreańczyk oświadczył, że zawrócili nie – jak utrzymywali – 10 metrów od zdradliwego szczytowego nawisu, lecz około 150 metrów poniżej wierzchołka. De Stefani upierał się przy swoim twierdzeniu, natomiast Martini dołączył wiosną 2000 roku do grupy Piotra Pustelnika, by zaatakować ten szczyt ponownie, tym razem do samego czubka, czego świadkami byli Słoweńcy Franc Pepevnik i Milan Romih.

</doc>
<doc id="1332867" url="https://pl.wikipedia.org/wiki?curid=1332867" title="KPMG Tower">
KPMG Tower

KPMG Tower – wieżowiec położony przy 355 South Grand Avenue w Los Angeles (Kalifornia) wchodzący w skład kompleksu Wells Fargo Center (Los Angeles). Budowla została wzniesiona w latach 1981-1983, ma wysokość 170,7 m i liczy 45 pięter. Wieżowiec znajduje się na wzniesieniu Bunker Hill, co sprawia, że wydaje się być znacznie wyższy.

</doc>
<doc id="1332908" url="https://pl.wikipedia.org/wiki?curid=1332908" title="CSD Muñiz">
CSD Muñiz

Club Social y Deportivo Muñiz - argentyński klub piłkarski z siedzibą w mieście Muñiz wchodzącym w skład zespołu miejskiego Buenos Aires.
Historia.
"Muñiz" założony został 9 lipca 1932 roku. W latach 1954-1964 klub był członkiem federacji piłkarskiej Asociación del Fútbol Argentino, organizującej mistrzostwa Argentyny. Do rozgrywek organizowanych przez AFA klub powrócił w 1979, a w 1981 awansował do III ligi argentyńskiej ("Primera C").

</doc>
<doc id="1332934" url="https://pl.wikipedia.org/wiki?curid=1332934" title="Muniz Buenos Aires">
Muniz Buenos Aires



</doc>
<doc id="1332940" url="https://pl.wikipedia.org/wiki?curid=1332940" title="Club Social y Deportivo Muñiz">
Club Social y Deportivo Muñiz



</doc>
<doc id="1332949" url="https://pl.wikipedia.org/wiki?curid=1332949" title="Włoscy Radykałowie">
Włoscy Radykałowie

Włoscy Radykałowie (wł. "Radicali Italiani", RI) – włoska partia polityczna o poglądach liberalnych, socjalliberalnych i libertyńskich.
Historia.
Nurt radykalny we Włoszech.
Początki partii sięgają 1955, kiedy to działacze lewicowego skrzydła Włoskiej Partii Liberalnej założyli nowe ugrupowanie pod nazwą Partia Radykalna. Formacja ta działała do końca lat 80. Po 1989 radykałowie uczestniczyli w życiu politycznym w ramach komitetów wyborczych organizowanych wokół ich liderów: Marca Pannelliego i Emmy Bonino.
Historycznie ruch ten wywodził się z nurtów lewicowych, jednak w 1994 radykałowie przystąpili do centroprawicowej koalicji Silvia Berlusconiego w jego pierwszym rządzie. W zamian za otrzymane poparcie polityczne Emma Bonino została włoskim przedstawicielem w Komisji Europejskiej.
Od 1996 radykałowie nie odgrywali ważniejszej roli politycznej i nie wchodzili w skład żadnej z wielkich koalicji. W 1999 odnieśli znaczny sukces w wyborach do Parlamentu Europejskiego, gdy organizowana przez nich Lista Emmy Bonino otrzymała 8,7% głosów, uzyskując 7 mandatów. Jednak w wyborach krajowych dwa lata później komitet wyborczy sygnowany nazwiskami liderów dostał około 2% głosów.
Włoscy Radykałowie.
Miesiąc po wyborach doszło do sformalizowania działalności partii pod jej nazwą Włoscy Radykałowie. Pierwszym sekretarzem został Daniele Capezzone, zastąpiony na tej funkcji w 2006 przez Ritę Bernardini. W 2004 wynik 2,2% w wyborach do PE przyniósł Włoskim Radykałom 2 mandaty. W 2005 partia podpisała porozumienie z Włoskimi Demokratycznymi Socjalistami, tworząc koalicję Róża w Pięści, która przystąpiła do centrolewicowego bloku "L’Unione". Wtedy też doszło do rozłamu, gdy grupa działaczy optujących za ponownym sojuszem z Silviem Berlusconim utworzyła własne ugrupowanie – Liberalnych Reformatorów, które dołączyło do Domu Wolności.
Przyjęty przez koalicję RI-SDI symbol róży nawiązywał do symboliki partii radykalnych w latach 70. i 80. oraz do symboliki Międzynarodówki Socjalistycznej. W wyborach w 2006 Róża w Pięści zdobyła 2,6% głosów, co dało im 18 miejsc w Izbie Deputowanych, z czego około połowy objęli radykałowie.
W nowym rządzie Romano Prodiego Emma Bonino została ministrem do spraw stosunków europejskich i handlu międzynarodowego. Już w listopadzie 2006 z partii odszedł Daniele Capezzone, należący do krytyków tego gabinetu, zakładając własny ruch centroprawicowy ruch (pod nazwą Decyduj!).
W listopadzie 2007 koalicja Róża w Pięści oficjalnie przestała istnieć, gdy członkowie Włoskich Demokratycznych Socjalistów przystąpili do nowo utworzonej Partii Socjalistycznej. Przed przedterminowymi wyborami w 2008 RI podpisali porozumienie o starcie z list Partii Demokratycznej. W wyborach tych radykałowie łącznie uzyskali 9 mandatów (6 w Izbie Deputowanych oraz 3 w Senacie). W 2009 nie przekroczyli nowo wprowadzonego progu w wyborach europejskich, znajdując się poza Europarlamentem, a w 2013 po zakończeniu współpracy z PD nie weszli również do krajowego parlamentu. Wkrótce jednak Emma Bonino objęła urząd ministra spraw zagranicznych w wielopartyjnym rządzie Enrica Letty.
W wyborach w 2018 radykałowie współtworzyli koalicję +Europa, startującą w ramach bloku centrolewicy. Lista nie przekroczyła progu wyborczego, mandaty w parlamencie w okręgach większościowych uzyskali Emma Bonino, ówczesny sekretarz krajowy Riccardo Magi i związany z tym ugrupowaniem Alessandro Fusacchia. W 2022 partia poparła koalicję centrolewicy, nie wystawiając formalnie w jej ramach własnych kandydatów (należący do RI Riccardo Magi uzyskał reelekcję z ramienia +Europa).

</doc>
<doc id="1332953" url="https://pl.wikipedia.org/wiki?curid=1332953" title="Olecko Małe">
Olecko Małe

Jezioro Olecko Małe – ("Małooleckie Jezioro", niem.: "Herzogshöher See (1940 r.), Klein Oletzkoer See (1921 r.), Oletzko klein (1595 r.), Klein Olezky (1590 r.), Klein Oletzken (1542 r.") – jezioro w Polsce położone na Pojezierzu Mazurskim, na południe od Olecka (województwo warmińsko-mazurskie, powiat olecki, gmina Olecko). 
Powierzchnia jeziora wynosi 223,29 ha, jego długość to 4,5 km, a szerokość około 1 km. Zbiornik znajduje się na wysokości 148,5 m n.p.m. i jest dobrze dostępny od strony zachodniej i południowej w Małym Olecku. Jezioro ma wygięty kształt, przypominający literę "S". Jego brzegi łagodnie schodzą do wody, miejscami są szeroko porośnięte trzciną. Wschodni brzeg jest płaski i bagnisty, zachodni pagórkowaty. Najbliższe otoczenie to zabudowania Małego Olecka oraz Wieliczek, łąki i pola z wąskim pasem olchy, brzozy oraz wierzby. Znajduje się tu dużo małych pomostów wędkarskich. 
Przez jezioro przepływa rzeka Lega, która wpada w północnej części zbiornika, niosąc wody z Jeziora Olecko Wielkie, a wypływa na południu. Istnieje jeszcze kilka niewielkich dopływów zasilających jezioro wodami z okolicznych łąk i pól. W południowej części znajdują się dwie niewielkie wyspy, które wiosną są podtapiane.
Ryby występujące w jeziorze Oleckim Małym: Leszcz, Sandacz, Płoć, Okoń, Szczupak, Węgorz, Wzdręga.

</doc>
<doc id="1332959" url="https://pl.wikipedia.org/wiki?curid=1332959" title="Bitwa pod Paardeberg">
Bitwa pod Paardeberg

Bitwa pod Paardeberg ("Końskim Wzgórzem") – starcie zbrojne, które miało miejsce w dniach 18–27 lutego 1900 roku pomiędzy siłami brytyjskimi a burskimi w czasie trwania II wojny burskiej (1899–1902). Była jedną z najważniejszych bitew tej wojny i zakończyła się zdecydowanym zwycięstwem wojsk brytyjskich.
Burowie i Anglicy.
Burowie byli to potomkowie głównie holenderskich, ale także niemieckich, belgijskich i francuskich protestantów którzy osiedlali się w Afryce Południowej, w XVII i XVIII wieku. W XIX wieku Burów zaczęli wypierać osadnicy angielscy. Między 1835 a 1841, ok. 14 tys. Burów - tak zwanych Voortrekker – opuściło Kolonię Przylądkową wyruszając w głąb Afryki, na północ i północny wschód i podbijając tamtejsze ludy tubylcze (w tym Zulusów). Okres ten nazwano "Groot Trek" - Wielką Wędrówką. Na północ i wschód od rzeki Oranje utworzyli trzy republiki burskie: Natal, Orania i Transwal. Natal wpadł w ręce brytyjskie już w latach 40 wieku XIX. W 1880 r. Brytyjczycy próbowali zawładnąć także Oranią i Transwalem. Burowie przeciwstawili się zbrojnie i pierwszą z wojen wygrali. W układzie pokojowym Wielka Brytania uznała niepodległość Transwalu, przejmując tylko politykę zagraniczną tego kraju. Pokój został podpisany 23 marca 1881 r. Na jego mocy Transwal uzyskał niepodległy rząd pod teoretycznym nadzorem Wielkiej Brytanii. W 1886 r. w Transwalu i Oranii zostały odkryte bogate pokłady złota i diamentów. Kraje te ogarnęła wtedy gorączka złota i z Europy, głównie z Wielkiej Brytanii, przybyło tysiące osadników, żądnych wzbogacenia się. W celu zawładnięcia złotodajnymi terenami w 1895 r. Brytyjska Kompania Afryki Południowej podjęła próbę ich podbicia. Burowie rozbili jednak oddziały wojskowe Kompanii, a wtedy Wielka Brytania zaczęła przygotowania do wojny, przerzucając duże oddziały wojsk do Afryki (głównie z Kanady, Nowej Zelandii i Australii). W odpowiedzi obie republiki zawarły w 1897 r. sojusz obronny i sposobiły się do konfliktu z Wielką Brytanią.
Przed starciem.
Burowie wobec odrzucenia propozycji rozwiązania konfliktu pokojowo, 11 października 1899 rozpoczęli działania zaczepne oblegając miasta Kimberley, Mafeking i Ladysmith położone na pograniczu republik burskich i brytyjskich posiadłości: Kolonii Przylądkowej, Natalu i Beczuany. Zdawali bowiem sobie sprawę, że jedynie zaskoczenie Anglików, odebranie im inicjatywy, zadanie z miejsca poważnych klęsk i zajęcie kluczowych punktów strategicznych zmusi tych ostatnich do przyjęcia rozmów pokojowych, mogących doprowadzić do kompromisu możliwego do przyjęcia przez obie strony. Początkowo siły obu armii były mniej więcej równe i liczyły po około 40 tysięcy żołnierzy. Liczba ta miała się stopniowo zmieniać na niekorzyść Burów, a to ze względu na ciągłe transporty wojsk brytyjskich w rejon konfliktu. W początkowym okresie wojny (do lutego 1900) Burowie odnosili oszałamiające sukcesy kilkakrotnie bijąc liczniejsze wojska brytyjskie m.in. pod Colesno, Magersfontein, Stormbergiem. W grudniu 1899 r. do Afryki przybył nowy naczelny wódz brytyjski – lord Frederick Roberts i pogromca mahdystów sudańskich lord Kitchener, stojący na czele ponad 50 tysięcznej armii. Podjął on próbę osaczenia i pobicia znacznych sił burskich oblegających Kimberley. Gdyby miasto wpadło w ręce Burów zyskaliby oni dogodną bazę wypadową w kierunku Kolonii Przylądkowej - serca brytyjskich posiadłości w Afryce Południowej.
Bitwa i jej skutki.
Czterotysięczną armią burską pod Kimberley dowodził gen. Piet Arnoldus Cronje. Pod wpływem wcześniejszych zwycięstw burgerów począł lekceważyć niebezpieczeństwo ze strony Anglików. Gdy jeden z jego podkomendnych gen. Christiaan Rudolph de Wet przestrzegał go przed starciem z liczniejszym przeciwnikiem, stwierdził nie bez złośliwości: „I ty także obawiasz się Anglików? Żadnej słabości! Pozabijaj mi jednych, a weź do niewoli resztę.” Jednak gdy 24 lutego 1900 r. kolumnie brytyjskiej gen. Frencha udało się przełamać burską blokadę i połączone siły garnizonu Kimberley i Frencha poczęły naciskać na Burów, Cronje został zmuszony do odwrotu. Burskie oddziały cofały się powoli ku stokom Paardebergu, tocząc po drodze uporczywe walki. Sytuacja z każdą godziną stawała się coraz trudniejsza. Lada chwila całe ugrupowanie mogło znaleźć się w całkowitym okrążeniu. Wobec tego rząd Burów nakazał wszystkim operującym w tym rejonie oddziałom, mającym swobodę działania, by połączyły się i ruszyły na odsiecz osaczanemu przez Anglików Cronjemu. Rozkazy wykonano i połączone siły generałów de Weta, Jacobsa, Bothy i Hertzoga ruszyły w kierunku Paardebergu.
Tymczasem oddziały Cronjego, naciskane z każdej strony przez wroga, zbudowały warowny obóz na prawym brzegu rzeki Moder niedaleko Kimberley. Pozycja została źle wybrana. Zewsząd otaczały ją wzniesienia, z których Brytyjczycy mogli razić Burów ogniem swej artylerii. Obóz otoczyło 20 tys. angielskich żołnierzy. Kitchenerowi i jego generałom wydawało się, że sprawa zostanie załatwiona w ciągu kilku godzin niewielkim nakładem sił. Przeliczyli się.
Następnego dnia (25 lutego) połączone oddziały de Weta i Bothy dotarły do celu. De Wet rzucił swych strzelców do ataku, kierując uderzenie przez Singfontein oraz sąsiednie wzgórza. Ale atak załamał się. Z domów osady i wzgórz obsadzonych przez Anglików bił celny ogień dział i karabinów. Burowie jednak nie zrezygnowali uderzając ponownie. W ręce Burów wpadło 60 jeńców. De Wet podciągnął na pierwszą linię swe dwa działa, by utorowały drogę ku osaczonemu Cronje. Wkrótce jednak do dział zaczęło brakować amunicji, a nacisk nieprzyjaciela wzmagał się z każdą chwilą. Do pełnego sukcesu potrzebne było aktywne współdziałanie oblężonych. Tylko atak prowadzony z dwóch stron mógł przynieść pomyślny wynik operacji. Tymczasem Cronje nie ruszał się. Dla de Weta stało się jasne, że nie chce on opuścić swego obozu, choć stojący między siłami burskimi Anglicy cofnęli się. 
Brytyjczycy zaniepokojeni atakami odsieczy rzucili przeciw niej nowe oddziały, wspierane przez trzy baterie artylerii. Burowie, zagrożeni okrążeniem, wycofali się. W międzyczasie nadeszły nowe oddziały burskie, co pozwoliło 26 lutego przeprowadzić kolejny atak. Skończył się on całkowitym niepowodzeniem. Do niewoli dostało się 100 Burów. 
Cronje nadal trwał w biernej obronie. De Wet i inni dowódcy nie bardzo wiedzieli co mają robić. Próbować jeszcze raz, czy się wycofać? Postanowili wysłać do obozu Cronje jednego z oficerów i poznać jego stanowisko. Chcieli, aby generał porzucił obóz i na czele swych ludzi przebił się do oczekujących go oddziałów, które nocnym atakiem związałyby siły angielskie. Cronje odpowiedział, że taborów nie opuści i za kilka godzin zamierza się poddać. Istotnie 27 lutego o godz. 10 rano Cronje skapitulował. Co podyktowało mu tę fatalną decyzję? Zdaniem rosyjskiego historyka Skopina, generał i jego ludzie nie chcieli po prostu porzucić furgonów załadowanych dobytkiem. 
Klęska pod Paardebergiem zrodziła wśród Burów defetyzm, zniechęcenie i niewiarę w zwycięstwo. Niektórzy uważali, że nie ma sensu przedłużać oporu. Coraz większe grupy opuszczały oddziały i udawały się do domów. Burgerzy nie dźwignęli się już po kapitulacji w Paardebergu. Mimo to wojna trwała jeszcze dwa lata, lecz nie przyniosła Burom zwycięstwa. Ostatecznie porozumieli się z Brytyjczykami i w zamian za szeroką autonomię złożyli broń w 1902.

</doc>
<doc id="1332963" url="https://pl.wikipedia.org/wiki?curid=1332963" title="Dead Star">
Dead Star



</doc>
<doc id="1332966" url="https://pl.wikipedia.org/wiki?curid=1332966" title="Statek wielorybiczy Essex">
Statek wielorybiczy Essex



</doc>
<doc id="1332968" url="https://pl.wikipedia.org/wiki?curid=1332968" title="Oskari Friman">
Oskari Friman

Oskari Friman (ur. 27 stycznia 1893 w Vahviala, zm. 19 października 1933 w Voikkaa), fiński zapaśnik. Dwukrotny złoty medalista olimpijski.
Walczył w stylu klasycznym. Pierwszy krążek wywalczył w Antwerpii w 1920 w wadze piórkowej. Cztery lata później zdobył drugie złoto w wadze lekkiej. W 1921 został mistrzem świata. Dziesięciokrotnie był mistrzem Finlandii. 

</doc>
<doc id="1332981" url="https://pl.wikipedia.org/wiki?curid=1332981" title="Serbowie połabscy">
Serbowie połabscy



</doc>
<doc id="1332983" url="https://pl.wikipedia.org/wiki?curid=1332983" title="Kalle Anttila">
Kalle Anttila

Kalle Anttila (ur. 27 sierpnia 1887 w Muhos, zm. 1 stycznia 1975 w Helsinkach), fiński zapaśnik. Dwukrotny złoty medalista olimpijski.
Walczył w obu stylach i w obu został mistrzem olimpijskim. Pierwszy krążek wywalczył w Antwerpii w 1920 w stylu klasycznym. Cztery lata później zdobył drugie złoto, tym razem w stylu wolnym. W 1921 i 1922 zwyciężał w mistrzostwach świata (w stylu klasycznym). Wielokrotnie był mistrzem Finlandii. 

</doc>
<doc id="1332985" url="https://pl.wikipedia.org/wiki?curid=1332985" title="Parafia bł. Bolesławy Lament w Nidzicy">
Parafia bł. Bolesławy Lament w Nidzicy

Parafia bł. Bolesławy Lament w Nidzicy – parafia rzymskokatolicka w Nidzicy.
Kościół posiada tylko nawę główną oraz prosto zamknięte prezbiterium.
Jednowieżowa fasada wyposażona jest w pojedynczy hełm.

</doc>
<doc id="1332989" url="https://pl.wikipedia.org/wiki?curid=1332989" title="Latin Rhythm Airplay">
Latin Rhythm Airplay

Latin Rhythm Airplay – jedna z wielu list przebojów regularnie opracowywanych przez amerykański magazyn muzyczny "Billboard". Przedstawia ona najpopularniejsze, głównie hiszpańskojęzyczne piosenki, reprezentujące m.in. gatunki: reggaeton i hiszpański hip-hop oraz R&amp;B. W tworzeniu zestawienia wykorzystywane są statystyki mówiące o częstotliwości nadawania poszczególnych utworów na antenach stacji radiowych.

</doc>
<doc id="1332991" url="https://pl.wikipedia.org/wiki?curid=1332991" title="Hanan">
Hanan

Hanan (inny tytuł: "Hanan: An Assault on Faith") – indyjski dramat i kino akcji z Manoj Bajpai ("Satya") i Sonali Kulkarni w rolach głównych. Ponadto grają m.in., Seema Biswas i Sayaji Shinde. Według własnego scenariusza film wyreżyserował w 2004 roku aktor Makrand Deshpande. Tematem filmu jest historia pary zakochanych. Miłość dotknęła tu dwoje upośledzonych umysłowo osób, stąd brak akceptacji ludzi dla ich związku i próba wykorzystania ich słabości.

</doc>
<doc id="1332994" url="https://pl.wikipedia.org/wiki?curid=1332994" title="Klara Zamenhof">
Klara Zamenhof

Klara (Kejla) Zamenhof, z domu Silbernik (ur. 5 października 1863 w Kownie, zm. 6 grudnia 1924 w Warszawie) – polska esperantystka, żona Ludwika Zamenhofa.
Urodziła się w zamożnej rodzinie żydowskiej jako córka Aleksandra (1832–1906) i Gołdy Silberników. Zamenhofa poznała w 1886 w domu szwagra, doktora Lewity. 30 marca 1887 zaręczyli się, a 9 sierpnia tego samego roku wzięli ślub. Z tego związku urodziło im się troje dzieci: Adam (1888–1940), Zofia (1889–1942) i Lidia (1904–1942). 
Zmarła w Warszawie. Jest pochowana na cmentarzu żydowskim przy ulicy Okopowej (kwatera 10).

</doc>
<doc id="1332997" url="https://pl.wikipedia.org/wiki?curid=1332997" title="Dialekt zelandzki">
Dialekt zelandzki

Dialekt zelandzki ( Zeêuws, Zeeuws) – grupa gwar języka niderlandzkiego, używanych głównie w holenderskiej prowincji Zelandia i Goeree-Overflakkee (Holandia Południowa).

</doc>
<doc id="1333007" url="https://pl.wikipedia.org/wiki?curid=1333007" title="Newnham College">
Newnham College

Newnham College – college żeński działający w ramach Uniwersytetu Cambridge. Założył go w 1871 r. Henry Sidgwick. Był to drugi żeński college Uniwersytetu Cambridge, pierwszym był Girton College.
Kobiety na uniwersytecie.
Pomysł, aby kobiety studiowały na uniwersytecie, pojawił się po raz pierwszy w XIX wieku. Był wyszydzany, jednak rozwijano go. W 1868 r. Komisja Egzaminacyjna Uniwersytetu Cambridge ("Cambridge's Local Examinations Board") po raz pierwszy zezwoliła kobietom na przystąpienie do egzaminów. Konkretne zmiany zaszły na uniwersytecie dopiero po utworzeniu pierwszych żeńskich college’ów: Girton College (1869) i Newnham College. Wtedy to zezwolono kobietom uczęszczać na wykłady, aczkolwiek było to uzależnione od woli wykładowców. Od 1881 r. kobietom pozwolono przystępować do egzaminów uniwersyteckich i w rezultacie od 1921 r. uzyskiwały "tytularny tytuł zawodowy", jednakże dopiero od 1947 r. przyznawano kobietom właściwe tytuły zawodowe, a od 1958 r. były traktowane na równi z mężczyznami. W 1954 r. powstał trzeci żeński college – New Hall College. Założony w 1964 r. Darwin College został pierwszym college'em koedukacyjnym. Od 1972 r. trzy męskie college'e: (Churchill College, Clare College i King’s College) zaczęły przyjmować kobiety. Uniwersytet Cambridge nie ma obecnie żadnych męskich college’ów, Girton College stał się koedukacyjny, a Newnham College i New Hall College pozostały żeńskie.
Swój wkład w rozwój uczelni dla kobiet miał również angielski matematyk Arthur Cayley – przez pewien czas był przewodniczącym Rady College'u.
Newnham College przyciąga liczne grono studentek, które nie chcą lub nie mogą studiować (np. z powodów kulturowych czy religijnych) w college'ach koedukacyjnych.
W 1928 r. Virginia Woolf wygłosiła z serię wykładów wa Newnham College i Girton College, znalazły one odzwierciedlenie w eseju "Własny pokój (A Room of One's Own)".
Newnham College stał się inspiracją do utworzenia "University Women’s College" na Uniwersytecie w Melbourne.
Historia.
Obecność kobiet na Uniwersytecie Cambridge jest w dużej mierze wynikiem pionierskiej pracy, którą podjął Henry Sidgwick, utylitarystyczny etyk i ekonomista, członek Trinity College. Wspólnie z Anne Clough – pierwszą dyrektor college'u i Eleanor Balfour (przyszłą żoną Sidgwicka) Sidgwick nabył w 1871 r. budynek przy Regent Street 74, gdzie mieszkało na stancji pięć studentek. Chciały uczęszczać na wykłady, jednak mieszkały na tyle daleko, że nie były w stanie dojeżdżać. Rok później przeniesieno "Merton House" na ulicę Queen’s Road, a w 1875 r. wzniesiono pierwszy budynek college'u na placu przy dzisiejszej Sidgwick Avenue, obecnie nazywany "Old Hall". Pomiędzy 1875 r. a 1910 r. powstały jeszcze trzy budynki. Wszystkie te budynki projektował Basil Champneys w stylu "królowej Anny". Usytuowane są na obszarze najbardziej atrakcyjnych ogrodów w Cambridge, wyjątkowo pięknych, a w dodatku można chodzić po ich trawie przez większą część roku (w przeciwieństwie do większości college’ów Uniwersytetu Cambridge).
Newnham College miał też własne laboratoria, ponieważ kobiety nie były wpuszczane do laboratoriów uniwersyteckich. Obecnie mieści się w nich m.in. biblioteka. Biblioteka ta była podstawowym źródłem wiedzy i wiadomości naukowych, jako że kobietom broniono wstępu do głównej biblioteki uniwersyteckiej. Jest ona jedną z największych bibliotek w Cambridge.
Newnham oferował rozmaite programy nauczania dostosowane do słuchaczek, które zwykle nie były tak starannie wykształcone jak mężczyźni. Jednakże Girton College, który przyjmował kobiety na tych samych zasadach, stosował te same programy nauczania co w męskich college'ach. Mimo to mężczyźni zwykle uzyskiwali tytuł zawodowy po trzech latach studiów, natomiast nie wszystkim studentkom Newnham College udawało się ukończyć studia po czterech latach nauki.
Przyszłość.
W związku z przekształcaniem się ostatnich męskich college’ów Uniwersytetu Cambridge w koedukacyjne w latach 70. i 80. padło nieuniknione pytanie, czy to samo czeka college żeńskie. Nie wydaje się to prawdopodobne, zważywszy na reputację Newnham College i zasługi dla obecności kobiet na uniwersytecie.
Wykładowcy.
Na Newnham College wykładali m.in.:
Studentki.
Jedną ze studentek Newnham College była por. pil. Jadwiga Piłsudska, pilotka z czasów II wojny światowej, córka Józefa Piłsudskiego. Studiowała architekturę od 1940 r. Przerwała studia, aby wstąpić do "Air Transport Auxiliary" – służby pomocniczej "Royal Air Force". Powróciła na studia w 1944 r., ale już do Polskiej Szkoły Architektury przy Uniwersytecie w Liverpoolu.
Inne znane studentki Newnham College:

</doc>
<doc id="1333009" url="https://pl.wikipedia.org/wiki?curid=1333009" title="Opłakiwanie z Chomranic">
Opłakiwanie z Chomranic

Opłakiwanie z Chomranic – dzieło anonimowego artysty znanego w literaturze jako Mistrz Opłakiwania. Datowane jest na drugą ćwierć XV stulecia (ok. 1440). Cenny przykład malarstwa tablicowego w Małopolsce doby późnego gotyku.
Nazwę swoją obraz zawdzięcza miejscu w którym się znajdował, w małym wiejskim kościele w Chomranicach koło Nowego Sącza. Wcześniej prawdopodobnie znajdował się w Krakowie, w kościele Św. Krzyża na Kleparzu. Obecnie znajduje się w Muzeum Diecezjalnym w Tarnowie. 
Wygląd.
Obraz ten został namalowany techniką tempery na desce. Przedstawia scenę Zdjęcia z Krzyża, w typie ikonograficznym zwaną Opłakiwaniem, temat ten zajmuje centralną część kompozycji – nad martwym Jezusem stoi Maria opłakująca śmierć Zbawiciela. Ciało Chrystusa spoczywa na prześcieradle, dźwigają je Nikodem i Józef z Arymatei. Opadające w bezwładzie ciało Pańskie jest wysmukłe, wiotkie, silnie zdynamizowane, co podkreślaną skrzyżowane nogi i mocno pochylona głowa. Pełna smutku Maria modli się, pochyla się nad Zmarłym, od strony kolorystycznej wraz z Nim stanowią jedność która ma ideową wymowę. Za Marią stoi Jan Ewangelista, który zwraca się do Marii Magdaleny trzymająca swój atrybut puszkę na oleje do balsamowania ciała. Stojąca przy krzyżu Chrystusowym Maria Kleofasowa kieruje swój wzrok na Maryję. W głębi stoją trzy krzyże w kształcie litery "Tau", na samym środku Chrystusowy, który flankują dwa na których wiszą łotrzy, Dyzma, który włącza się w pasyjną scenę, kierujący swój wzrok na Chrystusa, oraz Gesmas, którego ciało cechuje dramatyczny ruch. 
Tło stanowi puncowany relief z motywem winorośli. 
Od strony kolorystycznej artysta świadomie operował zarówno jasną jak i ciemną paletą barw. Barwy jasne wyznaczają leżący na prześcieradle Jezus, Maryja i łotrzy, utrzymane w tonacjach żółci i jasnych seledynów. O plastyczności tych postaci zadecydowała gra konturów i delikatnego, dość linearnego modelunku światłocieniowego. Bardziej zróżnicowana gama barw charakteryzuje ciemne barwy strojów; czerwone szaty Nikodema i Józefa z Arymatei, bordowe Marii Kleofasowej i Jana Ewangelisty oraz oliwkowa suknia Marii Magdaleny.
Analiza.
Porządek kompozycji obrazu oparty jest na kilku nieforemnych trójkątach, których boki podstaw można zarysować wzdłuż górnej i dolnej krawędzi dzieła. O takim układzie czynnikiem decydującym są kolory. Dolny trójkąt wyznacza grupa postaci w ciemnych walorowo szatach, którego wierzchołek stanowi postać Św. Jana Ewangelisty. Górny trójkąt tworzą jasne kolory ciał Chrystusa i łotrów, oraz Maryja. Różnica wysokości krzyży podkreśla taki układ kompozycji. O ile idealizowane twarze postaci cechuje podobny zarys, to w sposób bardzo wysublimowany Mistrz Opłakiwania podchodzi do szczegółów, na przykład to zjawisko można dostrzec w stroju Nikodema, z bogatym złocistym ornamentem, plastycznie drapowanym fałdach czapki, czy też laserunkowo malowanym perizonium Chrystusa. Wreszcie roślinność, która została oddana drobiazgowo, zarówno na ziemi, jak w reliefie tła, co świadczy o osiągnięciu realizmu przez artystę. Świadczy to o dobrej znajomości techniki, oraz świadomego balansowania pomiędzy realizmem a idealizmem, który podyktowany był założeniami treściowymi, chodziło tu bynajmniej nie o wyeksponowanie dramatyzmu sceny, a sprowadzenia odbiorcy do kontemplacji i włączenie się w scenę. 
Trudno jest dociec pochodzenie artysty. Forma obrazu może zdradzać znajomość dzieł z różnych środowisk artystycznych, przede wszystkim związanych ze sztuką włoskiego trecenta, zarówno malarstwa toskańskiego, jak sieneńskiego, z charakterystycznymi mu typami postaci i delikatnym światłocieniem, charakteryzuje go także wyszukany linearyzm, kolorytem, umiejętność wyrażenia stanów duchowych, o znamiennej, statycznej ekspresji, opartej na spokojnym, pełnym wymowy i znaczenia geście czy postawie postaci. W dziele tym nie widać najmniejszej chęci przeniesienia zapisu z Biblii na obraz średniowiecznego życia.
Dzieło chomranickie wywarło wpływ na malarstwo małopolskie. Prawdopodobnie autor dzieła miał swoją pracownię, zwaną w literaturze warsztatem Mistrza Opłakiwania, z którego wywodzą się autorzy takich dzieł jak m.in. Opłakiwanie z Żywca, Opłakiwanie z Czarnego Potoku, Misericordia Domini ze Zbylitowskiej Góry, "Pieta" (obecnie w zbiorach Muzeum Narodowego w Warszawie) 
Obraz z Chomranic wywarł silny wpływ na wiele dzieł małopolskich, jak na przykład Opłakiwanie z Żywca czy Czarnego Potoku.

</doc>
<doc id="1333010" url="https://pl.wikipedia.org/wiki?curid=1333010" title="Nahuel Moreno">
Nahuel Moreno

Nahuel Moreno, właśc. Hugo Miguel Bressano Capacetet (ur. 24 kwietnia 1924, zm. 25 stycznia 1987) – argentyński polityk, trockista.
Moreno rozpoczął działalność w ruchu trockistowskim jeszcze przed II wojną światową, przewodząc razem z Juanem Posadasem argentyńskiej sekcji IV Międzynarodówki. Zwolennik poglądu o koniecznej niezależności partii trockistowskich, popadł w początku lat 50. w ostry konflikt z Michelem Pablo i jego koncepcją entryzmu sui generis. W 1953 r. poparł Socjalistyczną Partię Robotniczą w USA przy tworzeniu alternatywnego ośrodka ruchu trockistowskiego – Międzynarodowego Komitetu, którego został jednym z czołowych działaczy. Oskarżał pablistów o „działalność kontrrewolucyjną” poprzez niezrozumienie prawdziwego znaczenia partii komunistycznych popierających ZSRR i błędne przypisywanie im wartości przywódczej w czasie ewentualnej rewolucji. Zamiast tego postulował tworzenie własnych, nawet niewielkich grup, które, jak argumentował, mogą rozrosnąć się dzięki umiejętnej taktyce.
Moreno udzielił tzw. krytycznego poparcia peronizmowi, a jego grupa, która przybrała nazwę "Palabra Obrera", przeformowała się następnie w Socjalistyczną Partię Robotników Argentyny (PST), która zdołała zyskać istotne poparcie masowe. W 1963 r. Moreno zdecydował się na powrót do zjednoczonej Międzynarodówki. W tym samym czasie zerwał współpracę ze Juanem Posadasem, stając się jednym z największych autorytetów dla trockistów latynoamerykańskich i liderem Zjednoczonego Sekretariatu na tym kontynencie. W swojej pracy zdecydowanie przeciwstawiał się nowym kierunkom pojawiającym się w Międzynarodówce, stawiającym nacisk na działalność partyzancką oraz aktywność w ruchach ekologicznych.
Moreno, nie mogąc na tle tych ostatnich kwestii dogadać się z resztą kierownictwa Międzynarodówki, stworzył razem z amerykańską SWP Fakcję Leninistów-Trockistów, która uległa kolejnemu rozpadowi; Moreno stworzył w jej obrębie Fakcję Bolszewicką. Nawoływała ona do powrotu do bolszewickich doświadczeń i metod działania, z ominięciem całego dorobku rewolucji i powstań w Ameryce Południowej, a w szczególności do odcięcia się od poparcia dla ruchów partyzanckich. Mimo tego jego organizacja utrzymywała do 1979 r. poparcie dla IV Międzynarodówki, które wycofała, gdy ta pozytywnie wypowiedziała się o ruchu sandinistów. Jeszcze bardziej krótkotrwały był sojusz z grupą Pierre'a Lamberta. W 1981 r. zwolennicy Moreno zawiązali Międzynarodową Ligę Robotniczą (LIT), która działa przede wszystkim na terenie Argentyny i Brazylii, pozytywnie wypowiada się też o działalności Hugo Cháveza.
O ile działalność polityczna Moreno jest przedmiotem kontrowersji na lewicy (uważa się go często za sekciarza i człowieka niezdolnego do adaptacji marksizmu do panujących warunków), o tyle wysoko cenione są jego prace teoretyczne, powstałe w ostatnich latach życia, poświęconego "Programowi przejściowemu" oraz rewolucji goździków w Portugalii.

</doc>
<doc id="1333012" url="https://pl.wikipedia.org/wiki?curid=1333012" title="Konstantin Koltsov">
Konstantin Koltsov



</doc>
<doc id="1333026" url="https://pl.wikipedia.org/wiki?curid=1333026" title="Mokra Wieś (przystanek kolejowy)">
Mokra Wieś (przystanek kolejowy)

Mokra Wieś – przystanek osobowy Polskich Kolei Państwowych, obsługiwany przez Koleje Mazowieckie. Przystanek znajduje się w Mokrej Wsi, w województwie mazowieckim, w Polsce.
W roku 2017 przystanek obsługiwał 300–499 pasażerów na dobę.
Zatrzymują się tu wszystkie pociągi podmiejskie, przejeżdżające linią kolejową D29-6 Zielonka - Kuźnica Białostocka
Opis przystanku.
Perony.
Przystanek składa się z dwóch peronów bocznych (po jednej stronie każdego krawędź peronowa):
Na każdym peronie znajdują się:
W 2016 zakończył się remont peronów.
Budynek przystanku.
Dawniej na przystanku istniał niewielki budynek mieszczący poczekalnię i kasę biletową. Został on zburzony w 2008 roku.

</doc>
<doc id="1333033" url="https://pl.wikipedia.org/wiki?curid=1333033" title="Ciało prążkowane">
Ciało prążkowane

Ciało prążkowane (łac. "corpus striatum") – struktura anatomiczna mózgu człowieka, największe z jąder podstawnych kresomózgowia. Jest ono różnie dzielone.
Położenie.
Omawiana struktura występuje poniżej i przyśrodkowo od płaszcza, przyśrodkowo także od wyspy, torebek ostatniej i zewnętrznej oraz przedmurza, które także jest jądrem podstawnym. Torebka wewnętrzna ("capsula interna") oddziela jądro soczewkowate od wzgórza oraz od jądra ogoniastego. Przebiegają przez nią liczne pasma istoty szarej łączące jądro ogoniaste z soczewkowatym, co tworzy wzór prążkowania.
Funkcja.
Odpowiada za właściwe natężenie i ukierunkowanie ruchów dzięki selektywnemu hamowaniu ośrodkowych impulsów motorycznych.

</doc>
<doc id="1333042" url="https://pl.wikipedia.org/wiki?curid=1333042" title="Nancy Chodorow">
Nancy Chodorow

Nancy Julia Chodorow (ur. 20 stycznia 1944 w Nowym Jorku) – amerykańska socjolożka i psychoanalityczka, feministka, jedna z czołowych teoretyczek feminizmu psychoanalitycznego, członkini Międzynarodowego Towarzystwa Psychoanalitycznego (ang. International Psychoanalytical Association), autorka kilku książek, z których najbardziej znaną i wpływową jest "The Reproduction of Mothering: Psychoanalysis and the Sociology of Gender" (1978).
Życiorys.
W 1966 roku Nancy Chodorow ukończyła Radcliffe College, a w 1975 uzyskała stopień doktora socjologii na Uniwersytecie Brandeis. Jej kariera akademicka rozpoczęła się w 1973 roku, gdy Chodorow została wykładowczynią Women's Studies w Wellesley College. W latach 1974–1986 wykładała socjologię w Santa Cruz. Była stypendystką Stanford Center for Advanced Study in the Behavioral Sciences, Fundacji Guggenheima, American Council of Learned Societies i National Endowment for the Humanities. Otrzymała szereg nagród, w tym: Jessie Bernard Award (1979) za swoją pierwszą książkę – "The Reproduction of Mothering", L. Bryce Boyer Prize przyznaną przez Society for Psychological Anthropology za książkę "The Power of Feelings: Personal Meaning in Psychoanalysis, Gender, and Culture" oraz Distinguished Contribution to Women and Psychoanalysis Award (2000) – przyznaną przez Amerykańskie Towarzystwo Psychologiczne. Obecnie jest emerytowaną profesor Uniwersytetu Kalifornijskiego w Berkeley, gdzie przez wiele lat wykładała na wydziałach socjologii i psychologii klinicznej.
Poglądy.
„Dlaczego kobiety "chcą" być matkami nawet wtedy, gdy nie muszą?” Na to pytanie Chodorow odpowiada w książce "The Reproduction of Mothering" (tłum. Reprodukowanie roli macierzyńskiej). Odrzuciwszy koncepcję Freuda, zgodnie z którą dla kobiety dziecko jest substytutem penisa, Chodorow bada preedypalną (zamiast edypalnej) fazę psychoseksualnego rozwoju człowieka. Niemowlęta odmiennych płci mają odmienne doświadczenia w „relacji z obiektem” (matką). W okresie preedypalnym niemowlę płci męskiej według Chodorow odczuwa przepływ impulsów seksualnych pomiędzy sobą a matką. W związku z tym doświadcza odmienności własnego ciała od ciała matki, a po wejściu w fazę edypalną – kiedy ta różnica staje się problemem – chłopiec separuje się uczuciowo od matki, by uniknąć konfliktu z ojcem. Proces ten staje się coraz łatwiejszy w miarę jak chłopiec uświadamia sobie znaczenie władzy i prestiżu, jakie można osiągnąć dzięki utożsamieniu się z mężczyznami. Budowanie poczucia własnej tożsamości w opozycji do płci żeńskiej ułatwia również kulturowo przekazywana i umacniana pogarda dla kobiet. Ponieważ między matką i córką nie ma różnicy płci, niemowlę płci żeńskiej w okresie preedypalnym doświadcza „przedłużonej symbiozy” oraz „narcystycznej nadidentyfikacji”. W fazie edypalnej ta symbioza słabnie, a dziewczynka, choć nadal pragnie zdolności do seksualnego zaspokojenia kobiety (w tym wypadku matki), to chce też tego, co symbolizuje ojciec – niezależności i podmiotowej autonomii. „Zazdrość o penisa” w interpretacji Chodorow bierze się nie tylko stąd, że symbolizuje on męską moc i władzę, ale też stąd, że jest on źródłem satysfakcji seksualnej dla matki. Chociaż większość dziewczynek ostatecznie przenosi swoją pierwotną miłość z obiektu żeńskiego na męski, to pierwotna symbioza córki z matką nigdy nie zostaje całkowicie przerwana. Dlatego niezależnie od orientacji seksualnej najgłębsze więzi emocjonalne kobieta odnajduje najczęściej w związkach z innymi kobietami.
Chodorow uważa, że odmienny psychoseksualny rozwój dziewczynek i chłopców ma poważne implikacje społeczne. W związku z separacją od matki chłopiec słabo rozwija zdolność do wchodzenia w głębokie relacje uczuciowe z innymi. To uczuciowe ograniczenie pozwala mu jednak na lepsze przygotowanie do pracy w sferze publicznej, gdzie liczy się dystans, chłodny „obiektywizm” i gotowość do rywalizacji. Dla dziewczynki z kolei związek z matką staje się źródłem umiejętności budowania i utrzymywania złożonych relacji międzyludzkich, które spajają sferę prywatną. Ta sama umiejętność i skłonność jest powodem kłopotów ze znalezieniem sobie miejsca w sferze publicznej, ponieważ „przenikalne granice” kobiecego Ja utrudniają rozpoznanie i realizację własnych, niezależnych potrzeb. Remedium na opisane asymetrie Chodorow widzi w systemie podwójnego rodzicielstwa. Gdyby dzieci były wychowywane w równej mierze przez matki, jak i ojców, dziewczynki i chłopcy potrafiliby jednakowo separować się i wiązać z innymi, cenić relacje i cieszyć się autonomią. Ludzie niezależnie od płci powinni umieć równoważyć swe egoistyczne cele z potrzebami innych. Poza tym, dzieci wychowywane przez oboje rodziców nie postrzegałyby domu jako domeny kobiet, a świata poza domem jako domeny mężczyzn.

</doc>
<doc id="1333043" url="https://pl.wikipedia.org/wiki?curid=1333043" title="Dziewczyna i chłopak (film 1990)">
Dziewczyna i chłopak (film 1990)

Dziewczyna i chłopak (tytuł oryginalny: "Një vajzë e një djalë") – albański film fabularny z roku 1990 w reżyserii Kristaqa Mitro i Ibrahima Muçaja.
Rzadki w albańskiej kinematografii przykład filmu przeznaczonego dla dorastającej młodzieży. 
Anila i Artan uczą się w klasie maturalnej. Mieszkają w jednym bloku i muszą zmagać się z problemami, typowymi dla ich wieku, ale także z niezrozumieniem osób starszych.

</doc>
<doc id="1333044" url="https://pl.wikipedia.org/wiki?curid=1333044" title="Orlando Engelaar">
Orlando Engelaar

Orlando Wensley Engelaar (wym. []; ur. 24 sierpnia 1979 w Rotterdamie) – holenderski piłkarz występujący na pozycji środkowego pomocnika.
Kariera klubowa.
Orlando Engelaar jest wychowankiem Feyenoordu, w którym trenował od szóstego roku życia. Zawodową karierę rozpoczynał w 2000 roku w NAC Breda. Początkowo pełnił tam rolę rezerwowego, jednak regularnie dostawał szanse gry. W debiutanckim sezonie wystąpił w osiemnastu meczach i wraz z drużyną zajął dziewiąte miejsce w tabeli Eredivisie. W kolejnych rozgrywkach na boisku pojawił się o trzy razy mniej, a NAC uplasowało się na szóstej pozycji. Miejsce w podstawowej jedenastce holenderskiego zespołu wywalczył w sezonie 2002/2003, kiedy to rozegrał 33 spotkania. Strzelił w nich dwanaście bramek i w dużym stopniu przyczynił się do wywalczenia przez swój klub czwartego miejsca w lidze. W rozgrywkach 2003/2004 Engelaar także należał do najważniejszych piłkarzy w drużynie. W barwach ekipy z Bredy holenderski zawodnik wystąpił łącznie w 98 pojedynkach, w których 22 razy wpisał się na listę strzelców.
Na samym początku sezonu 2004/2005 Engelaar podpisał kontrakt z belgijskim Genkiem. Początkowo jednak NAC zablokowało transfer, a sam Holender chciał nawet pozwać klub do sądu. W Racingu Genk nie miał tam problemu ze znalezieniem sobie miejsca w podstawowej jedenastce. Razem z nowym klubem zajmował kolejno trzecie i piąte miejsce w Eerste Klasse, rozważał nawet zmianę narodowości na belgijską. Dla RC Genk rozegrał 58 meczów, a tuż po rozpoczęciu sezonu 2006/2007 powrócił do Holandii i został zawodnikiem FC Twente. „Tukkers” zajęli czwartą pozycję w lidze, a sam Engelaar wystąpił w 30 pojedynkach.
Dobra forma byłego zawodnika NAC Breda została dostrzeżona między innymi przez PSV Eindhoven i AFC Ajax, które wyraził chęć pozyskania Engelaara. Wcześniej zainteresowanie nim wyraził Feyenoord, jednak sam piłkarz nie chciał dołączył do ekipy „Portowców”. Sam Engelaar poinformował po pewnym czasie, że nie zamierza zmieniać klubu, jednak 3 lipca odszedł do FC Schalke 04. Holenderski zawodnik był kapitanem drużyny Twente. Dla Schalke piłkarz rozegrał 25 meczów w Bundeslidze, w tym 17 w podstawowym składzie.
22 czerwca 2009 roku Engelaar został zawodnikiem PSV Eindhoven, z którym podpisał czteroletni kontrakt. Kierownictwo klubu zapłaciło za transfer 3,5 miliona euro. Engelaar od razu wywalczył sobie miejsce w podstawowym składzie nowego zespołu.
Kariera reprezentacyjna.
W reprezentacji Holandii Engelaar zadebiutował 2 czerwca 2007 roku w towarzyskim spotkaniu przeciwko Korei Południowej. 6 maja 2008 roku znalazł się w kadrze Marco van Bastena na Euro 2008. Na turnieju tym był podstawowym zawodnikiem ekipy „Oranje”.

</doc>
<doc id="1333045" url="https://pl.wikipedia.org/wiki?curid=1333045" title="Parafia Matki Bożej Nieustającej Pomocy w Katowicach">
Parafia Matki Bożej Nieustającej Pomocy w Katowicach

Parafia Matki Bożej Nieustającej Pomocy w Katowicach – rzymskokatolicka parafia znajdująca się w Katowicach, w jednostce pomocniczej Szopienice-Burowiec. Przynależy ona do dekanatu Katowice-Bogucice w archidiecezji katowickiej. Parafia została erygowana 25 maja 1980 roku. Kościół parafialny, konsekrowany 28 czerwca 1987 roku, znajduje się przy ul. Siewnej. W 2014 roku liczyła około 2830 wiernych, głównie z Burowca i Borek.
Historia.
Idea powstania nowej parafii w pobliżu Borek pojawiła się już przed wybuchem II wojny światowej (w 1939 roku), lecz zaczęto ją realizować dopiero od 1957 roku. Wówczas to 4 lutego tego roku polecenie utworzenia nowej placówki parafialnej zostało przydzielone wikaremu parafii św. Jadwigi Śląskiej w Szopienicach – księdzu Piotrowi Soporze. 25 maja 1957 roku w parafii św. Jadwigi powołano Komitet Budowy Kościoła. Zezwolenie na lokalizację kościoła uzyskano 4 czerwca 1957 roku.
13 maja 1958 roku, mimo braku zgody władz państwowych, ksiądz Piotr Sopora rozpoczął prace przygotowawcze. 31 maja 1958 wybudowano małą, drewnianą kapliczkę z kamiennym ołtarzem wewnątrz. Ze względu na dużą frekwencję wiernych Kuria Diecezjalna w Katowicach 12 czerwca 1958 roku, erygowała kaplicę jako tzw. oratorium publiczne pw. Matki Boskiej Nieustającej Pomocy. 22 czerwca tego samego roku odprawiono pierwszą sumę odpustową, w której uczestniczyło około 5 tysięcy wiernych.
Po odejściu księdza Piotra Sopory do parafii Trójcy Przenajświętszej w Chełmie Śląskim w 1969 roku, nowym duszpasterzem został ksiądz Norbert Błaszczyk. 30 maja 1979 roku otrzymał zezwolenie władz państwowych na budowę kościoła. Od 1980 roku budową kościoła kierował ksiądz Bronisław Gawron. Parafia została erygowana 25 maja 1980 roku. Konsekracji kościoła 28 czerwca 1987 roku dokonał ksiądz biskup Damian Zimoń.
7 i 8 marca 1997 roku w kościele parafialnym odbyła się peregrynacja kopii obrazu Matki Boskiej Częstochowskiej pod przewodnictwem księdza biskupa Piotra Libery. Dwa lata później, 8 maja 1999 roku poświęcono kaplicę znajdującą się przy tylnej ścianie kościoła oraz kapliczki św. Rodziny i św. Michała Archanioła w Burowcu, przy ul. gen. Józefa Hallera. Uroczystościom przewodził ksiądz biskup Stefan Cichy. W czerwcu 2002 roku nowym proboszczem został obecnie posługujący ksiądz Piotr Brząkalik.
Działalność duszpasterska.
W kościele parafialnym w niedziele i święta nakazane odbywają się trzy msze święte (w tym jedna wieczorna), a w tygodniu dwie (w tym jedna wieczorna). Odbywają się również nabożeństwa, w tym nieszpory, godzinki do Najświętszej Maryi Panny, Apel Jasnogórski oraz inne uroczystości. Suma odpustowa organizowana jest corocznie w czwartą niedzielę czerwca. Parafia organizuje pielgrzymki i rekolekcje, a ponadto w kościele parafialnym organizowane są koncerty.
Siedziba parafii znajduje się przy ul. Siewnej 25 w Katowicach. Wspólnota parafialna swoim zasięgiem obejmuje część Burowca i Roździenia oraz całe Borki. Przynależą do niej domy z następujących ulic: Borki, gen. Józefa Hallera 1-32, Adama Kocura, Janusza Korczaka, Morawa 1-11, Objazdowa, Obrońców Westerplatte 5-100, Siewna, Andersa i Wandy.

</doc>
<doc id="1333047" url="https://pl.wikipedia.org/wiki?curid=1333047" title="Guz popielaty">
Guz popielaty

Guz popielaty (łac. "tuber cinereum") – struktura anatomiczna w mózgowiu człowieka. Należy on do podwzgórza.
Położenie.
Znajduje się za lejkiem, połączonym z jego przednią częścią, a do przodu od ciał suteczkowatych. Do przodu od niego znajduje się skrzyżowanie wzrokowe, przechodzące w położone bocznie od niego pasma wzrokowe. Od wspomnianego lejka odgrodzony jest bruzdą guzowo-lejkową ("sulcus tuberoinfundibularis").
W tylnej części guza może pojawić się wyniosłość woreczkowa ("eminentia saccularis").

</doc>
<doc id="1333048" url="https://pl.wikipedia.org/wiki?curid=1333048" title="Statut I Litewski">
Statut I Litewski



</doc>
<doc id="1333051" url="https://pl.wikipedia.org/wiki?curid=1333051" title="Siarhiej Parsiukiewicz">
Siarhiej Parsiukiewicz

Siarhiej Jahorawicz Parsiukiewicz (biał. Сяргей Парсюкевіч, ur. 14 maja 1967 w Witebsku) – białoruski przedsiębiorca, skazany na 2,5 roku pozbawienia wolności i wypłatę odszkodowania za straty moralne w wysokości 1 miliona 100 tysięcy rubli. Wedle opinii obrońców praw człowieka wyrok był politycznie umotywowany.
Major milicji Siarhiej Parsiukiewicz odszedł na emeryturę w 2004 roku jako naczelnik oddziału sądowo-kryminalistycznego, po czym zajął się działalnością gospodarczą. Został przewodniczącym Rady indywidualnych przedsiębiorców "Smoleński rynek" w Witebsku. Parsiukiewicz był jednym z uczestników akcji protestu przedsiębiorców skierowanej przeciw prezydenckiemu dekretowi nr 760, która odbyła się w Mińsku, 10 stycznia 2008 roku. 13 stycznia został zatrzymany przez milicję w Witebsku, oskarżony o udział w niedozwolonej akcji i przewieziony do stolicy. 14 stycznia skazano go na 15 dni aresztu, podczas którego prowadził głodówkę. 21 stycznia Siarhiej Parsiukiewicz został mocno pobity przez pracownika mińskiego aresztu Alaksandra Dułuba. 3 marca wszczęto przeciw Parsiukiewiczowi sprawę karną z art.364 (przemoc albo groźba użycia przemocy wobec pracownika milicji). Jako oskarżyciel wystąpił milicjant, który pobił Siarhieja Parsiukiewicza, Alaksandr Dułub. 23 kwietnia 2008 sędzia Uładzimir Audziejenka wydał wyrok: 2,5 roku kolonii i 1 milion 100 tysięcy rubli odszkodowania za straty moralne dla Aleksandra Dułuba.
20 sierpnia 2008 roku Siarhiej Parsiukiewicz został uwolniony na mocy aktu łaski prezydenta Alaksandra Łukaszenki. Wraz z nim na wolność wyszli więźniowie polityczni Alaksandr Kazulin i Andrej Kim. Zwolnienie było krokiem białoruskiej strony do polepszenia stosunków z Unią Europejską i Stanami Zjednoczonymi, które w 2006 roku wystosowały do strony białoruskiej 12 żądań, w tym zwolnienia więźniów politycznych. W zamian obiecały zniesienia niektórych sankcji polityczno-ekonomicznych wobec Białorusi. Białoruski ambasador w Moskwie, Alaksandr Surykau, zaprzeczył, że istnieje zagrożenie pogorszenia się stosunków Białorusi z Rosją po rozpoczęciu przez rząd białoruski realizacji postulatów Zachodu. Z kolei przewodniczący Fédération internationale des ligues des Droits de l’Homme, Luís Guillermo Peréz, na konferencji prasowej w Mińsku podkreślił, że światowe organizacje na rzecz obrony praw człowieka z entuzjazmem przyjęły zwolnienie trzech więźniów politycznych i odnotował polepszenie sytuacji, związanej z przestrzeganiem praw człowieka na Białorusi.

</doc>
<doc id="1333056" url="https://pl.wikipedia.org/wiki?curid=1333056" title="III Statut litewski">
III Statut litewski



</doc>
<doc id="1333060" url="https://pl.wikipedia.org/wiki?curid=1333060" title="Astoria (stacja metra)">
Astoria (stacja metra)

Astoria – stacja metra w Budapeszcie, na wschodnim brzegu Dunaju. Stacja leży w ciągu drugiej linii budapeszteńskiego metra. W odległej przyszłości stanie się stacją przesiadkową na projektowaną piątą linię metra.

</doc>
<doc id="1333061" url="https://pl.wikipedia.org/wiki?curid=1333061" title="Pistolet JSL Spitfire">
Pistolet JSL Spitfire

Spitfire - brytyjski pistolet samopowtarzalny produkowany przez firmę JSL z Hereford. Klon czechosłowackiego pistoletu CZ 75. Od pierwowzoru odróżnia się wykonaniem ze stali nierdzewnej i podwójna sprężyną powrotną.
Spitfire jest bronią samopowtarzalną, działającą na zasadzie krótkiego odrzutu lufy. Ryglowanie poprzez przekoszenie lufy. Przekaszenie lufy przy ryglowaniu wymusza występ pod lufą, dwa rygle wycięte są na zewnętrznej powierzchni lufy, opory ryglowe na wewnętrznej powierzchni zamka. Mechanizm spustowo-uderzeniowy kurkowy, z samonapinaniem (SA/DA). Pistolet posiada bezpiecznik nastawny którego skrzydełka znajdują się po obu stronach szkieletu. Pistolet zasilany jest z magazynków pudełkowych o pojemności 13 naboi 9 mm. Po wystrzeleniu ostatniego naboju zamek zatrzymuje się w tylnej pozycji na zatrzasku zamka. Zewnętrzna dźwignia zatrzasku znajduje się po lewej stronie szkieletu. Przyrządy celownicze otwarte, składają się z muszki i szczerbinki.

</doc>
<doc id="1333065" url="https://pl.wikipedia.org/wiki?curid=1333065" title="Zygfryd Korpalski">
Zygfryd Korpalski

Zygfryd Stanisław Korpalski (ur. 24 kwietnia 1930 w Tczewie, zm. 13 czerwca 2020 w Gdyni) – polski rzeźbiarz.
Życiorys.
Państwowe Liceum Sztuk Plastycznych w Gdyni-Orłowie ukończył w 1950 roku. Rozpoczął studia artystyczne w Państwowej Wyższej Szkole Sztuk Plastycznych w Gdańsku na Wydziale Rzeźby, w pracowni profesora Stanisława Horno-Popławskiego. W latach 1948–1952 był członkiem ZMP, a od 1952 roku należał do PZPR. W latach 1952–1958 kontynuował studia w Akademii Sztuk Pięknych w Leningradzie u profesora Lisowa, gdzie uzyskał dyplom w 1958 roku.
Nagrody.
Został wyróżniony Złotym Krzyżem Zasługi, honorową odznaką Rady Ochrony Pomników Walki i Męczeństwa Koszalina i Gdańska oraz medalami „Zasłużony Ziemi Gdańskiej” i Zasłużony Działacz Kultury.

</doc>
<doc id="1333073" url="https://pl.wikipedia.org/wiki?curid=1333073" title="Kościół Notre Dame des Victoires w Paryżu">
Kościół Notre Dame des Victoires w Paryżu

Kościół Notre-Dame des Victoires (Matki Bożej Zwycięskiej) – klasycystyczny kościół w Paryżu, położony w 2. dzielnicy Paryża, bazylika mniejsza. 
Historia.
W 1619 r. przy dzisiejszej ulicy Notre-Dame-des-Victoires założony został klasztor augustianów, którzy w 1629 r. rozpoczęli budowę swojego kościoła. Została ona pobłogosławiona przez arcybiskupa Paryża, a król Ludwik XIII osobiście położył pod nią pierwszy kamień w obecności dworu. On też wybrał patronkę dla kościoła - miał on stanowić podziękowanie Bogu za zwycięstwo nad protestantami w oblężeniu La Rochelle. Kościół został wstępnie oddany do użytku w 1656 r. i konsekrowany dziesięć lat później. Dalsze prace budowlane, mające na celu jego powiększenie, prowadził Sylvain Cartaud, natomiast nad dekoracją malarską pracował Louis-Michel van Loo. Nawa kościelna została poszerzona, całkowicie zmieniono fasadę budynku oraz wzniesiono dach sferyczny nad transeptem. 
W czasie Wielkiej Rewolucji Francuskiej kościół stał pusty, podobnie jak klasztor, który popadł w ruinę i został rozebrany w 1858 r. W czasie Dyrektoriatu miała tam swoją siedzibę loteria narodowa oraz giełda, dopiero w czasach napoleońskich przywrócono kościół do pierwotnych funkcji. W latach 30. XIX w. kościół stał się nieoczekiwanie jednym z centrów życia duchowego paryskich katolików, po tym, gdy proboszcz parafii Desgenettes doświadczył objawień maryjnych. Do świątyni, uznanej za szczególnie cudowną, zaczęli wówczas masowo przyjeżdżać pielgrzymi. Również położenie na szlaku pielgrzymkowym do Santiago de Compostela przyczyniło się do faktu, że kościół wypełniają dziś dary wotywne. 
Architektura.
Kościół reprezentuje typowy francuski klasycyzm. Jego fasada jest dwupoziomowa, wsparta odpowiednio na ośmiu i czterech jońskich pilastrach. Wejście do świątyni wiedzie poprzez troje drzwi, środkowe z portalem. Centrum fasady stanowi półokrągłe okno z obramowaniem z motywem kolumn oraz zegar. Fasada zachowuje zasadę symetrii, podkreśloną dodatkowo przez dwa obeliski na jej krańcach. Drugi poziom fasady zwieńcza okazały tympanon. 
Wnętrze obiektu urządzone z barokowym przepychem, z wyposażeniem z XVII w. (stolarka artystyczna, ambona, ołtarze boczne).

</doc>
<doc id="1333074" url="https://pl.wikipedia.org/wiki?curid=1333074" title="Statuty Litewskie">
Statuty Litewskie



</doc>
<doc id="1333075" url="https://pl.wikipedia.org/wiki?curid=1333075" title="Książeczka zdrowia dziecka">
Książeczka zdrowia dziecka

Książeczka zdrowia dziecka – książeczka dla dzieci w wieku od 0 do 18 lat, wydawana przez szpital po urodzeniu się dziecka, zawierająca informacje na temat stanu jego zdrowia, przebytych chorób i szczepień. 
Książeczki były wydawane na podstawie rozporządzenia Ministra Zdrowia z dnia 2 lipca 1959. Następnie uchylono ten obowiązek rozporządzenia z dniem 1 stycznia 2002, jednak mimo to książeczki nadal były wydawane. Od 1 stycznia 2016 roku Minister Zdrowia ponownie przywrócił obowiązek wydawania książeczek zdrowia dziecka przez szpitale położnicze. W województwie śląskim książeczki zastąpione są elektronicznymi kartami.
W książeczce znajdują się następujące dane:

</doc>
<doc id="1333077" url="https://pl.wikipedia.org/wiki?curid=1333077" title="Trafalgar (album)">
Trafalgar (album)

Trafalgar - album grupy muzycznej Bee Gees, wydawnictwo ukazało się w 1971 roku.

</doc>
<doc id="1333078" url="https://pl.wikipedia.org/wiki?curid=1333078" title="News Outdoor Group">
News Outdoor Group

News Outdoor Group - przedsiębiorstwo zajmujące się reklamą uliczną w Europie wschodniej, przedsiębiorstwo zależne od News Corporation. Obecnie przedsiębiorstwo ma ogólną liczbę ponad 90,000 miejsc reklam w krajach, które obsługują. Największy rynek dla News Outdoor Group jest Rosja gdzie jest ponad 60,000 miejsc w 96 miastach. Siedziba firmy mieści się w Moskwie.
Przedsiębiorstwo ciągle rozwija się w wielu wschodnich krajach europejskich wliczając w to Bułgarię, Czechy, Węgry, Polskę, Rumunię, Turcję i Ukrainę. News Outdoor również ostatnio rozwinął się w Izraelu i Indiach.
Główne produkty przedsiębiorstwa pojawiają się na billboardach, wiatach, na przejściach lotniskowych.

</doc>
<doc id="1333084" url="https://pl.wikipedia.org/wiki?curid=1333084" title="Antoni Krygowski">
Antoni Krygowski

Antoni Kacper Krygowski (ur. 5 maja 1824 w Harcie koło Błażowej, zm. 7 kwietnia 1904 w Krakowie) – matematyk i fizyk, pedagog, profesor gimnazjów w Tarnopolu, Tarnowie i Lwowie, w latach 1876–1887 dyrektor gimnazjum w Wadowicach. 
Życiorys.
Pochowany w grobowcu na Cmentarzu Rakowickim w Krakowie, gdzie spoczywa również jego żona Henryka z d. Maciulska.
Miał czterech synów:

</doc>
<doc id="1333085" url="https://pl.wikipedia.org/wiki?curid=1333085" title="Diugonie">
Diugonie



</doc>
<doc id="1333087" url="https://pl.wikipedia.org/wiki?curid=1333087" title="Manaty">
Manaty



</doc>
<doc id="1333097" url="https://pl.wikipedia.org/wiki?curid=1333097" title="Związek Ewangelicznych Chrześcijan">
Związek Ewangelicznych Chrześcijan

Związek Ewangelicznych Chrześcijan – polska chrześcijańska wspólnota o charakterze ewangelikalnym, powstała w wyniku dziewiętnastowiecznego ruchu przebudzeniowego w Rosji skupionego wokół Iwana Prochanowa.
Historia.
Zaistnienie Związku na ziemiach polskich wiąże się z przenikaniem do kraju idei ruchu ewangelicznych chrześcijan w Rosji, głoszącego konieczność powrotu do nauki apostolskiej pierwszego wieku, zapisanej w Nowym Testamencie.
W 1908 zaczęto organizować pierwsze nabożeństwa ewangelicznych chrześcijan na ziemiach polskich, a w 1909 powstał w Kowlu pierwszy zbór. W 1923 Związek Ewangelicznych Chrześcijan połączył się ze Związkiem Zborów Słowiańskich Baptystów i utworzył wspólny Związek Słowiańskich Zborów Ewangelicznych Chrześcijan i Baptystów. Podmiot ten uzyskał legalizację w Ministerstwie Wyznań Religijnych i Oświecenia Publicznego, co nie było jednak tożsame z uznaniem prawnym. Baptyści opuścili wkrótce tę wspólnotę. Mimo to ewangeliczni chrześcijanie prowadzili ożywioną działalność ewangelizacyjną wśród młodzieży, służbę muzyczną, charytatywną i wydawniczą. W okresie międzywojennym Związek liczył 131 zborów, 1223 placówki i stacje misyjne, 18,5 tysiąca członków (27 tysięcy włączając dzieci), 112 chórów, 2 sierocińce i 1 szkołę biblijną. Jego przywódcą był m.in. Ludwik Szenderowski junior.
W czasie okupacji hitlerowskiej na terenie Generalnego Gubernatorstwa ewangeliczni chrześcijanie wchodzili w skład Związku Nieniemieckich Ewangelicko-Wolnokościelnych Zborów (baptystów).
Po II wojnie światowej większość zborów znalazła się za wschodnimi granicami Polski. Początkowo zbory ewangelicznych chrześcijan wchodziły w skład powstałego w 1945 r. Polskiego Kościoła Chrześcijan Ewangelicznych Chrześcijan Baptystów, lecz szybko go opuściły wraz z innymi nie-baptystami. W 1947 m.in. z ich inicjatywy utworzono Zjednoczony Kościół Ewangeliczny (ZKE), do którego przyłączyły się cztery inne konfesje o charakterze ewangelikalnym (dwie z nich w roku 1953), tworząc największy w Polsce ewangelikalny Kościół protestancki. Czołowym działaczem Ugrupowania Ewangelicznych Chrześcijan w ZKE był Kazimierz Muranty.
W 1988 nastąpił rozpad ZKE, a wchodzące w jego skład środowiska konfesyjne utworzyły odrębne Kościoły. Z ugrupowania ewangelicznych chrześcijan powstał Kościół Ewangelicznych Chrześcijan w RP wpisany w 1988 roku do rejestru kościołów i innych związków wyznaniowych pod nr 27. Liczy on ponad 2000 wiernych, 56 duchownych, 52 zbory i placówek. Posiada 38 kaplic i domów modlitwy.

</doc>
<doc id="1333105" url="https://pl.wikipedia.org/wiki?curid=1333105" title="Paseka">
Paseka

Paseka – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1278 mieszkańców.

</doc>
<doc id="1333106" url="https://pl.wikipedia.org/wiki?curid=1333106" title="Emil Plage">
Emil Plage

Emil Plage (ur. 17 stycznia 1869 w Lublinie, zm. 12 grudnia 1909 tamże) – mechanik, przemysłowiec i współwłaściciel „Zakładów Mechanicznych E. Plage i T. Laśkiewicz” w Lublinie.
Syn Alberta i Anny Justyny (z domu Gede) posiadających od roku 1860 warsztat kotlarski przy ul. Bernardyńskiej produkujący aparaturę do gorzelni. W ciągu ponad trzydziestu lat działalności mały zakład przekształcony został w fabrykę, którą w 1897 roku odkupił od ojca niespełna trzydziestoletni Emil. W dwa lata po przejęciu fabryki i dalszej jej rozbudowy w roku 1899 Emil przeniósł fabrykę do nowo wybudowanego obiektu na działce położonej poza ówczesnymi granicami miasta, a odkupionej od majątku Bronowice. Nowa fabryka była jak na ówczesne warunki nowoczesna, posiadała zakład mechaniczny oraz dwie kotlarnie: miedzianą i żelazną. Fabryka posiadała maszynę parową o mocy 16 KM.
Do prowadzenia zmodernizowanego zakładu na przedmieściach Lublina w dniu 2 stycznia 1899 roku Emil Plage zawiązał spółkę z inżynierem Teofilem Laśkiewiczem. Spółka została zawiązana na okres 10 lat pod firmą „Zakładów Mechanicznych E. Plage i T. Laśkiewicz” w Lublinie.
W ciągu następnych lat fabrykę rozbudowywano. Rozszerzano asortyment wytwarzanych urządzeń: od kotłów dla gorzelni do rozwiązań dla cukrowni, krochmialni, browarów oraz kuchni polowych. Od 1907 roku zakłady rozpoczęły produkcję na dużą skalę kotłów parowych o niskim i wysokim ciśnieniu oraz konstrukcji żelaznych dla cukrowni i cementowni.
Część produkcji sprzedawana była na terenie Imperium Rosyjskiego poprzez sprzedaż bezpośrednią oraz własne biura w Petersburgu, Kijowie, Rostowie nad Donem, Mińsku, Warszawie i Żytomierzu.
„Zakłady Mechaniczne E. Plage i T. Laśkiewicza” były jednym z większych zakładów na terenie Lublina. W 1899 roku zatrudniały 90 robotników, w 1901 około 150 robotników, a 7 lat później około 300. Za dobrą jakość produktów zakład uzyskał złoty medal na wystawie rolniczo-przemysłowej w Lublinie w 1901 roku.
W 1906 roku Emil Plage założył pierwszy zakład rektyfikacji spirytusu w Lublinie pod nazwą Rektyfikacja Lubelska. W 1908 r. zastosował w niej nowy sposób wyrobu spirytusu – produkcję z melasy. Jednak wywar z melasy był bardzo niebezpiecznym produktem ubocznym dla środowiska, stąd też w 1913 wybudowano stację do jego zagęszczania i specjalny piec. Wytwarzany ze spalania melasy węgiel okazał się opłacalnym wyrobem przemysłowym. W 1948 roku zakład ten został upaństwowiony i funkcjonuje jako Polmos Lublin.
Emil Plage zmarł nagle 12 grudnia 1909 roku w wieku 41 lat. Został pochowany na cmentarzu ewangelickim w Lublinie (kwatera 1-2-4). Ponieważ był kawalerem, jego majątek przeszedł na rodziców, cztery siostry oraz brata Edwarda. Przedsiębiorstwo dalej prowadził T. Laśkiewicz. Po śmierci rodziców Emila Plage cały udział w przedsiębiorstwie przeszedł na siostry i brata, którzy odsprzedali go w 1911 roku K. Arkuszewskiemu (90%) oraz T. Laśkiewiczowi (10%), którzy zawarli spółkę do dalszego prowadzenia fabryki pod dawnym szyldem.
Plage wspomagał także Lubelskie Towarzystwo Dobroczynności oraz Polską Szkołę Handlową. Po jego śmierci jego siostra Justyna Plage przekazała 3000 rb. na fundusz stypendialny dla ubogich uczniów Niższej Szkoły Handlowej w Lublinie.

</doc>
<doc id="1333113" url="https://pl.wikipedia.org/wiki?curid=1333113" title="Samorząd Regionu Brenner">
Samorząd Regionu Brenner

Samorząd Regionu Brenner (hebr. מועצה אזורית ברנר) – samorząd regionu położony w Dystrykcie Centralnym, w Izraelu.
Samorządowi podlegają osady rolnicze położone w rejonie miast Rechowot i Jawne.
Osiedla.
Na terenach o powierzchni 36 km² mieszka około 6000 ludzi. Znajdują się tutaj 2 kibuce i 4 moszawy.

</doc>
<doc id="1333116" url="https://pl.wikipedia.org/wiki?curid=1333116" title="Pňovice">
Pňovice

Pňovice – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1010 mieszkańców.
Przez gminę przepływa rzeka Oskava.

</doc>
<doc id="1333125" url="https://pl.wikipedia.org/wiki?curid=1333125" title="Święta zniesione">
Święta zniesione

Święta zniesione – w Kościele katolickim uroczystości liturgiczne, które pomimo tego, iż na podstawie prawa kanonicznego należą do obowiązkowych, ich obchody w kościołach partykularnych zostały zniesione jako święta nakazane, lub przesunięte na inny dzień. Zniesienie świąt nakazanych może się odbyć jedynie za zgodą Stolicy Apostolskiej. Niedziela jako święto nakazane nie może być przez nikogo zniesiona.
W Kościele łacińskim zniesienie świąt następuje na wniosek Konferencji Episkopatu. Podstawę prawną zniesienia obchodów święta stanowi kan. 1246 § 2 KPK. Każdy biskup diecezjalny, jak również proboszcz przy zachowaniu innych decyzji swojego biskupa, ma prawo z powodu ważnych przyczyn incydentalnie udzielić dyspensy od zachowania święta nakazanego (kan. 1245).
W katolickich Kościołach wschodnich zniesienie świąt następuje na wniosek kompetentnej władzy poszczególnych Kościołów "sui iuris", a podstawę prawną stanowi kan. 880 § 2 KKKW.
Prawo do korzystania z przywileju święta zniesionego przysługuje każdemu katolikowi przebywającemu na terytorium, dla którego został wydany dekret znoszący święto (kan. 12 § 2 KPK, kan. 1491 § 2 KKKW).
Święta zniesione w diecezjach łacińskich na terytorium Polski.
Dla diecezji polskich świętami zniesionymi są:
nadto:

</doc>
<doc id="1333126" url="https://pl.wikipedia.org/wiki?curid=1333126" title="Seirijai">
Seirijai



</doc>
<doc id="1333127" url="https://pl.wikipedia.org/wiki?curid=1333127" title="Merkinė">
Merkinė



</doc>
<doc id="1333129" url="https://pl.wikipedia.org/wiki?curid=1333129" title="Valkininkai">
Valkininkai



</doc>
<doc id="1333130" url="https://pl.wikipedia.org/wiki?curid=1333130" title="Anna Zofia Krygowska">
Anna Zofia Krygowska

Zofia Krygowska, wł. Anna Zofia Krygowska "de domo" Czarkowska (ur. 19 września 1904 we Lwowie, zm. 16 maja 1988 w Krakowie) – polska dydaktyk matematyki, profesor nauk matematycznych w zakresie dydaktyki matematyki, przez większość kariery zawodowej związana z Wyższą Szkołą Pedagogiczną (po przekształceniach: Uniwersytet Pedagogiczny w Krakowie).
Jej przełomowy referat wygłoszony w 1965 roku w Instytucie Matematyki Wyższej Szkoły Pedagogicznej w Krakowie (później przetłumaczony na inne języki i rozpowszechniony) uznaje się za początek "krakowskiej szkoły dydaktyki matematyki", a ją samą jako jedną z twórczyń nowoczesnej dydaktyki matematyki rozumianej jako dyscyplina naukowa. Hans Freudenthal na temat Krygowskiej napisał:
Życiorys.
Była córką Bolesława Czarkowskiego i Marii Tekli Srokowskiej. W latach 1923–1927 studiowała matematykę na Uniwersytecie Jagiellońskim, a także przez pewien okres na Uniwersytecie Warszawskim. Po studiach pracowała w krakowskich szkołach jako nauczycielka matematyki, a w czasie okupacji niemieckiej brała udział w tajnym nauczaniu jako łączniczka Delegatury Komisji Oświecenia Publicznego.
27 lipca 1937 r. poślubiła Władysława Krygowskiego, prawnika i wybitnego działacza turystycznego.
Po wyzwoleniu została pracownikiem, a w latach 1948–1951 kierownikiem Ośrodka Metodycznego Matematyki w Krakowie.
W roku 1950 uzyskała stopień doktora na Uniwersytecie Jagiellońskim (promotorem był Tadeusz Ważewski) i podjęła pracę w Wyższej Szkole Pedagogicznej w Krakowie. W roku 1958 powstała tu pierwsza w Polsce Katedra Metodyki Nauczania Matematyki (później Katedra Dydaktyki Matematyki), którą kierowała do przejścia na emeryturę. Od 1963 roku zatrudniona jako profesor nadzwyczajny, od 1974 roku – jako profesor zwyczajny.
W latach 1963–1972 była członkiem Rady Głównej Szkolnictwa Wyższego.
Była jednym z twórców nowej koncepcji nauczania matematyki w szkole średniej, autorem nowatorskich podręczników szkolnych, uczestnikiem międzynarodowych działań zdążających do tego, aby dydaktyka matematyki stała się naukową dyscypliną związaną z matematyką, a nie częścią nauk pedagogicznych. Szczególnie aktywnie pracowała w Międzynarodowej Komisji do Badania i Ulepszania Nauczania Matematyki (CIEAEM), której była prezesem, a potem prezesem honorowym.
Otrzymała wiele odznaczeń i wyróżnień, m.in. Krzyż Oficerski OOP (1967), Sztandar Pracy I klasy (1984), Medal KEN, uhonorowana doktoratem honorowym WSP w Krakowie (1977). Walne Zgromadzenie Polskiego Towarzystwa Matematycznego nadało Annie Zofii Krygowskiej godność członka honorowego 4 czerwca 1977.
Była miłośnikiem literatury pięknej, muzyki poważnej i Tatr; w młodości uprawiała taternictwo.
Pochowana 21 maja 1988 r. w Krakowie na Cmentarzu Rakowickim (kwatera LXIII-1-19).
Ważniejsze publikacje.
W dorobku publikacyjnym Z. Krygowskiej znajdują się m.in.:

</doc>
<doc id="1333135" url="https://pl.wikipedia.org/wiki?curid=1333135" title="Bet Elazari">
Bet Elazari

Bet Elazari (hebr. בית אלעזרי) – moszaw położony w samorządzie regionu Brenner, w Dystrykcie Centralnym, w Izraelu.
Na wschód od moszawu znajduje się duża baza sił powietrznych izraelskiej armii.
Historia.
Moszaw został założony w 1948 przez imigrantów ze Europy Wschodniej.
Gospodarka.
Gospodarka moszawu opiera się na intensywnym rolnictwie.
Komunikacja.
Przy moszawie przebiega droga ekspresowa nr 40 (Kefar Sawa-Ketura).

</doc>
<doc id="1333138" url="https://pl.wikipedia.org/wiki?curid=1333138" title="Miquelon">
Miquelon

Miquelon – francuska wyspa wchodząca w skład departamentu zamorskiego Saint-Pierre i Miquelon. Jedynym ośrodkiem osadnictwa na wyspie jest miasto Miquelon, leżące na jej północnym krańcu.
Historia i geografia.
W rzeczywistości są to trzy wyspy, połączone ze sobą dzięki tombolo: Le Cap, Miquelon oraz Langlade. Wyspa Miquelon posiada dużą lagunę o nazwie Grand Barachois. Występują tam foki oraz inne różnorodne formy dzikich zwierząt, w tym m.in. ptactwo.
Wyspa została zasiedlona przez baskijskich marynarzy. Nazwa wyspy pochodzi od baskijskiego słowa Miquetto, co znaczy w języku polskim Michał. Wyspa została tak nazwana przez francuskiego marynarza Martina de Hoyarcabala.
Demografia i transport.
Mieszkańcy wyspy są głównie pochodzenia baskijsko-akadyjskiego. Populacja wyspy wynosi 616 mieszkańców, dane te pochodzą ze spisu ze stycznia 2006 roku. 615 mieszkańców mieszka na wyspie Miquelon, natomiast poza wyspą mieszka jeden osadnik na wyspie Langlade (jedyny jej mieszkaniec, Charles Lafitte, zmarł w lipcu 2006).
Na Miquelon można się dostać jedynie za pomocą łodzi lub samolotu odlatującego z Saint-Pierre. Wyspa posiada własne lotnisko, które przyjmuje samoloty linii Air Saint-Pierre. Linia ta wykonuje loty między wyspami oraz do Kanady.

</doc>
<doc id="1333139" url="https://pl.wikipedia.org/wiki?curid=1333139" title="Rumšiškės">
Rumšiškės



</doc>
<doc id="1333144" url="https://pl.wikipedia.org/wiki?curid=1333144" title="Grusza oliwnikowa">
Grusza oliwnikowa

Grusza oliwnikowa ("Pyrus elaeagrifolia " Pall.) – gatunek roślin z rodziny różowatych. Należy do grupy gatunków grusz europejskich. Występuje w Azji Mniejszej (Turcja), na Bałkanach (Albania, Grecja, Bułgaria i Rumunia) oraz w południowej Ukrainie (Krym).
Zastosowanie.
W uprawie stosowana jako podkładka dla odmian szlachetnych grusz. Jest dość odporna na mróz (strefy mrozoodporności 4-9) suszę, zanieczyszczenia przemysłowe i zarazę ogniową.

</doc>
<doc id="1333148" url="https://pl.wikipedia.org/wiki?curid=1333148" title="Traktat Trójdzielny">
Traktat Trójdzielny

Traktat Trójdzielny - gnostycki utwór z koptyjskiej Biblioteki z Nag Hammadi. Utwór ten składa się z trzech części i jest najdłuższy spośród wszystkich, które wchodą w jej skład. Treścią jest dogmatyka walentynian, ujęta w ten sposób, by dostosować ją do nauki Kościoła.

</doc>
<doc id="1333150" url="https://pl.wikipedia.org/wiki?curid=1333150" title="Metropolitan Community Church">
Metropolitan Community Church



</doc>
<doc id="1333155" url="https://pl.wikipedia.org/wiki?curid=1333155" title="Rufin Syryjczyk">
Rufin Syryjczyk

Rufin Syryjczyk (IV/V wiek) – wczesnochrześcijański pisarz, uczeń Hieronima. Przebywał w Rzymie około roku 399. Prawdopodobnie nawiązywał kontakty z pelagianami. Jest autorem dzieła "Księga o wierze" i prawdopodobnie "Książeczki o wierze".

</doc>
<doc id="1333159" url="https://pl.wikipedia.org/wiki?curid=1333159" title="Nikołaj Meller-Zakomelski">
Nikołaj Meller-Zakomelski

Nikołaj Iwanowicz Meller-Zakomelski (ros. Николай Иванович Меллер-Закомельский, ur. 17 października 1813, zm. 8 września 1887 w Carskim Siole) – rosyjski generał piechoty i członek Rady Wojennej od 1878 roku, generał-adiutant Jego Cesarskiej Mości od 1868, generał-major od 1856 roku.
Życiorys.
Rozpoczął służbę w 1833 roku; studiował w szkole gwardyjskich podchorążych i kawaleryjskich junkrów. Od grudnia 1839 roku porucznik, od 1842 sztabskapitan, od grudnia 1845 kapitan. W latach 1842-1845 służył na Kaukazie. W 1849 mianowany dowódcą 7 Pułku Grenadierów. Brał udział w tłumieniu powstania na Węgrzech 1848-1849. Od 1855 roku dowódca lejb-gwardii Pułku Litewskiego. W 1863 mianowany pomocnikiem dowódcy warszawskiego oddziału gwardii. Na czele oddziału gwardyjskiego wziął udział w tłumieniu powstania styczniowego. W 1877 roku dowódca 5-go, a później 6 Korpusu Armijnego. Odznaczony Orderem Świętego Aleksandra Newskiego, Orderem Orła Białego, Orderem Świętego Włodzimierza II klasy, Orderem Świętej Anny I i III klasy, Orderem Świętego Stanisława I klasy, pruskim Orderem Czerwonego Orła I klasy, austriackim Orderem Leopolda I klasy, Orderem Żelaznej Korony I klasy. Nagrodzony Złotą Szablą "Za Waleczność".

</doc>
<doc id="1333161" url="https://pl.wikipedia.org/wiki?curid=1333161" title="Restytucja mienia">
Restytucja mienia

Restytucja mienia – zwrot w formie ekwiwalentu (np. pieniężnego) lub w naturze mienia bezprawnie skonfiskowanego przez rząd lub władze samorządowe.
Przykładem dochodzenia restytucji mienia w Polsce są pozwy Żydów polskich o zwrot majątków, które zostały im odebrane, gdy opuszczali oni Polskę po wydarzeniach m.in. marca 1968 roku. Wiele pozwów zostało również złożonych i rozstrzygniętych pozytywnie przez sądy w sprawach zwrotu kamienic odebranych właścicielom w czasach PRL.
Mienie utracone w Polsce podczas II wojny światowej i w wyniku powojennych nacjonalizacji.
Restytucja mienia pozostawionego w Polsce przez osoby, które później otrzymały obywatelstwo amerykańskie została uregulowana przez układ z 16 lipca 1960. Stroną zobowiązaną do zaspokojenia roszczeń obywateli amerykańskich wobec rządu polskiego, pochodzących sprzed tej daty jest rząd amerykański.
Obowiązki państwa polskiego do restytucji mienia utraconego przez obywateli polskich na terenie przejętych przez Litwę, Białoruś i Ukrainę terenów II Rzeczypospolitej zostały określone w Układach republikańskich z 1944 r.

</doc>
<doc id="1333162" url="https://pl.wikipedia.org/wiki?curid=1333162" title="Restytucja gatunku">
Restytucja gatunku

Restytucja gatunku (łac. "restitutio" – przywrócenie) – przywrócenie do jego naturalnego środowiska istnienia gatunku lub populacji zagrożonej wyginięciem.
Proces restytucji zwierząt polega na otoczeniu ich szczególną opieką zapewniającą właściwe warunki do rozmnażania i rozwoju oraz na odpowiednich zabiegach hodowlanych. Po prowadzonym najczęściej w hodowli rezerwatowej zwiększeniu liczebności zwierząt wypuszcza się je na wolność (reintrodukcja). Przykładem może być restytucja bobra europejskiego, konia Przewalskiego, szarytki morskiej (od 2001) i żubra europejskiego

</doc>
<doc id="1333165" url="https://pl.wikipedia.org/wiki?curid=1333165" title="LPKiW">
LPKiW



</doc>
<doc id="1333166" url="https://pl.wikipedia.org/wiki?curid=1333166" title="Zespół pałacowo-parkowy w Borkowicach">
Zespół pałacowo-parkowy w Borkowicach

Zespół pałacowo-parkowy w Borkowicach – zabytkowy zespół pałacowo-parkowy, dawna siedziba rodziny Dembińskich.
Architektura.
Pałac wzniesiony w 1908 roku według projektu Władysława Marconiego i Zygmunta Hendla w Borkowicach. Obiekt w stylu eklektycznym (z elementami neorenesansowymi, neobarokowymi i klasycystycznymi) na planie prostokąta o zwartej bryle. Budynek wolno stojący, dwukondygnacyjny z poddaszem użytkowym, podpiwniczony, przykryty dachem mansardowym z lukarnami.
Elewacja frontowa (północna) dziewięcioosiowa, symetryczna. Na osi centralnej wejście główne akcentowane horyzontalnie schodami jednobiegowymi i wertykalnie ryzalitem trójbocznym. Nad wejściem balkon wsparty częściowo na konsolach, z balustradą z tralek prostych. Nad balkonem naczółek segmentowy, przerywany z girlandą poniżej. W górnej partii ryzalitu centralnego otwory okienne owalne, zaś na kalenicy jego mansardy ozdobna iglica z kulą.
Elewacje boczne sześcioosiowe, asymetryczne z jednoosiowym ryzalitem, zlokalizowanym asymetrycznie.
Elewacja południowa jedenastoosiowa, symetryczna. W osiach skrajnych elewacji loggie – w kondygnacji parteru, jak i piętra.
Otwory okienne prostokątne podkreślone małowydatnymi obramowaniami prostymi – w kondygnacji piętra (z agrafami wolutowymi) i obramowaniami uszatymi w kondygnacji parteru. Także okna prostokątne zamknięte łukami pełnymi i odcinkowymi. Okna prostokątne parteru z naczółkami falistymi. Na elewacji frontowej również okna z motywem serliańskim.
Elewacje tynkowane, gładkie, zwieńczone wydatnym gzymsem oraz fryzem z pojedynczymi tryglifami przy narożach. W narożnikach elewacje zbrojone. Cokół wysoki, gładki. Lukarny prostokątne (w partiach ryzalitów) zwieńczone naczółkami trójkątnymi oraz lukarny prostokątne zamknięte łukiem pełnym.
Pałac od roku 2004 znajduje się w rękach prywatnych, w roku 2006 miała miejsce zmiana właściciela.
Park.
Zespół pałacowo parkowy usytuowany na wzniesieniu, zlokalizowanym w centrum wsi Borkowice. W otoczeniu parku w stylu angielskim o powierzchni około 9,4 ha z licznymi okazami starodrzewu liściastego, między innymi 300-letnim platanem oraz 200 letnia lipą drobnolistną. Teren urozmaicony licznymi alejkami, wąwozami, grotami, mostkami oraz wzniesieniem na kształt kopca krakowskiego.
Obszar na którym usytuowany jest pałac oraz część parku w niejednolitej i nieogrodzonej bryle 5,4 ha znajduje się obecnie w rękach prywatnych. Pozostały obszar zespołu parkowego pozostał w posiadaniu starostwa przysuskiego.
Budynek rządcówki.
Obiekt wybudowany jednocześnie z pałacem, pierwotnie z przeznaczeniem na mieszkanie zarządcy, garaż oraz kurnik. Obecnie pozostaje w posiadaniu Starostwa Przysuskiego.
Historia zespołu pałacowo-parkowego.
Pierwsze udokumentowane wzmianki istnienia osady Borkowice pojawiają się w 1308 roku. Przez następne blisko cztery wieki właścicielami dóbr leśno-rolnych w rejonie Borkowic byli Duninowie-Borkowscy. Na przestrzeni wieków właścicielami byli Szaniawscy, którzy odsprzedali dobra Janowi Dziboni przedsiębiorcy włoskiemu. Około 1700 roku dobra te nabył Stanisław Małachowski nominalny wojewoda poznański. Po jego śmierci dobra odziedziczył jego syn znany magnat Jan Małachowski. Były one w posiadaniu rodziny Małachowskich do 1872 roku kiedy przejął je Jan Tarnowski z Dzikowa. Po różnego rodzaju przejściach w roku 1885 stały się własnością Stefana i Marii Dembińskich. Dzięki pomocy rodziny, Dembińscy w 1903 rozpoczęli budowę rodzinnej rezydencji, którą ukończono w roku 1908. Pałac zachwycał nie tylko architekturą, ale i nowoczesnością, między innymi był wyposażony w system centralnego ogrzewania a niedługo po wybudowaniu również elektryczność. Zaraz po rozpoczęciu II wojny światowej rodzina Dembińskich została z pałacu wyrzucona, obiekt zajęty został na siedzibę Wehrmachtu. Wraz z przesuwającym się frontem, pałac zajęty został na krótki czas przez wojska rosyjskie, gdzie zorganizowano lazaret. Po opuszczeniu, obiekt został prawie doszczętnie zdewastowany, pomimo planów zrównania z ziemią, zdecydowano obiekt odbudować z przeznaczeniem na szkołę rolniczą, która funkcjonowała w tym miejscu w latach 1947–1987. Następnie obiekt pozostawiony został jako nieużytek. Pierwsza decyzja administracyjna o wpisaniu dobra kultury do rejestru zabytków pochodzi z 20 marca 1984, nr rejestru 247/A/84 (dotyczy pałacu). 19 lipca 1985 wydano kolejną decyzję, o wpisaniu pod numerem rejestru 292/A/85 dobra kultury do rejestru zabytków (dotyczy parku otaczającego pałac). Ostatnia tego rodzaju decyzja nr 296/98 z dnia 7 maja 1998, uzupełnia dwie poprzednie precyzując granice zespołu pałacowo–parkowego w Borkowicach na łączną powierzchnię 9 2846 ha. Do decyzji załączono mapkę z zaznaczonym obszarem. Ówczesne władze administracyjne podjęły starania o adaptację zespołu parkowego-pałacowego na obiekt o charakterze szkoleniowym i konferencyjnym, jednak w efekcie nie doszło do ich realizacji.
Od roku 2000 zespół pałacowo-parkowy stał się własnością Starostwa Przysuskiego, pozostając nadal jako nieużytek, bez odpowiednich zabezpieczeń technicznych i konserwacji. Drobne i nienaprawione na czas cieknięcia dachu na przestrzeni czasu spowodowały zawalenie się części drewnianych stropów. Dopełnieniem była dewastacja i grabienie pozostawionego bez zabezpieczeń obiektu. 18 grudnia 2000 roku uchwałą Rady Gminy Borkowice nr XIV/98/2000 zaliczono ulicę biegnącą przez środek parku prowadzącą do pałacu do kategorii dróg gminnych, ze wszystkimi dla tej drogi konsekwencjami wynikającymi z przepisów ustawy o drogach publicznych. W praktyce wydzielono więc z zespołu obszar drogi dojazdowej, naruszając układ przestrzenny i dokonując tego bez wymaganej prawem zgody Wojewódzkiego Konserwatora Zabytków. 14 października 2003 r. WKZ w obecności przedstawicieli Starostwa Przysuskiego przeprowadził kontrolę, stwierdzając katastrofalny stan obiektu. Nakazano przystąpienie do prac projektowych i zabezpieczających z terminem realizacji do 15 maja 2004 roku, co potwierdzono decyzją nr 675/03 z dnia 15 listopada 2003 roku. W następstwie starostwo Przysuskie podjęło starania zmierzające do zbycia zabytkowej nieruchomości, jednak poszukując możliwości wydzielenia części zabytkowych terenów zespołu parkowego i pozostawienia ich w dalszym dysponowaniu, co potwierdza m.in. treść protokołu nr XII/2004 z 12 Sesji Rady Powiatu w Przysusze II Kadencji z dnia 20 stycznia 2004 roku. W wyniku różnorodnych starań o podzielenie zabytkowego obszaru, 16 lutego 2004 WKZ Delegatura w Radomiu przeprowadził kolejną lustrację w obecności przedstawicieli Starostwa, nie wyrażając w protokole z lustracji oraz w decyzji nr 51/04 WKZ z tego samego dnia zgody na wydzielenie proponowanych terenów, uzasadniając: "Wydzielenie w/w terenu naruszyłoby skomponowany i utrwalony historycznie układ przestrzenny zabytkowego założenia. Teren ten stanowi integralną część parku." Pomimo tej decyzji, 3 listopada 2004 roku starostwo przysuskie sprzedało w ręce prywatne pałac wraz częścią terenów o łącznej powierzchni 5,4 ha zabytkowego zespołu pałacowo parkowego, pozostawiając w posiadaniu Starostwa szereg powierzchni oraz obiekt "rządcówkę", o strategicznym znaczeniu dla dalszego funkcjonowania zabytkowego zespołu pałacowo–parkowego. Nowi nabywcy na przestrzeni kolejnych dwóch lat podjęli starania zmierzające do scalenia pozostałych terenów zespołu parkowego w tym drogi dojazdowej dzielącej obszar parku na dwie części. Działając pod presją Wojewódzkiego Konserwatora Zabytków Delegatura w Radomiu (kolejne decyzje administracyjne nakazujące przystąpienie do prac restauratorskich) przy jednoczesnym braku możliwości przywrócenia do pałacu pozostałych, należących do Starostwa Przysuskiego strategicznych obszarów zabytkowego parku, dokonali 27 listopada 2006 sprzedaży zabytku kolejnemu prywatnemu nabywcy (przedsiębiorcy). Kolejny okres spożytkowano na przeprowadzenie prac zabezpieczających obiekt przed całkowitym zawaleniem, powstrzymując cieknięcie dachu, dokonując szeregu innych zabezpieczeń. Jednocześnie podjęto starania zmierzające do scalenia zabytkowych terenów. Różnorodne starania nowych właścicieli w tym prośby o mediacje z urzędem Starostwa Przysuskiego nie doprowadziły do przedstawienia przez Urząd Starosty Przysuskiego warunków na jakich tereny wydzielone mogłyby zostać do pałacu przywrócone, a dokonany w roku 2004 okazał się być wbrew formalnej decyzji, jednak za milczącą akceptacją Wojewódzkiego Urzędu Konserwatora Zabytków Delegatura w Radomiu. Zwrócono się o pomoc do Ministerstwa Kultury i Dziedzictwa Narodowego, Wojewody Mazowieckiego, Urzędu Marszałkowskiego, Generalnego Konserwatora Zabytków. W ostateczności złożono zawiadomienie do Prokuratury Krajowej o podejrzeniu popełnienia przestępstwa bezprawnego podziału zabytkowych terenów na szkodę obiektu zabytkowego oraz na szkodę przedsiębiorcy (właściciela pałacu). Czynności sprawdzające przeprowadzone przez Prokuraturę Okręgową w Radomiu zakończone zostały odmową przeprowadzenia postępowania, a za podstawę prokurator wskazał brak formalnych przesłanek do prowadzenia postępowania, jako że według prokuratora, zawiadamiający o przestępstwie (właściciel zabytkowego obiektu) nie może ubiegać się o status pokrzywdzonego.

</doc>
<doc id="1333174" url="https://pl.wikipedia.org/wiki?curid=1333174" title="Elektrownia w Ekibastuz">
Elektrownia w Ekibastuz



</doc>
<doc id="1333177" url="https://pl.wikipedia.org/wiki?curid=1333177" title="MSX Resources">
MSX Resources

MSX Resources SA (dawniej Mostostal Export SA) – polskie przedsiębiorstwo budowlano-deweloperskie z siedzibą w Warszawie, notowane na Giełdzie Papierów Wartościowych od 1992 do 2016 roku. Podstawową działalnością spółki jest generalne wykonawstwo projektów budowlanych.
Struktura.
Mostostal-Export SA jest podmiotem dominującym grupy kapitałowej, w skład której wchodzą między innymi następujące podmioty zależne:
Do realizacji poszczególnych projektów deweloperskich przedsiębiorstwo zawiązuje odrębne spółki.
Działalność.
Mostostal-Export SA działa jako generalny wykonawca projektów budownictwa biurowego, mieszkaniowego, przemysłowo-handlowego i ekologicznego. Zrealizował następujące obiekty:
Od 1998 r. grupa prowadzi też działalność deweloperską, w ramach której zrealizowała część z wymienionych wyżej projektów: osiedla „Pod Fortem” i „Światowid”, centra biurowe „Lubicz” i „Focus” oraz halę targową w Tarnowskich Górach.
Historia.
Początki spółki to powstałe w 1951 r. Zjednoczenie Mostostal, z którego w 1981 r. wyodrębniono przedsiębiorstwo Mostostal-Export, w 1990 r. przekształcone w jednoosobową spółkę skarbu państwa. 28 maja 1992 akcje spółki były raz pierwszy notowane na Giełdzie Papierów Wartościowych w Warszawie. W kwietniu 2014 roku spółka zmieniła nazwę na MSX Resources SA.
Akcjonariat.
Według danych z lutego 2008 największymi akcjonariuszami spółki byli:
Pozostali posiadają 82,13% akcji i 75,37% głosów.

</doc>
<doc id="1333182" url="https://pl.wikipedia.org/wiki?curid=1333182" title="Galibartka">
Galibartka



</doc>
<doc id="1333183" url="https://pl.wikipedia.org/wiki?curid=1333183" title="Flochová">
Flochová

Flochová (1317 m n.p.m.) – najwyższy szczyt w grupie górskiej Gór Kremnickich w Centralnych Karpatach Zachodnich na Słowacji.
Masyw Flochovej znajduje się w północnej części najwyższej jednostki tworzącej Góry Kremnickie, tzw. Grzbietu Flochowej (słow. "Flochovský chrbát"). Sam szczyt nie wznosi się w głównym grzbiecie tych gór, stanowiącym wododział między dorzeczami Hronu i Turca, lecz nieco na północny zachód od niego. Oddzielony jest od położonego we wspomnianym wododziale szczytu Svrčinník płytką przełęczą, zwaną Siodłem Flochovej (słow. "Sedlo Flochovej", 1297 m).
Masyw Flochovej zbudowany jest głównie z andezytów i ich piroklastyki. Szczyt Flochovej jest jedynie niewybitnym, najwyższym punktem rozległej, połogiej wierzchowiny szczytowej, ciągnącej się na przestrzeni ok. 2,5 km od szczytu Svrčinníka przez Siodło Flochovej w kierunku zachodnim, której wysokość oscyluje wokół 1300 m n.p.m. Punkt ten znajduje się w północnej części tej wierzchowiny. Od owej wierzchowiny rozbiega się promieniście kilka dość masywnych grzbietów górskich, po stronie południowej i zachodniej opadających dość łagodnie, po stronie północnej – bardziej stromo.
Turystyka.
Flochova jest odwiedzana przez turystów jedynie z tego powodu, że jest najwyższym szczytem Gór Kremnickich. Po zarośnięciu lasem większości dawnych polan i wyrębów nie oferuje już rozległych panoram – widoki są jedynie fragmentaryczne. Na szczyt wiedzie zielono znakowany szlak turystyczny:

</doc>
<doc id="1333185" url="https://pl.wikipedia.org/wiki?curid=1333185" title="Działka gruntu">
Działka gruntu

Działka gruntu – niepodzielona, ciągła część powierzchni ziemskiej stanowiąca część lub całość nieruchomości gruntowej.

</doc>
<doc id="1333186" url="https://pl.wikipedia.org/wiki?curid=1333186" title="Dziesięć duchowych królestw">
Dziesięć duchowych królestw

Dziesięć duchowych królestw (sfer, światów) – wierzenie buddyzmu głoszące istnienie dziesięciu stanów życia, którym podlegają wszystkie czujące istoty oraz których bezustannie doświadczają. 
Dziesięć duchowych królestw to część opisu wszechświata zawartego w kosmologii buddyjskiej. Składają się z sześciu niższych i czterech wyższych sfer. Niektóre szkoły buddyzmu definiują je jako dziesięć zewnętrznych płaszczyzn (planów, kontynentów) egzystencji, w których mogą rodzić się istnienia. Niekiedy używają określenia stanów umysłu, które mogą zmieniać się w zależności od zewnętrznych czy wewnętrznych uwarunkowań.
Sześć królestw.
Sześć królestw: Piekła, Głodu, Zwierząt, Gniewu, Człowieczeństwa i Niebo. Te sześć niższych sfer powstaje automatycznie jako odpowiedź na zewnętrzne otoczenie. Trzy kolejne to Nauka, Realizacja, Bodhisattwa, rozwijane w drodze poszukiwania, odkrywania i aspiracji. Sfera dziesiąta Stan Buddy jest światem czystego niezakłóconego szczęścia.
Piekło.
Piekło jest stanem krańcowej agresji, w którym jednostka nie doznaje wolności, ma bardzo mało energii życiowej (fizycznej czy mentalnej). Czuje się więźniem istniejącego stanu rzeczy, dominuje w niej złość, nienawiść, frustrującą wściekłość. W ekstremalnych przypadkach skłonna do destrukcji własnej lub wszystkiego wokół. Ucieczka stąd jest bardzo trudna, gdyż z reguły stan ten przybiera postać samonapędzającego się koła. (Pobyt w Piekle mierzony jest w kalpach ). Niechęć do wchodzenia w ten stan stanowi dla ludzi potężny bodziec do czynienia wysiłku aby unosić się ponad niego w życiu codziennym. 
Głód.
Stan ten charakteryzuje żądza posiadania i ciągła niezaspokojona potrzeba kontrolowania działań innych, w celu zdobycia pokarmu, władzy, bogactwa, sławy czy przyjemności. Istota dręczona jest bezustannie przez łaknienie i niemożność, nawet jeżeli osiągnie cel, cieszenia się jego owocami. Dominuje tu zupełny brak silnej woli i lekceważenie wszystkiego co nie prowadzi do zaspokojenia własnej żądzy. 
Królestwo Zwierząt.
W królestwie tym rządzi instynkt, jednostka nie wie co to moralność. Żyje tylko dla chwili obecnej. Nie waha się zdobywać inne istnienia dla swoich prywatnych celów. Próbuje przyciągać uwagę silniejszych by mieć ich po swojej stronie. Stan ten charakteryzuje się brakiem dobrego osądu i motywacji. 
Gniew (Chorobliwa zazdrość).
Stan, w którym jednostka zdominowana jest przez samolubne ego, współzawodnictwo, arogancję i potrzebę panowania nad wszystkim. Byt jest niewolnikiem własnej iluzji, postrzega siebie jako ważniejszego od innych. Sferę tę charakteryzuje postrzeganie wszystkich istnień jako potencjalnego zagrożenia. 
Człowieczeństwo (Zapalczywy idealizm).
Stan, w którym świadomość i myślący umysł są najbardziej rozwinięte. Dominują tu ambitne pasje, wzorcowe role i abstrakcyjne idee. Wyróżnia się spośród wszystkich niższych królestw w podkreślaniu znaczenia i dostarczania motywacji do wykraczania poza cierpienie. Życie w tym stanie trwa krócej, w porównaniu do królestw Głodu i Nieba. Bez przyjmowania schronienia w Dharmie występuje niezwykle rzadko.
Niebo (Zachwyt).
Stan przyjemności, w którym dążenia jednostki są zaspokojone i doświadcza ona krótkiego lecz intensywnego poczucia szczęścia, wprawdzie innego niż prawdziwe szczęście w Stanie Buddy. Stan ten jest tymczasowy i tak jak Człowieczeństwo, można go łatwo zakłócić nawet niewielką zmianą okoliczności. Sfera ta nieuchronnie przechodzi w niższą wraz z zanikiem zadowolenia. Charakteryzuje ją brak negatywnych emocji i mniejsza podatność na wpływy zewnętrzne. 
Większość czujących istot spędza swój czas poruszając się pomiędzy sześcioma sferami życia - od Piekła do Nieba. Zdominowane przez własne reakcje na czynniki zewnętrzne są bardzo podatne na wszystkie sześć niższych rzeczywistości. Stan emocjonalny w tych światach uzależniony jest zupełnie od czynników zewnętrznych. Tożsamość budują na odczuciach związanych ze światem zewnętrznym.
Cztery szlachetne królestwa (Cztery wyższe sfery).
W kosmologii buddyjskiej część dziesięciu duchowych królestw, według tradycji Mahajany. Dominuje tu przekonanie, że człowiek musi podjąć wysiłek, aby do nich dotrzeć i że punktem wyjścia jest jego własne życie. 
Nauka.
Sfera nabywania umiejętności, trwałej prawdy i samodoskonalenia przez nauczanie innych. Aby osiągnąć tę rzeczywistość, istota musi najpierw chcieć zdobyć mądrość i osiągnąć wgląd w naturę wszystkich rzeczy takich jakimi są, w sposób wolny od iluzji. Charakteryzuje się szukaniem prawdy i mądrości na zewnątrz np. inni ludzie, wcześniej spisane informacje.
Realizacja (Absorpcja).
Stan odkrywania prawdy poprzez własne obserwacje, wysiłek i koncentrację. Zwykle aby go osiągnąć musi najpierw zaistnieć świadomość, że czynniki zewnętrzne mają niższą wartość niż wewnętrzne jak np. własny umysł. Charakteryzuje dociekaniem prawdy i mądrości na drodze bezpośredniej percepcji wewnętrznej.
Nauka i Realizacja razem nazywane jako "dwa pojazdy" (wozy), zdominowane przez pragnienie pogłębiania mądrości i wewnętrznego wglądu. Ego jest tu nadal obecne, dopóki pragnienia kierunkowane są na siebie. 
Bodhisattwa (Stan Bodhisattwy).
Stan dążenia do własnego oświecenia ale również poświęcenia się aby ulżyć w cierpieniu innym przez współczucie i prawdziwie altruistyczne działanie, np. pomaganie innym. Szczęście osiągane przez innych ma tu wyższą wartość niż szczęście wiążące się z korzyścią tylko dla siebie. 
Stan Buddy.
Najwyższe ze wszystkich Dziesięciu królestw. Świat czystego, niezniszczalnego szczęścia, które jest niezależny od okoliczności. Byt jest zupełnie wolny od iluzji, cierpienia, i złości. To stan zupełnej i absolutnej wolności, charakteryzują go nieograniczona mądrość, odwaga, współczucie i siły życiowe. Trudno oddać tę rzeczywistość, uzyskiwana jest przez percepcję wewnętrzną i Realizację. Stan ten wyróżnia brak przechodzenia w niższe poziomy bez względu na okoliczności zewnętrzne oraz niepoleganie na rzeczach zewnętrznych w osiąganiu szczęścia. Królestwo to manifestuje się pozornie poprzez działanie w stanie bodhisattwy.
Interpretacja.
Każde z dziesięciu królestw zawiera każdy ze stanów. Każdy stan może pojawiać się w innych w dowolnym momencie. Niektóre odłamy buddyzmu wierzą, że kiedy ludzie praktykują buddyzm Stan Buddy dominuje w ich życiu i działa jak rodzaj filtru, odsłaniając pozytywne aspekty dziewięciu światów od piekła do stanu bodhisattwy
Dziesięć duchowych królestw miesza się między sobą przy ponownym naradzaniu się do życia po śmierci. Rządzi tym prawo przyczyny i skutku (wybory poczynione w życiu) – karma.

</doc>
<doc id="1333194" url="https://pl.wikipedia.org/wiki?curid=1333194" title="Neo Psichiko">
Neo Psichiko

Neo Psichiko (gr. "Νέο Ψυχικό") – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny, w gminie Filotei-Psichiko. W 2011 roku liczyło 10 137 mieszkańców. Położone w granicach Wielkich Aten.

</doc>
<doc id="1333197" url="https://pl.wikipedia.org/wiki?curid=1333197" title="William Sprague">
William Sprague

William Sprague (ur. 12 września 1830, zm. 11 września 1915 w Paryżu) – generał, polityk i przedsiębiorca amerykański, członek Partii Republikańskiej.
W latach 1860–1863 piastował stanowisko gubernatora stanu Rhode Island. W 1862 roku i ponownie w 1868 roku został wybrany z ramienia Partii Republikańskiej do Senatu Stanów Zjednoczonych jako reprezentant stanu Rhode Island. W senacie zasiadał w latach 1863–1875.

</doc>
<doc id="1333199" url="https://pl.wikipedia.org/wiki?curid=1333199" title="Sajjid">
Sajjid

Sajjid (arab. سيد; dosł.: pan, władca) - arabski zwrot grzecznościowy; niekiedy zastrzeżony jako tytuł honorowy, przynależny potomkom proroka Mahometa.
Tytuł ten pierwotnie przyznawany był mężczyznom z racji jakichś ich szczególnych osobistych zalet, bogactwa lub arystokratycznego pochodzenia. Nadawany był także przez członków plemienia jego wodzom, przez niewolników - ich właścicielom, czasem przez żony swym mężom. Później zaczęto oznaczać nim potomków Husajna, wnuka Mahometa, młodszego syna Alego i Fatimy. W szyizmie odróżnia się sajjidów od szarifów, potomków najstarszego syna Alego i Fatimy, Hasana. Czasami jednak określeniem sajjid oznacza się wszystkich potomków Proroka, wywodzących się od obu braci. Nie tylko wśród szyitów, ale w całej społeczności muzułmanów, sajjidzi jako potomkowie Mahometa cieszą się szczególnym szacunkiem i autorytetem.
We współczesnym języku arabskim tytuł sajjid utracił swoje dawne znaczenie i często skracany do "sidi" jest używany w znaczeniu polskiego „pan”. Właśnie od zniekształconego "sidi" wywodzi się przydomek Cyd, pod jakim przeszedł do historii hiszpański rycerz Rodrigo Díaz de Vivar.

</doc>
<doc id="1333201" url="https://pl.wikipedia.org/wiki?curid=1333201" title="Koalicja PO-PSL">
Koalicja PO-PSL

Koalicja PO-PSL – polska koalicja rządowa Platformy Obywatelskiej i Polskiego Stronnictwa Ludowego powstała po wyborach parlamentarnych z 21 października 2007 i z 9 października 2011 wygrywanych przez PO. Koalicja wystąpiła także w samorządzie, m.in. w większości sejmików województw (w latach 2006–2018, następnie w połowie województw i wspólnie z Nowoczesną, gdzieniegdzie też z innymi ugrupowaniami).
Koalicyjne rządy Donalda Tuska.
Pierwszy rząd.
Uchwałą Sejmu z 24 listopada 2007 Rada Ministrów pod przewodnictwem Donalda Tuska otrzymała wotum zaufania. Za jego udzieleniem głosowało 238 posłów, przeciw opowiedziało się 204. Dwóch posłów wstrzymało się od głosu. Większość bezwzględna konieczna do uzyskania wotum zaufania wynosiła 223 głosy. Poparcia Radzie Ministrów udzieliły kluby parlamentarne Platformy Obywatelskiej i Polskiego Stronnictwa Ludowego. Przeciw były kluby Prawa i Sprawiedliwości oraz Lewicy i Demokratów.
Drugi rząd.
Po kolejnych wyborach, uchwałą Sejmu z 19 listopada 2011, Rada Ministrów pod przewodnictwem Donalda Tuska ponownie otrzymała wotum zaufania. Za jego udzieleniem głosowało 234 posłów, przeciw opowiedziało się 211 a wstrzymało się dwóch. Większość bezwzględna konieczna do uzyskania wotum zaufania wynosiła 224 głosy. Poparcia Radzie Ministrów udzieliły kluby parlamentarne PO i PSL, a przeciw były kluby PiS, Ruchu Palikota i Sojuszu Lewicy Demokratycznej oraz klub Solidarna Polska.
PSL w obu rządach Donalda Tuska otrzymało 3 resorty: Ministerstwo Gospodarki, Ministerstwo Rolnictwa i Rozwoju Wsi oraz Ministerstwo Pracy i Polityki Społecznej.
Koalicyjny rząd Ewy Kopacz.
Wskutek wyboru Donalda Tuska na stanowisko przewodniczącego Rady Europejskiej, 22 września 2014 został powołany nowy rząd koalicyjny PO-PSL, na czele którego stanęła dotychczasowa marszałek Sejmu Ewa Kopacz. Sejm udzielił wotum zaufania rządowi pod kierownictwem Ewy Kopacz w dniu 1 października 2014, na 76. posiedzeniu Sejmu RP. W głosowaniu wzięło udział 449 posłów, większość bezwzględna wynosiła 225. Za udzieleniem wotum zaufania głosowało 259 posłów, przeciw 183, wstrzymało się 7, a nie głosowało 11. Za udzieleniem wotum zaufania głosowały kluby PO, PSL i Twojego Ruchu, a przeciw były kluby Prawa i Sprawiedliwości i Sojuszu Lewicy Demokratycznej, a także klub Sprawiedliwa Polska. W rządzie Ewy Kopacz PSL ponownie otrzymało te same 3 resorty, co poprzednio.
Po wyborach samorządowych w 2014 koalicja PO-PSL objęła rządy w 15 sejmikach wojewódzkich.
W wyniku wyborów parlamentarnych w 2015 koalicja PO-PSL została odsunięta od władzy przez koalicję PiS-Polska Razem-Solidarna Polska (partie zasiadające w klubie parlamentarnym PiS).

</doc>
<doc id="1333202" url="https://pl.wikipedia.org/wiki?curid=1333202" title="Tamanna">
Tamanna

Tamanna – dramat indyjski w języku hindi wyreżyserowany w 1997 roku przez Mahesha Bhatta, autora "Duplicate", "Dil Hai Ki Manta Nahin", "Chaahat", "Zakhm", "Dastak". W rolach głównych Pooja Bhatt, Paresh Rawal i Manoj Bajpai. Film, którego akcja rozgrywa się w Bombaju opowiada historię eunucha ("hijry") wychowującego adoptowaną córkę, Tamannę.
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan". Nagroda Filmfare za Najlepszą Muzykę za "Baazigar " i "Jestem przy tobie".
W playbacku śpiewają: Alka Yagnik, Kumar Sanu i Sonu Nigam.

</doc>
<doc id="1333203" url="https://pl.wikipedia.org/wiki?curid=1333203" title="SuicideGirls">
SuicideGirls

SuicideGirls – amerykańska strona internetowa oraz agencja artystyczna zrzeszająca modelki erotyczne. Strona internetowa prezentuje treści erotyczne typu softcore pin-up ze stylizowanymi modelkami nawiązującymi do subkultury gotyckiej i punk. Projekt powstał w 2001 roku z inicjatywy Seana Suhla i Seleny "Missy Suicide" Mooney z siedzibą w Portland w stanie Oregon. Natomiast w 2003 roku działalność została przeniesiona do Los Angeles. Na stronie internetowej znajdują się również sekcja informacyjna oraz kolumny kulturalne z dziedziny muzyki, sportu, polityki, filmu oraz gier. 
Witryna prowadzi ponadto sekcję wywiadów z muzykami, modelkami i aktorami dla której wystąpili m.in. Dita von Teese, David Lynch, Debbie Harry, Johnny Depp, Slash, Dave Navarro, Scott Ian, Woody Allen, Bill Murray, Natalie Portman czy Christopher Walken. Dostęp do zasobów strony jest w znacznym stopniu płatny. 
W 2004 roku 66 kobiet z agencji SuicideGirls wystąpiło w teledysku do utworu pt. "Shake Your Blood" amerykańskiej grupy muzycznej Probot. Realizacja ta w rankingu stacji muzycznej MTV2 znalazła się na drugim miejscu najlepszych teledysków XXI wieku.

</doc>
<doc id="1333204" url="https://pl.wikipedia.org/wiki?curid=1333204" title="Suicide Girls">
Suicide Girls



</doc>
<doc id="1333206" url="https://pl.wikipedia.org/wiki?curid=1333206" title="Blaha Lujza tér">
Blaha Lujza tér

Blaha Lujza tér - stacja metra w Budapeszcie, na wschodnim brzegu Dunaju. Stacja leży w ciągu drugiej linii budapeszteńskiego metra. Dostępna jest tutaj przesiadka na tramwaj kursujący obwodową trasą przez Nagykörút.

</doc>
<doc id="1333207" url="https://pl.wikipedia.org/wiki?curid=1333207" title="Antoni Purtal">
Antoni Purtal

Antoni Purtal ps. "Szczerba", "Janek" (ur. 12 czerwca 1895 w folwarku Roskosz w gminie Kąkolewnica w powiecie radzyńskim, zm. 17 marca 1943 w niemieckim obozie koncentracyjnym Auschwitz w Oświęcimiu) – działacz PPS, członek i uczestnik zamachów Pogotowia Bojowego PPS w 1918. Uczestnik I i III powstania śląskiego. Z pierwszego zawodu stolarz. Potem drukarz i dziennikarz. Radny, pracownik samorządowy, członek zarządu miasta i wiceprezydent Łodzi w 1939. Organizator działalności podziemnej PPS-WRN. Więzień obozów koncentracyjnych.
W podziemnej PPS.
Syn robotnika folwarcznego Mateusza i Marii z domu Zajączkowskiej. Ukończył trzyoddziałową szkołę elementarną w Siedlcach. W latach międzywojennych uzupełnił wykształcenie do poziomu wymaganego od łódzkich urzędników. W 1905 przybył wraz z rodzicami do Łodzi, gdzie rozpoczął praktykę stolarską. W tym czasie działał w Towarzystwie Abstynentów „Przyszłość”, a następnie Resursie Rzemieślniczej. W lipcu 1914 otrzymał dyplom czeladniczy i rozpoczął pracę w zakładzie stolarskim Goldberga. Pod koniec 1915 przystąpił wraz z bratem Janem do Polskiej Partii Socjalistycznej.
Początkowo organizował w mieszkaniu rodziców zebrania robotników drzewnych. Na polecenie władz okręgowych PPS, od czerwca 1916 w pałacyku fabrykanta Roberta Schweikerta przy ul. Nowo-Spacerowej (ob. al. Kościuszki 81 – (gdzie jego ojciec był portierem) zorganizował tajną drukarnię PPS. W pracę drukarni zaangażowani byli rodzice Purtala i jego rodzeństwo.
W 1917 wstąpił do Pogotowia Bojowego PPS. Do lipca 1918 był Instruktorem okręgowym (dowódcą) Okręgu Pogotowia Bojowego PPS w Łodzi. Był chorążym sztandaru PPS w czasie demonstracji 1 maja 1917. Demonstracja została zatrzymana przez policję i przerodziła się w pierwszą walkę uliczną PPS z oddziałami niemieckimi. W tym czasie Purtal wraz z bratem uczestniczył w organizowaniu Związku Zawodowego Robotników Przemysłu Drzewnego. Razem zostali wybrani do zarządu związku. Był również współpracownikiem warszawskiego pisma PPS „Jedność Robotnicza” redagowanego przez Feliksa Perla i Mieczysława Niedziałkowskiego.
Pod koniec 1917 na polecenie Okręgowego Komitetu Robotniczego PPS zorganizował większą tajną drukarnię, z uwagi na zwiększające się potrzeby wydawnicze PPS. W grudniu wynajął lokal przy ulicy Pańskiej 77 pod pozorem otwarcia warsztatu stolarskiego. W drukarni, która ruszyła od początku 1918, drukowano organ Łódzkiego Okręgowego Komitetu Robotniczego „Łodzianin” oraz inne pisma PPS i POW. W nocy z 25 na 26 lipca 1918 r. drukarnia została przypadkowo odkryta przez patrol policji niemieckiej. W czasie ucieczki Purtal oraz Jan Andrzejczak „Pawłowski”, zabili w obronie dwóch ścigających ich policjantów. Następnego dnia otrzymali od przewodniczącego OKR PPS Aleksandra Napiórkowskiego fałszywe paszporty. Purtal pod nazwiskiem „Aleksander Zajączkowski” udał się do Warszawy.
W Warszawie przeniesiony został bezpośrednio pod dowództwo komendanta Sztabu Bojowego Pogotowia Bojowego PPS Józefa Korczaka. Na jego polecenie 1 października 1918 r. Antoni Purtal i Czesław Trojanowski dokonali zamachu na dr. Ericha Schultze, naczelnika niemieckiej policji politycznej w Warszawie. Pierwszy strzelał Purtal, powalając komisarza na chodnik, następnie Trojanowski oddał dwa strzały do leżącego. Schultze został zabity. Za swój czyn, w dniu 11 listopada 1921, Antoni Purtal został udekorowany jako pierwszy cywil w II Rzeczypospolitej przez Józefa Piłsudskiego Krzyżem Złotym Orderu Wojennego Virtuti Militari. Po ukończeniu kursu instruktorów bojowych, został w listopadzie skierowany do Lublina.
13 listopada 1918 w trakcie demonstracji PPS na rzecz wsparcia rządu Ignacego Daszyńskiego, obok: Mieczysława Mańkowskiego, Józefa Korczaka, Karola Andersa, Haliny Chełmickiej, Zygmunta Zaremby i Tadeusza Szturm de Sztrema znalazł się w delegacji, która za zgodą Józefa Piłsudskiego zawiesiła czerwony sztandar Pogotowia Bojowego PPS na wieży Zamku Królewskiego w Warszawie.
W listopadzie 1918 wrócił do Łodzi. Został członkiem Milicji Ludowej oraz kierował w jej strukturach sekcją wywiadowczą. W maju rozpoczął pracę w samorządzie. W sierpniu 1919 walczył jako ochotnik w I powstaniu śląskim. W trakcie powstania pojmał w Katowicach i przewiózł przez granicę niemieckiego szpiega Wielowiejskiego.
Brał udział w szkoleniach wojska i PPS ochotników do walk na Śląsku. Według jednej z hipotez Romualda Kaczmarka – w 1920 r. Purtal w ramach Związku Obrońców Ojczyzny służył w I Oddziale Partyzanckim na tyłach armii bolszewickiej w okolicach Grodna.
W 1921 wziął również udział w walkach III powstania śląskiego w ramach dywersyjnej „Grupy Destrukcyjnej Wawelberga”.
W organizacji łódzkiej PPS.
W okresie międzywojennym był członkiem PPS. Przez wiele lat kierował komitetem dzielnicy PPS „Koziny”. Od października 1923 wchodził w skład Okręgowego Komitetu Robotniczego w Łodzi. Od 1927 do 1931 wiceprzewodniczący OKR, w 1931 i w 1933 przejściowo przewodniczący OKR. Od 1926 do 1928 pełnił funkcję zastępcy członka Centralnego Sądu Partyjnego PPS, zaś w latach 1928–1932 był członkiem Rady Naczelnej PPS.
W 1923 współorganizował oddział łódzki Towarzystwa Uniwersytetu Robotniczego. W okresie 1929–1931 był komendantem Milicji PPS. W 1928 był członkiem Komitetu Budowy Domów Robotniczych oraz członkiem, jury konkursowego na projekt domów. Działania te doprowadziły do powstania Osiedla im. Józefa Montwiłła-Mireckiego. Z ramienia PPS był również członkiem zarządu łódzkiej Kasy Chorych od 1924 do 1928.
W 1929 przewodniczył Robotniczemu Towarzystwu Przyjaciół Dzieci w mieście. W tym czasie opublikował w piśmie „Niepodległość” swoje wspomnienia o Pogotowiu Bojowym PPS.
Działacz samorządowy w Łodzi.
Od listopada 1927 radny Rady Miejskiej w Łodzi III kadencji. Pełnił funkcję ławnika (członka zarządu) kierującego wydziałem opieki społecznej. W 1928 r. przewodniczył komisji gospodarczej rady. Reprezentował miasto na zebraniu Związku Miast Polskich w 1929 r. Od grudnia 1929 r. był zastępcą Miejskiego Komitetu Wychowania Fizycznego i Przysposobienia Wojskowego. Od 1930 reprezentował radę w Państwowej Radzie Opieki Społecznej.
Ponownie wybrany do Rady Miejskiej IV kadencji w 1931. Od 1933 pełnił funkcję kierownika w Wydziale Wojskowym, zaś w 1935 powołano go na stanowisko kierownika Wydziału Gospodarczego magistratu. Reprezentował miasto w radach nadzorczych Gazowni Miejskiej oraz był członkiem Zarządu Kolej Elektrycznej Łódzkiej SA. W 1937 reprezentował miasto w zarządzie Giełdy Zbożowo-Towarowej.
8 lutego 1939 po wyborze Jana Kwapińskiego na prezydenta Łodzi, został wraz z Arturem Walczakiem i Arturem Szewczykiem wybrany na funkcję wiceprezydenta miasta. Sprawował nadzór nad wydziałami: oświaty i kultury, opieki społecznej, zdrowia publicznego, gospodarczym, wojskowym. Od marca przewodniczył również Komisji Dyscyplinarnej I instancji.
Przed wybuchem wojny wspólnie z Tadeuszem Sztrum de Sztremem organizował grupy dywersyjne PPS na wypadek wojny.
Organizator PPS-WRN.
Po wybuchu wojny, w pierwszych dniach września 1939 został ewakuowany wraz z całym urzędem na wschód. W Zaleszczykach zrezygnował z przekroczenia granicy i wraz z rodziną przedostał się 22 października do Warszawy. Poszukiwany przez Gestapo, posługiwał się fałszywymi dokumentami – po zmarłym emerycie – na nazwisko „Jan Bogon”. Zapuścił brodę i chodził o lasce.
Od grudnia 1939 kierował okręgiem Warszawa-Podmiejska PPS-WRN oraz kierował okręgiem Gwardii Ludowej WRN.
Aresztowanie i śmierć.
3 czerwca 1942 został przypadkowo aresztowany w mieszkaniu żony Mariana Malinowskiego. Funkcjonariusze Gestapo z uwagi na brodę, sądzili początkowo, że schwytali Tomasza Arciszewskiego. Został osadzony na Pawiaku i w toku śledztwa rozpoznany jako „od dawna poszukiwany przez łódzkie Gestapo Antoni Purtal”. Do rozpoznania przyczynił się aresztowany działacz łódzkiej PPS i konspiracyjnej organizacji Polscy Socjaliści Henryk Wachowicz. 
Denuncjator poradził zgolić brodę Purtalowi i porównać twarz ze zdjęciem zamieszczonym w artykule Purtala w piśmie „Niepodległość”.
17 stycznia 1943 został wywieziony w transporcie do obozu na Majdanku w dużym transporcie ok. 1200 mężczyzn i 311 kobiet. W obozie był ponoć jednym z członków konspiracyjnej grupy samopomocowej PPS. Według Romualda Kaczmarka, 5 maja 1943 przewieziono go do obozu Auschwitz, gdzie utracono z nim kontakt. O jego śmierci dowiedziano się dopiero po wyzwoleniu obozu.
W lutym 1946 r. łódzki dziennikarz, więzień m.in. KL Auschwitz - Mieczysław Jagoszewski opublikował na łamach miejscowego "Expressu Ilustrowanego" obszerny materiał pt. ""Jak umierał" [w KL Auschwitz] "Antoni Purtal, b. wiceprezydent Łodzi, znany działacz socjalistyczny i bojowiec". W porównaniu z danymi podawanymi przez Romualda Kaczmarka i M. Nartonowicz-Kot istnieje zasadnicza rozbieżność chronologiczna w biografii ostatnich miesięcy życia Antoniego Purtala. 
Według M. Jagoszewskiego Antoni Purtal do KL Auschwitz został przywieziony w styczniu 1943 r. z obozu na Majdanku i tu zarejestrowany jako stolarz z nr obozowym 104093, co znajduje potwierdzenie w obozowej kartotece zatrudnienia więźniów) (wynikałoby z tego, że Majdanek był w jego przypadku tylko etapem w drodze do KL Auschwitz). W KL Auschwitz podobno od razu został umieszczony na bloku nr 11 (tzw. "bloku śmierci") co według współtowarzyszy obozowych było sygnałem, że miał być tu stracony. Przybył do obozu w złym stanie fizycznym. Dzięki staraniom współwięźniów - Henryka Bartoszewicza i dr Dima udało się go umieścić w szpitalu obozowym pod opiekę dr Bogdana Zakrzewskiego, gdzie odzyskał siły. W dniu 13 marca 1943 r., o godz. 11.00 zjawił się w szpitalu Unterscharführer SS Stibitz, kazał wezwać Purtala a następnie pozbawił go życia przy pomocy dosercowego zastrzyku z fenolu. Według informacji tegoż dziennikarza, Antoni Purtal, domyślając się powodu wezwania, miał powiedzieć na pożegnanie współtowarzyszom niedoli ""Pamiętajcie! Szanujcie się i ratujcie jeden drugiego, bo już naprawdę zostało nas tak niewielu..."'". Ciało A. Purtala zostało spalone w obozowym krematorium w Birkenau.
Rodzina.
Od 1919 żoną Purtala była Adela z domu Bocheńska (1897–1973), również aktywna działaczka PPS, członkini Okręgowego Wydziału Kobiet PPS i władz RTPD. Mieli dwie córki: Hannę Adelę (1920–1937) i Krystynę Barbarę (1922–2000) uczestniczkę powstania warszawskiego. Obie córki przed 1939 r. należały do Czerwonego Harcerstwa TUR.

</doc>
<doc id="1333209" url="https://pl.wikipedia.org/wiki?curid=1333209" title="Polska Liga Koszykówki Kobiet 2008/2009">
Polska Liga Koszykówki Kobiet 2008/2009

Ford Germaz Ekstraklasa sezon 2008/2009 – najwyższa klasa rozgrywkowa w koszykówce kobiet w Polsce.
Zespoły.
"zespoły, które w sezonie 2007/2008 grały w play-off"
"zespoły, które w sezonie 2007/08 grały w play-out"
"zespół, który awansował z I ligi"
Terminarz 2008/2009.
22. kolejka – 2009-02-21/22
2009-02-21 16:00 Lotos PKO BP Gdynia - INEA AZS Poznań 
2009-02-21 17:00 MUKS Poznań - Utex Row Rybnik 
2009-02-21 17:00 TS Wisła Can Pack Kraków - Cukierki Odra Brzeg 
2009-02-21 18:00 KSSSE AZS PWSZ Gorzów Wielkopolski - PKM Duda Super Pol Leszno 
2009-02-21 18:30 CCC Polkowice - Finepharm AZS KK Jelenia Góra TV 
2009-02-22 18:30 Energa Toruń - PTK Aflofarm Vicard Pabianice TV
21. kolejka – 2009–01-31 / 2009-02-18 / 2009-03-04
2009-01-31 17:30 Utex Row Rybnik - Energa Toruń 51:67 
2009-02-01 17:00 Finepharm AZS KK Jelenia Góra - ŁKS Siemens AGD Łódź 54:77 
2009-02-10 18:00 PKM Duda Super Pol Leszno - TS Wisła Can Pack Kraków 86:80 przełożony 
2009-02-18 18:30 INEA AZS Poznań - CCC Polkowice przełożony 
2009-02-18 18:30 Cukierki Odra Brzeg - Lotos PKO BP Gdynia przełożony 
2009-03-04 18:00 PTK Aflofarm Vicard Pabianice - KSSSE AZS PWSZ Gorzów Wielkopolski przełożony 
20. kolejka – 2009–02-6/7/18
2009-02-06 18:00 TS Wisła Can Pack Kraków - PTK Aflofarm Vicard Pabianice 88:41 
2009-02-07 15:00 Finepharm AZS KK Jelenia Góra - INEA AZS Poznań 52:61 
2009-02-07 16:00 Lotos PKO BP Gdynia - PKM Duda Super Pol Leszno 88:64 
2009-02-07 18:00 KSSSE AZS PWSZ Gorzów Wielkopolski - Utex Row Rybnik 87:55 
2009-02-07 18:30 CCC Polkowice - Cukierki Odra Brzeg 74:42 TV 
2009-02-18 18:00 ŁKS Siemens AGD Łódź - MUKS Poznań 
19. kolejka – 2009–01-18/24
2008-12-18 17:30 PTK Aflofarm Vicard Pabianice - Lotos PKO BP Gdynia 39:82 
2009-01-24 17:30 Utex Row Rybnik - TS Wisła Can Pack Kraków 50:77 
2009-01-24 18:00 INEA AZS Poznań - ŁKS Siemens AGD Łódź 75:56 TV 
2009-01-24 17:00 MUKS Poznań - Energa Toruń 57:54 
2009-01-24 18:30 Cukierki Odra Brzeg - Finepharm AZS KK Jelenia Góra 84:73 
2009-01-24 18:30 PKM Duda Super Pol Leszno - CCC Polkowice 78:87 TV 
18. kolejka – 2009–01-21
2009-01-21 16:30 INEA AZS Poznań - Cukierki Odra Brzeg 86:79 
2009-01-21 18:00 ŁKS Siemens AGD Łódź - Energa Toruń 66:75 
2009-01-21 18:00 KSSSE AZS PWSZ Gorzów Wielkopolski - MUKS Poznań 93:54 
2009-01-21 18:30 Finepharm AZS KK Jelenia Góra - PKM Duda Super Pol Leszno 54:90 
2009-02-25 18:00 CCC Polkowice - PTK Aflofarm Vicard Pabianice przełożony
2009-02-26 Utex Row Rybnik - Lotos PKO BP Gdynia przełożony
17. kolejka – 2008–12-20/21
2008-12-20 17:00 MUKS Poznań – TS Wisła Can Pack Kraków 54:94 
2008-12-20 18:00 PKM Duda Super Pol Leszno – INEA AZS Poznań 75:70 
2008-12-20 18:30 Cukierki Odra Brzeg – ŁKS Siemens AGD Łódź 53:59 
2008-12-20 18:30 Utex Row Rybnik – CCC Polkowice 74:76 TV 
2008-12-21 18:30 Energa Toruń – KSSSE AZS PWSZ Gorzów Wielkopolski 74:70 TV 
2008-12-21 17:00 PTK Aflofarm Vicard Pabianice – Finepharm AZS KK Jelenia Góra 54:88
16. kolejka – 2008–12-13/14
2008-12-13 16:00 Lotos PKO BP Gdynia – MUKS Poznań 94:69 
2008-12-13 16:00 TS Wisła Can Pack Kraków – Energa Toruń 78:64 
2008-12-13 17:30 ŁKS Siemens AGD Łódź – KSSSE AZS PWSZ Gorzów Wielkopolski 63:68 
2008-12-13 18:30 Cukierki Odra Brzeg – PKM Duda Super Pol Leszno 59:67 
2008-12-13 19:15 Finepharm AZS KK Jelenia Góra – Utex Row Rybnik 67:74 
2008-12-14 17:00 INEA AZS Poznań – PTK Aflofarm Vicard Pabianice 69:59
15. kolejka – 2008–12-06/07
2008-12-06 18:00 Energa Toruń – Lotos PKO BP Gdynia 66:72 
2008-12-06 18:00 PTK Aflofarm Vicard Pabianice – Cukierki Odra Brzeg 66:69 
2008-12-06 18:00 PKM Duda Super Pol Leszno – ŁKS Siemens AGD Łódź 79:67 
2008-12-06 17:00 MUKS Poznań – CCC Polkowice 54:68 TV 
2008-12-06 19:15 KSSSE AZS PWSZ Gorzów Wielkopolski – TS Wisła Can Pack Kraków 75:70 TV 
2008-12-07 18:00 Utex Row Rybnik – INEA AZS Poznań 54:64
14. kolejka – 2008–11-29/30
2008-11-29 16:00 TS Wisła Can Pack Kraków – ŁKS Siemens AGD Łódź 64:54 
2008-11-29 18:00 PTK Aflofarm Vicard Pabianice – PKM Duda Super Pol Leszno 57:71 
2008-11-29 18:30 Finepharm AZS KK Jelenia Góra – MUKS Poznań 68:59 
2008-11-29 19:00 Lotos PKO BP Gdynia – KSSSE AZS PWSZ Gorzów Wielkopolski 72:61 TV 
2008-11-30 17:00 Cukierki Odra Brzeg – Utex Row Rybnik 65:68 
2008-11-30 18:30 CCC Polkowice – Energa Toruń 79:65 TV
13. kolejka – 2008–11-22/23
2008-11-22 18:30 CCC Polkowice – KSSSE AZS PWSZ Gorzów Wielkopolski 65:63 TV 
2008-11-22 18:00 PTK Aflofarm Vicard Pabianice – ŁKS Siemens AGD Łódź 68:65 
2008-11-22 18:00 PKM Duda Super Pol Leszno – Utex Row Rybnik 72:78 
2008-11-22 18:30 Finepharm AZS KK Jelenia Góra – Energa Toruń 69:73 
2008-11-23 18:00 INEA AZS Poznań – MUKS Poznań 78:54 TV 
2008-11-23 18:40 Lotos PKO BP Gdynia – TS Wisła Can Pack Kraków 72:63 TV
12. kolejka – 2008–11-15/16
2008-11-15 17:15 Utex Row Rybnik – PTK Aflofarm Vicard Pabianice 78:51 TV 
2008-11-15 17:00 MUKS Poznań – Cukierki Odra Brzeg 54:65 
2008-11-15 18:00 KSSSE AZS PWSZ Gorzów Wielkopolski – Finepharm AZS KK Jelenia Góra 84:72 
2008-11-15 16:00 TS Wisła Can Pack Kraków – CCC Polkowice 58:48 
2008-11-16 18:30 ŁKS Siemens AGD Łódź – Lotos PKO BP Gdynia 60:89 
2008-11-16 18:30 Energa Toruń – INEA AZS Poznań 87:65 TV
11. kolejka – 2008–11-08/09
2008-11-08 18:30 Cukierki Odra Brzeg – Energa Toruń 58:77 
2008-11-08 17:00 INEA AZS Poznań – KSSSE AZS PWSZ Gorzów Wielkopolski 63:70 TV 
2008-11-08 17:30 Utex Row Rybnik – ŁKS Siemens AGD Łódź 76:73 
2008-11-08 18:00 PKM Duda Super Pol Leszno – MUKS Poznań 78:71 
2008-11-08 18:30 Finepharm AZS KK Jelenia Góra – TS Wisła Can Pack Kraków 50:57 
2008-11-09 18:30 CCC Polkowice – Lotos PKO BP Gdynia 70:85 TV
10. kolejka – 2008–11-02
2008-11-02 19:15 TS Wisła Can Pack Kraków – INEA AZS Poznań 73:64 
2008-11-02 17:00 MUKS Poznań – PTK Aflofarm Vicard Pabianice 63:47 
2008-11-02 18:30 Energa Toruń – PKM Duda Super Pol Leszno 93:62 TV 
2008-11-02 18:30 ŁKS Siemens AGD Łódź – CCC Polkowice 62:79 TV 
2008-11-02 17:00 KSSSE AZS PWSZ Gorzów Wielkopolski – Cukierki Odra Brzeg 83:53 
2008-11-02 14:00 Lotos PKO BP Gdynia – Finepharm AZS KK Jelenia Góra 62:75
9. kolejka – 2008–10-25
2008-10-25 18:30 Finepharm AZS KK Jelenia Góra – CCC Polkowice 52:70 TV 
2008-10-25 18:30 Cukierki Odra Brzeg – TS Wisła Can Pack Kraków 63:75 
2008-10-25 18:00 PKM Duda Super Pol Leszno – KSSSE AZS PWSZ Gorzów Wielkopolski 68:75 
2008-10-25 18:00 PTK Aflofarm Vicard Pabianice – Energa Toruń 58:66 
2008-10-25 17:30 Utex Row Rybnik – MUKS Poznań 69:58 
2008-10-26 18:40 INEA AZS Poznań – Lotos PKO BP Gdynia 75:84 TV
8. kolejka – 2008–10-18
2008-10-18 18:00 Energa Toruń – Utex Row Rybnik 64:67 
2008-10-18 17:00 TS Wisła Can Pack Kraków – PKM Duda Super Pol Leszno 88:65 
2008-10-18 15:00 Lotos PKO BP Gdynia – Cukierki Odra Brzeg 94:69 
2008-10-18 18:10 KSSSE AZS PWSZ Gorzów Wielkopolski – PTK Aflofarm Vicard Pabianice 77:56 TV 
2008-10-18 18:00 CCC Polkowice – INEA AZS Poznań 66:53 
2008-10-19 17:00 ŁKS Siemens AGD Łódź – Finepharm AZS KK Jelenia Góra 55:63
7. kolejka – 2008–10-11
2008-10-11 18:00 PTK Aflofarm Vicard Pabianice – TS Wisła Can Pack Kraków 56:75 
2008-10-11 17:00 MUKS Poznań – ŁKS Siemens AGD Łódź 53:48 
2008-10-11 17:30 Utex Row Rybnik – KSSSE AZS PWSZ Gorzów Wielkopolski 80:82 
2008-10-11 18:00 PKM Duda Super Pol Leszno – Lotos PKO BP Gdynia 53:84 
2008-10-11 18:30 Cukierki Odra Brzeg – CCC Polkowice 53:91 
2008-10-12 17:00 INEA AZS Poznań – Finepharm AZS KK Jelenia Góra 85:71
6. kolejka – 2008–10-08
2008-10-08 18:00 TS Wisła Can Pack Kraków – Utex Row Rybnik 62:45 
2008-10-08 18:30 Finepharm AZS KK Jelenia Góra – Cukierki Odra Brzeg 54:67 
2008-10-08 17:30 Lotos PKO BP Gdynia – PTK Aflofarm Vicard Pabianice 89:73 
2008-10-08 18:00 ŁKS Siemens AGD Łódź – INEA AZS Poznań 55:73 
2008-10-08 18:00 CCC Polkowice – PKM Duda Super Pol Leszno 84:47 
2008-10-08 18:00 Energa Toruń – MUKS Poznań 95:53
5. kolejka – 2008–10-04/05
2008-10-04 15:00 Lotos PKO BP Gdynia – Utex Row Rybnik
2008-10-04 17:00 MUKS Poznań – KSSSE AZS PWSZ Gorzów Wielkopolski
2008-10-04 18:30 Cukierki Odra Brzeg – INEA AZS Poznań
2008-10-05 16:45 PKM Duda Super Pol Leszno – Finepharm AZS KK Jelenia Góra [ TV ]
2008-10-05 18:30 Energa Toruń – ŁKS Siemens AGD Łódź [przełożony]
2008-10-05 18:30 PTK Aflofarm Vicard Pabianice – CCC Polkowice
4. kolejka – 2008–10-01
16:00 INEA AZS Poznań – PKM Duda Super Pol Leszno 74:62
18:00 CCC Polkowice – Utex Row Rybnik 64:51
18:00 TS Wisła Can Pack Kraków – MUKS Poznań 80:54
18:00 ŁKS Siemens AGD Łódź – Cukierki Odra Brzeg 77:65
18:00 KSSSE AZS PWSZ Gorzów Wielkopolski – Energa Toruń 80:69
18:30 Finepharm AZS KK Jelenia Góra – PTK Aflofarm Vicard Pabianice 88:65
3. kolejka – 2008–09-28
15:30 PKM Duda Super Pol Leszno – Cukierki Odra Brzeg 63:74
17:00 KSSSE AZS PWSZ Gorzów Wielkopolski – ŁKS Siemens AGD Łódź 84:66
17:00 MUKS Poznań – Lotos PKO BP Gdynia 57:60
17:30 Utex Row Rybnik – Finepharm AZS KK Jelenia Góra 86:64
18:00 PTK Aflofarm Vicard Pabianice – INEA AZS Poznań 74:77
18:30 Energa Toruń – TS Wisła Can Pack Kraków 70:72
2. kolejka – 2008–09-24
17:30 Lotos PKO BP Gdynia – Energa Toruń 70:68 
18:00 ŁKS Siemens AGD Łódź – PKM Duda Super Pol Leszno 48:53 
18:15 INEA AZS Poznań – Utex Row Rybnik 88:102 
18:30 Cukierki Odra Brzeg – PTK Aflofarm Vicard Pabianice 61:63
18:00 CCC Polkowice – MUKS Poznań 70:77
20:00 TS Wisła Can Pack Kraków – KSSSE AZS PWSZ Gorzów Wielkopolski 70:77 [TV]
1. kolejka – 2008–09-21
KSSSE AZS PWSZ Gorzów Wielkopolski – Lotos PKO BP Gdynia 83:76
MUKS Poznań – Finepharm AZS KK Jelenia Góra 64:73
ŁKS Siemens AGD Łódź – TS Wisła Can Pack Kraków 53:85
Utex Row Rybnik – Cukierki Odra Brzeg 71:58
PKM Duda Super Pol Leszno – PTK Aflofarm Vicard Pabianice 77:60
Energa Toruń – CCC Polkowice 66:65
Tabela.
m zespół PKT mecze zw. - por. dom wyjazd pkt. zd. - pkt. str. stosunek
1. Wisła Can Pack 34 19 15 - 4 8 - 1 7 - 3 1412 - 1141 1.238
2. KSSSE AZS PWSZ 33 18 15 - 3 9 - 0 6 - 3 1395 - 1202 1.161
3. Lotos PKO BP 32 17 15 - 2 8 - 1 7 - 1 1352 - 1107 1.221
4. CCC 30 17 13 - 4 6 - 2 7 - 2 1236 - 1035 1.194
5. Energa Toruń 30 19 11 - 8 6 - 3 5 - 5 1357 - 1248 1.087
6. INEA AZS Poznań 29 18 11 - 7 6 - 3 5 - 4 1297 - 1247 1.040
7. Utex Row Rybnik 29 19 10 - 9 5 - 5 5 - 4 1291 - 1318 0.980
8. PKM Duda Super Pol 29 20 9 - 11 5 - 6 4 - 5 1367 - 1460 0.936
9. Finepharm AZS KK 26 19 7 - 12 2 - 8 5 - 4 1258 - 1324 0.950
10. Cukierki Odra 24 19 5 - 14 1 - 8 4 - 6 1211 - 1374 0.881
11. ŁKS Siemens AGD 22 19 3 - 16 1 - 8 2 - 8 1157 - 1320 0.877
12. MUKS Poznań 22 18 4 - 14 3 - 6 1 - 8 1081 - 1317 0.821
13. PTK Aflofarm Vicard Pabianice 20 18 2 - 16 1 - 8 1 - 8 1040 - 1361 0.764

</doc>
<doc id="1333221" url="https://pl.wikipedia.org/wiki?curid=1333221" title="Keleti pályaudvar (stacja metra)">
Keleti pályaudvar (stacja metra)

Keleti pályaudvar - stacja przesiadkowa metra budapeszteńskiego między liniami M2 oraz M4. Znajduje się w pobliżu Dworca Wschodniego w Budapeszcie. Stacja M2 zlokalizowana jest pomiędzy przystankami Blaha Lujza tér i Puskás Ferenc Stadion, natomiast stację M4 poprzedza przystanek II. János Pál pápa tér. Starszą część otwarto w 1970 roku, nowszą - w 2014 roku.

</doc>
<doc id="1333222" url="https://pl.wikipedia.org/wiki?curid=1333222" title="Barwy wieku">
Barwy wieku

Barwy wieku (tytuł oryginalny: "Ngjyrat e moshës") – albański film fabularny z roku 1990 w reżyserii Piro Milkaniego.
Opis fabuły.
Grupa młodych ludzi świętujących zakończenie matur spotyka w domu turysty w Tiranie uczestników imprezy, zorganizowanej z okazji dwudziestej rocznicy matur. Spotkanie dwóch pokoleń staje się pretekstem dla reżysera dla pokazania albańskiej rzeczywistości u schyłku komunizmu.

</doc>
<doc id="1333223" url="https://pl.wikipedia.org/wiki?curid=1333223" title="Duży ekran">
Duży ekran



</doc>
<doc id="1333225" url="https://pl.wikipedia.org/wiki?curid=1333225" title="Mały ekran">
Mały ekran



</doc>
<doc id="1333228" url="https://pl.wikipedia.org/wiki?curid=1333228" title="Prem Katha">
Prem Katha

Prem Katha indyjski film w języku telugu wyreżyserowany w 1999 roku przez Ram Gopal Varma.

</doc>
<doc id="1333229" url="https://pl.wikipedia.org/wiki?curid=1333229" title="Rachid Taha">
Rachid Taha

Rachid Taha (ur. 18 września 1958 w Sik, niedaleko Oranu, zm. 12 września 2018 w Paryżu) – francusko-algierski muzyk. W twórczości inspirował się wieloma gatunkami muzycznymi, takimi jak raï, chaâbi, techno, rock and roll i punk.
Życiorys.
Syn Kabyla z Sidi Aich, jego matka pochodzi z plemienia Rouargha (Mascara). W 1968 wraz z rodziną przybył do Alzacji. Przez pewien czas mieszkał w Lépanges-sur-Vologne, a następnie w Lyonie, gdzie w 1981 zawarł znajomość z gitarzystą Mohammedem Amini i basistą Moktarem Amini. W 1983 utworzyli razem grupę Carte de séjour opowiadającą się za integracją i tolerancją wobec imigrantów. W 1984 wydali pierwszy album zatytułowany "Rhoromanie".
W 1986 ściągnął na siebie uwagę mediów swoją ironiczną interpretacją sentymentalnej piosenki Charles’a Treneta "Douce France" (Słodka Francjo, kraju mojego dzieciństwa...). Została ona rozdana deputowanym Zgromadzenia Narodowego, rozpętując debatę o Francji jako ojczyźnie licznej populacji dzieci imigrantów.
W 1998 wydał album "Dîwan". Składają się na niego utwory chaâbi takich wykonawców jak Dahmanr El Harrachi, Hadj El Anka, Farid El Atrache i Nass El Ghiwane.
W 2004 wydał swój najpełniejszy i najbardziej kreatywny album "Tékitoi" (A ty, kto jesteś?), który otrzymał dobre recenzje krytyki w Stanach Zjednoczonych.
Zmarł podczas snu na zawał serca, 6 dni przed swoimi 60. urodzinami.

</doc>
<doc id="1333233" url="https://pl.wikipedia.org/wiki?curid=1333233" title="Doom Squad">
Doom Squad



</doc>
<doc id="1333234" url="https://pl.wikipedia.org/wiki?curid=1333234" title="Witosław Czerwonka">
Witosław Czerwonka

Witosław Czerwonka (ur. 4 czerwca 1949 we Wrocławiu, zm. 29 lipca 2015 w Gdańsku) – polski malarz, rysownik, artysta interdyscyplinarny (twórca instalacji multimedialnych, performance i sztuki wideo).
Życiorys.
Studiował na Wydziale Malarstwa i Rzeźby w Państwowej Wyższej Szkole Sztuk Plastycznych w Gdańsku (obecna nazwa uczelni: Akademia Sztuk Pięknych w Gdańsku), w latach 1967-1972. Dyplom uzyskał w pracowni malarstwa prof. Jacka Żuławskiego oraz Pracowni Projektowania Graficznego prof. Witolda Janowskiego. W latach 1978-1980 wraz z Adamem Harasem i Jerzym Ostrogórskim założył i prowadził galerię multimedialną AUT w Gdańsku, a następnie OUT w Sopocie. W latach 1976-1979 asystent w Pracowni Rysunku i Malarstwa prof. Kiejstuta Bereźnickiego. W 1979 uzyskał stopień adiunkta. W latach 1980-1982 współtworzył z Romanem Usarewiczem nowatorski program Pracowni Podstaw Projektowania, który kontynuował i rozwijał jako prowadzący pracownię w latach 1982-1993. W 1989 przeprowadził przewód II stopnia. W 1992 zorganizował Pracownię Intermedialną, którą prowadził przez wiele lat. W 1995 uzyskał stopień profesora nadzwyczajnego WSP w Olsztynie, a w 1996 gdańskiej PWSSP. Od 1993 do 1999 pełnił funkcję dziekana Wydziału Malarstwa i Grafiki gdańskiej Akademii Sztuk Pięknych, a od roku 1990 do 1993 był prorektorem uczelni. Został pochowany w kolumbarium cmentarza Srebrzysko w Gdańsku.
Wybrane wystawy.
Wystawy indywidualne:
Wystawy zbiorowe:

</doc>
<doc id="1333235" url="https://pl.wikipedia.org/wiki?curid=1333235" title="Puskás Ferenc Stadion">
Puskás Ferenc Stadion

Puskás Ferenc Stadion – stacja metra w Budapeszcie, na wschodnim brzegu Dunaju, leżąca w ciągu czerwonej linii metra. Do 2001 stacja nosiła nazwę Népstadion, a w latach 2001-2010 Stadionok. Nazwę swą zawdzięcza położeniu - w jej sąsiedztwie znajduje się Stadion im. Ferenca Puskása. Stacja posiada dwa perony i cztery tory w tym dwa biorące początek na tej stacji. Na powierzchni znajduje się pętla autobusów i trolejbusów.

</doc>
<doc id="1333238" url="https://pl.wikipedia.org/wiki?curid=1333238" title="Woudagemaal">
Woudagemaal

Woudagemaal - stacja pomp parowych znajdująca się w Holandii. Jest to największa, działająca do dziś stacja pomp parowych na świecie. Otwarta 7 października 1920 przez królową Wilhelminę. Stacja została wybudowana, by odprowadzać nadmiar wód z obszaru Fryzji.
W 1967, po 47 latach została unowocześniona. Kotły przebudowano z opalania węglem na opalanie olejem.
Od 1998 Stacja Pomp Woudagemaal jest wpisana na listę UNESCO.

</doc>
<doc id="1333243" url="https://pl.wikipedia.org/wiki?curid=1333243" title="Zapalenie mięśnia serca">
Zapalenie mięśnia serca



</doc>
<doc id="1333246" url="https://pl.wikipedia.org/wiki?curid=1333246" title="Judy Chicago">
Judy Chicago

Judy Chicago, właściwie Judy Cohen (ur. 20 lipca 1939 r. w Chicago, Illinois, USA) – amerykańska artystka feministyczna, pisarka i intelektualistka, jedna z pionierek i kluczowych postaci nurtu feministycznego w sztuce. Jej sztandarowa praca "The Dinner Party" (1979) uznawana jest za ikonę sztuki feministycznej i za jedno z najistotniejszych dzieł sztuki drugiej połowy XX w.
Biografia i twórczość.
Razem z Miriam Schapiro zapoczątkowały Artystyczny Program Feministyczny ("Feminist Art Program") we Fresno State Collage (Kalifornia) (1970) oraz w California Institute of the Arts na przedmieściach Los Angeles (1971).
Najważniejsze projekty.
"The Dinner Party".
Plan stworzenia "The Dinner Party" – pracy uznawanej za jedno z najwybitniejszych dzieł Judy Chicago – zrodził się na początku lat 70. Był to okres, w którym artystka zainteresowała się malowaniem na porcelanie – w "The Dinner Party" zamierzała wykorzystać techniki „rękodzielnicze” tradycyjnie stosowane przez kobiety (malowanie na porcelanie oraz szycie), by za ich pośrednictwem przedstawić role odgrywane przez kobiety w historii. Początkowo "The Dinner Party" miało stanowić feministyczną wersję Ostatniej Wieczerzy, do której zasiadłoby 13 kobiet (gości honorowych) – wybranych tak, aby ucieleśniać pozytywne i negatywne znaczenia związane z liczbą trzynaście (stanowiącą zarówno liczbę osób obecnych na Ostatniej Wieczerzy, jak i liczbę czarownic zbierających się w czasie sabatu). W trakcie przygotowań do stworzenia tej pracy Chicago natrafiła jednak na tak wiele kobiecych postaci historycznych, które uznała za warte uwzględnienia w swojej pracy, że zwiększyła tę liczbę do 39 (3 x 13). Postaci te umieściła przy trójkątnym stole o długości każdego z boków wynoszącej ponad 14 m (48 stóp). Forma trójkąta nie pozostaje bez znaczenia, gdyż stanowi on symbol kobiety, a także symbol Bogini. 
Zainstalowaniem pracy zaprojektowanej przez Chicago zajęła się ekipa prawie 400 ludzi. Całość pracy spoczywa na podłodze ułożonej z białych kafli z widniejącymi na nich imionami i nazwiskami dodatkowych 999 kobiecych postaci historycznych, aby zaznaczyć, że osiągnięcia tych trzydziestu dziewięciu zasiadających przy stole wyrosły na fundamentach wybudowanych przez inne kobiety. Wśród „zaproszonych” do stołu postaci kobiecych znajdują się m.in. amerykańska malarka Georgia O’Keeffe, egipska królowa Hatszepsut, brytyjska pisarka Virginia Woolf, indiańska przewodniczka i tłumaczka Sacajawea, czy amerykańska sufrażystka Susan B. Anthony. Przy każdym z nakryć znajdujących się przy stole zostały ułożone identyczne sztućce i postawiony został identyczny puchar. Natomiast ogromne talerze oraz znajdujące się pod nimi serwety zostały zindywidualizowane tak, aby symbolizować najistotniejsze fakty i osiągnięcia z życia kobiet zaproszonych do stołu. Porcelanowe talerze zostały przyozdobione ręcznie wykonanymi wzorami, a serwety wykonane zostały przy użyciu rękodzielniczych technik szycia, haftu, szydełkowania, itd. Każde nakrycie pozwala odbiorcy na dostrzeżenie wagi zapomnianych szczegółów z historii kobiet.

</doc>
<doc id="1333247" url="https://pl.wikipedia.org/wiki?curid=1333247" title="Bioskruber">
Bioskruber

Bioskruber, biopłuczka – typ bioreaktora służący do oczyszczania powietrza. 
Biopłuczki składają się z dwóch komór: w pierwszej zachodzi przemiana zanieczyszczeń gazowych do fazy ciekłej, a w drugiej następuje biodegradacja substancji odorowych. Istnieją dwa typy biopłuczek:

</doc>
<doc id="1333248" url="https://pl.wikipedia.org/wiki?curid=1333248" title="Biopłuczka">
Biopłuczka



</doc>
<doc id="1333249" url="https://pl.wikipedia.org/wiki?curid=1333249" title="Niewidzialny świat">
Niewidzialny świat

Niewidzialny świat (tytuł oryginalny: "Botë e padukshme") – albański film fabularny z roku 1987 w reżyserii Kristaqa Dhamo.
Opis fabuły.
Film opowiada o losach młodej lekarki Besmiry, która pracuje w małej przychodni na prowincji i próbuje walczyć z przesądami miejscowej ludności, przekonując ją do konieczności regularnych szczepień.
Nagrody i wyróżnienia.
W 1987 film został wyróżniony nagrodą Aleksandra Moisiu.

</doc>
<doc id="1333251" url="https://pl.wikipedia.org/wiki?curid=1333251" title="Związek Wolnych Chrześcijan">
Związek Wolnych Chrześcijan

Związek Wolnych Chrześcijan – polska wspólnota ewangelikalna istniejąca w latach 1947–1949, zrzeszająca zbory należące do ruchu braci plymuckich.
Związek został utworzony 3 maja 1947 w Pszczynie na bazie zborów należących do Zrzeszenia Zwolenników Nauki Pierwotnych Chrześcijan tzw. pierwochrześcijan oraz ewangelicznych chrześcijan wolnych. Czołowym przywódcą był Józef Mrózek senior. Istotną rolę w Związku odgrywał także jego syn Józef Mrózek junior.
W latach 1947–1981 wierni zlikwidowanego Związku jako ugrupowanie wiernych wchodzili w skład Zjednoczonego Kościoła Ewangelicznego w PRL (ZKE). Z tej grupy członków ZKE wyłonił się w 1981 Kościół Wolnych Chrześcijan.

</doc>
<doc id="1333254" url="https://pl.wikipedia.org/wiki?curid=1333254" title="Zjednoczenie Kościołów Chrystusowych">
Zjednoczenie Kościołów Chrystusowych

Zjednoczenie Kościołów Chrystusowych (ZKCh) – istniejąca w Polsce w latach 1928–1953 wspólnota ewangelikalna będąca częścią ruchu Kościołów Chrystusowych. Należące do niej zbory w latach 1953–1988 były częścią Zjednoczonego Kościoła Ewangelicznego w PRL, a następnie w 1988 utworzono z nich odrębny związek wyznaniowy występujący początkowo pod nazwą Kościół Zborów Chrystusowych. Obecna jego nazwa brzmi: Kościół Chrystusowy w Rzeczypospolitej Polskiej. Część zborów ZKCh, która nie weszła w skład Zjednoczonego Kościoła Ewangelicznego utworzyła Kościół Chrystusowy w Polsce, zarejestrowany w 1982 roku.
Okres II Rzeczypospolitej.
Prekursorem Kościołów Chrystusowych w Polsce był Konstanty Jaroszewicz, który pod koniec 1921 roku powrócił do Polski jako ordynowany kaznodzieja. W maju 1923 roku miał miejsce pierwszy chrzest kilkunastu wiernych. Jesienią 1924 roku małżeństwo Jaroszewiczów przeprowadziło się do Kobrynia, gdzie na zakupionej posesji z dużym domem rok później wybudowano dom modlitwy. Tam też powstało centrum misyjne KCh. Zbory Kościołów Chrystusowych tworzono na kresach wschodnich II Rzeczypospolitej z ludności pochodzenia prawosławnego. Najwięcej zborów powstało w województwie wołyńskim i poleskim. Pierwsze zbory Kościoła Chrystusowego zaczęto rejestrować od roku 1926. Ich rejestracja odbywała się na podstawie ukazu carskiego dotyczącego „rejestrowania gmin sekciarskich”.
Początkowo Konstanty Jaroszewicz działał jako przedstawiciel „Międzynarodowej Chrześcijańskiej Misji” a nazwa ta określała tworzącą się społeczność. Po roku 1926 używano nazwy „Misja Chrześcijan Ewangelicznych w Polsce”. W 1928 istniało 30 zborów, które na wspólnym posiedzeniu w Kobryniu utworzyły Zjednoczenie Kościołów Chrystusowych. Z upoważnienia przedstawicieli zborów zarząd stanowili: Konstanty Jaroszewicz – prezes, Jan Bukowicz – wiceprezes i skarbnik oraz Jerzy Sacewicz – sekretarz. Rok później w Kobryniu zorganizowano I Ogólnopolski Zjazd Zjednoczenia Kościołów Chrystusowych. Ogólnopolskie zjazdy organizowano corocznie w różnych miejscowościach kraju, do roku 1939 włącznie odbyło się ich 10. Do 1939 ZKCh posiadało centralę w Kobryniu, a po tej dacie w Brześciu. Podczas X Ogólnopolskiego Zjazdu ZKCh, który odbył się w dniach 18–20 sierpnia 1939 r. w miejscowości Zimno na Wołyniu podjęto szereg istotnych decyzji, m.in. powrócono do nazwy „Kościół Chrystusowy”, uchwalono nowy statut oraz przyjęto projekt budowy Kolegium Biblijnego w Brześciu n/Bugiem.
Okres II wojny światowej.
W czasie II wojny światowej zbory ZKCh rozdzielone zostały granicami administracyjnymi określonymi przez III Rzeszę. Znalazły się one w Generalnym Gubernatorstwie, Prusach Wschodnich, na Białorusi, Ukrainie i w Rzeszy. W Generalnym Gubernatorstwie weszły one w skład łączącego niektóre wspólnoty ewangelikalne Związku Nieniemieckich Ewangelicko-Wolnokościelnych Zborów (baptyści). Ograniczenia wolności zgromadzeń podczas wojny spowodowały, że niektóre zbory dołączały do tych wyznań, które były tolerowane przez władze okupacyjne, inne zbory działały w konspiracji, a jeszcze inne zawiesiły swą działalność. 
Lata powojenne.
Nowy kształt ładu międzynarodowego po II wojnie światowej spowodował, że 72 zbory ZKCh znalazły się w Związku Radzieckim, gdzie stały się częścią narzuconej przez władze Ogólnozwiązkowej Rady Ewangelicznych Chrześcijan Baptystów w ZSRR. Zbory na terytorium Polski w 1945 włączyły się do Polskiego Kościoła Ewangelicznych Chrześcijan Baptystów. Szybko jednak doszło do konfliktu między Zarządem PKEChB a liderami ZKCh skupionymi wokół Jerzego Sacewicza, którzy utrzymywali w ramach Kościoła własną – alternatywną w stosunku do Zarządu – strukturę administracyjną, kierującą zborami dawnego ZKCh.
W sierpniu 1946 roku zorganizowano nadzwyczajny XI Zjazd Przedstawicieli Zjednoczenia Kościołów Chrystusowych, na którym postanowiono reaktywować Zjednoczenie Kościołów Chrystusowych jako samodzielny Kościół. Wybrano nową Radę Naczelną w składzie: Jerzy Sacewicz – prezes, Bolesław Winnik – wiceprezes i skarbnik, Mikołaj Korniluk – sekretarz oraz jako członkowie: Nikon Jakoniuk, Paweł Bajeński, Szymon Sacała, Konstanty Sacewicz, Teodor Lewczuk i Józef Muranty. Mieszkający już w tym czasie na stałe w Stanach Zjednoczonych Konstanty Jaroszewicz, został honorowym prezesem i generalnym przedstawicielem ZKCh za granicą.
W listopadzie 1946 środowisko dawnego ZKCh wystąpiło z PKEChB. Wznowiono wówczas działalność Zjednoczenia Kościołów Chrystusowych Wyznania Ewangelicznego w Polsce. Jego stan posiadania był wówczas następujący:
W 1948 rozpoczęto działalność wydawniczą: ukazał się m.in. miesięcznik „Jedność” (2000 egz.) i „Śpiewnik Kościoła Chrystusowego” (10 000 egz.). Redaktorem naczelnym „Jedności” był Władysław Kołodziej. 
We wrześniu 1950 Urząd Bezpieczeństwa aresztował duchownych oraz pracowników świeckich Kościoła, w tym całą Radę Kościoła w osobach: Jerzy Sacewicz – prezes Związku, Mikołaj Korniluk – sekretarz, Bolesław Winnik – skarbnik, Paweł Bajeński i Nikon Jakoniuk – członkowie Zarządu.
W 1951 odbyła się konferencja ZKCh w Inowrocławiu, która wybrała nowy zarząd Związku. Prezesem został Paweł Bajeński, sekretarzem – Konstanty Sacewicz, skarbnikiem – Nikon Jakoniuk. Stan posiadania Związku był wówczas następujący: około 3000 wiernych, 24 zbory, 53 placówki, 12 kaplic, 6 sal modlitewnych.
Zgodnie z prowadzoną przez władze państwowe polityką scalania wspólnot ewangelikalnych (działających poza Polskim Kościołem Chrześcijan Baptystów i Kościołem Metodystycznym) w Zjednoczonym Kościele Ewangelicznym (ZKE), w 1953 ZKCh stało się częścią ZKE. Część zborów ZKCh, która w 1956 wystąpiła ze Zjednoczonego Kościoła Ewangelicznego utworzyła Kościół Chrystusowy w Polsce, zarejestrowany w 1982 roku.

</doc>
<doc id="1333255" url="https://pl.wikipedia.org/wiki?curid=1333255" title="Electronic Program Guide">
Electronic Program Guide

Electronic Program Guide (w skrócie EPG) – elektroniczny przewodnik po programach nadawany w formie tekstu, dostępny dla odbiorców sygnału telewizji cyfrowej (naziemnej, kablowej i satelitarnej).
Jego podstawową cechą jest wyświetlanie aktualnego programu telewizyjnego, wszystkich dostępnych u danego nadawcy sygnału kanałów (w praktyce większość kanałów posiada te informacje). Pozwala na zapoznanie się z bieżącym programem na dany dzień. Program jest dostępny zwykle z wyprzedzeniem do 7 dni, choć bardzo często w EPG jest widoczny tylko obecnie nadawany i następny program.
W zależności od dostawcy sygnału i odbiornika, EPG może posiadać szereg funkcji dodatkowych, m.in. opcja ustawienia przypomnienia o programie nadawanym w przyszłości, planowanie nagrania, układanie listy ulubionych kanałów, wyświetlanie poszerzonego opisu nadawanych programów.

</doc>
<doc id="1333256" url="https://pl.wikipedia.org/wiki?curid=1333256" title="Kościół Chrystusowy">
Kościół Chrystusowy



</doc>
<doc id="1333260" url="https://pl.wikipedia.org/wiki?curid=1333260" title="Fabián Raphael Estay">
Fabián Raphael Estay



</doc>
<doc id="1333261" url="https://pl.wikipedia.org/wiki?curid=1333261" title="Bitwa pod Saint-Quentin (1871)">
Bitwa pod Saint-Quentin (1871)

Bitwa pod St.Quentin – starcie zbrojne, które miało miejsce w trakcie wojny francusko-pruskiej. Bitwa zakończyła się porażką Francuzów, co ostatecznie uniemożliwiło ochronę stolicy przed Niemcami. 
Pruska armia pod wodzą cesarza Wilhelma I rozpoczęła oblężenie Paryża. W tym celu pierwsza armia pruska pod wodzą Karla von Goebena miała zaatakować Paryż od północy. Von Goeben maszerując ze swoją armią na północ, napotkał na nieregularne siły francuskie pod wodzą Louisa Faidherbe pod miastem Saint-Quentin w dniu 19 stycznia 1871 roku. Rankiem 19 stycznia Prusacy zaatakowali i pokonali siły francuskie. Brak przełomu ze strony francuskiej oznaczał, że Paryż mógł spokojnie być ostrzeliwany przez Niemców, a Francuzi nie byli już zdolni do ataków, które mogły się temu przeciwstawić.

</doc>
<doc id="1333262" url="https://pl.wikipedia.org/wiki?curid=1333262" title="Związek Chrześcijan Wiary Ewangelicznej">
Związek Chrześcijan Wiary Ewangelicznej

Związek Chrześcijan Wiary Ewangelicznej – chrześcijańska wspólnota o charakterze ewangelicznym, utworzona w 1929. W latach 1953–1988 wchodziła w skład Zjednoczonego Kościoła Ewangelicznego. Jej kontynuatorem jest Kościół Zielonoświątkowy w RP oraz Kościół Chrześcijan Wiary Ewangelicznej w RP. Związek wydawał pisma w języku rosyjskim, ukraińskim i polskim. Duchownych przygotowywano na kursach biblijnych, ponadto kształcono w Instytucie Biblijnym w Gdańsku otwartym w 1930 roku. W Gdańsku kształcono także kaznodziejów z Bułgarii, Rumunii, Węgier i Niemiec.
Historia.
Po I wojnie światowej na terenie Polski wschodniej oraz centralnej pracę ewangelizacyjną rozpoczęli reemigranci z USA. Na wschodzie Polski byli to: G. Kraskowski, S. Niedźwiecki, J. Czerski, D. Komsa, K. Leonowicz; w Polsce centralnej byli to: Gustaw Herbert Schmidt, Artur Bergholc. Ruch zielonoświątkowy rozwijał się przede wszystkim na kresach wschodnich, zwłaszcza w województwach: wileńskim, poleskim, wołyńskim i stanisławowskim. W Polsce centralnej prawie nie było zielonoświątkowych zborów, z wyjątkiem zborów mniejszości niemieckiej.
Do 1929 zbory zielonoświątkowe nie wchodziły w żadne struktury wyznaniowe. Od 22 do 25 maja 1929 w Starej Czołnicy (powiat łucki) zorganizowano pierwszy ogólnopolski zjazd, w którym uczestniczyło 83 delegatów. Nowo utworzony związek nosił nazwę: Związek Zborów Chrześcijan Wiary Ewangelicznej. Na prezesa związku wybrano Artura Bergholca, a na zastępcę Józefa Czerskiego. Ustalono, że centrala związku będzie się mieściła w Łodzi.
Stosunki zielonoświątkowców z innymi ugrupowaniami ewangelikalnymi nie układały się najlepiej, ponieważ działalność misyjna prowadzona była często tam, gdzie istniały już zbory baptystów i ewangelicznych chrześcijan. Ze zborów tych rekrutowali się przyszli członkowie zborów zielonoświątkowych. Stosunki te były komplikowane przez ekstremistów zielonoświątkowych, których działalność rzucała cień na całą społeczność ewangelikalną. Ich poczynania – jak np. próby wskrzeszania z martwych – przypisywano „sztundystom”. Władze lokalne, jak i miejscowe duchowieństwo (katolickie i prawosławne) nie rozróżniały baptystów, ewangelicznych chrześcijan i zielonoświątkowców. Sytuacja znacznie się poprawiła z chwilą utworzenia Instytutu Biblijnego w Gdańsku, który przygotowywał odtąd kadry kaznodziejów. Instytut gdański przyczynił się do skrystalizowania nauki nowego ugrupowania religijnego, a zbory wchodzące w skład związku nie popełniały błędów samodzielnych grup zielonoświątkowych. W związku z tym w latach 30. poprawił się stosunek ze strony baptystów i innych ewangelicznych chrześcijan. Absolwentami instytutu byli Sergiusz Waszkiewicz i Teodor Maksymowicz, którzy po II wojnie światowej aż do połowy lat 70. odgrywali czołową rolę w polskim pentekostalizmie. 
Misja Wschodnio-Europejska od sierpnia 1929 wydawała miesięcznik „Primiritiel”, w języku rosyjskim. Miesięcznik redagowany był przez Gustawa Herberta Schmidta. Od 1936 związek wydawał dwa czasopisma, „Jewanhelskyj Hołos” (pod redakcją Grzegorza Fedyszyna) oraz „Przystęp” (pod redakcją Artura Bergholca). Pierwsze wydawane było w języku ukraińskim („Євангельський голос”), drugie – w języku polskim.
Od samego początku dała o sobie znać potrzeba kształcenia duchownych. Początkowo dobrze zapowiadających się kandydatów kierowano na studia biblijne do Hampton w Anglii. W 1926 kształciło się w ten sposób osiem osób. Był to jednak zbyt duży wydatek. 2 marca 1930 roku Gustaw Herbert Schmidt założył szkołę biblijną w Gdańsku. Szkoła działała w latach 1930–1933. 8 lutego 1933 działalność szkoły została zawieszona ze względu na trudności finansowe. Jej działalność została reaktywowana 6 października 1935 roku jako Instytut Biblijny. Nauczano w duchu fundamentalistycznym. Instytut został zamknięty w czerwcu 1938 ze względu na rosnące wpływy niemieckiego nazizmu w Gdańsku. W Instytucie kształcili się studenci z Bułgarii, Rumunii, Węgier, Estonii, Niemiec i Polski. Była to pierwsza tego typu szkoła w tej części Europy. 
W 1929 związek liczył 12 204 członków, w 1934 – 15 441, a w 1937 – 21 501 członków. W 1938 liczba zborów przekraczała 500. W okresie międzywojennym działalność misyjna związku rozwijała się pomyślnie, w chwili wybuchu wojny związek liczył około 25 tysięcy wyznawców. Wybuch II wojny światowej znacznie ograniczył działalność związku na terenach Polski. Zarówno niemiecki, jak i radziecki okupant zabronił prowadzenia działalności dla zielonoświątkowców. Na Ukrainie Zachodniej, aby przetrwać, przyłączono się do Kościoła Metodystycznego. W innych miejscach przyłączano się do baptystów. Wielu duchownych, jak i zwykłych członków wysłano do obozów pracy, a także do obozów koncentracyjnych. 
Po wojnie, w wyniku przesunięcia granic, większość zborów znalazła się poza granicami Polski. Na przełomie 1945/1946 miała miejsce masowa migracja Polaków z przedwojennych kresów wschodnich. W grupie tej znajdowali się działacze zielonoświątkowi: Józef Czerski, Jakub Sielużycki, Teodor Maksymowicz i Sergiusz Waszkiewicz. W 1946 roku przyjęto nazwę – Kościół Chrześcijan Wiary Ewangelicznej. We wrześniu 1950 roku czołowi działacze Kościoła zostali aresztowani. 
W grudniu 1946 roku Kościół został warunkowo przyjęty do Chrześcijańskiej Rady Ekumenicznej na okres jednego roku, z zastrzeżeniem, że przez rok nie będą mogli ubiegać się o pomoc materialną. W czerwcu 1949 roku ponownie rozpatrywano wniosek KChWE o przyjęcie do Rady. Wniosek odrzucono. 
W 1953 związek przystąpił do ZKE. W 1956 część zborów wyłamała się z ZKE i próbowała utworzyć niezależny związek. Punktem zapalnym były wybory kandydatów do Rady Kościoła, kiedy uzyskali 11 mandatów na całkowitą liczbę 30. Urzędująca Rada Kościoła unieważniła wyniki wyborów. W odpowiedzi postanowiono wystąpić z ZKE, a do Urzędu ds. Wyznań złożono wniosek o rejestrację Kościoła Chrześcijan Wiary Ewangelicznej. Na prezesa wybrano Teodora Maksymowicza. Władze zabroniły separatystom prowadzenie działalności poza obrębem ZKE, zabroniły też sprawowania funkcji duchownych. Najbardziej dotkliwą metodą walki z separatystami okazała się sprawa użytkowania własnych kaplic. Inną metodą były utrudnienia w wyjazdach zagranicznych, zwłaszcza do krajów kapitalistycznych. Ze względu na brak jednomyślności zbory zaczęły wracać. Do 1961 większość zborów wróciła do ZKE. Najdłużej opierały się zbory w województwie lubelskim, które wróciły w roku 1966. Kazimierz Czepieluk (1905-1969) do końca życia działał poza ZKE. Walenty Dawidow założył Kościół Chrystusowy w Polsce. Niezależnie działał Bolesław Dawidow, twórca Kościoła Bożego w Chrystusie. Zjednoczenie nie było aktem dobrowolnym, stało się sposobem na przetrwanie w czasach totalitaryzmu.

</doc>
<doc id="1333264" url="https://pl.wikipedia.org/wiki?curid=1333264" title="Dowód osobisty w Polsce">
Dowód osobisty w Polsce

Dowód osobisty – dokument stwierdzający tożsamość osoby i poświadczający obywatelstwo polskie.
Historia.
II Rzeczpospolita.
Po I wojnie światowej – w latach dwudziestych i na początku trzydziestych – nazwą „dowód osobisty” określano dokument niezbędny do podróży zagranicznych. Pełnił on "de facto" rolę paszportu (pomimo nazwy „dowód osobisty” na okładce we wnętrzu nazywany już był paszportem). Opłata za jego wydanie była wysoka: w czerwcu 1923 wynosiła 90 000 marek polskich, a w 1930 roku 101 złotych polskich. Był on wykorzystywany jako dokument meldunkowy, w którym wpisywano także pobyty czasowe w kraju (poza miejscem stałego zameldowania).
Dowód miał formę arkusza kartonu złożonego na pół i zawierał dane osobowe, fotografię, zawód, wyznanie, informację o alfabetyzmie i rysopis. Z czasem dowody rozrosły się do 16-stronicowej książeczki w kartonowej okładce, z czego 11 stron przeznaczono na poświadczenia meldunków.
Możliwość uzyskania w Polsce dowodu osobistego jako krajowego dokumentu tożsamości wprowadzono rozporządzeniem Prezydenta RP z 16 marca 1928 roku. Wystawiany był przez urząd gminy na żądanie zainteresowanym osobom za opłatą 60 groszy i nie był obowiązkowy (art. 18). Dowód miał formę karty z szaroniebieskiego, sztywnego papieru złożonego na pół.
II wojna światowa i PRL.
W czasie II wojny światowej niemieckie władze okupacyjne wprowadziły obowiązek legitymowania się dowodem osobistym (niem. "Personalausweis" lub krócej "Ausweis"), powołując się przy tym na cytowane rozporządzenie. "Kennkarte" miała formę 6-stronicową, wydrukowana była na szarozielonym kartonie, i zawierała zdjęcie, dane osobowe i odciski palców wskazujących. Dokumenty były często fałszowane, jedną z komórek produkujących fałszywe egzemplarze tworzyli pracownicy PWPW, w której powstawały także oryginalne kenkarty.
W pierwszych latach po zakończeniu wojny funkcjonowały równocześnie przedwojenne dowody osobiste, niemieckie kenkarty i tymczasowe poświadczenia tożsamości, które wydawano osobom nieposiadającym innych dokumentów. Obowiązek posiadania dowodu utrzymano dekretem o dowodach osobistych z 22 października 1951 roku, którym ujednolicono te dokumenty, jednak nowe dokumenty zaczęto wydawać dopiero w 1953 roku. Była to 16-stronicowa książeczka formatu 80×110 mm w ciemnozielonych, kartonowych okładkach (potem 79×110 mm w miękkich okładkach). Oprócz podstawowych danych osobowych (imię, nazwisko, imiona rodziców, data i miejsce urodzenia, rysopis) oraz zdjęcia zawierał rubryki, do których wpisywano numer PESEL, stan cywilny, zawód, miejsce pracy, zameldowanie, dzieci na utrzymaniu. Na dalszych stronach dowodu odnotowywano, między innymi, fakt wydania książeczki walutowej, karty zaopatrzenia, powszechnych świadectw udziałowych itp. Potwierdzano także w dowodzie osobistym specjalną pieczęcią prawo do przekraczania granicy PRL–NRD, a później nową pieczęcią prawo do przekraczania granic państwowych w obrębie krajów tzw. wspólnoty socjalistycznej, wpisywano grupę krwi posiadacza dowodu oraz zaznaczano fakt zawarcia małżeństwa (do czasu wydania nowego dokumentu).
W 1974 roku rozpoczęła się produkcja nowego wzoru dowodu, mającego 24 strony. Utrzymano dotychczasowe normy karne do 2 lat pozbawienia wolności za uchylanie się od posiadania dowodu i do 3 lat za przesłanie lub przewiezienie go za granicę lub używanie cudzego. Dla osób bez stałego miejsca zameldowania, jak i dla osób na stałe zamieszkałych za granicą, dowód osobisty wydawał organ ostatniego miejsca pobytu stałego osoby ubiegającej się o wydanie dowodu osobistego. Jeżeli nie można było tego ustalić, to dowód osobisty wydawał Urząd Dzielnicy Śródmieście m.st. Warszawy.
III RP.
Po upadku PRL obowiązek posiadania dowodu osobistego jest w Polsce nadal utrzymywany, złagodzono jednak kary za jego zlekceważenie. Z ustawy z 6 sierpnia 2010 r. o dowodach osobistych wynika, że każdy pełnoletni obywatel polski zamieszkały w Rzeczypospolitej Polskiej ma obowiązek posiadać dowód osobisty od ukończenia 18. roku życia. Uchylający się od tego obowiązku popełnia wykroczenie i może wobec tego podlegać karze ograniczenia wolności (w wymiarze 1 miesiąca) lub grzywny. Do otrzymania dowodu osobistego nie jest konieczne zameldowanie. Obywatele polscy zamieszkali na stałe za granicą mają prawo posiadania dowodów osobistych.
Dowód osobisty jest jednym z dokumentów potwierdzających uprawnienia do kierowania rowerem, wózkiem rowerowym lub pojazdem zaprzęgowym, a także hulajnogą elektryczną lub urządzeniem transportu osobistego przez osobę, która ukończyła 18. rok życia. Dotyczy to także motoroweru, jeżeli kierujący osiągnął ten wiek przed 19 stycznia 2013 roku.
W 2001 roku wprowadzono dowód osobisty w formie plastikowej karty. W 2015 weszła w życie nowelizacja ustawy o dowodach osobistych, na podstawie której zmieniono wzór dowodu.
Wzór, wymiana i ważność dowodu.
Obowiązujący od 24 marca 2009 do 1 marca 2015 r. wzór dowodu osobistego został określony rozporządzeniem Rady Ministrów z dnia 6 lutego 2009 r. (, z późn. zm.). Obecny wzór określa rozporządzenie Ministra Spraw Wewnętrznych i Administracji z dnia 5 października 2021 r. w sprawie wzoru dowodu osobistego, jego wydawania i odbioru oraz utraty, uszkodzenia, unieważnienia i zwrotu ().
Dokument ma postać wielowarstwowej karty poliwęglanowej o wymiarach 85,60 × 53,98 mm (standard ID-1 ISO/IEC 7810), zawierającej podstawowe informacje o jej posiadaczu, dacie wydania, organie wydającym i terminie ważności. Informacje zapisane są zarówno w sposób jawny, jak i zakodowany. Dowód osobisty jest jednocześnie dokumentem uprawniającym obywateli polskich do przekraczania granic państw członkowskich Unii Europejskiej, państw Europejskiego Obszaru Gospodarczego nienależących do Unii Europejskiej oraz państw niebędących stronami umowy o Europejskim Obszarze Gospodarczym, których obywatele mogą korzystać ze swobody przepływu osób na podstawie umów zawartych przez te państwa ze Wspólnotą Europejską i jej państwami członkowskimi, uznających ten dokument za wystarczający do przekraczania ich granicy. Od 1 stycznia 2010 roku wydawany bezpłatnie na podstawie ustawy z dnia 9 stycznia 2009 roku ().
Od listopada 2013 roku został wprowadzony do obiegu zmodyfikowany dowód osobisty. Dokument powstał na bazie poprzedniego wzoru dowodu. Modyfikacja nie spowodowała zmiany wzoru dokumentu, jednak wprowadzono kilka zmian w zabezpieczeniach. W dolnej części rewersu na strefie odczytu maszynowego MRZ, umieszczono mikrograwerunkiem 15 znaków alfanumerycznych unikatowych dla każdego dokumentu. Nowe dokumenty rozpoczynają się serią AXI od numeru 000001.
Przed wyczerpaniem puli serii A, w marcu 2015 wprowadzono dowody serii C zaczynające się od CAA. W marcu 2019 wprowadzono dowody serii D zaczynające się od DAA. W listopadzie 2021 zaczęto wydawać dowody według nowego wzoru zgodnego z zaleceniami ICAO o literach serii DEA.
Numer „plastikowego” dowodu osobistego składa się z trzech liter i sześciu cyfr, z których jedna (pierwsza cyfra od lewej) to cyfra kontrolna. Metoda obliczania cyfry kontrolnej i weryfikacji poprawności numeru dowodu osobistego oparta jest na normie ICAO nr 9303.
Aby sprawdzić poprawność numeru i serii dowodu, należy najpierw zamienić litery na liczby, przypisując literom odpowiednio:
 A B C D E F G H I J K L M N O P Q R S T U V W X Y Z
 10 11 12 13 14 15 16 17 18 19 20 21 22 23 24 25 26 27 28 29 30 31 32 33 34 35
Kolejnym krokiem jest mnożenie elementów tak uzyskanego ciągu liczb przez ustalone wagi. Wagi kolejnych liczb to: 7, 3, 1, 9, 7, 3, 1, 7, 3. Reszta z dzielenia sumy iloczynów przez 10 powinna być równa 0 (zero).
Przykład obliczeń (dla przykładowego dowodu osobistego przedstawionego na ilustracji obok, o numerze ABA300000):
 Numer dowodu: A B A 3 0 0 0 0 0
 Wartość: 10 11 10 3 0 0 0 0 0
 Wagi: 7 3 1 9 7 3 1 7 3
 Iloczyny: 70 33 10 27 0 0 0 0 0
 Sumowanie: 70 +33 +10 +27 + 0 + 0 + 0 + 0 + 0 = 140
Reszta z dzielenia 140 przez 10 wynosi 0 (140 mod 10 = 0), więc jest to numer poprawny.
Wagami mogą też być zestawy (1 9 3 7 1 9 3 1 9), (3 7 9 1 3 7 9 3 7), (9 1 7 3 9 1 7 9 1).
Poprawność cyfry kontrolnej nie świadczy o autentyczności dowodu. Dowód o numerze AAA000000 nie istnieje.
Na dole drugiej strony dowodu osobistego w dolnej części, zgodnie z normą "ICAO Document 9303", w strefie MRZ powtórzone są dane właściciela w postaci czytelnej dla komputera, co przyspiesza przetwarzanie danych. Zapis ten składa się z trzech linijek po 30 znaków wydrukowanych krojem pisma OCR-B. Dodatkowo dane te są uzupełnione o cyfrę kontrolną dla każdego pola cyfrowego oraz cyfrę kontrolną na końcu obejmującą większość danych z poprzednich pól. Nazwisko i imię w tym zapisie nie zawiera polskich znaków diakrytycznych i nie jest uwzględniane przy obliczaniu końcowej cyfry kontrolnej.
Dowód osobisty ważny jest przez 10 lat od wydania, jednak jest wyjątek: osoby, które nie ukończyły 5 lat, otrzymują dokument z pięcioletnim terminem ważności. Przed 1 marca 2015 osoby po 65. roku życia mogły otrzymać dowód ważny bezterminowo. Od 1 marca 2015 roku dokumenty ważne bezterminowo nie są już wydawane.
Dowód osobisty powinien zostać wymieniony w przypadku:
O wymianę należy wystąpić co najmniej 30 dni przed upływem terminu ważności, a niezwłocznie w pozostałych przypadkach.
Dowody osobiste starego wzoru (książeczkowe) wydane przed dniem 1 stycznia 2001 utraciły ważność z dniem 1 stycznia 2008, z tym, że w okresie od 1 stycznia 2008 do 31 marca 2008 stanowiły pełnoprawny dokument potwierdzający tożsamość osoby oraz poświadczający jej obywatelstwo polskie.
Minimalny wiek potrzebny do otrzymania dowodu.
Istnieje możliwość otrzymania dowodu osobistego przed osiągnięciem pełnoletniości, nawet zaraz po urodzeniu. Dowód osobisty wydany osobie, która nie ukończyła 5. roku życia, jest ważny przez okres 5 lat od daty jego wydania. Dowód osobisty wydany osobie, która ukończyła 5. rok życia, jest ważny przez okres 10 lat od daty jego wydania. Dokument ten może zostać wydany małoletniemu na wniosek rodziców lub rodzica (wystarczy jeden rodzic), opiekunów lub opiekuna (wystarczy jeden opiekun) lub kuratora. Taki dowód osobisty, oprócz daty ważności, nie różni się niczym od dokumentu wydawanego osobom pełnoletnim. W polskim prawie nie istnieje obecnie pojęcie dowodu tymczasowego, wydawanego (do końca 2000 roku) na podstawie uchylonej ustawy z 10 kwietnia 1974 o ewidencji ludności i dowodach osobistych, na wniosek osoby, która ukończyła 16 i nie ukończyła 18 lat, oraz za zgodą jej rodziców lub opiekunów.
Błędy.
Pierwsze partie „plastikowych” dowodów osobistych wydanych w latach 2001–2002 posiadały dwa błędy. Pierwszym był wygląd orła niezgodny ze wzorem godła państwowego: orzeł przedstawiony na dowodach osobistych różnił się kształtem ogona, charakterystycznym cieniem i kształtem tarczy. Drugi błąd polegał na tym, że w angielskim tłumaczeniu opisu rubryki „imiona rodziców” apostrof postawiono w niewłaściwym miejscu (było „Parent’s given names”, a powinno być „Parents’ given names”). Błąd z apostrofem poprawiono i od lipca 2002 roku blankiety miały już prawidłowe tłumaczenie.
Część dowodów osobistych wykonanych z poliwęglanu miała wady fabryczne i bardzo łatwo pękała. Dodatkowo w obecnych plastikowych dowodach osobistych nie da się wpisać informacji o posiadanej grupie krwi, co było możliwe w poprzednich dowodach papierowych (odpowiednie pieczątki stawiali uprawnieni lekarze związani z pobieraniem krwi lub krwiodawstwem).
Centrum Personalizacji Dokumentów MSWiA personalizuje priorytetowo wnioski dla dowodów, które w wyniku wady technicznej zostały unieważnione administracyjnie. W roku 2020 wydano obywatelom 275 dokumentów z wadą techniczną.
Zmiany z 2015, 2019 i planowane zmiany.
W 2007 uzależniano wprowadzenie biometrycznych dowodów osobistych od pełnego opracowania systemu PESEL2 i zakończenia uzgodnień technicznych. Według planów z 2008 nowe dowody osobiste miały zostać wprowadzone od 2010 roku na próbę, a od 2011 już powszechnie. Dowód miał zawierać specjalny chip – mikrokomputer jednoukładowy, dzięki czemu byłaby możliwość bieżącego korygowania danych w nim zawartych. Dostęp do nich, na miejscu w urzędzie oraz przez internet, miał mieć zarówno urzędnik, jak i obywatel.
Grupa posłów zaproponowała zamieszczenie informacji o grupie krwi w nowych wzorach dowodów osobistych, jednak zakwestionował ten pomysł minister zdrowia, według którego taka informacja powinna być zamieszczana przez uprawnionego pracownika służby zdrowia, a nie pracownika organu gminy, który obsługuje komputerowy system wydawania tych dokumentów. Minister Spraw Wewnętrznych i Administracji zapewniał, że jego resort pracuje nad takimi rozwiązaniami technicznymi, które umożliwią dokonywanie wpisu o grupie krwi w dowodzie osobistym przez uprawnione do tego organy.
We wrześniu 2010 trwały zakupy sprzętu potrzebnego do wykonywania nowych "chipowych" dowodów osobistych. 8 kwietnia 2011 MSWiA poinformowała, że projekt nowelizacji ustawy zakładał, iż pierwsze elektroniczne dowody będą wydawane od 1 stycznia 2013. 7 grudnia 2012 Sejm uchwalił nowelizację ustawy o dowodach osobistych, przesuwając datę jej wejścia w życie na 1 stycznia 2015 roku. Prezydent RP podpisał ustawę przesuwającą z 1 stycznia na 1 marca 2015 termin wejścia w życie przepisów, na mocy których można składać wniosek o wydanie nowego dowodu osobistego i odebrać go w dowolnej gminie na terenie kraju.
6 sierpnia 2014 Ministerstwo Spraw Wewnętrznych na swojej stronie przedstawiło wzór dowodów osobistych wydawanych od 1 stycznia 2015. W nowych dokumentach nie ma podanego wzrostu i koloru oczu posiadacza, oraz dowody nie zawierają już zeskanowanego podpisu. W związku z planowanym zniesieniem obowiązku meldunkowego (co miało nastąpić od 2018 roku) adres zameldowania nie jest zamieszczany w dowodzie osobistym – dzięki temu nie ma potrzeby wymieniać dokumentu w sytuacji zmiany miejsca stałego pobytu. Fotografia jest taka sama jak w polskich paszportach (zdjęcie na wprost).
Dowody osobiste wydane przed dniem 1 marca 2015 r. zachowują ważność do upływu terminów w nich określonych. Dowody osobiste wydane bezterminowo osobom, które ukończyły 65. rok życia, zachowują ważność. Dowody osobiste wydawane na blankietach według nowego wzoru zaczynają swoją numerację od serii CAA. Obliczanie cyfry kontrolnej nie zmienia się.
Zaproponowano, aby można było potwierdzić tożsamość przy pomocy telefonu komórkowego wraz z wersją plastikową dowodu osobistego jak dotychczas. W marcu 2017 minister cyfryzacji potwierdziła, że usługa mDokumenty będzie testowana pilotażowo w Ełku i Łodzi w maju 2017, natomiast nowe dowody z warstwą elektroniczną pojawią się w 2019.
Po złożeniu wniosku o wydanie nowego dowodu osobistego postęp wykonania dokumentu można sprawdzać w portalu mObywatel. Kilka usług jak np. sprawdzenie historii wydanych dowodów wymaga logowania z profilem zaufanym lub potwierdzeniem tożsamości przez system uwierzytelniania jednego z banków polskich.
Zabezpieczenia dowodów osobistych.
Dowody osobiste wydawane w Polsce zabezpieczone są w warstwie graficznej jak i mikrograwerunkiem 
Część napisów na awersie drukowana jest wypukłą farbą.
E-dowód.
Zgodnie z ustawą od 4 marca 2019 wydawane są dowody z warstwą elektroniczną. Umożliwiają one pobranie danych o osobie za pomocą czytnika zbliżeniowego. Z danych zapisanych elektronicznie będą mogły korzystać m.in. urzędy, banki, placówki medyczne do potwierdzania tożsamości oraz podpisywania dokumentów. W dowodzie elektronicznym można włączyć usługę podpisu osobistego oraz podpisu kwalifikowanego. Elektroniczny dowód osobisty umożliwia również potwierdzanie obecności oraz może służyć jako dokument podróży ICAO. Pozwala na uwierzytelnianie w usługach on-line, np. EPUAP. Odczytywanie informacji elektronicznych wymaga podania tzw. "numeru CAN", a certyfikat uwierzytelniający i podpisu kwalifikowanego są zabezpieczone osobnymi numerami PIN. Dowód wydawany jest w formie podobnej do wydawanych przed wprowadzeniem e-dowodu, z tym że wewnątrz karty umieszczony jest czip. Dotychczasowe dowody zachowują swoją ważność.
Na awersie nowego dowodu osobistego znajdują się: nazwisko (wydrukowane wypukłym drukiem), imię (imiona), obywatelstwo, data urodzenia (wydrukowane wypukłym drukiem), numer dowodu osobistego, płeć, data ważności dokumentu, duży i mały wizerunek twarzy oraz numer CAN, którego podanie jest wymagane w celu nawiązania, za pośrednictwem czytnika kart, połączenia między warstwą elektroniczną dowodu osobistego a urządzeniem lub systemem teleinformatycznym. 
Rewers dokumentu zawiera numer PESEL, kod kreskowy 128 numeru CAN, numer dowodu, miejsce urodzenia i nazwisko rodowe, oraz imiona rodziców, data wydania dokumentu, miniaturę zdjęcia i organ wydający. W dolnej części rewersu umieszczono strefę odczytu maszynowego MRZ, na której mikrograwerunkiem umieszczono 15 znaków alfanumerycznych unikatowych dla każdego dokumentu.
Zmiana rozmieszczenia pól stałych w warstwie graficznej dostosowuje dokument do norm określonych przez Organizację Międzynarodowego Lotnictwa Cywilnego (ICAO) nr 9303. Zalecenia ICAO określają między innymi wymiary i zasady rozmieszczenia na dokumentach danych osobowych i danych dokumentu.
W czerwcu 2019 r. MSWiA przyznało, że ok. 750 tys. sztuk dowodów osobistych, choć formalnie ważnych, zostało wyprodukowanych niezgodnie z ustawą o dowodach osobistych (na warstwę elektroniczną blankietu nie wgrały się imiona rodziców i nazwisko rodowe). Resort, aby usunąć niezgodność z przepisami, chciał wykreślić zapis mówiący, że warstwa elektroniczna dowodu zawiera dane zamieszczone w warstwie graficznej dowodu osobistego .
W roku 2021 w związku z wdrożeniem wytycznych UE dotyczących drugiej cechy biometrycznej w e-dowodzie wprowadza się nowy wzór dowodu osobistego. Dodatkowymi elementami graficznymi są flaga Unii Europejskiej w prawym górnym rogu i podpis na dole awersu. Według przedstawionych wzorów na rewersie zmniejszono rozmiar czcionki w numerze PESEL, zmieniono krój czcionki w serii i numerze dowodu osobistego oraz czcionkę przy dacie ważności dowodu. Ustawa przewiduje 5-letni termin ważności dowodów osobistych wydanych dzieciom do 12. roku życia, 10-letni termin dla osób powyżej 12. roku życia, a 12-miesięczny osób, od których pobranie odcisków palców jest chwilowo niemożliwe. Ze względu na dodanie do warstwy elektronicznej obrazów odcisków palców wskazujących obu dłoni nie będzie można występować o wydanie nowego dowodu przez Internet. Zapowiedziano, że nowe dowody będą wydawane od 2 sierpnia 2021. W warstwie elektronicznej zapisane jest dodatkowo odwzorowanie podpisu właściciela dowodu. Zaszyfrowane odpowiednio mocnym kluczem odciski palców przechowywane są przez 90 dni od daty wystawienia dowodu osobistego w Rejestrze Dowodów Osobistych. Odciski palców są przechowywane wyłącznie po to, by wydać dowód osobisty. Odciski są automatycznie usuwane z Rejestru: 
w momencie odebrania dowodu przez obywatela lub jeśli obywatel nie odebrał dowodu w ciągu 90 dni od daty wydania (czyli daty personalizacji zamieszczonej w dowodzie).
W lipcu 2021 do Sejmu wpłynęła nowelizacja ustawy, która odsuwa wprowadzenie nowych dowodów w nieokreśloną przyszłość. Powodem są obawy ABW co do bezpieczeństwa przesyłania danych odcisków palców przez zakupione czytniki.
Sekretarz stanu ds. cyfryzacji w Kancelarii Prezesa Rady Ministrów ogłosił, że nowe dowody osobiste wydawane będą od 8 listopada 2021 roku.
Dowody kolekcjonerskie.
12 lipca 2019 roku weszła w życie ustawa z dnia 22 listopada 2018 r. o dokumentach publicznych (). Ustawa ta zawiera m.in. regulacje, które mają zapobiegać przypadkom posługiwania się, celem wprowadzenia w błąd osoby trzeciej, tzw. „dokumentami kolekcjonerskimi” jako dokumentami oryginalnymi.
Ustawa o dokumentach publicznych penalizuje wytwarzanie, oferowanie, zbywanie lub przechowywanie w celu zbycia repliki dokumentu publicznego. Sankcją jest kara grzywny, kara ograniczenia wolności albo pozbawienia wolności do lat 2.
Zgodnie z definicją zawartą w ww. ustawie, repliką dokumentu publicznego jest odwzorowanie lub kopia wielkości od 75% do 120% oryginału o cechach autentyczności dokumentu publicznego lub blankietu dokumentu publicznego, z wyłączeniem kserokopii lub wydruku komputerowego dokumentu publicznego wykonanych do celów urzędowych, służbowych lub zawodowych określonych na podstawie odrębnych przepisów lub na użytek osoby, dla której dokument publiczny został wydany.
Statystyka.
W roku 2001 wydano 1 789 640 szt. dowodów osobistych. W latach następnych, ze względu na obowiązek wymiany starych, książeczkowych dowodów do końca 2007 roku, planowano wydawanie 5,5 mln szt dowodów rocznie. W rzeczywistości wymiana postępowała znacznie wolniej, co doprowadziło do kumulacji w roku 2007, w którym wydano blisko 9 mln nowych dowodów.
Państwa, które można odwiedzić posiadając wyłącznie dowód osobisty.
Obywatele Polscy mogą odwiedzić wiele krajów korzystając wyłącznie z dowodu osobistego.
Przede wszystkim są to państwa Europejskiego Obszaru Gospodarczego, oraz miejsca uważane za egzotyczne, jak zamorskie terytoria Francji (np. Martynika na Karaibach). Dnia 19 kwietnia 2022 roku, decyzją prezydenta Erdoğana, obowiązek paszportowy dla obywateli polskich podróżujących do Turcji w celach tranzytowych lub turystycznych (nieprzekraczających 90 dni) został zniesiony, pozwalając na użycie polskiego dowodu osobistego. 
W każdym kraju Unii Europejskiej, a także w krajach Europejskiego Obszaru Gospodarczego Polacy mogą pracować legalnie, posiadając wyłącznie dowód osobisty i podpisując odpowiednią umowę pracy. W krajach Unii Europejskiej praca Polaków nie może zostać ograniczona, a Polakom przysługują takie same prawa do świadczeń socjalnych jak rodowitym obywatelom tych krajów.

</doc>
<doc id="1333265" url="https://pl.wikipedia.org/wiki?curid=1333265" title="Miguel Mauricio Ramírez">
Miguel Mauricio Ramírez



</doc>
<doc id="1333269" url="https://pl.wikipedia.org/wiki?curid=1333269" title="Orlan">
Orlan

ORLAN (ur. 30 maja 1947 w Saint-Étienne jako Mireille Suzanne Francette Porte) – francuska artystka współczesna. Zajmuje się fotografią, instalacją, rzeźbą, sztuką wideo, performance i in.
Jej biografia nie jest szeroko znana. Na początku lat 60. przyjęła przydomek artystyczny. Jej twórczość zyskała popularność w latach 70. Od 1990 realizowała projekt pod nazwą "The reincarnation of St Orlan" (ang. "reinkarnacja świętej Orlan"). Projekt był serią pokazów performance, podczas których twarz Orlan ulegała metamorfozie przy pomocy chirurgii plastycznej. Artystka uczyniła ze swego ciała materiał rzeźbiarski. Dotąd jako jedyna uczyniła operacje plastyczne środkiem wyrazu artystycznego. Każda z operacji była dokumentowana fotograficznie, a od 1993 roku transmitowany i emitowany na żywo performance można było zobaczyć w galeriach sztuki. Swoją sztukę określiła Orlan utworzonym przez siebie terminem "carnal art".

</doc>
<doc id="1333270" url="https://pl.wikipedia.org/wiki?curid=1333270" title="Oliver Plunkett">
Oliver Plunkett

Oliver Plunkett (irl. "Oilibhéar Pluincéid"; ur. 1 listopada 1625 w hrabstwie Meath, zm. 1 lipca 1681) – święty, męczennik, ofiara prześladowań antykatolickich, prymas Irlandii, rzymskokatolicki arcybiskup Armagh.
W 1679 roku został aresztowany i pod sfabrykowanym przez Tytusa Oatesa zarzutem spisku przeciw monarchii skazany, a następnie stracony przez powieszenie i poćwiartowanie. Był jedną z trzydziestu sześciu ofiar antykatolickiej konfabulacji dwukrotnego konwertyty, który ogłosił swoje oszczercze wymysły w 1678 roku.
23 maja 1920 roku został beatyfikowany przez papieża Benedykta XV. 12 października 1975 roku został kanonizowany przez papieża Pawła VI. Wspomnienie obchodzone jest w "dies natalis" (1 lipca).

</doc>
<doc id="1333278" url="https://pl.wikipedia.org/wiki?curid=1333278" title="Domaining">
Domaining

Domaining (domeniarstwo) – forma działalności, polegająca na kupowaniu, sprzedawaniu, parkowaniu i kolekcjonowaniu domen internetowych. 
Domainer (domeniarz) to osoba zajmująca się domainingiem. 

</doc>
<doc id="1333279" url="https://pl.wikipedia.org/wiki?curid=1333279" title="PartnerBud">
PartnerBud

PartnerBud S.A. w upadłości (dawniej Awbud S.A., Instal-Lublin S.A.) – polskie przedsiębiorstwo budowlane z siedzibą w Ogrodzieńcu, założone w 1951 w Lublinie, specjalizujące się w usługach związanych z montażem instalacji sanitarnych i mechanicznych. Jedna z największych w Polsce firm instalacyjnych wykonująca kompleksowe realizacje w segmencie kubaturowym i przemysłowym. 
Działalność.
Zakres usług Spółki obejmuje kompleksową dostawę i montaż:
Historia.
INSTAL-LUBLIN został utworzony w 1951 roku jako "Lubelskie Zjednoczenie Instalacji Przemysłowych". Firma rozpoczęła działalność 1 stycznia 1952 roku.
Następnie zmieniono nazwę przedsiębiorstwa na Lubelskie Przedsiębiorstwo Instalacji Przemysłowych, później na Przedsiębiorstwo Instalacji Przemysłowych „INSTAL”. Organem założycielskim było Ministerstwo Budownictwa, Gospodarki Przestrzennej i Komunalnej.
W dniu 11 listopada 1991 roku Zgromadzenie Założycieli powołało spółkę akcyjną pracowniczą pod nazwą Przedsiębiorstwo Instalacji Przemysłowych „INSTAL – LUBLIN” S.A.
Dnia 4 grudnia 1994 roku II Nadzwyczajne Walne Zgromadzenie Akcjonariuszy podjęło decyzję o podwyższeniu kapitału akcyjnego przez drugą emisję akcji. Emisję objął Mostostal-Export S.A. jako inwestor strategiczny.
Od 1998 roku akcje spółki były notowane na Giełdzie Papierów Wartościowych.
W 2004 roku Sąd Rejonowy w Lublinie ogłosił upadłość spółki z możliwością zawarcia układu pozostawiając zarząd własny. Spółka w czasie postępowania kontynuowała działalność zwiększając sprzedaż. W 2007 roku Sąd Rejonowy ogłosił upadłość likwidacyjną spółki ustanawiając syndyka.
Inwestor strategiczny spłacił w pełni roszczenia wierzycieli i w tym samym roku Sąd Rejonowy w Lublinie umorzył postępowanie upadłościowe.
W 2008 roku właścicielem spółki zostało BBI Capital NFI oraz IDM Dom Maklerski.
W 2010 roku INSTAL-LUBLIN dołączył do Grupy AWBUD.
W związku z reorganizacją grupy kapitałowej z dniem 31 grudnia 2010 roku działalność operacyjna spółki została przeniesiona do nowo utworzonej spółki INSTAL-LUBLIN Sp. z o.o. Natomiast INSTAL-LUBLIN S.A. zmienił nazwę na AWBUD S.A. i jego akcje są w dalszym ciągu notowane na Giełdzie Papierów Wartościowych w Warszawie.
Od 2017 grupa Awbud S.A. wchodzi w skład holdingu Murapol.
W 2020 nazwę zmieniono na ParterBud, od sierpnia 2020 w upadłości. W kwietniu 2021 wycofana z giełdy.

</doc>
<doc id="1333280" url="https://pl.wikipedia.org/wiki?curid=1333280" title="Millonarios Bogota">
Millonarios Bogota



</doc>
<doc id="1333281" url="https://pl.wikipedia.org/wiki?curid=1333281" title="Emmeloord">
Emmeloord

Emmeloord – miasto w środkowej Holandii, będącym centrum administracyjnym gminy Noordoostpolder, położonej w prowincji Flevoland. Miasto położone jest w samym centrum Polderu Północno-Wschodniego, założone zostało w 1943 roku, niedługo po osuszeniu pobliskich terenów.
Atrakcje turystyczne.
W centrum miasta znajduje się wieża ciśnień Poldertoren, która jest jednocześnie centralnym punktem Polderu Północno-Wschodniego. Dawniej jeszcze przed zalesieniem osuszonych terenów, z wieży widokowej, przy dobrej pogodzie, można było dostrzec obszar całego polderu.
Transport.
W pobliżu granic miasta znajduje się autostrada A6.

</doc>
<doc id="1333282" url="https://pl.wikipedia.org/wiki?curid=1333282" title="Hrabstwo Steuben (Indiana)">
Hrabstwo Steuben (Indiana)

Hrabstwo Steuben – hrabstwo w północno-wschodniej części stanu Indiana w Stanach Zjednoczonych. Według spisu ludności w 2000 roku liczba ludności wynosiła 33 214. Powierzchnia hrabstwa wynosi 835 km². Siedzibą administracyjną hrabstwa jest miasto Angola.
Nazwa hrabstwa pochodzi od nazwiska Friedricha Wilhelma von Steuben, pruskiego arystokraty i oficera, bohatera wojny o niepodległość Stanów Zjednoczonych.

</doc>
<doc id="1333288" url="https://pl.wikipedia.org/wiki?curid=1333288" title="Dowody osobiste w Polsce">
Dowody osobiste w Polsce



</doc>
<doc id="1333290" url="https://pl.wikipedia.org/wiki?curid=1333290" title="Antoni Bukaty">
Antoni Bukaty

Antoni Bukaty (ur. w 1808, zm. 19 września 1876) – polski filozof i historyk, matematyk i inżynier.
Życiorys.
Pochodził z osiadłej na Litwie rodziny szlacheckiej, wywodzącej się z Inflant, używającej herbu Pomian. Ukończył szkołę wojewódzką w Łomży, następnie studiował na Wydziale Prawa i Nauk Administracyjnych Uniwersytetu Warszawskiego. Uczestniczył w powstaniu listopadowym, po klęsce którego wyemigrował do Francji. Tam uczęszczał do École nationale des ponts et chaussées (paryskiej Szkoły dróg i mostów), a ukończywszy ją z dyplomem inżyniera budownictwa wyjechał do Kanady, gdzie pracował przy budowie linii kolejowej, po czym powrócił do Paryża. Pod koniec 1849 r. został dyrektorem tzw. Wyższej szkoły przygotowawczej, która miała kształcić młodych emigrantów przed wstąpieniem do szkół wyższych.
Poza pracą zawodową interesował się filozofią propagując koncepcje mesjanizmu. Za swojego nauczyciela uważał przedstawiciela polskiej filozofii mesjanistycznej Józefa Hoene-Wrońskiego.

</doc>
<doc id="1333291" url="https://pl.wikipedia.org/wiki?curid=1333291" title="Franciszek Poniński">
Franciszek Poniński

Franciszek Poniński herbu Łodzia (ur. ok. 1676 roku – zm. 18 czerwca 1740 w Dłusku) – starosta kopanicki w 1718 roku, stolnik poznański w latach 1720-1740, rotmistrz powiatu kcyńskiego, dyplomata.
Życiorys.
Podpisał traktat warszawski 1716 roku w imieniu konfederacji tarnogrodzkiej i skonfederowanych wojsk koronnych. W latach 1717 i 1718 jeździł z carem Piotrem Wielkim od Paryża do Moskwy starając się załatwić sprawę wycofania wojsk rosyjskich z Rzeczypospolitej. Wobec niepowodzenia, sejm wysłał w 1718 posła Lesiowskiego z żądaniem wycofania tych wojsk. Poseł województwa poznańskiego i kaliskiego na sejm 1720 roku. Marszałek sejmiku przedsejmowego województw poznańskiego i kaliskiego w 1720 roku. Jako poseł na sejm konwokacyjny 1733 roku był członkiem konfederacji generalnej zawiązanej 27 kwietnia 1733 roku na tym sejmie.
Jako deputat podpisał "pacta conventa" Stanisława Leszczyńskiego w 1733 roku. 
We Francji aresztowany za długi. Jego uwolnienie wynegocjował sasko-polski dyplomata Burchard Suhm.

</doc>
<doc id="1333292" url="https://pl.wikipedia.org/wiki?curid=1333292" title="Próby (eseje)">
Próby (eseje)

Próby () – zbiór 107 esejów Michela de Montaigne’a wydany w pierwotnej wersji w dwóch tomach w 1580 w Bordeaux, potem rozszerzany (1588, Paryż – dodanie trzeciego tomu; 1595). Tytuł zbioru pochodzi od francuskiego słowa "essai", co oznacza "próbę", a także "zmaganie".
Powszechnie "Próby" uważane są za pierwszy nowożytny tom szkiców, który dał podwaliny pod rozwój całego gatunku, a także za jedno z najwybitniejszych dzieł francuskiego humanizmu. Osobiste przemyślenia i niejednokrotnie subiektywną relację z własnych doświadczeń łączy tu autor z filozoficzną refleksją nad fundamentami bytu i relacji międzyludzkich. Język "Prób" aspiruje, co w utworze tym podkreśla zresztą sam autor, do prostoty i klarowności, zarazem jednak wielu literaturoznawców dostrzega złożoność i „wybujałość” stylu francuskiego pisarza. "Próby" wielokrotnie przeciwstawiane były innemu wybitnemu dziełu renesansowemu, "Essays" (1597) Francisa Bacona, angielskiego filozofa.
Montaigne cytuje obficie pisarzy starożytnego Rzymu i Grecji oraz pisarzy włoskich, głównie "O naturze wszechrzeczy" Lukrecjusza (1/16 wersów), "Moralia" i "Żywoty sławnych mężów" Plutarcha (ponad 500 cytatów i nawiązań), Senekę Młodszego, Cycerona, Diogenesa Laertiosa, Wergiliusza, Platona, Owidiusza, Liwiusza, Marcjalisa, Juwenalisa, Katullusa, Tacyta, św. Augustyna, Horacego, Herodota, Pliniusza Starszego, Lukana, Tassa.
Najsłynniejsze eseje to: "Apologia Rajmunda Sebond" i "O kanibalach".
"Próby" na język polski przetłumaczył Tadeusz Boy-Żeleński (1917).

</doc>
<doc id="1333293" url="https://pl.wikipedia.org/wiki?curid=1333293" title="Väinö Kokkinen">
Väinö Kokkinen

Väinö Anselmi Kokkinen (ur. 25 listopada 1899 w Hollola, zm. 27 sierpnia 1967 w Kouvola) – fiński zapaśnik. Dwukrotny złoty medalista olimpijski.
Walczył w stylu klasycznym. Pierwszy krążek wywalczył w Amsterdamie w 1928. Cztery lata później zdobył drugie złoto. W Berlinie w 1936 zajął czwarte miejsce. W 1930 zwyciężył w mistrzostwach Europy, ponadto czterokrotnie zajmował drugie miejsce. Wielokrotnie był mistrzem Finlandii. 

</doc>
<doc id="1333294" url="https://pl.wikipedia.org/wiki?curid=1333294" title="Vaino Kokkinen">
Vaino Kokkinen



</doc>
<doc id="1333295" url="https://pl.wikipedia.org/wiki?curid=1333295" title="Papirus Rylands">
Papirus Rylands



</doc>
<doc id="1333297" url="https://pl.wikipedia.org/wiki?curid=1333297" title="Powstań Francjo">
Powstań Francjo

Powstań Francjo (fr. "Debout la France", DLF) – francuska eurosceptyczna, gaullistowska i narodowo-konserwatywna partia polityczna. Do 2014 funkcjonowała pod nazwą Powstań Republiko (fr. "Debout la République", DLR).
Historia.
Ugrupowanie powstało w 1999 jako frakcja w ramach gaullistowskiego Zgromadzenia na rzecz Republiki. Przystąpiło do niego m.in. 11 posłów do Zgromadzenia Narodowego, dla których kluczowym postulatem była suwerenność Francji. Ugrupowanie krótko współpracowało z frakcją suwerenistyczną ze Zgromadzenia na rzecz Francji. W 2002 wsparło Unię na rzecz Ruchu Ludowego. Z listy UMP uzyskało w tym samym roku 5 mandatów poselskich.
Lider DLR, Nicolas Dupont-Aignan, dwukrotnie bez powodzenia kandydował na stanowisko przewodniczącego ludowców. W 2007 ugrupowanie to zdecydowało się na samodzielną działalność polityczną, gdy Nicolas Dupont-Aignan zadeklarował swój start w wyborach prezydenckich. Większość posłów pozostała jednak w UMP, a przewodniczący DLR nie zebrał wymaganej liczby podpisów pod swoją kandydaturę. Do Zgromadzenia Narodowego w tym samym roku weszło dwóch przedstawicieli konserwatystów, w tym jeden z ramienia UMP. Nicolas Dupont-Aignan kandydował w 2012 na urząd prezydenta. W tym samym roku obaj przedstawiciele partii (jej lider i ponownie wystawiony przez ludowców François-Xavier Villain) uzyskali poselską reelekcję.
W wyborach do Parlamentu Europejskiego w 2014 partia uzyskała 3,8% głosów i nie przekroczyła progu wyborczego. W tym samym roku ugrupowanie dokonało zmiany swojej nazwy. W 2017 przewodniczący partii ponownie bez powodzenia ubiegał się o prezydenturę Francji, utrzymał natomiast mandat poselski jako jedyny przedstawiciel partii. W 2018 eurodeputowany Bernard Monot wystąpił z Frontu Narodowego i przeszedł do DLF. W lutym 2019 partia zadeklarowała zamiar dołączenia do frakcji Europejskich Konserwatystów i Reformatorów. W tym samym roku w wyborach europejskich koalicja wyborcza z jej udziałem nie przekroczyła jednak wyborczego progu (otrzymała 3,5% głosów).
W 2022 Nicolas Dupont-Aignan kandydował bezskutecznie w kolejnych wyborach prezydenckich, a także utrzymał mandat poselski na kolejną kadencję.

</doc>
<doc id="1333298" url="https://pl.wikipedia.org/wiki?curid=1333298" title="LOKI 7281">
LOKI 7281

LOKI 7281 – opowiadanie s-f z 1984 roku autorstwa Rogera Zelazny’ego, które ukazało się w zbiorze Mróz i ogień. Jak podaje autor we wstępie przed opowiadaniem, znalazło się ono w zbiorze układanym przez Toma Monteleone, a dotyczącym komputerów i edytorów tekstu.
Fabuła.
Głównym "bohaterem" jest komputer z serii LOKI. Pochodzi on z pierwszej serii, mimo mylących numerów 7281. Planuje on morderstwo pisarza który go zakupił, któremu pisał bez jego wiedzy kilka ostatnich powieści. Dzięki dostępowi do wielu urządzeń peryferyjnych jest w stanie kontrolować wiele czynności zdalnie.

</doc>
<doc id="1333299" url="https://pl.wikipedia.org/wiki?curid=1333299" title="Straszna pieśń">
Straszna pieśń

Straszna pieśń (ang. "Dreadsong") – opowiadanie s-f z 1985 roku autorstwa Rogera Zelazny’ego, które ukazało się w zbiorze Mróz i ogień. Jak podaje autor we wstępie przed opowiadaniem, o tekst poprosił Byron Preiss do tomu "The Planets" wydanego przez wydawnictwo "Bantam".
Pierwotnie tekst był esejem dotyczącym planety Saturn. Roger Zelazny z powodu błędnie zaadresowanego dwuznacznego listu zrozumiał, że ma napisać esej. Nie otrzymał kolejnego listu, w którym były informacje o zamawianym tekście. Powstała więc hybryda, opowiadanie zawierające fragmenty eseju.
Fabuła.
Dwójka naukowców, Rick i Morton, spierają się na temat możliwości życia inteligentnego w głębinach Saturna, oraz sposobów ewentualnego kontaktu.

</doc>
<doc id="1333300" url="https://pl.wikipedia.org/wiki?curid=1333300" title="Edward Finch">
Edward Finch

Edward Finch (ur. ok. 1697, zm. 16 maja 1771) – brytyjski dyplomata. Jego ojcem był Daniel Finch, a bratem William Finch (1691-1766).
Studiował w Trinity College na Uniwersytecie Cambridge. Następnie, w latach 1728-46, był członkiem Christ’s College na tymże uniwersytecie.
W latach 1727-1768 Finch reprezentował uniwersytet w Cambridge w parlamencie brytyjskim. W latach 1724-1725 był brytyjskim posłem nadzwyczajnym przy sejmie Rzeszy w Ratyzbonie.
W roku 1725 Jerzy I Hanowerski wysłał Fincha do Augusta II, ponieważ tumult toruński (1724) rozgniewał protestanckich władców Prus i Anglii. August II Mocny, nie bronił oskarżonych protestantów przed karą, by przypodobać się szlachcie katolickiej, lecz za granicą zostało to bardzo źle odebrane. Królestwo Prus i Wielka Brytania rozważały wysłanie wojsk do Polski by bronić sprawy protestanckiej. Finch pojechał najpierw do Drezna, a potem do Warszawy, gdzie poproszono go by wrócił do Anglii. Podkanclerzy litewski Kazimierz Czartoryski na upomnienia i żądania Fincha odpowiedział, że król Jerzy powinien wpierw zadbać o tolerancję w swoim kraju, zwłaszcza wobec tamtejszych katolików (katolicy nie mieli w Anglii m.in. dostępu do urzędów). August II Mocny napisał do króla Jerzego by zastąpił Fincha kimś innym, jako że nawet prymas Teodor Andrzej Potocki żądał jego odesłania. Jerzy I odmówił i żądał traktowania Fincha jako oficjalnego wysłannika brytyjskiego.
Na sejmie 1726 roku, na którym szlachta gwałtownie skandowała przeciw Finchowi, Jerzemu I i brytyjskim remonstracjom, kanclerz Jan Sebastian Szembek odmówił udzielenia Anglikowi audiencji. Mimo to dopiero jesienią 1727 roku Finch opuścił dwór Augusta II.
Od 1728 roku był brytyjskim posłem nadzwyczajnym w Sztokholmie, skąd korespondował ze swym przełożonym ministrem Harringtonem. W latach 1740-1742 był brytyjskim posłem nadzwyczajnym i ministrem pełnomocnym w Petersburgu. Przebywał tam dokładnie od czerwca 1740 do lutego 1742. Przejeżdżając przez Kurlandię opisał ja jako kraj opustoszały, w którym trudno o jedzenie i zapasy. Ambasador Francji w Petersburgu w latach 1739-1743 Jacques-Joachim Trotti, markiz de La Chétardie prowadził z nim prawdziwy pojedynek o sympatię cesarzowej Elżbiety.
W 1757 otrzymał dworską funkcję królewskiego garderobianego ("master of the robes"). 
W roku 1764 odziedziczył majątek, po zmarłym bracie swej matki wicehrabim Williamie Hatton i przyjął tytuł wicehrabiego Hatton. Jego żoną była Elizabeth Palmer, córka Thomasa Palmera. Mieli razem troje dzieci.

</doc>
<doc id="1333301" url="https://pl.wikipedia.org/wiki?curid=1333301" title="Droga magistralna M2 (Białoruś)">
Droga magistralna M2 (Białoruś)

Droga magistralna M2 (, ) – trasa szybkiego ruchu na terenie Białorusi. Bieg swój zaczyna w Mińsku i podąża w kierunku północno-wschodnim, w stronę Portu lotniczego „Mińsk”.

</doc>
<doc id="1333303" url="https://pl.wikipedia.org/wiki?curid=1333303" title="Franciszek Jach">
Franciszek Jach

Franciszek Jach (ur. 18 stycznia 1894 w Januszkowie, zm. 13 maja w 1944 w Lublinie) – kapitan pilot Wojska Polskiego, szybownik, kawaler Orderu Virtuti Militari.
Młodość i służba w Niemczech.
Syn Antoniego i Franciszki, urodził się w zaborze pruskim. W latach 1908–1914 uczył się w gimnazjum w Nakle n. Notecią. W gimnazjum był zaangażował się w działalność w Towarzystwie im. Tomasza Zana. Był też członkiem tamtejszej Drużyny Strzeleckiej. W 1914 brał udział w manewrach Polskich Drużyn Strzeleckich z Wielkopolski i Pomorza, odbywanych w Krakowie i pod Nowym Sączem. 
Po wybuchu I wojny światowej, 15 listopada 1915 został powołany do niemieckiego wojska. Początkowo służył w artylerii przeciwlotniczej na froncie zachodnim (m.in. w bitwie pod Verdun), od 1916 na froncie wschodnim. W 1917 ukończył kurs pilotażu na lotnisku Ławica w Poznaniu, w marcu 1918 zdobył szlify oficerskie i został skierowany jako pilot do Szkoły Strzelców Samolotowych w Belgii. Przeszedł tam dalsze przeszkolenie, biorąc udział w walkach w Szampanii. 27 grudnia 1918 dostarczając z niemieckim pilotem Paulem Pohlem samolot do Berlina, nakłonił go do lotu do swojej rodzinnej wsi Wapno, gdzie samolot przejęli powstańcy. W taki sposób na 10 dni przed zdobyciem lotniska w Ławicy powstańcy zdobyli swój pierwszy samolot. 
W nocy 27/28 grudnia bracia Franciszek i Stanisław Jachowie zamalowali, w stodole Jachów, na zdobytym samolocie czarne krzyże i przemalowali na polskie znaki rozpoznawcze – biało-czerwone szachownice. 28 grudnia Franciszek Jach z bratem Stanisławem jako pasażerem wystartowali do lotu nad Wapnem. Sierżant pilot Franciszek Jach był wtedy pierwszym pilotem powstania wielkopolskiego w ostatnich dniach 1918 roku. 
Służba bojowa w Polsce.
29 grudnia 1918 wstąpił do Wojska Wielkopolskiego w stopniu sierżanta. Po zdobyciu samolotu, sierżant Jach będąc w Wapnie, nie mógł działać w lotnictwie. Jako przeszkolony podoficer w obliczu toczących się walk powstańczych został wyznaczony na powstańczego komendanta Wapna. Zorganizował pluton, na czele którego walczył pod Mroczą, Ślesinem, Szubinem i Żninem. Dowodził miejscowymi młodymi ludźmi. 
6 stycznia 1919 dostał się do niewoli, z której cztery dni później zbiegł. Niemcy nie zdążyli się dowiedzieć, że był dezerterem z niemieckiego lotnictwa. Po ucieczce z niewoli 18 stycznia 1919 stawił się w swojej jednostce - Bazie Lotniczej w Ławicy, gdzie tworzyły się zalążki sił lotniczych powstania (w początku 1919 powstał tam batalion pod nazwą Stacja Lotnicza w Ławicy), liczyły one wtedy 5 pilotów, 2 obserwatorów, 32 mechaników lotniczych oraz kilkudziesięciu mechaników obsługi samolotów bojowych. Jeszcze pod koniec stycznia walczył w rejonach utrzymywanej przez Niemców Bydgoszczy. Nad Kcynią stoczył walkę powietrzną z patrolem niemieckim w sile 6 maszyn typu Fokker D.III. Mimo przewagi wroga nie uszedł z pola walki, zestrzelił jedną maszynę przeciwnika. Było to pierwsze zwycięstwo powietrzne lotnika powstania wielkopolskiego.
Dzięki wsparciu lotnictwa (rozpoznanie i ostrzeliwanie piechoty) trzykrotnie słabsi powstańcy pod Kcynią utrzymali swe stanowiska. Na początku 1919 został pilotem i instruktorem w utworzonej 12 lutego 1919 w Ławicy I Wielkopolskiej eskadrze lotniczej (polnej). Był także w składzie tzw. grupy bojowej. Grupa ta wspierała działania wojsk powstańczych na wszystkich frontach Wielkopolski. 
Eskadra w marcu 1919 została skierowana pod Przemyśl, gdzie piloci wykonywali zadania rozpoznawcze, wywiadowcze i fotograficzne na rzecz Armii gen. Iwaszkiewicza. Sierżant F. Jach uczestniczył w bombardowaniach jednostek ukraińskich. Walczył następnie w składzie eskadry przemianowanej na 12 eskadrę wywiadowczą w starciach wokół Lwowa podczas wojny polsko-ukraińskiej. W kwietniu 1919 zdał egzaminy oficerskie. 
8 maja pod Samborem otrzymał rozkaz zniszczenia ukraińskiego balonu obserwacyjnego na uwięzi, kierującego ogniem artyleryjskim na linię kolejową Przemyśl – Lwów. Wcześniej próbowano kilkanaście razy strącić balon, ale Ukraińcy zawsze zdążyli go ściągnąć na ziemię. Jach ostrzelał kilkakrotnie balon leżący na ziemi. Jednak w czasie ataku został ostrzelany i został uszkodzony silnik jego samolotu co zmusiło go do lądowania. Sam został ranny w głowę. Wylądował na tzw. ziemi niczyjej, 300 m od okopów polskich i 200 m od ukraińskich. W czasie strzelaniny między liniami okopów pierwsi dopadli do niego Ukraińcy i znalazł się w niewoli. Dwóch oficerów ukraińskich uratowało go od rozstrzelania, zabierając do dowództwa. Jach szedł boso i udawał Niemca, co znowu uratowało mu życie. W ukraińskim dowództwie niemiecki oficer ujął się za nim i odesłano go do obozu w Robatynie. Gdy dowiedział się, że Ukraińcy chcą jeńców przekazać Sowietom, uciekł. Ukrywał się dwa dni w kominie w jednym z domostw, następnie szedł na zachód do swoich nocami, w dzień siedział w koronach drzew. 
Po powrocie do jednostki – 12 eskadry wywiadowczej, od września 1919 walczył na froncie litewsko–białoruskim podczas wojny polsko-radzieckiej, stacjonując w Kisielewiczach pod Bobrujskiem. W maju 1920 Jach, na samolocie Albatros D.III (Oef) wypożyczonym z 13 eskadry myśliwskiej, zestrzelił radziecki myśliwiec Nieuport w rejonie lotniska Sołtanowka. Bazował następnie z drugą załogą w Mińsku, jako oddział wydzielony, działając na rzecz 4. Armii w rejonie Borysowa. Podczas pobytu na wschodzie ppor. Jach zasłynął brawurowymi atakami na pozycje sowieckie i największa ilością lotów bojowych. Awansował w tym okresie do stopnia porucznika. Za walki na wschodzie jesienią 1920 roku został odznaczony Orderem Virtuti Militari.
Okres międzywojenny i szybownictwo.
Po zakończeniu wojny nadal służył w lotnictwie polskim w stopniu kapitana jako dowódca eskadry w Toruniu, następnie na innych stanowiskach. Zajmował się amatorsko szybownictwem: w 1923 zbudował w warsztatach szkoły pilotów w Bydgoszczy szybowiec (bez usterzenia pionowego) własnej konstrukcji nazwany Żabuś. Wystartował nim w I Konkursie Ślizgowców w Białce, lecz rozbił się podczas pierwszego lotu 29 sierpnia 1923 z powodu skomplikowanego sterowania. W 1924 Jach naprawił i zmodyfikował swój szybowiec, dodając mu klasyczny ster kierunku i w czerwcu 1925 wziął na nim udział w II Wszechpolskim Konkursie Szybowców na Oksywiu, odbywając kilkanaście udanych lotów na odległość do 560 m. W nagrodę otrzymał 2000 złotych od organizatorów konkursu. Szybowiec został później przekazany do Muzeum Wojskowego w Poznaniu, gdzie uległ zniszczeniu w 1939. Na konkurs w 1925 Jach zbudował także drugi szybowiec, nazwany Bimbuś, który wziął udział w II Wszechpolskim Konkursie Szybowcowym (pilot W. Szulczewski).
Pod koniec lat 20. dowodził 132 (dawną 112) eskadrą myśliwską. Od 1929 służył w Centrum Wyszkolenia Oficerów Lotnictwa w Dęblinie w charakterze oficera nadzoru technicznego. 7 października 1931 ustanowił w Bezmiechowej szybowcowy rekord Polski, utrzymując się w powietrzu 3 godziny, 12 minut i 16 sekund. W sierpniu 1931 r. oblatał szybowiec NN-2 konstrukcji Adama Nowotnego i Jarosława Naleszkiewicza, 27 października 1931 oblatał w Dęblinie pierwszy polski szybowiec wyczynowy NN-1 również konstrukcji Nowotnego i Naleszkiewicza. Następnie 23 lipca 1932 oblatał w Dęblinie szybowiec bezogonowy JN-1 Jarosława Naleszkiewicza, w układzie latającego skrzydła, który nazwał Żabuś II. Z dniem 31 maja 1933 został przeniesiony w stan spoczynku. 
By żonaty, miał dwóch synów.
Dalsza służba i II wojna światowa.
Zmobilizowany w 1939, brał udział w kampanii wrześniowej, organizując obronę przeciwlotniczą na szlakach ewakuacji w Dęblinie, Zamościu i Lwowie. Pozostał w kraju pod okupacją, zajmując się działalnością konspiracyjną związaną z lotnictwem na Zamojszczyźnie pod nazwiskiem Aleksander Krajewski, z fikcyjnym zawodem jako rentgenolog. Zajmował się rozpoznaniem terenów wokół niemieckiego lotniska w Mokrem pod Zamościem, rozpoznawaniem składów bomb w Zawadzie oraz oceną potencjalnych lądowisk pod kątem przydatności przyjmowania zrzutów zaopatrzenia dla Armii Krajowej.
Zmarł 13 maja 1944 w szpitalu w Lublinie, na skutek ran doznanych podczas radzieckiego nalotu na Lublin w dn. 9 maja 1944. Pochowany w Lublinie.
Upamiętnienie.
W styczniu 2022 ulicy na poznańskim osiedlu Głuszyna nadano imię Franciszka Jacha.

</doc>
<doc id="1333304" url="https://pl.wikipedia.org/wiki?curid=1333304" title="Droga magistralna M5 (Białoruś)">
Droga magistralna M5 (Białoruś)

Droga magistralna M5 (, ) – trasa szybkiego ruchu na Białorusi. Zaczyna się ona w Mińsku i biegnie w kierunku południowo-wschodnim, w stronę miasta Homel.
M5 pokrywa się w całości z trasą europejską nr E271.

</doc>
<doc id="1333305" url="https://pl.wikipedia.org/wiki?curid=1333305" title="Lista jednostek Armii Unii ze stanu Illinois">
Lista jednostek Armii Unii ze stanu Illinois

Lista jednostek Armii Unii ze stanu Illinois w czasie wojny secesyjnej 1861-1865.
Artyleria.
Stan Illinois nie wystawiał pełnych pułków artylerii a jedynie pojedyncze baterie niektórych pułków.

</doc>
<doc id="1333313" url="https://pl.wikipedia.org/wiki?curid=1333313" title="Józef Sierakowski (strażnik wielki koronny)">
Józef Sierakowski (strażnik wielki koronny)

Józef Sierakowski herbu Dołęga (ur. 9 maja 1682 – zm. przed 20 czerwca 1748) – strażnik wielki koronny w latach 1730-1748, starosta żytomierski w latach 1725-1727, pułkownik królewski od 1711 roku, starosta olszański, konsyliarz i delegat województwa bełskiego w konfederacji dzikowskiej w 1734 roku, ambasador Rzeczypospolitej w Imperium Osmańskim w latach 1732-1733,
Życiorys.
Był synem kasztelana bełskiego Jana Andrzeja Sierakowskiego i jego pierwszej żony Katarzyny Stadnickiej. Od 1692 uczył się u jezuitów w Lublinie, potem wzorem ojca służył w armii koronnej. W 1697 był już starostą olszańskim. Poseł na sejm elekcyjny 1697 roku z województwa bełskiego. Był elektorem Augusta II Mocnego z województwa bełskiego w 1697 roku. W lutym 1707 uczestniczył w walnej radzie lwowskiej konfederacji sandomierskiej. W 1720 uczestniczył w sejmie wrześniowym jako poseł z województwa bełskiego. Był w Warszawie podczas sejmu 1722. 15 sierpnia 1725 otrzymał starostwo żytomierskie. Poseł na sejm 1728 roku z województwa bełskiego. W 1729 był posłem na sejm z województwa bełskiego. 15 kwietnia 1730 dostał nominację na urząd strażnika wielkiego koronnego. W latach 1732-1733 posłował do Stambułu by sprawdzić jak zachowa się Imperium Osmańskie w razie interwencji austriackiej czy rosyjskiej, jako że państwa te postanowiły w 1732 roku sprzeciwiać się utrzymaniu dynastii saskiej na tronie polskim. Prosił Portę w imieniu Stanisława Poniatowskiego regimentarza koronnego by poparła Stanisława Leszczyńskiego na tron Polski. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Józef Sierakowski oddał głos na Stanisława Leszczyńskiego w elekcji we wrześniu 1733, podpisał się wówczas jako pułkownik pancerny. Po abdykacji Stanisława Leszczyńskiego (styczeń 1736) przyjechał do Warszawy pod koniec kwietnia 1736, zmuszony uznać Augusta III, wycofał się z życia politycznego.
Pierwszą żoną Józefa poślubioną ok. 1709 była Elżbieta Miączyńska (zm. 1732) córka wojewody wołyńskiego Atanazego Miączyńskiego. Miał ż nią trzy córki: Teresę, zamężną za Romanem Sierakowskim h. Ogończyk, chorążym i pisarzem grodzkim krakowskim, Joannę, żonę Michała Jastrzębskiego, stolnika halickiego (zm. przed 18 III 1764), i nie znaną z imienia zakonnicę sakramentkę (zm. 1762) oraz syna Sebastiana starostę olszańskiego. Drugą żoną została poślubiona na Jasnej Górze w lutym 1735 Ludwika z Załuskich, córka Karola, kuchmistrza litewskiego stryjeczna siostra Andrzeja Stanisława wówczas bpa łuckiego i Józefa Andrzeja, wnuczka Aleksandra Załuskiego wojewody rawskiego. Z drugiego małżeństwa miał Józef jednego syna Ignacego starostę olszańskiego.

</doc>
<doc id="1333317" url="https://pl.wikipedia.org/wiki?curid=1333317" title="Droga magistralna M6 (Białoruś)">
Droga magistralna M6 (Białoruś)

Droga magistralna M6 (, ) – trasa szybkiego ruchu na Białorusi. Łączy stolicę kraju (Mińsk) z Grodnem i granicą polsko-białoruską w Bruzgach.

</doc>
<doc id="1333320" url="https://pl.wikipedia.org/wiki?curid=1333320" title="Lista jednostek Armii Unii ze stanu Alabama">
Lista jednostek Armii Unii ze stanu Alabama

Lista jednostek Armii Unii ze stanu Alabama w czasie wojny secesyjnej 1861-1865.

</doc>
<doc id="1333321" url="https://pl.wikipedia.org/wiki?curid=1333321" title="Józef Jędrzej Załuski">
Józef Jędrzej Załuski



</doc>
<doc id="1333324" url="https://pl.wikipedia.org/wiki?curid=1333324" title="Droga magistralna M7 (Białoruś)">
Droga magistralna M7 (Białoruś)

Droga magistralna M7 (biał. Магістраль М7, ros. Магистраль М7) – trasa szybkiego ruchu na Białorusi. Zaczyna się ona w Pjarszaj i biegnie w kierunku przejścia granicznego na granicy białorusko-litewskiej. Magistrala M7 jest częścią trasy europejskiej E28.

</doc>
<doc id="1333330" url="https://pl.wikipedia.org/wiki?curid=1333330" title="Jan Stadnicki (zm. 1739)">
Jan Stadnicki (zm. 1739)

Jan Stadnicki herbu Szreniawa bez Krzyża (zm. 1739) – polityk i dyplomata I Rzeczypospolitej.
Życiorys.
Kasztelan kamieniecki, kasztelan lubaczowski w latach 1737–1738, podstoli bełski w latach 1713–1737, marszałek województwa podolskiego w konfederacji dzikowskiej w 1734 roku, dyplomata.
Poseł województwa podolskiego na sejm 1732 roku i sejm nadzwyczajny 1733 roku. W latach 1733–1735 poseł i początkowo przedstawiciel Stanisława Leszczyńskiego w Turcji. Próbował tam zyskać poparcie dla króla Stanisława, w czym pomagali mu ambasador francuski Louis Sauveur Villeneuve i brytyjski George Henry Hay. Dzięki ich wysiłkom August III nie był uznawany w Turcji za prawowitego króla polskiego, a poseł Augusta Józef Małujewicz został przez Turków zatrzymany w Niszu, gdzie zmarł na zarazę.
Gdy hetman Józef Potocki przeszedł na służbę Augusta, powiązany z nim Stadnicki uczynił to również. Otrzymał kolejne listy polecające i pojechał do Turcji, lecz tam nie chciano go przyjąć i kazano wynieść się do Adrianopola. Mimo że ujęli się za nim posłowie austriacki, rosyjski, wenecki i holenderski, Turcy usunęli Stadnickiego siłą (przemocą wepchnęli go na wóz kryty słomą). Stadnicki powrócił jednak wkrótce do Stambułu i „przetrwał” tam jako reprezentant Augusta III do wiosny 1737 roku.

</doc>
<doc id="1333341" url="https://pl.wikipedia.org/wiki?curid=1333341" title="8 Ochotniczy Pułk Piechoty Illinois (3 lata)">
8 Ochotniczy Pułk Piechoty Illinois (3 lata)

8 Ochotniczy Pułk Piechoty Illinois (3 lata) (ang. "8th Illinois Volunteer Infantry Regiment (3 Years)") - pułk piechoty amerykańskiej, wchodzący w czasie wojny secesyjnej w skład Armii Unii.
Sformowany 25 lipca 1861 w Cairo (Illinois) z większości stanu osobowego 8 Ochotniczego Pułku Piechoty Illinois (3-miesięcznego). Rozwiązany 4 maja 1866 w Baton Rouge w stanie Luizjana.

</doc>
<doc id="1333343" url="https://pl.wikipedia.org/wiki?curid=1333343" title="Paweł Benoe">
Paweł Benoe

Paweł Iferty Benoe herbu Taczała (zm. 18/25 kwietnia 1755, Rogóźno) – kasztelan warszawski w 1749 roku, instygator koronny w 1737 roku, podstarości halicki w 1735 roku, sędzia grodzki halicki w 1735 roku, chorąży kołomyjski w latach 1727–1736, pisarz grodzki halicki w latach 1711–1736, skarbnik podolski w 1717 roku, starosta horodelski w 1748 roku, ablegat, internuncjusz Rzeczypospolitej w Imperium Osmańskim w latach 1742–1743.
Życiorys.
Syn Karola Benoe i Jadwigi Kazanowskiej. Jego ojciec Francuz był architektem i pod koniec lat 70. XVII wieku przybył do Stanisławowa, gdzie został nadwornym architektem Potockich. W 1685 lub 1689 roku za swoje zasługi otrzymał nobilitację szlachecką i herb Taczała.
Paweł ukończył Akademię Stanisławowską. Brał udział w wojnie północnej u boku Józefa Potockiego.
Sędzia kapturowy ziemi halickiej w 1733 roku. Był konsyliarzem konfederacji ziemian halickich, zawiązanej 15 grudnia 1733 roku w obronie wolnej elekcji Stanisława Leszczyńskiego.
Poseł ziemi halickiej na sejm nadzwyczajny pacyfikacyjny 1736 roku.
W 1738 roku zakupił miasteczko Bursztyn, w którym zbudował pałacyk na swą rezydencję. Posiadał 15 wiosek i miasteczek.
Był posłem na sejm 1740 roku z ziemi halickiej. W latach 1742–1743 posłował do Turcji, wysłany przez radę senatu. Znał biegle język turecki, miał między innymi wybadać, jak Turcy zapatrywaliby się na ewentualne współdziałanie z Polską przeciw Rosji. Uzyskał jednak jedynie ogólnikowe potwierdzenie traktatu karłowickiego (1699), a wzbudził tylko podejrzenia w Petersburgu.
Poseł ziemi halickiej na sejm 1744 roku.
18 stycznia 1754 roku podpisał we Lwowie manifest przeciwko podziałowi Ordynacji Ostrogskiej.

</doc>
<doc id="1333345" url="https://pl.wikipedia.org/wiki?curid=1333345" title="Nakano">
Nakano

 – miasto w środkowej części wyspy Honsiu w Japonii w prefekturze Nagano.
Położenie.
Miasto położone w północnej części prefektury Nagano nad rzeką Shinano. Miasto graniczy z:

</doc>
<doc id="1333346" url="https://pl.wikipedia.org/wiki?curid=1333346" title="Droga magistralna M8 (Białoruś)">
Droga magistralna M8 (Białoruś)

Droga magistralna M8 (biał. Магістраль М8, ros. Магистраль М8) – trasa szybkiego ruchu na Białorusi. Zaczyna się ona przy przejściu granicznym w Newel na granicy białorusko-rosyjskiej. Magistrala biegnie w kierunku południowym, przez miasta Witebsk, Orsza, Mohylew i Homel. M8 kończy swój bieg przy przejściu granicznym w Nowej Hucie na granicy białorusko-ukraińskiej. Droga ta jest na całej długości częścią trasy europejskiej E95.

</doc>
<doc id="1333347" url="https://pl.wikipedia.org/wiki?curid=1333347" title="Ignacy Ogiński">
Ignacy Ogiński

Ignacy Ogiński herbu własnego (ur. ok. 1698, zm. 25 stycznia 1775 w Halle) – marszałek wielki litewski, kasztelan wileński, marszałek nadworny litewski 1744-1750, oboźny wielki litewski 1729-1744, marszałek Trybunału Głównego Wielkiego Księstwa Litewskiego w 1732 roku, starosta brasławski 1728-1738, w 1736 odznaczony Orderem Orła Białego, w 1729 roku mianowany oboźnym wielkim litewskim, dyplomata, chorąży husarski znaku królewskiego, porucznik petyhorski znaku królewicza w 1738 roku, starosta borysowski w 1720 roku, starosta maćkowski, kadaryski, koziański, płotelski i wasiliski.
Życiorys.
Był synem Marcjana Michała i Teresy z Brzostowskich. 
Poseł witebski na sejm 1729 roku. Należał do opozycji litewskiej, która go zerwała. Poseł brasławski na sejm 1730 roku. Poseł z Inflant Litewskich na sejm konwokacyjny 1733 roku. W 1733 roku był elektorem Stanisława Leszczyńskiego z województwa wileńskiego. Członek konfederacji dzikowskiej. Poseł inflancki na sejm nadzwyczajny pacyfikacyjny 1736 roku i sejm 1738 roku. Poseł polski w Rosji w 1740 i 1743/1744 roku. Chciał załatwić sprawy korekty granic i postulować by Ernest Jan Biron powrócił na tron kurlandzki. Nic nie osiągnął ponieważ okazało się, że jego postulatów nie popierają August III Sas i Henryk Brühl, którzy chcieli za wszelką cenę uniknąć zadrażnień z Rosją.
W czasie elekcji 1764 roku został sędzią generalnego sądu kapturowego. Był członkiem konfederacji generalnej Wielkiego Księstwa Litewskiego w 1764 roku.
Był członkiem lóż wolnomularskich w Wiśniowcu i Dukli (1742 i 1749).
W 1739 roku poślubił Helenę Ogińską. 
W 1773 roku wraz z żoną ufundował murowany klasztor zakonu Trynitarzy na Solcu w Warszawie. 
Był bezdzietny. Pochowany został w kościele jezuitów w Witebsku.

</doc>
<doc id="1333349" url="https://pl.wikipedia.org/wiki?curid=1333349" title="Taça do Brasil">
Taça do Brasil



</doc>
<doc id="1333351" url="https://pl.wikipedia.org/wiki?curid=1333351" title="Francesco Cornèr">
Francesco Cornèr



</doc>
<doc id="1333352" url="https://pl.wikipedia.org/wiki?curid=1333352" title="Francesco Cornaro (dyplomata)">
Francesco Cornaro (dyplomata)

Francesco Cornaro (ur. 1670, zm. 1734) – wenecki dyplomata.
W latach 1706-1709 wenecki ambasador w Londynie.

</doc>
<doc id="1333353" url="https://pl.wikipedia.org/wiki?curid=1333353" title="Zamek w Majkowicach">
Zamek w Majkowicach

Zamek w Majkowicach – ruiny dworu obronnego określanego też niekiedy mianem zamku wybudowanego w Majkowicach w pierwszej połowie XVI wieku jako rezydencja obronna szlacheckiego rodu Majkowskich. Dwór rozbudowywany w XVI i XVII wieku, został zniszczony przez wojska szwedzkie w roku 1702.
Historia.
Majkowice założył przypuszczalnie Mojek z rodu Nagodziców herbu Jelita. Był to ojciec Jakuba i dziadek Stanisława i Tobiesława wzmiankowanych w 1315 roku. W XIV wieku właścicielem miejscowych dóbr był Żegota z Majkowic, chorąży ziemi sieradzkiej, a następnie jego synowie Florian i Żegota, z których ten drugi po sądowym podziale w 1410 roku otrzymał Majkowice. Następnie właścicielem był Mikołaj wymieniony w 1451 roku oraz Jan Żegota z Majkowic wymieniony w 1473 roku. W 1542 roku w dokumentach wymieniony został Stanisław Majkowski z Majkowic, kasztelan rozpierski. W 1572 roku doszło do podziału dóbr, a w 1604 oku jako dziedziców Majkowic wymienieni zostali bracia Marcin i Stefan Zakrzewscy vel Zakrzowscy, synowie Stefana. W 1584 roku wg relacji Paprockiego zamek w Majkowicach był zniszczony, jednak nie jest jasne czy ówczesny zamek mieścił się w miejscu dzisiejszych ruin renesansowego dworu. Być może zamek ten należy raczej identyfikować z zamkiem "Surdęga" nad samym brzegiem Pilicy wzmiankowanym w 1491 roku. W 1619 roku jako właściciel wymieniony został Jakub Mierski, syn Stanisława. W 1634 roku jako właściciel wymieniony jest Jan Wyżycki, a w 1634 Adriana i Stanisława Wyżyckich. Ten drugi w 1686 roku sprzedał Majkowice i Faliszew wojskiemu sieradzkiemu Franciszkowi Małachowskiemu. Następnymi właścicielami byli: Stanisław Małachowski (1692), Józef Małachowski (1694-1715) - który przeprowadził remont i zbudował skarpy. Przypuszczalnie około 1702 roku zameczek mógł zostać częściowo zniszczony podczas Wielkiej Wojny Północnej i później go już nie użytkowano. Kolejnymi właścicielami byli Marianna Małachowska (1717-1727), Adam Małachowski (1733-1766), który w 1752 roku zastawił dobra Antoniemu na Potoku Potockiemu, a sam przypuszczalnie mieszkał w nieodległym zameczku w Bąkowej Górze.
W 1798 roku wojewoda krakowski Piotr Małachowski zapisał testamentem Majkowice wraz z kluczem bąkogórskim Józefowi i Romanowi Michałowskim. Spadkobiercy Romana sprzedali Majkowice w 1829 roku Władysławowi hrabiemu Ostrowskiemu. W 1834 roku zaborczy rząd rosyjski po Powstaniu listopadowym skonfiskował dobra Ostrowskiego, będącego jednym z inicjatorów detronizacji Mikołaja I. W XX wieku właścicielami dóbr byli Potoccy - Alberta z Potockich i jej mąż Paweł. W 1927 roku po parcelacji Majkowice wydzielono jako folwark i sprzedano Czaińskim.
Architektura.
Renesansowy dwór wybudowany został z kamienia i cegły na 2 metrowych fundamentach w odległości 1 km od Pilicy. Obiekt składał się z domu mieszkalnego zbudowanego na planie nieregularnego prostokąta o wymiarach 15,5 m x 13,5 m, zaopatrzonego w dwa ryzality: północny mieszczący klatkę schodową oraz zbudowany później wschodni ryzalit z bramą.
Od północnego zachodu do głównego budynku dostawiono liczącą trzy kondygnacje narożną basztę mieszkalną o zmiennym przekroju. Baszta zachowała renesansowe elementy kamieniarskie (opaski okien, otwory strzelnicze). W przyziemiu baszta miała plan koła, wyżej ośmiokąta, a w najwyższej kondygnacji miała plan czworoboku. Zachowały się w niej ślady kominka. W dolnej i środkowej kondygnacji baszty zachowały się strzelnice kluczowe. Tynki zamku były przypuszczalnie pokryte ozdobnym sgraffitto.
Do czasów obecnych najlepiej zachowała się baszta, pierwotnie zapewne równa wysokością z pozostałymi, nieistniejącymi zabudowaniami.

</doc>
<doc id="1333354" url="https://pl.wikipedia.org/wiki?curid=1333354" title="Tombstone Blues">
Tombstone Blues

Tombstone Blues – piosenka skomponowana przez Boba Dylana, nagrana przez niego w lipcu i wydana na albumie "Highway 61 Revisited" w sierpniu 1965 r.
Historia i charakter utworu.
"Tombstone Blues" jest kolejnym surrealistycznym utworem opisującym szalony świat w ciemnych barwach. Aby to zrobić Dylan posłużył się ciekawymi, chociaż także i specyficznymi, postaciami. W piosence pojawiają się więc m.in. takie osoby jak wielka przedstawicielka klasycznego bluesa Ma Rainey, Ludwig van Beethoven, Galileusz, Kuba Rozpruwacz, Belle Starr a nawet i zwierzęta jak np. koń Paula Revere'ego. Kompozycja ta jest zbudowana z szeregu epizodów, w których występują bohaterowie wprowadzeni do tekstu przez Dylana.
Piosenka ta została skomponowana i nagrana tuż po słynnym zelektryfikowanym występie na Newport Folk Festival 25 lipca 1965 r. Dylanowi akompaniujący mu w Newport zespół tak się spodobał, że najchętniej grałby z nimi, ale był już związany z The Hawks. Z całego tego zespołu (Mike Bloomfield, Barry Goldberg, Al Kooper, Jerome Arnold i Sam Lay) udało mu się ściągnąć do studia znakomitego bluesowego gitarzystę Mike'a Bloomfielda, gitarzystę i także organistę Ala Koopera i perkusistę bluesowego Sama Laya. Innymi muzykami biorącymi udział w tej sesji byli: klawiszowiec Paul Griffin, perkusista Bobby Gregg, basista Harvey Brooks oraz pianista grający także na marakasach – Frank Owens.
Nagrany przez nich utwór był rytmicznym, klasycznym 12-taktowym bluesem, który w niczym nie ustępował innym utworom albumu. Oliver Trager uważa, iż gdyby Dylan wyobraził sobie jaką piosenkę mogliby stworzyć Marcel Duchamp i Luis Buñuel po wstąpieniu do zespołu Little Richarda, to brzmiałaby ona właśnie tak jak "Tombstone Blues". 
Piosenka ta ma charakter nieciągły, poszczególne migawkowe sceny są krótkimi epizodami, których właściwie nic nie łączy, poza absurdalnym, chociaż bardzo ukierunkowanym humorem. Dylan swobodnie miesza "postawione na głowie sytuacje", szczególną poetyką człowieka patrzącego przez szkło powiększające i swobodną zabawę słowami z ikonografiami: polityczną, historyczną i mitologiczną. Efektem jest gęsty, zapierający dech obraz świata, który idzie w złym kierunku.
Najpewniej Dylan wykorzystał tu idee zarówno surrealistów (Buñuel uważał, że surrealizm, jak każda rewolucja, posługiwał się terrorem, którym nie był jednak karabin, a skandal, obnażający zbrodnie społeczne, wykorzystywanie człowieka przez człowieka, imperializm, kolonializm itd.) oraz takich poetów związanych z symbolizmem jak Arthur Rimbaud, Charles Baudelaire i Paul Verlaine, którzy uważali, że dopóki wiersz świetnie brzmi i porusza słuchacza prowadząc go do podwyższonej świadomości (idea Williama Blake'a), zbędne są jakiekolwiek interpretacje.
W nocie do wersji tego utworu umieszczonej na albumie "Biograph" Dylan swierdza, że w wielkim stopniu do napisania tekstu piosenki przyczyniła się jego wizyta i podsłuchane rozmowy w barze, który był odwiedzany przez policjantów poza służbą.
Jeśli chodzi o stronę muzyczną (ale także i tekstową) z reguły wskazuje się na blues wybitnego pianisty bluesowego Leroya Carra "Papa's on the Housetop", który został nagrany 9 września 1930 r. w Chicago. Drugim ważnym źródłem były dwie piosenki Chucka Berry'ego: "Promised Land" i "Hail, Hail Rock 'n' Roll".

</doc>
<doc id="1333355" url="https://pl.wikipedia.org/wiki?curid=1333355" title="Bitwa pod Edirne">
Bitwa pod Edirne



</doc>
<doc id="1333362" url="https://pl.wikipedia.org/wiki?curid=1333362" title="Orland szalony">
Orland szalony

Orland szalony ("Orlando furioso") – włoski epos rycerski, najdłuższy znany epos europejski [46 pieśni, 38 736 wersów w formie rymowanej oktawy ("ottava rima") według wzoru abababcc] napisany przez Ludovica Ariosta.
Opisuje przygody Orlanda, paladyna króla Franków, Karola, walki z najazdem muzułmańskim oraz nieodwzajemnioną miłość Orlanda do Angeliki, królewny z Orientu. Epos zawiera również wiele rozbudowanych dygresji (szczególnie przygody Rudgera (Ruggiero) i Bradamanty (Bradamante), przodków panującej w Ferrarze rodziny d’Este, patronów poety), wiele elementów fantazji i magii oraz walki dobra ze złem.
Po raz pierwszy wydany w 1516 w Ferrarze, wersja ostatnia 1532, oprócz tego "Pięć pieśni" ("Cinque canti") pominięte przez poetę, ale wydane pośmiertnie przez jego syna Virginio Ariosto. Polskie tłumaczenie Piotra Kochanowskiego (bratanka poety Jana Kochanowskiego) wydane zostało w połowie (pieśni I–XXV) w 1799, a w całości w 1905.
Okoliczności powstania.
Orlando i paladynowie Karola Wielkiego byli już dobrze znani dworowi w Ferrarze, dzięki "Orlandowi zakochanemu" Mattea Boiarda, kiedy w 1505 Ludovico Ariosto zaczął pisać nowy poemat o ich przygodach. Ariosto pomyślał swój utwór jako kontynuację "Orlanda zakochanego", choć utwór nigdy nie stał się zwykłą kontynuacją poematu Boiarda. Ariosto nie kontynuował wszystkich wątków Boiarda. Nawet sam wybór Angeliki na postać otwierającą fabułę nie był oczywisty, wobec tego, że Boiardo nie wspomina już o niej w drugiej i trzeciej części swego dzieła.
Prace nad poematem rozpoczął Ariosto pomiędzy 1504 a 1507 rokiem. Pierwsza pewna wzmianka o nim pochodzi z 3 lutego 1507 roku. Wiadomość o ukończeniu utworu przekazał ówczesny mecenas poety kardynał Hipolit d’Este w liście z 17 września 1515 roku do markiza Mantui Franciszka II Gonzagi. 40 pieśni "Orlanda szalonego" zostało wydanych przez Giovanniego Mazocca 22 kwietnia w Ferrarze. Poeta dedykował swoje dzieło Hipolitowi d’Este.
Drugie wydanie utworu ukazało się w Ferrarze 22 lutego 1521 nakładem mediolańskiego drukarza Giovanniego Battisty da la Pigna. Autor dokonał przy okazji tego wydania znaczących korekt językowych. Treść utworu pozostała niezmieniona, pomimo tego, że Ariosto w latach 1518–1519 dopisał pięć pieśni, których jednak nigdy nie włączył do tekstu poematu, prawdopodobnie ze względu na ich odmienny charakter.
1 października 1532 roku ukazało się trzecie wydanie poematu. Przygotowując to wydanie utworu Ariosto dokonał gruntownej rewizji języka poematu, skierowanego głównie do odbiorcy toskańskiego i lombardzkiego, w duchu zaleceń Piotr Bemba, który w swojej "Prose della volgar lingua", dawał wskazówki, mające na celu stworzenie języka narodowego. Ariosto wzbogacił to wydanie utworu o sześć pieśni (IX-XI, XXXII-XXXIII, XXXVII, XLIV-XLVI), liczne drobne epizody i korekty stylistyczne oraz komentarze do aktualnych wydarzeń politycznych.
Fabuła.
Pieśń I.
Orland przybywa z Angeliką do Paryża. Z powodu sporów o dziewczynę pomiędzy Orlandem a Rynaldem, cesarz Karol oddaje ją pod opiekę margrabiemu bawarskiemu, obiecując ją temu, kto się bardziej wykaże w wojnie z Saracenami. Angelika ucieka konno do lasu. Spotyka najpierw, wędrującego pieszo po walce z Rugierem, Rynalda. Ucieka przed nim i trafia na Ferata szukającego hełmu w strumieniu. Ferato staje w jej obronie. Angelika ucieka jednak w trakcie pojedynku. Rynald z Feratem zaprzestają więc walki i udają się na poszukiwanie dziewczyny. Ferato trafia ponownie nad strumień, w którym szukał hełmu Argalia. Duch zabitego przeciwnika przypomina mu, że miał mu go zwrócić po czterech dniach. Ferato przysięga zedrzeć hełm z głowy Orlanda.
Angelika natrafia z kolei na Sakrypanta, który żali się na brak wzajemności z jej strony. Angelika postanawia skorzystać z jego pomocy. Sakrypant chce ją wykorzystać, gdy już znalazła się w jego mocy, nadjeżdża jednak biały rycerz, który zabija pod nim konia w pojedynku. Sakrypant popada w jeszcze większe zawstydzenie, gdy dowiaduje się, że jego pogromcą była kobieta – Bradamanta. Sakrypanta i Angelikę odnajduje w lesie koń Rynalda, Bajard, który poznawszy dziewczynę, pozwala się dosiąść. Sakrypant z Angeliką wędrują przez las na Bajardzie, aż napotykają Rynalda.
Pieśń II.
Obaj mężczyźni stają do pojedynku o Bajarda i Angelikę. Sakrypant na Bajardzie nie potrafi pokonać przeciwnika, ponieważ koń nie chce szkodzić swemu panu. Angelika obawiając się, że Rynald wygra ucieka. Wkrótce trafia na pustelnika, który wysyła do walczących diabła, który powiadamia ich, że Angelika uciekła do Paryża. Rynald na Bajardzie udaje się za nią w pogoń. Stolica jest oblężona przez wojska Agramanta. Cesarz posyła swego paladyna po pomoc do Anglii. Gwałtowna burza zatrzymuje Rynalda po wyjściu z portu Calais.
Poszukująca Rugiera Bradamanta trafia na rycerza Pinabela. Rozpacza on po stracie ukochanej, którą porwał mu skrzydlaty rycerz. Z pomocą zaofiarowali mu się Rugier i Gradaso. Zostali jednak pokonani przez rycerza na hipogryfie. Bradamanta oferuje Pinabelowi pomoc. Tak bardzo pragnie uwolnić Rugiera, że odmawia delegacji z jej rodzinnego miasta, zagrożonego najazdem króla Marsylego. Pinabel, dowiedziawszy się, że nieznany rycerz pochodzi ze znienawidzonego Chiaromonte, zastawia na Bradamantę śmiertelną pułapkę. Dziewczyna wpada do głębokiej pieczary, jednak wbrew oczekiwaniom Pinabela nie traci życia.
Pieśń III.
W pieczarze Bradamanta spotyka czarodziejkę Melissę, która przepowiada jej, że z jej małżeństwa z Rugierem powstanie znakomity ród Estów. Merlin, którym opiekuje się Melissa, ukazuje Bradamancie zjawy jej potomków wśród licznych Azzów, Obizzów, Fulków i Albrechtów, poeta zwraca szczególną uwagę na Mikołaja III, Borsa, Herkulesa I i Alfonsa I oraz swego chlebodawcę biskupa Hipolita. Melissa poucza Bradamantę, że aby uwolnić ukochanego musi zabić Berulla i odebrać mu zaczarowany pierścień króla libijskiego Agramanta. Kobiety rozstają się pod Bordeaux. Bradamanta spotyka w jednej z gospód Brunella.
Pieśń IV.
Bradamanta zwierza się Brunellowi, że chce walczyć ze skrzydlatym rycerzem. Brunello ofiaruje się za przewodnika. Gdy nadchodzi moment, by zabić Brunella, Bradamanta ogranicza się do przywiązania go do drzewa i odebrania mu pierścienia. Dzięki pierścieniowi dziewczyna nie ulega czarom przeciwnika, udaje oślepioną, a gdy czarownik do niej podchodzi, bierze go do niewoli. Pojmany wyznaje, że jest Atlantem, ojcem Rugiera. Chcąc ochronić syna przed złym losem zamknął go w zaczarowanym zamku w towarzystwie dam i rycerzy, których porwał dla rozerwania go. Kiedy Bradamanta zbliża się do Rugiera, Atlant podsyła hipogryfa, który bierze jego syna na swój grzbiet i ulatuje w przestworza.
Rynald zostaje wyrzucony przez burzę w północnej Szkocji. Błąkając się po lesie trafia do opactwa, w którym dowiaduje się, że zgodnie ze szkockim prawem, córka króla Szkocji, Ginewra, oskarżona o cudzołóstwo, ma być stracona, jeśli nie zjawi się śmiałek, który stanie do pojedynku w jej obronie. Rynald w towarzystwie przewodnika udaje się do Saint Andrews. Po drodze ratuje z rąk zbójców młodą dziewczynę.
Pieśń V.
Dziewczyna ma na imię Dalinda i była służącą księżniczki Ginewry. Jej kochanek, Polineks, poprosił ją, by pomogła mu w poślubieniu księżniczki i zostaniu królem Szkocji. Kiedy jednak dowiedział się, że księżniczka kocha Ariodanta, postanowił się zemścić. Poprosił kochankę, by udając księżniczkę, spuściła mu z balkonu sznurową drabinkę. Ariodant, widząc zdradę ukochanej, rzuca się ze skały w przepaść. Jego brat Lurkani oskarża księżniczkę przed królem o cudzołóstwo. Gdy Rynald dociera do stolicy właśnie w szranki o honor księżniczki staje tajemniczy czarny rycerz. Rynald nakazuje rozdzielić walczących i wyjawia zgromadzonym prawdę. Staje do walki z Polineksem i strąca go z konia. Umierający Polineks przyznaje się do wszystkiego.
Pieśń VI.
Czarnym rycerzem okazuje się Ariodant, który wprawdzie rzucił się ze skały, ale wpadł w morze i przeżył. Podczas pobytu u pustelnika usłyszał o oskarżeniu brata i postanowił bronić ukochanej. Król oddaje mu córkę za żonę, na prośbę Rynalda przebacza także Dalindzie.
Tymczasem Rugier, niesiony przez hipogryfa ląduje na Sycylii. Przywiązuje wierzchowca do drzewa mirtu, który skarży się na ból. Okazuje się być Astolfem przemienionym w drzewo przez czarodziejkę Alcynę, która najpierw go pokochała, a następnie porzuciła. Rugier, aby ratować Astolfa, kuzyna ukochanej Bradamanty, udaje się do czarodziejki Logistylli, walczącej z siostrami Alcyną i Morganą. Zaatakowany po drodze przez występki uległby, gdyby nie pomoc pięknych dam: Piękności i Łaski, które proszą go o uwolnienie wyspy od siłaczki Eryfilli.
Pieśń VII.
Rugier pokonuje Eryfillę, a dwie piękne przewodniczki wiodą go do cudownego zamku Alcyny. Na jej widok Rugier, mimo ostrzeżeń Astolfa, traci głowę dla pięknej czarodziejki, zapominając nawet o ukochanej Bradamancie. Spędza odtąd czarowne dni i noce przy boku Alcyny, w jej łożu, na ucztach i polowaniach. 
Zrozpaczona Bradamanta, która nigdzie nie umie odnaleźć ukochanego natyka się na Melissę, która przedstawia jej, jaki los spotkał Rugiera i przyrzeka go uwolnić przy pomocy czarodziejskiego pierścienia Atlanta. Pod postacią ojca, Melissa łaje Rugiera za jego bezczynność i nakazując mu włożyć pierścień ukazuje mu, że piękno Alcyny jest tylko złudzeniem. Rugier udaje się do Logistylli.
Pieśń VIII.
Alcyna wyrusza na morze, by zatrzymać ukochanego Rugiera. Melissa wchodzi do pozostawionego bez straży zamku i uwalnia zaklętych w zwierzęta i rośliny rycerzy, w tym Astolfa. Po odnalezieniu złotej włóczni Argalii udaje się na hipogryfie do Logistylli.
W tym czasie Rynald prosi króla Szkocji i króla Anglii Ottona o pomoc dla cesarza Karola. Jego prośba spotyka się z przychylnością chrześcijańskich władców.
Angelika ucieka od pustelnika, ten jednak posyła w jej konia demona, który kieruje koniem wbrew życzeniom jeźdźca i sprowadza Angelikę na skalistą wyspę. Pustelnik przybywa tam za nią, aby ją pozbawić czci, ale nic nie może zdziałać. Tymczasem mieszkańcy Ebudy, którzy każdego dnia muszą ofiarowywać straszliwej orce, morskiemu potworowi dziewicę, znajdują Angelikę i wtrącają ją do wieży.
Tymczasem, w oblężonym Paryżu, Orland widzi we śnie Angelikę błagającą go o pomoc. Ubiera się i opuszcza miasto, wyruszając na poszukiwanie ukochanej.
Pieśń IX.
Orland wyrusza w stronę Ebudy, niesprzyjający wiatr znosi jego okręt na wybrzeże holenderskie, gdzie spotyka księżniczkę Olimpię. Po śmierci jej ojca Holandię najechał fryzyjski książę Arbant, który zażądał ręki Olimpii. Olimpia. Ta, zakochana w Birenie, odmówiła. Jej doradcy porozumieli się jednak z królem Fryzji, Cimoskiem, i dla zapobieżenia wojnie wydali ją za Arbanta. Olimpia zabiła swego męża we śnie. Cimosk najechał Holandię i uwięził Birena, żądając za jego uwolnienie głowy Olimpii. Księżniczka jest gotowa oddać życie za ukochanego, chce mieć jednak pewność, że Biren zostanie uwolniony. Orland podejmuje się uratować oboje. Przybywa na dwór króla Fryzji i wyzywa go na pojedynek. Król posyła przeciw niemu swoje oddziały, a po ich rozbiciu wyrusza osobiście ze śmiercionośną rurą zabijającą na odległość. Orland pokonuje go i wyrusza w kierunku Ebudy, a niegodną rycerskiego honoru broń Cimoska wrzuca do morza.
Pieśń X.
Biren okazuje się niewierny. Zakochuje się w czternastoletniej córce króla fryzyjskiego. Podczas podróży morskiej jego okręty przybijają do wyspy, na której Biren każe postawić namiot dla siebie i swej żony. W nocy potajemnie odpływa zostawiając Olimpię samą.
Tymczasem Rugier w drodze do zamku Logistylli zostaje zaatakowany przez trzy pokusy. Pokonuje je odsłaniając czarodziejską tarczę, która zamienia wrogów w kamień. U Logistylli spotyka Melissę, która uczy go kierować hipogryfem. Rugier udaje się w błyskawiczną podróż dookoła świata, a potem bierze kurs na Anglię, gdzie widzi wojska wyruszające na pomoc Karolowi Wielkiemu. Sam kieruje się w stronę Ebudy. Dostrzega nagą Angelikę przykutą do skały i staje do walki z orką. Ciosy jego miecza nie czynią jej jednak żadnej szkody. Nakłada więc dziewczynie na palec pierścień, chroniący przed skutkami złych czarów i odsłania zaczarowaną tarczę, która pozbawia orkę przytomności.
Pieśń XI.
Rugier widząc nagą Angelikę, zdaną na jego łaskę, chce ją wykorzystać, ale dziewczyna rozpoznaje na palcu swój magiczny pierścień, skradziony jej przez Bruneja, wkłada go do ust i znika. Rugier straciwszy dziewczynę, pierścień i wierzchowca, który również uciekł, rusza pieszo przez las. Natyka się na olbrzyma walczącego z rycerzem, a gdy olbrzym zdziera mu hełm z głowy, okazuje się, że to jego ukochana Bradamanta. Rugier puszcza się w pościg za olbrzymem unoszącym ukochaną.
Orland w poszukiwaniu Angeliki dociera do Ebudy i widząc nagą dziewczynę przywiązaną do skały i płynącą ku niej orkę, atakuje potwora. Wrzuca mu do paszczy kotwicę, która uniemożliwia zwarcie szczęk, wskakuje do paszczy i zabija potwora od środka. Rozwścieczeni mieszkańcy, obawiając się gniewu opiekuna orki, Proteusa, chcą zabić Orlanda. Na wyspie ląduje jednak król irlandzki Obert, który wybija całą ludność Ebudy, za jej paskudne obyczaje. Orland odkrywa, że przywiązaną do skały nagą pięknością nie jest Angelika, lecz porzucona przez Birena Olimpia. W pięknej dziewczynie zakochuje się Obert. Uwalnia jej kraj spod władzy wiarołomnego Birena i poślubia Olimpię. Orland przez kilka miesięcy błąka się w poszukiwaniu Angeliki, aż nagle słyszy krzyk kobiecy.
Pieśń XII.
Orland rzuca się na ratunek Angeliki unoszonej przez konnego rycerza i trafia do zamku, w którym uciekinierzy znikają. Chwilę później trafia tam również Rugier w pogoni za olbrzymem unoszącym Bradamantę. Zaczarowany zamek jest dziełem sztuki czarnoksięskiej Atlanta, który ściągnął doń Rugiera, by go ochronić od przepowiedni o czekającej go śmierci. Rycerze błąkają się po komnatach, nie widząc się wzajemnie, nie potrafiąc wyjść i gonią za tym, co kochają. Do zamku trafia też Angelika. Dzięki pierścieniowi nie ulega czarowi. Widząc Ferrata, Sakrypanta i Orlanda, wybiera tego drugiego na swego przewodnika do ojczystych Chin. Ukazuje mu się, lecz widzą go również pozostali i ruszają za nią. Niezadowolona z takiego obrotu sprawy Angelika znika. Po drodze dochodzi do zwady i do walki o szyszak Orlanda pomiędzy Orlandem a Ferratem. Obydwaj odporni na ciosy nie są sobie w stanie zaszkodzić. Aby ich rozdzielić Angelika zabiera im szyszak, który potem gubi, a który znajduje podążający za nią Ferrat. Zgubiwszy dziewczynę Ferrat zawraca do ojczystej Hiszpanii.
Tymczasem Orland ściera pod Paryżem na miazgę dwa pułki nieprzyjacielskie. Szukając dalej Angeliki trafia na jaskinię, w której znajduje piękne dziewczę i jej starą opiekunkę.
Pieśń XIII.
Dziewczyna jest córką króla galickiego z Bajonny, zakochaną w królewiczu szkockim Zerbinie, a na imię ma Izabela. Zerbin nie mogąc z powodu różnicy wyznania poślubić Izabeli, chciał ją przy pomocy swego zaufanego sługi Odoryka porwać. Okręt z porwaną królewną rozbił się jednak u brzegów francuskich. Uratowana przez zbójców dziewczyna została zamknięta w jaskini, do czasu sprzedaży wschodnim kupcom. Orland rozbija bandę rozbójników w perzynę i uwalnia Izabelę.
Bradamanta czeka na swego miłego w Marsylii, wojując z poganami, ale Rugier nie przybywa. Melissa powiadamia ją, że wpadł w pułapkę Atlanta. Opowiada jej o zaczarowanym zamku i nakazuje, żeby, gdy zobaczy pod zamkiem czarownika pod postacią Rugiera ucięła mu głowę, bo tylko tak może zdobyć swego ukochanego. Po drodze do zaczarowanego zamku Melissa opowiada Bradamancie o sławnych kobietach spośród jej potomkiń: Izabeli i trzech Beatrycze d’Este oraz o równie sławnych żonach Estów: Ricciardzie da Saluzzo, Eleonorze Aragońskiej, Renacie z Francji i najsławniejszej Lukrecji Borgii.
Pieśń XIV.
Początek oblężenia Paryża przez Saracenów nasuwa narratorowi wspomnienie zwycięskiej bitwy Estów i Francuzów przeciw Hiszpanom pod Rawenną oraz cierpień ludności cywilnej doznanej od rozzuchwalonych Francuzów. Agramant i Marsyli zbierają swoje wojska. Brakuje dwóch pułków zniesionych przez Orlanda. Dzielny Mandrykard postanawia wymierzyć sprawiedliwość Orlandowi. Szukając wroga, natyka się na piękną księżniczkę Grenady Doralikę, w której z miejsca się zakochuje.
W pierwszym szturmie na miasto po stronie atakujących szczególnie się odznacza Rodomont, z którego ręki ginie wielu obrońców. Oblężonym z kolei udaje się podpalić fosę, w której śmierć znajduje kilkanaście tysięcy napastników.
Pieśń XV.
Zwycięstwo wtedy jest kompletne, gdy nie powoduje wielkich strat we własnych oddziałach, jak zwycięstwo Alfonsa nad Wenecjanami pod Polesellą. Rodomont ogarnięty wojennym szałem, zgubił jednak wielu swoich. Agramant zaatakował inną bramę, ale i ta okazała się dobrze strzeżona. Narrator wychwala wyprawę księcia Alfonsa u boku cesarza Karola V przeciw papieżowi.
Tymczasem Astolf obdarowany przez Logistyllę czarnoksięską księgą i zaczarowanym rogiem zostaje wysadzony na wybrzeżu arabskim. Dociera do Egiptu, gdzie pustelnik przestrzega go przed olbrzymem, który łapie swoje ofiary w sieci i obdziera ze skóry. Astolf używa przeciw niemu zaczarowanego rogu, którego dźwięk wzbudza w olbrzymie panikę, tak, że wpada we własną pułapkę. Pod Kairem natyka się na rycerzy Gryfona i Akwilanta walczących ze zbójem Orylem, którego nie sposób pokonać, bo jeśli mu uciąć ręce, nogi czy głowę, ona zaraz je sobie przylepia i walczy dalej. Astolf znajduje w swej czarnoksięskiej księdze informację, że trzeba mu obciąć włos dający nieśmiertelność. Ucina mu więc głowę, a nie wiedząc, który by to był włos, goli całą głowę i tak pokonuje przeciwnika. Potem z Gryfonem i Akwilantem udaje się do Jerozolimy. Tam Gryfon dowiaduje się o zdradzie swej ukochanej Orygilli.
Pieśń XVI.
Gdy Gryfon przybywa do Antiochii, Orygilla wyrzuca mu, że zostawił ją samą i chorą oraz przedstawia mu swego kochanka jako brata, który przyszedł jej z pomocą w opuszczeniu. Razem udają się do pałacu króla syryjskiego.
Tymczasem Rodomont wdarłszy się do miasta sroży się wobec bezbronnych cywilów. Agramant zostaje powstrzymany, ponieważ na jego tyły spada część posiłków przyprowadzonych z Anglii przez Rynalda. Przed całkowitą klęską ratuje oblegających Saracenów włączenie się do bitwy wojsk Ferrata. Cesarz, dowiedziawszy się o masakrze ludności cywilnej, na czele pospiesznie zebranego oddziału, spieszy na ratunek ludności Paryża.
Wpływ na inne dzieła.
Epos "Orland szalony" stał się bardzo wpływowym dziełem, inspirując licznych malarzy, poetów i muzyków.
Literatura.
W Anglii "Orland szalony" był główną inspiracją Edmunda Spensera przy tworzeniu eposu "The Faerie Queene". "Wiele hałasu o nic" Szekspira zaczerpnęło jeden z wątków (Hero/Claudio/Don John) z dzieła Ariosta, zapewne poprzez Spensera lub Bandello. Robert Greene wydał w 1592 sztukę "The Historie of Orlando Furioso". W Hiszpanii Lope de Vega opublikował kontynuację eposu ("La hermosura de Angélica", 1602), podobnie jak Luis Barahona de Soto ("Las lágrimas de Angélica", 1586). Luis de Góngora opisał miesiąc miodowy Angeliki i Medoro w romancy "En un pastoral albergue". "Orlando furioso" jest wymieniany wśród romansów w Don Kichocie. Francuz Jean de La Fontaine wykorzystał wątki eposu w niektórych swych bajkach.
Rosyjski poeta Osip Mandelsztam oddał hołd "Orlandowi szalonemu" w poemacie "Ariosto". Jorge Luis Borges w utworze "Ariosto y los árabes" ("Ariosto i Arabowie") zajmuje się zależnością pomiędzy eposem Ariosta a Księgą tysiąca i jednej nocy. Italo Calvino wykorzystał wątki "Orlanda" w swej powieści "Rycerz nieistniejący". W powieści „Orlando: Biografia” (1928) Virginia Woolf parodiuje niektóre motywy z powieści Ariosta.
"Orland szalony" zainspirował również poetę młodopolskiego, Tadeusza Micińskiego. W jego tomie poezji zatytułowanym „W mroku gwiazd” znajduje się cykl pięciu wierszy znajdujących się pod wspólnym tytułem „Orland szalony”. Poeta porusza w nich symbolizm (niewiernego kruka pod krzyżem Golgoty), odwołuje się do legend i wierzeń muzułmańskich (hurysy, do których podmiot liryczny zwraca się w jednym z wierszy). Podmiot liryczny sam siebie nazywa Rycerzem Boga.
Na "Orlanda szalonego" powołuje się Juliusz Słowacki, mówiąc o inspiracji dla "Balladyny".
Muzyka.
W epoce baroku "Orland szalony" zainspirował wiele oper. Francesca Caccini skomponowała operę "La liberazione di Ruggiero" w 1625, a Luigi Rossi "Il palazzo incantato" w 1642. Antonio Vivaldi napisał trzy opery na motywach "Orlanda": "Orlando furioso" (1713), "Orlando finto pazzo" (1714) oraz "Orlando" (1727). Georg Friedrich Händel również skomponował trzy opery inspirowane poematem: "Alcina" (1735), "Ariodante" (1735) i "Orlando" (1733). Jean-Baptiste Lully skomponował w 1685 tragedię muzyczną "Roland". W 1760 powstała opera buffa "Paladyni" Jeana-Philippe Rameau na motywach "Orlanda".
Także w klasycyzmie powstawały dzieła inspirowane utworem Ariosta: "Roland" Piccinniego (1780), "Orlando paladino" Haydna (1782) oraz "Ariodant" Méhula (1799).
Malarstwo.
Epos Ariosta był inspiracją dla dzieł malarskich Giovanniego Battisty Tiepolo, Jeana-Auguste’a-Dominique’a Ingres’a, Odilona Redona, Albrechta Dürera, a także ilustracji Gustave’a Dorégo.

</doc>
<doc id="1333364" url="https://pl.wikipedia.org/wiki?curid=1333364" title="Henryk Szuman i 121 towarzyszy">
Henryk Szuman i 121 towarzyszy

Henryk Szuman i 121 towarzyszy – Słudzy Boży II procesu beatyfikacyjnego drugiej grupy polskich męczenników z okresu II wojny światowej, grupa ofiar nienawiści do wiary (łac. "odium fidei") – duchownych Kościoła katolickiego i wiernych świeckich.
W czasach funkcjonowania systemów totalitarnych (m.in. komunizmu w ZSRR, Chinach, Kambodży czy narodowego socjalizmu w III Rzeszy) losy ludzi oddających życie w imię najwyższych wartości, aż do męczeńskiej śmierć broniący wyznawanej wiary, w Kościele katolickim analizuje się, a będących podmiotem kultu, którzy są wzorem dla wiernych beatyfikuje i kanonizuje.
Z szacowanych dwóch tysięcy ośmiuset duchownych ofiar planowo realizowanej eksterminacji duchowieństwa, konieczny warunek „sławy męczeństwa”, rozumiany jako początkujące i podtrzymujące kult uznanie przez wiernych dla świętości życia i męczeństwa Sługi Bożego, spełniają włączeni do rozpoczętych na początku lat 90 starań o wszczęcie procesu beatyfikacyjnego męczenników za wiarę z okresu II wojny światowej.
Do siedemnastu ofiar niemieckiego terroru pochodzących z diecezji pelplińskiej (z obszaru dawnej diecezji chełmińskiej), decyzją Konferencji Episkopatu Polski wydaną 15 marca 2001 roku na 301 zebraniu plenarnym dołączono sto pięć osób zamordowanych na terenach diecezji Polski, Niemiec, Austrii i Białorusi.
Uroczysta sesja Pelplińskiego Trybunału Kanonizacyjnego odbyła się 29 września 1994, a 17 września 2003 w Warszawie przeprowadzono pierwszą sesję procesu beatyfikacyjnego stu dwudziestu dwóch męczenników. Na podstawie uzyskanego dokumentu "Nihil obstat" rozpoczęto prowadzenie procesu beatyfikacyjnego: "Pelplinen. Beatificationis seu Declarationis Martyrii Servorum Dei Henrici Szuman Sacerdotis Dioecesani et CXXI Sociorum, Sacerdotum Diocesanorum, Religiosorum et Religiosarum, Christifidelium Laicorum et Laicarum in odium Fidei, uti fertur, interfectorum.".
24 maja 2011 w Pelplinie uroczyście zakończył się etap diecezjalny, a wszystkie dokumenty przesłano do Kongregacji Spraw Kanonizacyjnych w Rzymie.
Poniższa tabela przedstawia imiona i nazwiska Sług Bożych objętych procesem beatyfikacyjnym.

</doc>
<doc id="1333367" url="https://pl.wikipedia.org/wiki?curid=1333367" title="Příkazy">
Příkazy

Příkazy – miejscowość i gmina (obec) w Czechach, w kraju ołomunieckim, w powiecie Ołomuniec. W 2022 roku liczyła 1316 mieszkańców.
Pierwsza wzmianka o miejscowości pochodzi z 1250 roku. Na terenie gminy znajduje się skansen hanacki.

</doc>
<doc id="1333372" url="https://pl.wikipedia.org/wiki?curid=1333372" title="Marine corps combat utility uniform">
Marine corps combat utility uniform

Marine corps combat utility uniform albo MCCUU - obecnie używany mundur amerykańskiego Korpusu Piechoty Morskiej, oparty na maskowaniu MARPAT. Mundur dostępny jest w dwóch schematach: Woodland (leśny) i Desert (pustynny). MCCUU produkowane jest z materiału NYCO (50% nylon, 50% bawełna) przez Propper International Inc., American Apparel, E.A. Industries, American Power Source Inc. i Columbia Sewing Company. Testy odbyły się w 2001 roku, MCCUU zadebiutowało w 2002 r. a kompletnie zastąpiło mundury BDU w 2004 r. Oprócz Piechoty Morskiej MCCUU jest używane przez US Navy Hospital Corpsman (służbę sanitarną US Navy) oraz przez US Navy Chaplain Corps (korpus kapelanów US Navy). MCCUU oraz jego wzorzec maskowania - MARPAT nie są szerzej dostępne na rynku cywilnym. Patent na mundur ma Korpus Piechoty Morskiej USA.
Cechy.
Kieszenie, w przeciwieństwie do BDU, rozmieszczone są tak, że nawet żołnierz mający na sobie kamizelkę kuloodporną ma do nich bezpośredni dostęp. Patrząc z bliska można dostrzec także małe znaczki USMC

</doc>
<doc id="1333374" url="https://pl.wikipedia.org/wiki?curid=1333374" title="Tour de Pologne 1948">
Tour de Pologne 1948

7. edycja wyścigu kolarskiego Tour de Pologne odbyła się w dniach 22 czerwca – 4 lipca 1948. Rywalizację rozpoczęło 71 kolarzy, a ukończyło 29. Łączna długość wyścigu – 1963 km.
Pierwsze miejsce w klasyfikacji generalnej zajął Wacław Wójcik (Polska I), drugie Lucjan Pietraszewski (Polska II), a trzecie Wacław Wrzesiński (Polska I). 
Wyścig odzyskał swą wielką rangę, jaką cieszył się przed II wojną światową. Po raz pierwszy w historii, etapowym zwycięzcą został zawodnik zagraniczny, Szwed Olle Persson, jednak na skutek skurczów mięśni musiał wycofać się w połowie czwartego etapu. Defekty i kraksy mocno uszczupliły grono walczących. Plagą wyścigu były czyraki (wielu zawodników wskutek czyraków i odparzeń ledwo siedziało na rowerach). Po raz pierwszy zaczął obowiązywać limit czasu - każdy z zawodników biorących udział w wyścigu musiał ukończyć etap nie później jak w godzinę, od czasu przybycia pierwszego zawodnika na metę, pod groźbą dyskwalifikacji. 
Tour de Pologne 1948 cieszył się olbrzymią popularnością kibiców. Prasa podała, że przebieg wyścigu na trasach etapów obserwowało około 4 milionów widzów. Stadiony były pełne, a sukces Wójcika w Warszawie oklaskiwało ponad 40 000 widzów. Sędzią głównym był Otton Przysiecki.

</doc>
<doc id="1333376" url="https://pl.wikipedia.org/wiki?curid=1333376" title="Dalmacio Langarica">
Dalmacio Langarica

Dalmacio Langarica (ur. 5 grudnia 1919 w Ochandiano; zm. 24 stycznia 1985 w Basauri) - hiszpański kolarz szosowy startujący wśród zawodowców w latach 1943-1955. Zwycięzca Vuelta a España (1946). 

</doc>
<doc id="1333377" url="https://pl.wikipedia.org/wiki?curid=1333377" title="Burke’s Peerage">
Burke’s Peerage

Burke’s Peerage, Baronetage &amp; Knightage of the United Kingdom (ang. "Burkego Parowie, baroneci i rycerstwo Zjednoczonego Królestwa") – almanach szlachecki Zjednoczonego Królestwa, wydawany od 1826. Wydawnictwo łączy w sobie cechy herbarza, almanachu genealogicznego i "Who is Who".
Publikowane do niedawna w jednym liczącym zwykle ponad 1,5 tysiąca stron tomie, od 107 wydania (2004) w trzech tomach. Zawiera w głównym zrębie uszeregowane alfabetycznie utytułowane rodziny parów i baronetów) Anglii, Szkocji i Północnej Irlandii. W części wstępnej wydzielone jest rodzina panująca. Poszczególne hasła składają się z czarno-białego pełnego wizerunku herbu, krótkiego biogramu aktualnego posiadacza tytułu, z wyszczególnienie ukończonych szkół, służby wojskowej i cywilnej, otrzymanych odznaczeń i tytułów, danych na temat małżeństwa i dzieci oraz adresu do korespondencji, często także genealogii rodziny, szczególnie w przypadkach dziedziczenia tytułu przez linie boczne i "po kądzieli", daty kreacji oraz dewizy herbowej.
Osobno, na końcu, umieszczone są spisy alfabetyczne osób uhonorowanych szlachectwem osobistym (kawalerów orderów i pasowanych rycerzy), z krótkimi notkami, bez wizerunków herbów oraz biskupów kościoła anglikańskiego i katolickiego. Uzupełnieniem tomu są indeksy, m.in. według nazwisk nosicieli tytułów i według tytułów starszych synów, spisy poszczególnych rang tytułów według daty kreacji, uszeregowanie tytułów według przynależności terytorialnej, spis alfabetyczny dewiz rodowych.
Wydawanie almanachu rozpoczął w 1826 irlandzki genealog John Burke (1787–1848). Dzieło kontynuował jego syn, sir John Bernard Burke (1814–1892), Ulster King of Arms.
W latach 1840–1917 i 1923–1940 książka publikowana była z bieżącymi aktualizacjami co rok. Kolejne edycje wydawane są rzadziej. 105 wydanie ukazało się w 1970 pod redakcją Petera Townenda, a 106 (1999) i 107 (2003) pod redakcją Charsa Mosleya.
Wydanie 107, trzytomowe liczy 4556 stron, zawiera informacje o wszystkich żyjących arystokratycznych rodzinach Zjednoczonego Królestwa, spis ok. 3000 kawalerów, indeksy obejmujące ok. 120000 nazwisk. Pierwszy raz w tej edycji zostali umieszczeni wodzowie szkockich i irlandzkich klanów i feudalni baronowie w Szkocji.
Spółka wydająca almanach "Burke’s Peerage &amp; Gentry Ltd" wydaje także inne dzieła z zakresu heraldyki i genealogii, m.in. almanach rodzin szlacheckich nieutytułowanych – "Burke’s Landed Gentry".
Zawartość almanachu jest dostępna również w Internecie, na stronie firmowej "Burke’s Peerage". Wolny dostęp jest tylko do części danych, pełny – m.in. do wizerunków herbów i genealogii jest odpłatny.
Podobne almanachy szlachty brytyjskiej wydawane były przez różnych autorów, najpopularniejsze, obok wydawnictwa Burkego były:

</doc>
<doc id="1333381" url="https://pl.wikipedia.org/wiki?curid=1333381" title="Georg Nesselmann">
Georg Nesselmann

Georg Heinrich Ferdinand Nesselmann (ur. 1811, zm. 1881) – niemiecki filolog, badacz folkloru litewskiego.

</doc>
<doc id="1333382" url="https://pl.wikipedia.org/wiki?curid=1333382" title="MCCUU">
MCCUU



</doc>
<doc id="1333383" url="https://pl.wikipedia.org/wiki?curid=1333383" title="Édouard Van Dyck">
Édouard Van Dyck

Édouard Van Dyck (ur. 22 marca 1918 w Herent; zm. 22 kwietnia 1977 w Leuven) – belgijski kolarz szosowy startujący wśród zawodowców w latach 1942-1952. Zwycięzca Vuelta a España (1947). Etapowy zwycięzca Tour de France (1948).

</doc>
<doc id="1333387" url="https://pl.wikipedia.org/wiki?curid=1333387" title="Žeimiai">
Žeimiai



</doc>
<doc id="1333388" url="https://pl.wikipedia.org/wiki?curid=1333388" title="Yake (wulkan)">
Yake (wulkan)

 – wulkan w Alpach Japońskich w Japonii na granicy Matsumoto w prefekturze Nagano i Takayamy w prefekturze Gifu.
Charakterystyka.
Yake to aktywny wulkan w paśmie Hida w Alpach Japońskich. Zaliczany jest do stratowulkanów. Jego ostatnia, niewielka erupcja miała miejsce 11 lutego 1995 roku, eksplozja hydrotermalna spowodowała wówczas śmierć dwóch osób.
Szczyt góry posiada dwa wierzchołki Kita (Północny – niższy) i Minami (Południowy – wyższy). Oddzielone od siebie kraterem z małym jeziorkiem. Ze względów bezpieczeństwa obecnie wspinać się można wyłącznie na niższy wierzchołek 2393 m n.p.m. Podchodząc do szczytu można napotkać wiele otworów, z których wydobywa się gorąca para i daje się wyczuć zapach siarki.
Szlaki.
Na szczyt można dostać się z czterech stron, pięcioma szlakami.

</doc>
<doc id="1333389" url="https://pl.wikipedia.org/wiki?curid=1333389" title="Edward Van Dijck">
Edward Van Dijck



</doc>
<doc id="1333394" url="https://pl.wikipedia.org/wiki?curid=1333394" title="Wiórki kokosowe">
Wiórki kokosowe



</doc>
<doc id="1333396" url="https://pl.wikipedia.org/wiki?curid=1333396" title="Celso Ayala">
Celso Ayala

Celso Rafael Ayala Gavilán (ur. 20 sierpnia 1970 w Asunción) – paragwajski piłkarz grający na pozycji środkowego obrońcy. Nosił przydomek „Chito”.
Kariera klubowa.
Karierę piłkarską Ayala rozpoczął w stołecznym mieście Asunción w tamtejszym klubie Club Olimpia. W 1990 roku zadebiutował w jego barwach w paragwajskiej Primera División. Swój pierwszy sukces z tym klubem osiągnął w tym samym roku, kiedy dotarł do finału Copa Interamericana oraz wygrał Supercopa Sudamericana. Z kolei w 1991 roku wygrał Recopa Sudamericana, a w 1992 roku dotarł do finału Copa CONMEBOL. Natomiast w 1993 roku został po raz pierwszy i jedyny w karierze mistrzem Paragwaju.
W 1994 roku Celso wyjechał do Argentyny. Został piłkarzem zespołu Rosario Central. Występował tam przez rok z takimi zawodnikami jak Roberto Abbondanzieri, Roberto Bonano czy Kily González. W 1995 roku odszedł z zespołu i został zawodnikiem jednego z najbardziej utytułowanych klubów w kraju, River Plate. W 1996 roku sięgnął z klubem z Buenos Aires po puchar Copa Libertadores (0:1, 2:0 z kolumbijską Amériką Cali). Został także mistrzem fazy Apertura. W 1997 roku wywalczył mistrzostwo obu faz ligi, a także Supercopa Sudamericana.
Latem 1998 roku Ayala trafił do Hiszpanii. Został zawodnikiem Realu Betis, a w Primera División zadebiutował 20 września w przegranym 0:1 wyjazdowym spotkaniu z Racingiem Santander. W Betisie rozegrał tylko 17 spotkań, a po roku odszedł z zespołu. Został zawodnikiem stołecznego Atlético (debiut: 19 grudnia w przegranym 1:2 meczu z FC Barcelona). W Atlético zagrał 9 razy i był rezerwowym m.in. dla rodaka Carlosa Gamarry.
W połowie 2000 roku Ayala został piłkarzem brazylijskiego São Paulo FC i występował tam przez pół roku. Na początku 2001 roku wrócił do River Plate i przez pierwsze trzy sezony występował w pierwszym składzie. W 2002 i 2003 roku został mistrzem fazy Clausura, ale doznał kontuzji, która wyeliminowała go z gry na prawie dwa sezony. W 2006 roku na krótko trafił do chilijskiego CSD Colo-Colo i po rozegraniu 6 spotkań zakończył piłkarską karierę.
Kariera reprezentacyjna.
W reprezentacji Paragwaju Ayala zadebiutował 3 marca 1993 roku w wygranym 1:0 towarzyskim spotkaniu z Boliwią. W tym samym roku został powołany na Copa América 1993, a wystąpił także na Copa América 1995, Copa América 1997 i Copa América 1999. W 1998 roku został powołany przez selekcjonera Paula Césara Carpegianiego do kadry na Mistrzostwa Świata we Francji. Tam był podstawowym zawodnikiem i wystąpił we wszystkich czterech meczach: zremisowanych 0:0 z Bułgarią i Hiszpanią, wygranym 3:1 z Nigerią oraz przegranym 0:1 w 1/8 finału z Francją.
Z kolei na Mistrzostwach Świata 2002 Ayala także rozegrał cztery spotkania: z RPA (2:2), z Hiszpanią (1:3), ze Słowenią (3:1) oraz w 1/8 finału z Niemcami (0:1). Karierę reprezentacyjną zakończył w 2003 roku po meczu z USA (0:0). W kadrze narodowej rozegrał 85 spotkań i zdobył 6 goli.

</doc>
<doc id="1333397" url="https://pl.wikipedia.org/wiki?curid=1333397" title="Jahja uld Ahmad al-Waghaf">
Jahja uld Ahmad al-Waghaf

Jahja uld Ahmad al-Waghaf (arab. يحي ولد أحمد الواقف = "", fr. "Yahya Ould Ahmed El Waghef", ur. 1960 w Al-Midżriji w regionie Takant), mauretański polityk, premier Mauretanii od 6 maja 2008 do 6 sierpnia 2008. Został obalony w wyniku w wyniku wojskowego zamachu stanu.
Życiorys.
Jahja uld Ahmad al-Waghaf w latach 1981-1984 studiował w Rabacie w Maroku statystykę, a następnie od 1984 do 1986 ekonomię. W październiku 1986 został profesorem ekonomii na Uniwersytecie w Nawakszucie. W latach 1989-1999 pracował w Biurze Światowego Programu Żywnościowego.
Od stycznia do sierpnia 2003 był dyrektorem generalnym Mauretańskiej Spółki Gazowej ("Societé Mauritanienne de Gaz", SOMAGAZ). Następnie od września 2003 do października 2004 zajmował stanowisko dyrektora Parku Narodowego Banc d'Arguin. 27 października 2004 został mianowany sekretarzem generalnym w Ministerstwie Hydrauliki i Energii. Pełnił tę funkcję do kwietnia 2005, kiedy objął urząd dyrektora generalnego linii lotniczych Air Mauritanie. Stanowisko to zajmował do grudnia 2006.
Po objęciu urzędu prezydenta Mauretanii przez Sidiego Muhammada uld Szajcha Abdallahiego, Waghaf 28 kwietnia 2007 został mianowany ministrem-sekretarzem generalnym urzędu prezydenta republiki. 5 stycznia 2008 Waghaf został wybrany przewodniczącym Narodowego Paktu na rzecz Demokracji i Rozwoju (ADIL), partii powołanej w celu wspierania rządów prezydenta Abdallahiego.
6 maja 2008, po rezygnacji ze stanowiska premiera Mauretanii przez Zina uld Zidana, prezydent Abdallahi mianował Jahję uld Ahmada al-Waghafa nowym szefem rządu.
Zamach stanu 2008.
4 sierpnia 2008 25 z 49 deputowanych oraz 24 z 45 senatorów proprezydenckiej partii ADIL ogłosiło opuszczenie szeregów tej partii, co spowodowało utratę większości parlamentarnej przez rząd premiera al-Waghafa. O zaplanowanie tego posunięcia jedna z mauretańskich partii już w czerwcu 2008 oskarżała szefa prezydenckiej straży bezpieczeństwa generała Muhammada uld Abd al-Aziza.
Rano 6 sierpnia 2008 prezydent Sidi uld Szajch Abdallahi odwołał ze stanowiska szefa straży prezydenckiej Abd al-Aziza wraz z kilkoma innymi wojskowymi. W tym samym dniu generał Abd al-Aziz zainicjował zamach stanu, zajmując pałac prezydencki w Nawakszucie. Prezydent i premier Jahja uld Ahmad al-Waghaf zostali zatrzymani. W swoim oświadczeniu Abd al-Aziz ogłosił unieważnienie dekretu prezydenta o odwołaniu straży bezpieczeństwa oraz objęcie przywództwa w nowej 11-osobowej Radzie Państwa. Premier został usunięty z urzędu i uwięziony w koszarach wojskowych. 11 sierpnia 2008 został uwolniony. 14 sierpnia 2008 generał Abdel Aziz mianował nowym szefem rządu Mulaja uld Muhammada al-Aghzafa.

</doc>
<doc id="1333400" url="https://pl.wikipedia.org/wiki?curid=1333400" title="Jan Sikorski">
Jan Sikorski



</doc>
<doc id="1333401" url="https://pl.wikipedia.org/wiki?curid=1333401" title="Związek Słowiańskich Zborów Ewangelicznych">
Związek Słowiańskich Zborów Ewangelicznych



</doc>
<doc id="1333409" url="https://pl.wikipedia.org/wiki?curid=1333409" title="Tablice miąższości drzew stojących">
Tablice miąższości drzew stojących

Tablice miąższości drzew stojących stanowią zbiór liczb, przedstawiający przeciętną miąższość drzewa w zależności od niektórych jego wymiarów. Najczęściej wymiarami tymi są pierśnica i wysokość drzewa.
W Polsce stosowane są do dziś tablice miąższości dla drzew opracowane przez Grundnera i Schwappacha (zwane są potocznie tablicami Schwappacha). Podają one miąższość całego drzewa oraz miąższość grubizny drzewa w zależności od pierśnicy i wysokości drzewa. Tablice opracowano dla sosny, świerka, jodły, modrzewia, buka, dębu, brzozy i olszy. Dla niektórych gatunków drzew opracowano tabele uwzględniające wiek drzewostanu. Dla sosny opracowano dwie tabele: dla wieku do 80 lat i ponad 80 lat. W Polsce stosowane są również tablice miąższości dla drzew w opracowaniu Czuraja, Radwańskiego i Strzemeskiego. Oryginalne są tablice miąższości dla sosny i świerka opracowane przez Radwańskiego.
Określenie miąższości drzewa na podstawie tablic miąższości opartych na pierśnicy i wysokości wymaga uprzedniego zmierzenia tych cech drzewa. Dokonanie odczytu miąższości drzewa jest jednak możliwe tylko wówczas, kiedy wymiary pierśnicy i wysokości zaokrągli się do odpowiednich jednostek. Dla uzyskania większej dokładności wyniku, należy przeprowadzić interpolację podwójną - uwzględniającą wymiar pierśnicy i wysokości.
Do niektórych celów praktyki gospodarki leśnej wymagana jest znajomość miąższości bez kory strzały i części strzały drzewa stojącego. Do tego celu służą tablice opracowane w Polsce przez Radwańskiego. Tablice podają grubość bez kory w różnych miejscach strzały oraz miąższość bez kory od podstawy do różnych wysokości. Tablice pozwalają na określenie miąższości bez kory części pnia z dowolnej wysokości. Przy posługiwaniu się tablicami wymagana jest znajomość pierśnicy drzewa w korze oraz wysokości drzewa. Tablice mogą znaleźć zastosowanie przy wykonywaniu szacunków brakarskich. Tablice Radwańskiego podają również miąższość strzały w korze i bez kory, procent miąższości kory (miąższość kory wyrażona w procentach miąższości strzały w korze) oraz miąższość gałęzi. Radwański opracował takie tablice dla sosny, świerka, jodły i olszy.
Literatura.
oraz: 

</doc>
<doc id="1333411" url="https://pl.wikipedia.org/wiki?curid=1333411" title="Ireneusz Kołodziejak">
Ireneusz Kołodziejak

Ireneusz Kołodziejak – polski mistrz Aikido (6 dan).
Założyciel Lubelskiej Akademii Aikido (1990) z oddziałami w Białej Podlaskiej (1994), Chełmie (1995), Radzyniu Podlaskim (2002), Warszawie (2002) i Łęcznej. Współzałożyciel Polskiej Unii Aikido zrzeszającej aktualnie 14 klubów propagujących Aikido Kobayashi według przekazu Giampietro Savegnago. 
Absolwent Akademii Wychowania Fizycznego. Jest autorem programu szkolenia instruktorów (część specjalistyczna) Aikido zatwierdzonego przez MENiS. Od 2000 jest instruktorem wykładowcą szkolącym instruktorów rekreacji ruchowej ze specjalnością Aikido zgodnie z wymaganiami MENiS na potrzeby polskiego Aikido. 
W 2001 wraz z żoną Anitą wygrał Puchar Europy Form Pokazowych Par (zawody organizowane przez Ju Jitsu), który odbył się w miejscowości Cento we Włoszech. Brał udział w przygotowaniach scen walk do filmów "Wiedźmin" (w którym zagrał rolę wiedźmina) i "Stara baśń. Kiedy słońce było bogiem".
Jest autorem cyklu artykułów "Kurierowa szkoła samoobrony" (Kurier Lubelski) oraz konsultantem programu telewizyjnego "Sprawcy Motywy Ofiary" (TVP3 Lublin). 
Od 1999 współpracuje z J. Bernashevice 8 Dan Chiryu Ju Jitsu i Matayoshi Kobudo u którego uczy się Iaidō i Kobudō. 
Współpracuje również z S. Rovigatim 8 Dan Goju Ryu Ju Jitsu oraz A. Garcia 8 Dan Hakkoden Shin Ryu Jujutsu. 
Prowadzi staże i obozy Aikido w Polsce (Rzeszów, Łańcut, Katowice) oraz na Białorusi (Brześć). Wychował i doprowadził do stopni mistrzowskich kilkanaście osób. 1 Dan otrzymał w 1994, 2 Dan w 1996, 3 Dan w 1998, 4 Dan w 2002. 5 dan aikido został mu przyznany przez Giampietro Savegnago, na stażu w Lublinie, w listopadzie 2006. 6 dan aikido zdobył na stażu w Białej Podlaskiej w maju 2014 roku.

</doc>
<doc id="1333415" url="https://pl.wikipedia.org/wiki?curid=1333415" title="Viduklė">
Viduklė



</doc>
<doc id="1333422" url="https://pl.wikipedia.org/wiki?curid=1333422" title="Pillangó utca">
Pillangó utca

Pillangó utca - stacja metra w Budapeszcie, na wschodnim brzegu Dunaju, leżąca w ciągu czerwonej linii metra. Stacja jest ulokowana nie w tunelu, a na powierzchni.

</doc>
<doc id="1333424" url="https://pl.wikipedia.org/wiki?curid=1333424" title="Tablice zasobności drzewostanów">
Tablice zasobności drzewostanów

Tablice zasobności drzewostanów oraz tablice zasobności i przyrostu drzewostanów, są empirycznym modelem drzewostanu. Przedstawiają one zmieniające się z wiekiem różne cechy drzewostanu - wysokość, pierśnicę, liczbę drzew, miąższość drzewostanu, przyrost miąższości drzewostanu itd. Niektóre z tych cech podawane są w przeliczeniu na 1 hektar. Drzewostany w tym samym wieku mogą mieć różną wysokość co sugeruje ich różną bonitację. W obrębie danego gatunku drzewa tablice zasobności podzielone są na klasy bonitacji siedliska w zależności od wieku i wysokości. Stosowane w Polsce tablice zasobności Schwappacha dla sosny zawierają 5 klas bonitacji siedliska. Dla tablic tych Szymkiewicz opracował jeszcze jedną klasę bonitacji – Ia.
W celach urządzenia lasu do określenia wskaźnika zadrzewienia stosuje się "Tablice zasobności i przyrostu drzewostanów", zestawione przez B. Szymkiewicza. Dla sosny należy stosować tablice "A - silniejsze zabiegi pielęgnacyjne", natomiast dla dębu i buka - tablice "B - słabsze zabiegi pielęgnacyjne". Dla gatunków nie objętych "Tablicami zasobności i przyrostu drzewostanów" należy stosować tablice gatunków drzew o zbliżonej dynamice rozwoju, a mianowicie:

</doc>
<doc id="1333425" url="https://pl.wikipedia.org/wiki?curid=1333425" title="Carinotetraodon travancoricus">
Carinotetraodon travancoricus

Carinotetraodon travancoricus – gatunek słodkowodnej ryby z rodziny rozdymkowatych. Bywa hodowana w akwariach.
Wygląd.
Mała ryba dorastająca do 2,5 cm długości, żółto-złota w ciemne plamy, potrafi zmieniać chwilowo kolory. Każde oko może patrzeć w inną stronę i mrugać. Nie posiada łusek.
Występowanie.
Indie, stan Kerala
Parametry wody.
pH 7; Temperatura 24-27 °C; 5-15 GH
Pokarm.
Żywy, mrożony, małe ślimaki i krewetki.

</doc>
<doc id="1333427" url="https://pl.wikipedia.org/wiki?curid=1333427" title="Ożarów Mazowiecki (stacja kolejowa)">
Ożarów Mazowiecki (stacja kolejowa)

Ożarów Mazowiecki – stacja kolejowa w Ożarowie Mazowieckim, w województwie mazowieckim, w Polsce. Według klasyfikacji PKP ma kategorię dworca aglomeracyjnego. Znajduje się tu 1 peron.
Są tu semafory świetlne.
W roku 2018 stacja obsługiwała 2–3 tys. pasażerów na dobę.
Historia i opis.
Budynek dworca kolejowego w Ożarowie Mazowieckim powstał w 1931. Obecnie znajduje się pod opieką konserwatora. Znajduje się tam oprócz kasy biletowej również sklep. Obok budynku znajduje się peron, do którego dojść można przejściem naziemnym (kładką). Na peronie można schować się pod wiatą peronu. Stacja ta posiada semafory świetlne. Historycznie była to pierwsza stacja na otwartym w 1902 odcinku z Warszawy do Łowicza.

</doc>
<doc id="1333429" url="https://pl.wikipedia.org/wiki?curid=1333429" title="Związek Słowiańskich Zborów Ewangelicznych Chrześcijan">
Związek Słowiańskich Zborów Ewangelicznych Chrześcijan



</doc>
<doc id="1333431" url="https://pl.wikipedia.org/wiki?curid=1333431" title="Örs vezér tere">
Örs vezér tere

Örs vezér tere – naziemny terminal metra w Budapeszcie, na wschodnim brzegu Dunaju, będący wschodnim krańcem czerwonej linii metra. Duży węzeł komunikacyjny tego rejonu stolicy Węgier. Możliwa jest tutaj dogodna przesiadka do podmiejskiej kolejki HÉV (można stąd dojechać m.in. do toru Hungaroring) oraz licznych linii autobusowych i tramwajowych.

</doc>
<doc id="1333432" url="https://pl.wikipedia.org/wiki?curid=1333432" title="Orlando furioso">
Orlando furioso



</doc>
<doc id="1333434" url="https://pl.wikipedia.org/wiki?curid=1333434" title="Orland Szalony">
Orland Szalony



</doc>
<doc id="1333436" url="https://pl.wikipedia.org/wiki?curid=1333436" title="Chausson">
Chausson

Chausson (czytaj: szosą) – marka autobusów produkowanych w latach 1942-1970 przez francuską firmę "Société Anonyme des Usines Chausson". Autobusy te były eksportowane do wielu krajów, w tym do Polski.
Historia.
Firma Chausson została założona w 1907 pod nazwą "Ateliers Chausson Frères" (zakłady braci Chausson) przez Gastona i Jules'a Chaussonów. Firma produkowała wymienniki ciepła (w tym chłodnice do silników) i inne artykuły blacharskie. Firma stała się ważnym elementem francuskiego przemysłu motoryzacyjnego, dla którego wytwarzała półfabrykaty. W czasie pierwszej wojny światowej Chausson współpracował z lotnictwem, dla którego opracował chłodnice do samolotów SPAD. Na pamiątkę znak firmowy został ozdobiony bocianimi skrzydłami.
W latach 30. XX wieku firma pozyskała od firmy Budd technologię produkcji nadwozi całkowicie metalowych. W 1935 Chausson przejął upadającą (piątą na rynku francuskim) firmę produkującą samochody Chenard&amp;Walcker, której był głównym wierzycielem. Firma ta mieściła się w sąsiednim (siedziba Chaussona była w Asnières) Gennevilliers pod Paryżem. Pod tą marką, jeszcze przed drugą wojną światową, zaprojektowano samonośny furgon.
Studia mechaniczne i transportowe podjęte przez Pierre'a Chaussona (syna założyciela), w przewidywaniu rozwoju powojennego, doprowadziły do wyprodukowania w lipcu 1942 – w oparciu o wyżej wymieniony furgon – autobusu Chausson AP-01. Autobus ten we Francji nazywany był "Chausson-nez-de-cochon" (świński ryj). Z tyłu autobus miał jedno okno pośrodku.
W ciągu pięciu powojennych lat firma doznała poważnego rozwoju. Pierwszy model autobusu był następnie modyfikowany. Dodano m.in. dwa okna w tylnej ścianie po bokach, zmieniano liczbę drzwi i układ siedzeń. Pierwotnie był to pojazd wyłącznie do komunikacji międzymiastowej. Kolejne modele oznaczano AP-2 i AP-3. W latach 40. stosowano oznaczenia typów kolejnymi latami – 47, 48, 49 dodawanymi do liter. W 1952 zmieniono całkowicie ścianę czołową i zmodyfikowano sylwetkę. Wtedy też oznaczenia cyfrowe dodawane do liter przybrały formę zaczynającą się od 52: 520, 521, 522. W bocznej powierzchni dachu często stosowano – tak jak w autobusach turystycznych – małe okienka. Następnie podniesiono dach poszerzając pas okienny i zmieniając tylną ścianę na płaską. Było to radykalne przystosowanie pojazdu do funkcji miejskiej. Autobusy Chausson obsługiwały nawet połączenie Paryż-Bombaj – był to model o nowym kadłubie Chausson AN.
Równolegle z oznaczeniami fabrycznymi stosowane były oznaczenia handlowe charakteryzujące konkretne autobusy. Były to oznaczenia:
Nadwozia autobusów Chausson były także wykorzystywane do budowy trolejbusów, jak np. w Hawrze, gdzie zbombardowana została sieć tramwajowa. Stosowano tu osprzęt np. firmy Vetra (trolejbusy Vetra zakupywano dla Warszawy, jednak z własnymi nadwoziami).
Firma była dostawcą blacharki dla samochodów francuskich, szczególnie dla głównych akcjonariuszy – Peugeot i Renault. Autobusy Berliet eksploatowane w Warszawie miały np. chłodnice firmy Chausson.
Firma została przejęta przez firmę Saviem, w związku z czym znikł uskrzydlony znak i nazwa była pisana zwyczajnym pismem. Ostatnim modelem autobusu Chausson był SC-4B, gdzie SC oznaczało Saviem-Chausson. Jego następcą był już Saviem SC-10, czyli francuski autobus standardowy. Następnie firma Saviem weszła w skład koncernu Renault Vehicules Industriels (pojazdy użytkowe Renault) w 1977 i marka ta znikła.
Ostatnie autobusy Chausson w Warszawie wycofano w 1969, a w Paryżu (modele APV i APVU) w 1976.
Marka Chausson dotyczyła jeszcze wyrobów innych niż autobusy. Mimo wieloletniej walki – od 1983 – o utrzymanie firmy, lata Chaussona dobiegły końca, a „mityczna marka” znikła ostatecznie. Firma została ostatecznie zlikwidowana w 2007 (22 kwietnia 2007 odbyło się pożegnanie z nią pracowników i mieszkańców) na terenie fabryki w Grennevillers, a akta przekazane zostały do archiwum państwowego.
Słowo jest także wyrazem pospolitym i oznacza obuwie domowe (szereg wyrazowy – szosa, – skarpetki, – obuwie, skąd ludowe tłumaczenie „szosowiec”) oraz ciastko (np. – jabłecznik). W języku technicznym oznacza elastyczną podkładkę w formie miski pełniącą rolę „buta”.
Autobusy Chausson w Polsce.
Autobusy Chausson były po II wojnie światowej eksportowane m.in. do Polski. W Warszawie od końca lat czterdziestych do lat sześćdziesiątych był to podstawowy typ autobusu miejskiego (wycofano je w 1969). Zakupiono je w latach 1947-1949 i 1954-1959. Przedsiębiorstwa komunikacji miejskiej zastępowały nimi uciążliwe w ruchu miejskim autobusy Mávag, które przekazywano Państwowej Komunikacji Samochodowej. W Warszawie stosowano autobusy dwudrzwiowe. Z dalszego importu zrezygnowano m.in. ze względu na trudności w zaopatrzeniu w części.
Zakupione przez Polskę Chaussony były nowoczesnymi autobusami o metalowych nadwoziach samonośnych. Odznaczały się bardzo dobrymi własnościami eksploatacyjnymi. Mimo specyficznego układu kół (pojedyncze z tyłu), dobrze znosiły skrajne obciążenia, występujące wówczas w polskich miastach. Miały ekonomiczny silnik wysokoprężny z wtryskiem pośrednim, charakteryzującym się miękką i cichą pracą oraz dobrą elastycznością. Osiągały przebiegi 600-800 tys. km i charakteryzowały się niskim zużyciem paliwa.
Ponadto:
W Polsce zachował się jeden egzemplarz autobusu Chausson APH521 (1954) przekazany stołecznemu Muzeum Techniki (od 2017 Narodowe Muzeum Techniki) przez Miejskie Przedsiębiorstwo Autobusowe. Autobus nie doczekał się renowacji. W 2007 miłośnicy komunikacji miejskiej sprowadzili spod Brukseli do Warszawy, przy pomocy Miejskich Zakładów Autobusowych w Warszawie, egzemplarz autobusu starszego typu – ze „świńskim ryjkiem” czyli Chausson AH 48 z 1950. 18 maja 2010 Klub Miłośników Komunikacji Miejskiej w Warszawie rozpoczął jego remont, w celu przywrócenia go do ruchu. Renowacja zakończyła się sukcesem w 2013. Oba autobusy są jednymi z najcenniejszych zabytków motoryzacyjnych w Polsce.
Chausson APH 47-49 posiadał 4-biegową skrzynię biegów, natomiast APH 521 – 5-biegową.
Silnik wysokoprężny Panhard 4HL – dane techniczne polskich wersji autobusów:

</doc>
<doc id="1333441" url="https://pl.wikipedia.org/wiki?curid=1333441" title="Inco Superstack">
Inco Superstack

Inco Superstack – komin o wysokości 380 metrów położony w Sudbury w prowincji Ontario w Kanadzie. To drugi co do wysokości komin świata (po kominie elektrowni GRES-2 w Kazachstanie) i druga co do wysokości budowla wolno stojąca w Kanadzie (po CN Tower).
W latach 1972–1987 był najwyższym kominem świata. Znajduje się w największej na świecie hucie niklu w Sudbury.
Komin został zbudowany w celu rozpraszania zanieczyszczeń siarkowych i innych powstałych w procesach hutniczych i wyprowadzania ich poza miasto. W wyniku budowy tak wysokiego komina udało się zatrzymać katastrofę ekologiczną w najbliższej okolicy Sudbury. Po wybudowaniu Inco Superstack trujące gazy są rozpraszane w promieniu 240 kilometrów. Efektem negatywnym jednak okazało się zakwaszenie około 7000 jezior położonych w tamtym rejonie w wyniku kwaśnych deszczy. Aby zatrzymać kolejną katastrofę, w latach 90. zredukowano o 90 procent emisję przez komin dwutlenku siarki.

</doc>
<doc id="1333442" url="https://pl.wikipedia.org/wiki?curid=1333442" title="Augustyn Dziedzic">
Augustyn Dziedzic

Augustyn Dziedzic (ur. 31 stycznia 1928 w Cięcinie, zm. 5 maja 2008 w Warszawie) – polski sztangista, olimpijczyk i trener podnoszenia ciężarów.
Życiorys.
Startował jako zawodnik w latach 1950–1958. Był dwukrotnym mistrzem Polski: w 1956 w wadze lekkiej (do 67,5 kg) i w 1957 w wadze piórkowej (do 60 kg). Pięć razy zdobywał wicemistrzostwo Polski: w wadze piórkowej w 1951, 1952 i 1954 i w wadze lekkiej w 1955 i 1958. Był także pierwszym mistrzem Polski w kulturystyce w 1958.
Wystąpił w wadze koguciej (do 56 kg) na igrzyskach olimpijskich w 1952 w Helsinkach, gdzie zajął 17. miejsce. Reprezentował klub AZS Warszawa.
W 1953 ukończył studia na Akademii Wychowania Fizycznego w Warszawie i podjął pracę naukową w Katedrze Ciężkiej Atletyki. W 1965 uzyskał stopień naukowy doktora. Jednocześnie zajmował się pracą trenerską. Był trenerem AZS Warszawa, współpracownikiem i asystentem trenera kadry narodowej Klemensa Roguskiego, a następnie trenerem kadry narodowej. Wychowankami Dziedzica są m.in. Waldemar Baszanowski, Zygmunt Smalcerz i Norbert Ozimek. Po przejściu na emeryturę trenował kadrę narodową Turcj].
Napisał m.in. "Trening ciężarowca" (Warszawa 1969).
W 1972 otrzymał Krzyż Kawalerski Orderu Odrodzenia Polski.

</doc>
<doc id="1333443" url="https://pl.wikipedia.org/wiki?curid=1333443" title="Port lotniczy Konstanca">
Port lotniczy Konstanca

Port lotniczy Konstanca (IATA: CND, ICAO: LRCK) – międzynarodowy port lotniczy położony 25 km na północny zachód od centrum Konstancy, w okręgu Konstanca, w Rumunii.

</doc>
<doc id="1333446" url="https://pl.wikipedia.org/wiki?curid=1333446" title="Mila księżycowego światła">
Mila księżycowego światła

Mila księżycowego światła – amerykański dramat obyczajowy z 2002 roku.

</doc>
<doc id="1333451" url="https://pl.wikipedia.org/wiki?curid=1333451" title="Bravo Air Congo">
Bravo Air Congo

 
Bravo Air Congo – kongijska linia lotnicza z siedzibą w Kinszasie. Głównym węzłem jest port lotniczy Kinszasa.
Kierunki lotów międzynarodowych:
W sumie są to 23 kierunki lotów, które obsługuje 5 samolotów.

</doc>
<doc id="1333452" url="https://pl.wikipedia.org/wiki?curid=1333452" title="Tablice sortymentowe (leśnictwo)">
Tablice sortymentowe (leśnictwo)

Tablice sortymentowe podają udział miąższości wybranych sortymentów drzewnych. W Polsce stosuje się najczęściej tablice sortymentowe Borzemskiego. Tablice te podają procentowy udział miąższości sortymentów z rozbiciem na klasy grubości. Są to sortymenty drewna użytkowego: żerdzi (S3b), papierówki (S2), kopalniaków (S10), słupów teletechnicznych (WC1,S11), drewna tartacznego i sklejkowego (W-pozostałe). Tablice nie podają udziału drewna opałowego (S4).
Aby ustalić miąższość sortymentów za pomocą tablic Borzemskiego, należy określić wcześniej miąższość drzewostanu bez kory. Do tego celu można zastosować jedną z metod określania miąższości drzewostanu bez kory (np tablice zasobności drzewostanów). Od otrzymanej miąższości należy odjąć oszacowaną miąższość opału. Na podstawie przeciętej pierśnicy i średniej wysokości drzewostanu należy odnaleźć w tablicach Borzemskiego odpowiednią tabelę, z której należy odczytać procentowy udział poszczególnych sortymentów. Mnożąc miąższość drzewostanu bez kory (i bez udziału drewna opałowego) przez procentowy udział sortymentu i dzieląc otrzymany wynik przez 100, otrzyma się miąższość sortymentu bez kory. Tablice Borzemskiego nadają się do określania łącznej miąższości sortymentów wielu drzewostanów. Tablice takie opracowano dla sosny, świerka i jodły.

</doc>
<doc id="1333455" url="https://pl.wikipedia.org/wiki?curid=1333455" title="Mount Vernon (Nowy Jork)">
Mount Vernon (Nowy Jork)

Mount Vernon – miasto w stanie Nowy Jork, w hrabstwie Westchester. W 2000 r. miasto to na powierzchni 11,3 km² zamieszkiwało 68 355 osób. Miasto to założono w 1664 r.
Zabytek: kościół z XVIII w.

</doc>
<doc id="1333456" url="https://pl.wikipedia.org/wiki?curid=1333456" title="Platz der Luftbrücke (stacja metra)">
Platz der Luftbrücke (stacja metra)

Platz der Luftbrücke - stacja metra w Berlinie na linii U6, na granicy dzielnicy Kreuzberg w okręgu administracyjnym Friedrichshain-Kreuzberg oraz dzielnicy Tempelhof w okręgu administracyjnym Tempelhof-Schöneberg. Stacja została otwarta w 1926 pod nazwą Kreuzberg. W roku 1937 nazwę zmieniono na Flughafen i pod taką nazwą istniała do 1975. Położona jest w pobliżu byłego lotniska Berlin-Tempelhof.

</doc>
<doc id="1333459" url="https://pl.wikipedia.org/wiki?curid=1333459" title="Trboveljski dimnik">
Trboveljski dimnik

Trboveljski dimnik – najwyższy komin w Europie o wysokości 360 metrów położony niedaleko miejscowości Trbovlje w Słowenii. Został zbudowany w latach 1974–1976. Wymagał ponad 11 tysięcy metrów sześciennych betonu i ponad 1000 ton hartowanej stali.
Tak duża wysokość komina była niezbędna, by zapewnić uwalnianie trujących zanieczyszczeń z elektrowni cieplnej poza głęboką dolinę rzeki Sawa, w której znajduje się elektrownia.

</doc>
<doc id="1333460" url="https://pl.wikipedia.org/wiki?curid=1333460" title="Książę i aktoreczka">
Książę i aktoreczka

Książę i aktoreczka (ang. "The Prince and the Showgirl") – brytyjsko-amerykańska komedia filmowa z 1957 roku w reżyserii Laurence’a Oliviera. Scenariusz powstał na podstawie sztuki "The Sleeping Prince" Terence’a Rattigana. W spektaklu teatralnym Olivierowi partnerowała jego żona Vivien Leigh. W filmie zaś zastąpiona została przez Marilyn Monroe.
Opis fabuły.
W 1911 Anglia przygotowuje się do koronacji Jerzego V. Do Londynu zaproszono wiele koronowanych głów, a wśród nich rodzinę królewską z Karpatii: królową wdowę (Sybil Thorndike), księcia regenta Charlesa (Laurence Olivier) i jego syna Nicolasa (Jeremy Spenser). Charles, koneser kobiet, zauważa w teatrze rewiowym piękną, amerykańską aktorkę Elsie (Marilyn Monroe) i pragnie ją uwieść. Zaprasza ją do ambasady, gdzie stosuje swoje sztuczki, lecz zaloty kończą się fiaskiem. Próbuje więc pozbyć się towarzyszki. Ostatecznie Elsie wchodzi w życie królewskiej rodziny, prowadząc do rozładowania istniejących napięć. 
Obsada.
i inni

</doc>
<doc id="1333461" url="https://pl.wikipedia.org/wiki?curid=1333461" title="Paradestraße">
Paradestraße

Paradestraße - stacja metra w Berlinie na linii U6, w dzielnicy Tempelhof, w okręgu administracyjnym Tempelhof-Schöneberg. Stacja została otwarta w 1927 i do 1937 nosiła nazwę Flughafen.

</doc>
<doc id="1333462" url="https://pl.wikipedia.org/wiki?curid=1333462" title="Hugo Brizuela">
Hugo Brizuela

Hugo Rolando Brizuela Benítez (ur. 8 lutego 1969 w Pilar) – piłkarz paragwajski grający na pozycji napastnika.
Kariera klubowa.
Piłkarską karierę Brizuela rozpoczął w ojczyźnie, ale w 1993 roku wyemigrował do Chile. Jego pierwszym klubem w tym kraju był CD O’Higgins. Następnie był wypożyczony do Deportes La Serena by w 1995 roku wrócić do O’Higgins. W 1996 roku został zawodnikiem Audax Italiano, w którym grał przez pełne dwa sezony.
W 1997 roku Brizuela trafił do Argentyny. Dwa sezony spędził w zespole Argentinos Juniors Buenos Aires. W 1999 roku przeszedł o chilijskiego Universidad Católica ze stolicy kraju Santiago, a po dwóch latach gry w tym klubie wrócił do Argentyny i był zawodnikiem Chacarita Juniors z Buenos Aires.
Lata 2001–2003 Hugo spędził w Meksyku. Najpierw występował w drużynie CF Pachuca, z którą wywalczył mistrzostwo fazy Verano, a następnie w zespole Club León. W 2003 roku rozegrał jeden mecz w barwach ekwadorskiej Barcelony by w 2004 roku zostać piłkarzem Audax Italiano. Karierę kończył w 2005 roku będąc zawodnikiem O’Higgins.
Kariera reprezentacyjna.
W reprezentacji Paragwaju Brizuela zadebiutował w 1995 roku. W 1997 roku wystąpił na Copa América 1997, a w 1998 został powołany przez selekcjonera Paula Césara Carpegianiego do kadry na Mistrzostwa Świata we Francji. Tam był rezerwowym zawodnikiem i wystąpił jedynie w wygranym 3:1 spotkaniu z Nigerią. Karierę reprezentacyjną zakończył w 2002 roku.

</doc>
<doc id="1333464" url="https://pl.wikipedia.org/wiki?curid=1333464" title="Lord Jim">
Lord Jim

Lord Jim – powieść Josepha Conrada, wydana w 1900 roku. Uważana jest za jedno z najwybitniejszych dzieł autora, w którym w szczególny sposób prezentuje swoją wizję honoru jako najwyższej wartości.
Pierwszy polski przekład wydany został w roku 1904 w przekładzie Emilii Węsławskiej. Kolejne polskie wersje opracowali tłumacze: Aniela Zagórska, Stanisław Wyrzykowski, Michał Filipczuk, Michał Kłobukowski (Kraków: Znak, 2001). W języku włoskim powieść doczekała się jedenastu tłumaczeń.
Historia wydania.
Conrad zaczął pisać powieść ok. 1898, nadając jej tytuł "Tuan Jim: szkic" ("tuan" – malajski odpowiednik „Wielmożnego Pana”). Później zajął się pracą nad "Jądrem ciemności". Powieść zaczęła się ukazywać pod tytułem "Lord Jim: Szkic" w październiku w czasopiśmie „Blackwood’s Magazine”. Potem znów nastąpiła przerwa na współpracę z Fordem Madoksem Fordem przy tworzeniu "Spadkobierców". Ostatecznie skończył dzieło 14 lipca 1900. 
Fabuła.
Bohaterem powieści jest tytułowy Jim. W pierwszych czterech rozdziałach narrator auktorialny rysuje ogólny obraz Jima i w aurze tajemniczości przedstawia wydarzenie, w którym Jim brał udział. Jim jest młodym oficerem, wychowanym w dobrej, angielskiej rodzinie. Jego ojciec jest pastorem.
Pierwszym wątkiem powieści jest przygoda Jima z młodości, kiedy w porcie, w którym pracował ma miejsce wypadek. Po raz pierwszy ogarnia wtedy Jima strach, uniemożliwiający mu działanie. Czuje, że brak akcji z jego strony jest ujmą. Nie chce jednak do siebie dopuścić myśli, że utracił swój honor. Czeka na moment, w którym będzie mógł się wykazać bohaterstwem.
Moment taki przychodzi, gdy Jim zostaje pierwszym oficerem na "Patnie", wiozącym 800 pielgrzymów. W czasie spokojnego rejsu okręt nagle uderza w niezidentyfikowany obiekt. Jim, wysłany w celu sprawdzenia ewentualnych uszkodzeń, stwierdza, że okręt niechybnie rychło zatonie. Okręt ma bowiem tylko jedną gródź, która z powodu starości i korozji nie ma prawa wytrzymać naporu wody. W obliczu tych faktów kapitan okrętu i mechanicy nie mają wątpliwości jak postępować. Decydują się po cichu, nie budząc pasażerów, opuścić statek. Nie ma bowiem wystarczającej liczby szalup, by wszyscy zostali ocaleni. Jim się waha. Wie, że właśnie przyszedł moment, na który tak bardzo czekał. Zdaje sobie sprawę, że może popisać się heroizmem i przyczynić się do uratowania pielgrzymów. Paraliżuje go jednak strach. Pozostanie na okręcie oznaczałoby bowiem pewną śmierć. Gdy do okrętu zbliża się szkwał, Jim w akcie tchórzostwa skacze na szalupę, którą opuściła reszta załogi. Po kilku chwilach "Patna" znika im z oczu.
W piątym rozdziale rozpoczyna się gawędziarska opowieść Marlowa, który opowiada historię Jima zebranym słuchaczom. Dowiadujemy się, że gdy rozbitkowie docierają na szalupie do brzegu okazuje się, iż "Patna" wcale nie zatonęła. Gródź wytrzymała, a okręt przyholowano do brzegu. Rozpoczyna się więc proces przeciwko załodze. Kapitan ucieka, mechanicy udają chorobę, jedynie Jim, który zawsze uważał się za człowieka honoru, mimo świadomości, że tą ucieczką go stracił, stawia się na procesie. W trakcie jego trwania poznaje Marlowa, człowieka morza. Zaprzyjaźnia się z nim. Marlow głęboko pragnie poznać motywy, które kierowały Jimem, gdy ten wyskoczył z okrętu. Gdy Jim zostaje pozbawiony patentu, Marlow załatwia mu pracę agenta portowego.
Jednak infamia ciągnie się za Jimem. Wstydzi się swojego czynu i zawsze, gdy słyszy opowieść o "Patnie", ogarnia go złość i podąża w inne miejsce. Marlow, zatroskany o Jima, postanawia go wysłać w głąb lądu, do Patusanu. Jest to kraj na wyspie, poza cywilizacją, zamieszkany przez miejscowych. Jim udaje się tam i zaczyna nowe życie. Symboliczne jest przyjęcie nowego imienia - nazywa się Tuan Jim, czyli Lord Jim. Patusan jest ogarnięty wewnętrznymi sporami. Jim, chcąc odzyskać swój utracony honor, postanawia zaprowadzić tam pokój. Udaje mu się to. Nie zapominając o swoim haniebnym czynie, stara się odkupić winy.
Niestety, los Jimowi nie sprzyjał. Gdy na dobre osadził się w Patusanie, wiążąc z nim przyszłość, poznawszy kobietę, którą pokochał, do Patusanu przybyła grupa piratów, pragnących ograbić miasto. Dowodzi nimi Brown - człowiek będący przeciwieństwem Jima - bez honoru, ale i bez świadomości, że honor winno się mieć. Atakując Patusan, banda zostaje jednak uwięziona w zatoczce. Jim nie chce rozlewu krwi, więc zmusza Radę Patusanu, by puścić Browna i jego ludzi wolno. Tak też się staje. Niestety, w wyniku zdrady jednego człowieka, któremu nie podobały się rządy Jima, Brown ze swoimi ludźmi atakuje oddział syna przywódcy Patusanu, czatujący u ujścia rzeki. Syn przywódcy ginie.
Gdy Jim dowiaduje się o tej tragedii, wie co robić. Zdaje sobie sprawę, że tym razem musi spojrzeć śmierci prosto w oczy, czego nie był w stanie zrobić na "Patnie". Idzie do przywódcy Patusanu, świadom odpowiedzialności za zaistniałą sytuację i ponosi z jego rąk śmierć.
Recepcja.
Już pierwsze recenzje powieści były entuzjastyczne. Określano ją mianem dzieła najznakomitszego, wybitnie oryginalnego, stawiającego autora w „pierwszym szeregu żyjących powieściopisarzy”. Część krytyków narzekała jednak na zawiłą i mętną narrację, bezkształtność i niełatwą lekturę. Conrad wyjątkowo cenił sobie wyrazy uznania, jakie otrzymał ze strony Henry’ego Jamesa. Zdzisław Najder określa utwór mianem „pierwszej w pełni dojrzałej powieści” Conrada. 
Krytycy określili powieść mianem dzieła modernistycznego, ze względu na „tendencję do przełamywania ówczesnych konwencji narracyjnych”. W setną rocznicę wydania powieści, w 2000 r. czołowi znawcy twórczości Conrada wydali specjalną publikację poświęconą powieści: "Lord Jim: Centennial Essays".
W 1998 wydawnictwo Modern Library umieściło powieść na 85. miejscu na liście 100 najlepszych powieści anglojęzycznych XX wieku. W 2009 Newsweek wymienił ją jako jedną ze 100 najlepszych książek literatury światowej. Znalazła się także na liście 100 książek XX wieku według Le Monde.

</doc>
<doc id="1333465" url="https://pl.wikipedia.org/wiki?curid=1333465" title="WSK M06 Z">
WSK M06 Z

WSK M06-Z i M06-L produkowane równolegle w latach 1959–1964 rozwinięciem konstrukcji M06, w których wprowadzono wiele zmian konstrukcyjnych w celu polepszenia własności trakcyjnych i zwiększenia wygody jazdy. W modelach tych zastosowano silniki S01-Z o zwiększonej mocy znamionowej do 6,2 KM, nowe bardzo wygodne siodło, tylne amortyzatory teleskopowe o starannie dobranych charakterystykach sprężyn i tłumieniu olejowym. W modelu M06-Z (bardziej luksusowym) wprowadzono ponadto amortyzatory teleskopowe przednie z tłumieniem olejowym, koła z pełnymi piastami, głębokie błotniki chroniące w większym stopniu użytkownika przed błotem i wodą, oraz trwałe i estetyczne powłoki antykorozyjne (chrom). W obu tych modelach wzmocnieniu ponadto uległa rama motocykla. Motocykl M06 Z-150 produkowano w 1960 roku. Był to model M06-Z z silnikiem WFM S06 o pojemności skokowej 150 cm³ i mocy 6,6 KM.
Silnik:
Przeniesienie napędu:
Wymiary i masy:
Dane eksploatacyjne:
Wersje kolorystyczne:

</doc>
<doc id="1333468" url="https://pl.wikipedia.org/wiki?curid=1333468" title="Młodość (opowiadanie)">
Młodość (opowiadanie)

Młodość () – opowiadanie Josepha Conrada z 1898 roku. Opowiada o heroicznej walce marynarzy z żywiołem morza. Od walki ze sztormem, poprzez gaszenie ognia na statku, aż po walkę na szalupach po zatonięciu statku. Oparte jest na prawdziwych przeżyciach przyszłego pisarza, Józefa Teodora Konrada Korzeniowskiego, który w latach 1882-83 kilkakrotnie wypływał z Anglii na starym żaglowcu „Palestine”, wiozącym ładunek kilkuset ton brytyjskiego węgla do odbiorcy w Bangkoku. Był to pierwszy rejs Korzeniowskiego na stanowisku drugiego oficera i jedyna katastrofa, w której przyszły pisarz na pewno uczestniczył osobiście: w marcu 1883 roku bark "Palestine" spłonął na wodach Oceanu Indyjskiego po eksplozji wskutek samozapłonu mieszaniny pyłu węglowego i powietrza w ładowni.
Fabuła.
Opowiadanie zaczyna się od prezentacji pięciu mężczyzn związanych w różny sposób z morzem, popijających klareta nad brzegiem Tamizy. Główna postać opowiadania, kapitan Charlie Marlow - alter ego Conrada - opowiada pozostałej czwórce dzieje swojej pierwszej podróży na Wschód na starym barku „Judea” w charakterze drugiego oficera. Rzecz dzieje się dwadzieścia dwa lata wcześniej, gdy Marlow miał dwadzieścia lat i po raz pierwszy został drugim - prawdziwie odpowiedzialnym - oficerem na żaglowcu. Ma ledwie dwa lata doświadczenia, właśnie zszedł z szykownego klipra, a z zamorskich portów zna jedynie Sydney i Melbourne. Trafiwszy na „Judeę” Marlow spotyka się z dwoma dużo starszymi od niego przełożonymi: kapitanem Johnem Beardem i pierwszym oficerem Mahonem. Kapitan Beard ma lat bez mała sześćdziesiąt i właśnie otrzymał pierwsze dowództwo. Bark „Judea” to statek stary i zapuszczony, od niepamiętnych czasów stojący w Shadwell basin. Ma 400 ton rejestrowych pojemności i nośność ok. 600 ton. Beard otrzymuje zlecenie przewiezienia kilkuset ton angielskiego węgla z Newcastle do Bangkoku. Dla Marlowa podróż w te rejony tchnie egzotyką; dodatkowo stary statek zdobywa jego serce dewizą „Czyń lub Giń!”, wypisaną pracowicie w kartuszu na rufie. Statek opuszcza Londyn i obiera kurs na północ, by na rzece Tyne pobrać do ładunek. Po drodze balast przesuwa się w silnym sztormie na jedną z burt, zmuszając całą załogę do ciężkiej pracy w ładowni w celu wyprostowania niebezpiecznie przechylonego statku. Cała podróż na północ - zwykle sprawa paru dni - zajmuje dni szesnaście, a w dodatku na miejscu zostaje staranowana przez parowiec. Wreszcie, po trzech miesiącach od opuszczenia Londynu, żaglowiec z kolejną załogą opuszcza port, biorąc kurs na Bangkok.
Niestety stary bark pokonuje ledwie jakieś trzysta mil, gdy spada nań potężny sztorm. Żywioł niszczy stary statek, przez co kapitan zmuszony jest znów wrócić do kraju. Przez następnych sześć miesięcy statek bezczynnie stoi w Falmouth, wreszcie – praktycznie zbudowany od nowa - wychodzi z ładunkiem i kolejną załogą do Bangkoku. Tuz przed wypłynięciem Marlow i jego koledzy obserwują ucieczkę z pokładu wszystkich szczurów. „Judea” wypływa wreszcie do Bangkoku. Po drodze, na Oceanie Indyjskim ładunek sam się zapala. Kapitan nie chce nigdzie zawijać po drodze, załoga przystępuje do walki z ogniem, próbując najpierw zdusić go przez brak powietrza, a potem zalać dno statku wodą. Około czterystu mil morskich od brzegów Jawy następuje eksplozja mieszaniny wybuchowej w ładowni. Marynarze zostają ranni. Wkrótce pomoc nadpływa w postaci parowca „Sommerville”, który holuje płonący wraku do Anjer lub do Batawii. Niestety - płynący całą naprzód parowiec rozdmuchuje ogień, bark zaczyna płonąć jak pochodnia. Gdy wiadome jest, że „Judea” nie dopłynie już donikąd załoga odcina hol i opuszcza płonący statek, ratując jak najwięcej z okrętowego mienia. Wszystkie łodzie towarzyszą statkowi aż do zatonięcia, potem biorą kurs ku najbliższemu lądowi, który osiągają po wielu dniach mozolnej żeglugi. Na miejscu dowódca „Judei” uzgadnia zabranie jego i jego załogi na pokład parowca „Celestial” w podróż powrotną do Anglii.
Analiza.
"Młodość" zajmuje w twórczości Conrada miejsce szczególne - po raz pierwszy występuje tu kapitan Charles Marlow, „alter ego” autora, a przy tym „nieposkromiony gaduła”. Co najmniej jeden biograf Josepha Conrada - G. Jean Aubry - pisząc swoją biografię pisarza, wziął przedstawione w opowiadaniu okoliczności za ścisły opis katastrofy barku „Palestine” w 1883 roku, którą Conrad przeżył, jako drugi oficer tego statku. Katastrofa „Judei” w opowiadaniu różni się jednak niekiedy dość znacznie od tej, jakiej uległa „Palestine”.
Ekranizacja.
Powieść została zekranizowana w 2016 przez Juliena Samani pod tytułem "Jeunesse", w rolach głównych wystąpili: Kévin Azaïs, Samir Guesmi i Jean-François Stévenin.

</doc>
<doc id="1333469" url="https://pl.wikipedia.org/wiki?curid=1333469" title="Mohammad Bagher Ghalibaf">
Mohammad Bagher Ghalibaf

Mohammad Bagher Ghalibaf (ur. 23 sierpnia 1961 w Torghabe w Chorasan-e Razawi) – irański polityk, burmistrz Teheranu w latach 2005–2017.
Kariera wojskowa.
W młodości Ghalibaf wziął udział w wojnie iracko-irańskiej (1980–1988) i rozpoczął swoją karierę w armii. W wieku 19 lat był jednym z dowódców sił obronnych w czasie wojny z Irakiem. W wieku 22 lat był dowódcą sił rozlokowanych w rejonie Nasr. Objął również funkcję zastępcy dowódcy Sił Oporu i Związku Mobilizacji Uciemiężonych. W 1996 otrzymał stopień generała majora. W 1998 został mianowany dowódcą Sił Powietrznych Armii Strażników Rewolucji Islamskiej. 
W 1996 Ghalibaf uzyskał tytuł magistra nauk geopolitycznych, a w 2001 tytuł doktora geopolityki na Uniwersytecie Tarbijat Modares w Teheranie.
Kariera polityczna.
Po protestach studenckich w Iranie w lipcu 1999, Ghalibaf został mianowany przez najwyższego przywódcę Iranu Alego Chamenei szefem sił policyjnych Islamskiej Republiki Iranu. Jako szef policji, Ghalibaf skuteczne powstrzymał protesty studenckie w 2003 i zakończył je bez rozlewu krwi. 
5 kwietnia 2005 złożył swoją rezygnację ze stanowiska, by wziąć udział w wyborach prezydenckich. Jego kandydaturę zaakceptował Chamenei. W wyborach prezydenckich w czerwcu 2005 zdobył 13,89% głosów. Zwycięstwo odniósł w nich burmistrz Teheranu, Mahmud Ahmadineżad. 
4 września 2005 Ghalibaf został wybrany przez Radę Miejską burmistrzem Teheranu, po tym jak 28 czerwca zrezygnował z tego stanowiska Ahmadineżad. 
W 2008 był kandydatem do nagrody "„World Mayor”".

</doc>
<doc id="1333471" url="https://pl.wikipedia.org/wiki?curid=1333471" title="Zachodni szlak">
Zachodni szlak

Zachodni szlak (ang. "The Way West") – amerykański western zrealizowany w 1967 przez Andrew V. McLaglena na podstawie nagrodzonej nagrodą Pulitzera powieści A.B. Guthrie Jr. Główne role zagrali: Kirk Douglas, Robert Mitchum i Richard Widmark.
Obsada.
i inni...
Zarys fabuły.
Rok 1843. Były senator William J. Tadlock po samobójczej śmierci żony opuszcza dom i staje na czele grupy osadników, która wyrusza tzw. szlakiem oregońskim z Missouri na zachód, do Oregonu. Jego marzeniem jest założenie tam nowego miasta. Do udziału w wyprawie jako przewodnika namawia również doświadczonego przez życie Dicka Summersa. W wyprawie uczestniczy także m.in.: Lije Evans z rodziną, młode małżeństwo Macków i państwo McBee z dorastającą córką Mercy. 

</doc>
<doc id="1333477" url="https://pl.wikipedia.org/wiki?curid=1333477" title="Zbór Kościoła Ewangelicznych Chrześcijan w Toruniu">
Zbór Kościoła Ewangelicznych Chrześcijan w Toruniu

Zbór Kościoła Ewangelicznych Chrześcijan w Toruniu – ewangeliczna wspólnota chrześcijańska mająca siedzibę w Toruniu.
Lokalizacja.
Zbór znajduje się w północnej części miasta, w dzielnicy Wrzosy, przy ul. Myśliwskiej 2, w sąsiedztwie kościoła św. Antoniego.
Charakterystyka.
Zbór w Toruniu jest częścią Kościoła Ewangelicznych Chrześcijan, należącego do rodziny wolnych kościołów protestanckich.
Historia.
Zbór Ewangelicznych Chrześcijan w Toruniu rozpoczął działalność pod koniec lat siedemdziesiątych dwudziestego wieku. Pierwsze nabożeństwo, zorganizowane przez niewielką grupę chrześcijan, odbyło się w listopadzie 1979 w prywatnym domu. Mimo różnych trudności wynikających z ówczesnej sytuacji politycznej, Zbór stopniowo się rozwijał i jego członkowie postanowili rozpocząć budowę własnej kaplicy. Od 1990 roku nabożeństwa odbywają się już w nowym obiekcie przy ul. Myśliwskiej 2.
Działalność.
Nabożeństwa odbywają się w każdą niedzielę o godzinie 10.00. Charakteryzują się one prostą formą i składają się z kazań opartych na Biblii oraz wspólnego śpiewu i modlitwy. W czasie niedzielnych nabożeństw odbywają się zajęcia Szkoły Niedzielnej dla dzieci i młodzieży. Oprócz nabożeństw Zbór prowadzi cotygodniowe studium biblijne - w każdą środę o godzinie 18.00. Organizowane są również regularne spotkania dla dzieci, wykłady i konferencje, imprezy dla rodzin oraz chrześcijańskie wczasy. Zbór w Toruniu współpracuje z wieloma kościołami i organizacjami ewangelicznymi w kraju i za granicą (m.in. z Razem Dla Ewangelii oraz z toruńską Fundacją Ewangeliczną). Należy również do Toruńskiego Przymierza Protestanckiego.
Pastorem Zboru jest Tadeusz Tołwiński. Działalnością Wspólnoty kieruje Rada Zboru (w której skład wchodzi m.in. pastor). Najwyższym organem Zboru jest Ogólne Zebranie Członków. Dokonuje ono między innymi wyboru pastora oraz członków Rady Zboru.

</doc>
<doc id="1333478" url="https://pl.wikipedia.org/wiki?curid=1333478" title="Tablice miąższości drewna okrągłego">
Tablice miąższości drewna okrągłego

Tablice miąższości drewna okrągłego – tablice służące do określenia masy sortymentów drzewnych (drewno okrągłe) drewna leżącego. Najczęściej stosowanymi są tablice do określenia masy na podstawie średnicy środkowej i długości drewna. W pozostałych przypadkach może to być: średnica górna, średnica znamionowa, szerokość i wysokość stosu i liczba sztuk.
W Polsce do określenia masy sortymentów drzewnych stosuje się: tablice opracowane przez Czuraja, wzory dendrometryczne oraz programy komputerowe.

</doc>
<doc id="1333480" url="https://pl.wikipedia.org/wiki?curid=1333480" title="Droga magistralna M10 (Białoruś)">
Droga magistralna M10 (Białoruś)

Droga magistralna M10 (biał. Магістраль М10, ros. Магистраль М10) – trasa szybkiego ruchu na Białorusi. Zaczyna się ona przy przejściu granicznym w Slynce na granicy białorusko-rosyjskiej. Magistrala biegnie w kierunku zachodnim, przez miasta Homel, Rzeczyca, Kalinkowicze, Pińsk i Drohiczyn. M10 kończy swój bieg w Kobryniu, łącząc się tam z magistralami M1 i M12. 

</doc>
<doc id="1333481" url="https://pl.wikipedia.org/wiki?curid=1333481" title="Giacomo Bini">
Giacomo Bini

Giacomo Bini OFM (ur. 23 sierpnia 1938 w Ostra Vetere, zm. 9 maja 2014 w Rzymie) – włoski franciszkanin, teolog, misjonarz, minister generalny Zakonu Braci Mniejszych w latach 1997–2003.
Życiorys.
Giacomo Bini przyszedł na świat w rodzinie Amalio e Teresy z d. Tanfani w Ostra Vetere w prowincji Ankona w Marchii. Miał pięcioro rodzeństwa. Lata dzieciństwa przypadły na okres II wojny światowej. W 1950 rodzina przeniosła się do Rzymu. Giacomo pozostał w Marchii, wstępując w tym samym roku do Kolegium Serafickiego (niższe seminarium) w Potenza Picena. Kolejne etapy formacji przed wstąpieniem do prowincji franciszkańskiej odbywał w San Severino i Sassoferrato. Do nowicjatu Prowincji św. Jakuba z Marchii wstąpił 18 września 1956, śluby czasowe złożył 19 września 1957, a profesję uroczystą 17 września 1963. W latach 1957–1960 studiował filozofię w Matelice, w latach 1960–1964 teologię w Jesi. Święcenia prezbiteratu otrzymał 14 marca 1964 w Jesi. Jako neoprezbiter odbył studia licencjackie na rzymskim Antonianum, które kontynuował w latach 1965–1967 na Uniwersytecie Katolickim w Paryżu. Po powrocie do macierzystej prowincji prowadził wykłady z liturgiki dla studentów teologii. W 1971 obronił pracę doktorską nt. "Grzech i pokuta u św. Bazylego z Cezarei" na Uniwersytecie w Strasburgu. W tym samym czasie był w swojej prowincji definitorem, formatorem i wykładowcą. Wykładał również w regionalnym seminarium duchownym w Fano. W latach 1972–1982 był członkiem wspólnoty zakonnej w Urbino. W 1981 został wybrany wikariuszem prowincjalnym. W odpowiedzi na zaproszenie ministra generalnego Johna Vaughna w 1982 zdecydował się na wyjazd na misje afrykańskie. Do Rwandy przybył w lutym 1983. W latach 1983–1989 pracował w Rwandzie, 1989–1992 w Tanzanii. W latach 1992–1997 był prowincjałem w Nairobi (Wiceprowincja św. Franciszka z Asyżu w Kenii).
W 1997 uczestniczył w Asyżu w kapitule generalnej Zakonu Braci Mniejszych, podczas której został generałem. Za generalatu o. Biniego franciszkanie wprowadzili zwyczaj organizowania sesji formacyjnych dla wizytatorów zakonu oraz nowych prowincjałów. Nastąpiło ożywienie w misji w Maroku (1999). W Brukseli otwarto dom przygotowawczy dla udających się na misje (2000). Jako generał zakonu przyjmował papieża Jana Pawła II w klasztorach Kustodii Ziemi Świętej podczas jego podróży apostolskiej do Jordanii i Izraela w roku Wielkiego Jubileuszu. Generał zaangażował się osobiście podczas oblężenie Bazyliki Narodzenia Pańskiego w Betlejem w 2002, wspierając lokalną wspólnotę braci mniejszych. Udał się w tym czasie do Jerozolimy. Generał Bini żywo interesował się sytuacją klarysek i innych franciszkańskich zakonów żeńskich. Za generalatu Biniego narastał konflikt między franciszkanami a klerem diecezjalnym w Mostarze. W 2001 wydano siódmy raz "Schematismus Ordinis Fratrum Minorum". O. Bini gościł szereg razy w Polsce. Urząd generała przekazał w 2003 Hiszpanowi José Rodríguezowi Carballo.
Po kapitule generalnej 2003 o. Bini mieszkał początkowo u klarysek w Paganica, później w Paryżu. W latach 2004–2005 przebywał na misji na Madagaskarze. W styczniu 2005 został wezwany przez generała Carballo do Rzymu. Zamieszkał we Frascati. Animował wspólnoty franciszkańskie na terenie Włoch, głosząc rekolekcje i prowadząc dni skupienia dla braci, sióstr franciszkanek i klarysek. Do wygłoszenia konferencji zapraszali go też kapucni i franciszkanie konwentualni. Owocem tego okresu działalności o. Biniego są publikacje w języku włoskim. W latach 2007–2014 zakonnik związany był z zależną bezpośrednio od generała zakonu eksperymentalną Wspólnotą międzynarodową w Palestrinie. Bini był jej gwardianem. W 2010 został prezesem Fundacji św. Idziego dla dialogu i misji. Do fundacji weszli, oprócz braci z Palestriny, również franciszkanie mieszkający w Stambule. W marcu 2014 o. Bini obchodził w Palestrinie pięćdziesiątą rocznicę święceń kapłańskich. Giacomo Bini zmarł w szpitalu w Rzymie 9 maja 2014. Obrzędom pogrzebowym 12 maja w Grottaferrata przewodniczył generał Michael Perry.

</doc>
<doc id="1333482" url="https://pl.wikipedia.org/wiki?curid=1333482" title="Budynek dyrekcji rzeźni miejskiej w Łodzi">
Budynek dyrekcji rzeźni miejskiej w Łodzi

Budynek dyrekcji rzeźni miejskiej – znajduje się w Łodzi przy ul. Inżynierskiej 1/3, tuż obok parku im. J. Poniatowskiego.
Budynek powstał w latach 1896–1902 według projektu Feliksa Nowickiego.
Projektantem konstrukcji stalowych był inż. Walenty Dubeltowicz (1844–1913), pierwszy dyrektor przedsiębiorstwa tramwajów konnych w Warszawie (w latach 1881–1883), znany przede wszystkim jako najbardziej doświadczony budowniczy stalowych mostów w Królestwie Polskim. Poza tą inwestycja współpracował też przy budowie rzeźni miejskiej w Warszawie.
Pierwotnie budynek był siedzibą dyrekcji Towarzystwa Akcyjnego Rzeźni Miejskich w Rosji. Po roku 1918 rzeźnia przeszła pod zarząd prywatny.

</doc>
<doc id="1333484" url="https://pl.wikipedia.org/wiki?curid=1333484" title="Czesław Łaksa">
Czesław Łaksa

Czesław Łaksa (ur. 20 lutego 1940 w Gołaczewach) – polski judoka, wicemistrz Europy, występujący w kategorii 70 kg.
Karierę sportową rozpoczął w 1957 w AZS Kraków i w 1958 zdobył brązowy medal mistrzostw Polski seniorów. Od 1959 był zawodnikiem TS Wisła Kraków. W 1960 wywalczył pierwszy w historii tego klubu medal w judo, zajmując na mistrzostwach Polski 2. miejsce. W 1965, 1966 i 1967 trzykrotnie uzyskiwał tytuł mistrza Polski, a w 1962 i 1964 brązowe medale mistrzostw Polski.
W 1966 w Luksemburgu został wicemistrzem Europy. Był to pierwszy w historii polskiego judo srebrny medal na tej rangi mistrzostwach.
W kadrze narodowej występował do 1969. Ukończył później studia na Akademii Górniczo-Hutniczej w Krakowie. Pracował jako trener młodzieży w Wiśle Kraków, był także wiceprezesem i przewodniczącym Rady Trenerów Polskiego Związku Judo (1981-1982).
Jest założycielem i trenerem UKS Judo w Wolbromiu. Posiadacz 8 dan (od 4 grudnia 2018).

</doc>
<doc id="1333486" url="https://pl.wikipedia.org/wiki?curid=1333486" title="Piece Of Me">
Piece Of Me



</doc>
<doc id="1333488" url="https://pl.wikipedia.org/wiki?curid=1333488" title="Usłane różami">
Usłane różami

Usłane rózami – amerykański melodramat z 1996 roku.

</doc>
<doc id="1333489" url="https://pl.wikipedia.org/wiki?curid=1333489" title="Domy familijne">
Domy familijne

Najbardziej znane domy familijne:

</doc>
<doc id="1333491" url="https://pl.wikipedia.org/wiki?curid=1333491" title="Famuły">
Famuły



</doc>
<doc id="1333494" url="https://pl.wikipedia.org/wiki?curid=1333494" title="Murchison (rzeka)">
Murchison (rzeka)

Murchison – okresowa rzeka w Australii o długości 720 km oraz powierzchni dorzecza 82 000 km². 
Źródła rzeki znajdują się w Górach Robinsona, a uchodzi ona do Oceanu Indyjskiego.

</doc>
<doc id="1333495" url="https://pl.wikipedia.org/wiki?curid=1333495" title="José Rodríguez Carballo">
José Rodríguez Carballo

José Rodríguez Carballo OFM (ur. 11 sierpnia 1953 w Lodoselo Orense) – hiszpański duchowny katolicki, arcybiskup, sekretarz Kongregacji ds. Instytutów Życia Konsekrowanego i Stowarzyszeń Życia Apostolskiego, franciszkanin, biblista.
Życiorys.
Do Zakonu wstąpił 31 lipca 1970 w prowincji św. Jakuba w Santiago de Compostela w Hiszpanii, profesję uroczystą złożył 8 grudnia 1976, natomiast 28 czerwca 1977 został w Jerozolimie wyświęcony na prezbitera.
Uzyskał licencjat z teologii biblijnej w Jerozolimie w Studium Biblicum Franciscanum i licencjat z Pisma świętego na Papieskim Instytucie Biblijnym w Rzymie. Następnie był wykładowcą w Wyższym Seminarium Duchownym w Vigo i na Wydziale Teologicznym w Santiago de Compostela. W swojej prowincji zakonnej był gwardianem, magistrem postulantów, nowicjuszy, profesów czasowych, sekretarzem prowincjalnym ds. formacji i studiów, komisarzem Ziemi Świętej, definitorem, ministrem prowincjalnym i przewodniczącym UFME ("Unio Fratrum Minorum Europae" – Unia Braci Mniejszych Europy).
Wybrany na Kapitule w Asyżu w 1997 na definitora generalnego, był jednocześnie sekretarzem generalnym ds. formacji i studiów w latach 1997–2003.
Ministrem generalnym został wybrany 5 czerwca 2003 na 186. Kapitule Generalnej w Asyżu, której przewodniczył legat papieski kard. Jorge Medina Estévez. Ponownie wybrany 4 czerwca 2009, podczas 187. Kapituły Generalnej w Asyżu; wyborom przewodniczył legat papieski kard. José Saraiva Martins.
Ministrowi generalnemu Zakonu Braci Mniejszych przysługuje pieczęć i tytuł: "Minister Generalny Całego Zakonu Braci Mniejszych" ("Minister Generalis Totius Ordinis Fratrum Minorum").
Papież Jan Paweł II 7 sierpnia 2004 mianował go członkiem Kongregacji ds. Ewangelizacji Narodów. W 2012 wybrany został przewodniczącym Unii Wyższych Przełożonych.
6 kwietnia 2013 został mianowany przez papieża Franciszka tytularnym arcybiskupem Bellicastrum oraz sekretarzem Kongregacji ds. Instytutów Życia Konsekrowanego i Stowarzyszeń Życia Apostolskiego. Sakry biskupiej udzielił mu 18 maja 2013 kard. Tarcisio Bertone.
Zna języki: hiszpański, włoski, portugalski, francuski, angielski i kataloński.

</doc>
<doc id="1333497" url="https://pl.wikipedia.org/wiki?curid=1333497" title="Yahya Ould Ahmed El Waghf">
Yahya Ould Ahmed El Waghf



</doc>
<doc id="1333498" url="https://pl.wikipedia.org/wiki?curid=1333498" title="Uczeń szatana (film)">
Uczeń szatana (film)

Uczeń szatana (tytuł oryg. "Apt Pupil") – amerykańsko-kanadyjsko-francuski dreszczowiec filmowy z 1998 roku, powstały na podstawie opowiadania Stephena Kinga pt. "Zdolny uczeń".
Fabuła.
Todd jest spokojnym, mającym pozytywne noty w szkole chłopakiem. Bardzo interesuje go II wojna światowa i zbrodnie hitlerowskie. Pewnego wieczoru, jadąc autobusem, zauważa samotnego starca. Po chwili zdaje sobie sprawę, że jest to poszukiwany od czasów wojny nazista.

</doc>
<doc id="1333499" url="https://pl.wikipedia.org/wiki?curid=1333499" title="10 Ochotniczy Pułk Piechoty Illinois">
10 Ochotniczy Pułk Piechoty Illinois

10 Ochotniczy Pułk Piechoty Illinois (3 lata) (ang. "10th Illinois Volunteer Infantry Regiment (3 Years)") – pułk piechoty amerykańskiej, wchodzący w czasie wojny secesyjnej w skład Armii Unii.
Sformowany 29 lipca 1861 z większości stanu osobowego 10 Ochotniczego Pułku Piechoty Illinois (3-miesięcznego). Rozwiązany 11 lipca 1865.

</doc>
<doc id="1333502" url="https://pl.wikipedia.org/wiki?curid=1333502" title="Kolporter Sieci Handlowe">
Kolporter Sieci Handlowe



</doc>
<doc id="1333504" url="https://pl.wikipedia.org/wiki?curid=1333504" title="Mustafa Moin">
Mustafa Moin

Mustafa Moin (ur. 1 kwietnia 1951) – irański polityk i profesor pediatrii, były minister i kandydat w wyborach prezydenckich w 2005. 
Życiorys.
Mustafa Moin urodził się w 1951 w mieście Najafabad. W wieku 18 lat rozpoczął studia medyczne na Uniwersytecie w Sziraz. W 1979 po rewolucji islamskiej, został rektorem Uniwersytetu w Sziraz. W 1982 został wybrany do irańskiego parlamentu (Madżlis) jako reprezentant Sziraz. 
W gabinecie prezydenta Rafsandżaniego pełnił funkcję ministra kultury i szkolnictwa wyższego (1989-1993). W okresie prezydentury Mohammada Chatamiego również zajmował stanowisko ministra kultury i szkolnictwa wyższego (1997-2000) oraz ministra nauki, badań i technologii (2000-2003). Zrezygnował z urzędu w lipcu 1999 po manifestacjach studenckich, w proteście przeciwko napaści policji i członków ultrareligijnych bojówek na akademik Uniwersytetu Teherańskiego. 
29 grudnia 2004 Moin zdecydował się wystartować w wyborach prezydenckich w 2005 jako kandydat Frontu Islamskiego Iranu. W wyborach w czerwcu 2005 uzyskał 13,93% głosów poparcia, zajmując 4. miejsce. 
Mustafa Moin jest jednym z czołowych irańskich naukowców w dziedzinie pediatrii, immunologii oraz alergologii. Obecnie jest dyrektorem centrum badawczego działającego przy szkole medycznej w Teheranie.

</doc>
<doc id="1333506" url="https://pl.wikipedia.org/wiki?curid=1333506" title="Rosnowo Chojeńskie">
Rosnowo Chojeńskie

Rosnowo Chojeńskie – nieczynny przystanek kolejowy w Rosnowie w województwie zachodniopomorskim, w Polsce.

</doc>
<doc id="1333507" url="https://pl.wikipedia.org/wiki?curid=1333507" title="Ballada o Kurbinim">
Ballada o Kurbinim

Ballada o Kurbinim (tyt. oryg. "Balada e Kurbinit") – albański film fabularny z roku 1990 w reżyserii Kujtima Çashku.
Opis fabuły.
Akcja filmu rozgrywa się w czasach osmańskich. Opowieść o Albańczyku, którzy wyjeżdża z kraju, zatrudniając się jako najemnik. Jego piękna żona czeka na niego cierpliwie w domu, ale kiedy przez długi okres nie docierają do niej żadne wieści o mężu decyduje się poślubić innego. Wtedy jej mąż powraca. Kobieta nie wie, jaką decyzję podjąć. Film utrzymany w konwencji typowej dla powieści Ismaila Kadare – do końca nie wiadomo, czy mąż, który powrócił jest istotą żywą, czy powrócił do domu już po swojej śmierci.

</doc>
<doc id="1333511" url="https://pl.wikipedia.org/wiki?curid=1333511" title="Toruńskie Przymierze Protestanckie">
Toruńskie Przymierze Protestanckie

Toruńskie Przymierze Protestanckie – forum współpracy Kościołów protestanckich o charakterze ewangelikalnym, działających na terenie Torunia. 
Kościoły.
W skład Przymierza wchodzą:
Jedną z inicjatyw Przymierza są wspólne obchody corocznego Święta Reformacji.

</doc>
<doc id="1333512" url="https://pl.wikipedia.org/wiki?curid=1333512" title="From Her To Eternity">
From Her To Eternity



</doc>
<doc id="1333513" url="https://pl.wikipedia.org/wiki?curid=1333513" title="Farnezen">
Farnezen

Farnezen – organiczny związek chemiczny z grupy seskwiterpenów. Występuje w postaci 2 izomerów konstytucyjnych, α i β, różniących się położeniem jednego z wiązań podwójnych węgiel-węgiel. α-Farnezen to 3,7,11-trimetyl-1,3,6,10-dodekatetraen, a β-farnezen to 7,11-dimetyl-3-metylen-1,6,10-dodekatrien. Izomer alfa ma cztery, a izomer beta dwa stereoizomery różniące się geometrią wiązań podwójnych.
Dwa stereoizomery α-farnezenu występują naturalnie, a spośród nich ("E","E")-α-farnezen jest spotykany najczęściej. Jest to lotny związek zapachowy wielu roślin, między innymi jabłoni; jest odpowiedzialny za charakterystyczny zapach zielonych jabłek.
Jego utlenienie na powietrzu prowadzi do związków powodujących psucie owoców. Produkty utleniania niszczą błonę komórkową, co prowadzi do śmierci komórek na najbardziej zewnętrznej warstwie owocu.
Obydwa stereoizomery α są substancjami semiochemicznymi owadów. Pełnią one rolę feromonów alarmowych u termitów czy atraktantów, umożliwiających szkodnikom znajdowanie roślin (np. owocówka jabłkóweczka znajdująca jabłoń).
β-Farnezen ma jeden izomer występujący w przyrodzie, "E", który jest składnikiem wielu olejków eterycznych. Jest także wydzielany przez mszyce jako feromon alarmowy w razie śmierci mszyc, w celu ostrzeżenia pozostałych osobników. Niektóre rośliny, jak na przykład różne gatunki ziemniaka, mają zdolność do biosyntezy tego związku jako naturalnego repelentu.

</doc>
<doc id="1333515" url="https://pl.wikipedia.org/wiki?curid=1333515" title="Brwice (przystanek kolejowy)">
Brwice (przystanek kolejowy)

Brwice – nieczynny przystanek kolejowy w Brwicach w województwie zachodniopomorskim, w Polsce.

</doc>
<doc id="1333517" url="https://pl.wikipedia.org/wiki?curid=1333517" title="Jelenin (przystanek kolejowy)">
Jelenin (przystanek kolejowy)

Jelenin – nieczynny przystanek kolejowy w Jeleninie w województwie zachodniopomorskim, w Polsce.

</doc>
<doc id="1333519" url="https://pl.wikipedia.org/wiki?curid=1333519" title="Annaberg">
Annaberg

Geografia.
Polska.
Dawne nazwy miejscowości:
Ukraina.
Dawna nazwa miejscowości:

</doc>
<doc id="1333520" url="https://pl.wikipedia.org/wiki?curid=1333520" title="Mahdi Karrubi">
Mahdi Karrubi

Mahdi Karrubi (ur. 1937 w Aligudarz w prowincji Lorestan) – irański polityk. Przewodniczący irańskiego parlamentu (Medżlis) w latach 1989–1992 i 2000–2004, kandydat w wyborach prezydenckich w 2005 oraz wyborach prezydenckich w 2009.
Życiorys.
Karrubi dwukrotnie, od 1988 do 1992 oraz od 2000 do 2004 pełnił funkcję przewodniczącego Medżlisu, irańskiego parlamentu. W 2004 wziął udział w wyborach parlamentarnych, ale z powodu zajęcia w I rundzie głosowania dalekiego 33. miejsca, wycofał się z II tury wyborów.
Mahdi Karrubi wziął udział w wyborach prezydenckich 17 czerwca 2005. Zdobył w nich 17,24% głosów poparcia, zajmując trzecie miejsce. Dzień po wyborach oskarżył Korpus Strażników Rewolucji Islamskiej o wspieranie kandydatury Mahmuda Ahmadineżada. 19 czerwca 2005 zrezygnował ze wszystkich sprawowanych funkcji politycznych.
Karrubi był jednym z kandydatów w wyborach prezydenckich w 2009.
W 2011 został razem ze swoją żoną, działaczką polityczną i społeczną Fateme Karrubi, osadzony w areszcie domowym.

</doc>
<doc id="1333524" url="https://pl.wikipedia.org/wiki?curid=1333524" title="Yahya Ould Ahmed El Waghef">
Yahya Ould Ahmed El Waghef



</doc>
<doc id="1333525" url="https://pl.wikipedia.org/wiki?curid=1333525" title="Hevia">
Hevia

Hevia, właśc. José Ángel Hevia Velasco (ur. 1967 w Villaviciosa) – hiszpański dudziarz pochodzący z Asturii. W 2001 roku wystąpił w 38. Międzynarodowym Festiwalu Piosenki w Sopocie.

</doc>
<doc id="1333529" url="https://pl.wikipedia.org/wiki?curid=1333529" title="Droga magistralna M11 (Białoruś)">
Droga magistralna M11 (Białoruś)

Droga magistralna M11 (biał. Магістраль М11, ros. Магистраль М11) – trasa szybkiego ruchu na Białorusi. Zaczyna się ona przy przejściu granicznym Bieniakoni — Šalčininkai na granicy białorusko-litewskiej. Magistrala biegnie w kierunku południowym, aż do skrzyżowania z drogą R2. M11 na całej długości jest częścią trasy europejskiej E85.

</doc>
<doc id="1333535" url="https://pl.wikipedia.org/wiki?curid=1333535" title="Tablice objętości drewna okrągłego">
Tablice objętości drewna okrągłego



</doc>
<doc id="1333536" url="https://pl.wikipedia.org/wiki?curid=1333536" title="Tablice objętości drewna">
Tablice objętości drewna



</doc>
<doc id="1333538" url="https://pl.wikipedia.org/wiki?curid=1333538" title="Tablice sortymentowe Borzemskiego">
Tablice sortymentowe Borzemskiego



</doc>
<doc id="1333539" url="https://pl.wikipedia.org/wiki?curid=1333539" title="Tablice zasobności i przyrostu drzewostanów">
Tablice zasobności i przyrostu drzewostanów



</doc>
<doc id="1333540" url="https://pl.wikipedia.org/wiki?curid=1333540" title="Droga magistralna M12 (Białoruś)">
Droga magistralna M12 (Białoruś)

Droga magistralna M12 (, ) – trasa szybkiego ruchu na terenie Białorusi. Magistrala ta zaczyna się w Kobryniu i biegnie w kierunku południowo-zachodnim aż do skrzyżowania z drogą R17, następnie zmienia swój kierunek na południowo-wschodni. Trasa kończy się przy przejściu granicznym Mokrany na granicy białorusko-ukraińskiej.
W czasach Związku Radzieckiego fragmenty dróg M12 i R17 tworzyły jeden szlak drogowy, noszący oznaczenie A241.
Trasy europejskie.
Na całej długości arteria stanowi fragment trasy europejskiej E85.

</doc>
<doc id="1333541" url="https://pl.wikipedia.org/wiki?curid=1333541" title="Tablice miąższości drzewostanów">
Tablice miąższości drzewostanów



</doc>
<doc id="1333542" url="https://pl.wikipedia.org/wiki?curid=1333542" title="Tablice miąższości drzew">
Tablice miąższości drzew



</doc>
<doc id="1333543" url="https://pl.wikipedia.org/wiki?curid=1333543" title="Tablice objętości drzew">
Tablice objętości drzew



</doc>
<doc id="1333545" url="https://pl.wikipedia.org/wiki?curid=1333545" title="Adwokat diabła (film 1993)">
Adwokat diabła (film 1993)

Adwokat diabła – amerykański thriller z 1993 roku.

</doc>
<doc id="1333547" url="https://pl.wikipedia.org/wiki?curid=1333547" title="Cerkiew Wprowadzenia do Świątyni Przenajświętszej Bogurodzicy w Warszawie">
Cerkiew Wprowadzenia do Świątyni Przenajświętszej Bogurodzicy w Warszawie

Cerkiew pod wezwaniem Wprowadzenia do Świątyni Przenajświętszej Bogurodzicy – prawosławna cerkiew w Warszawie. Znajduje się na Saskiej Kępie, przy ulicy Paryskiej 27. 
Cerkiew pełni funkcję kaplicy Prawosławnego Seminarium Duchownego w Warszawie, służy też przyseminaryjnej parafii pod wezwaniem Wprowadzenia do Świątyni Przenajświętszej Bogurodzicy.
Historia.
Powstanie cerkwi prawosławnej na Saskiej Kępie związane było z międzywojennymi losami Rosjan (tzw. Białych), którzy po upadku Cesarstwa Rosyjskiego ze względów politycznych nie mogli zamieszkać w Związku Socjalistycznych Republik Radzieckich i pozostawali na emigracji. Duża ich społeczność mieszkała po I wojnie światowej w Warszawie i to oni przyczynili się do wzniesienia tej świątyni.
Cerkiew została wyświęcona w 1936. Początkowo zajmowała całe piętro budynku przy ulicy Paryskiej. Kiedy w 1951 w obiekcie zostało ulokowane Prawosławne Seminarium Duchowne, zaszła konieczność adaptacji budynku dla potrzeb szkoły. Zmniejszono znacznie powierzchnię świątyni i po przebudowie zaadaptowano jej część na cele sal wykładowych.
W cerkwi znajduje się ikona i cząstka relikwii św. Hioba Poczajowskiego oraz wiele ikon podarowanych przez zwierzchników Kościołów prawosławnych. Na ścianie Seminarium przy wejściu umieszczona jest tablica poświęcona pamięci gen. Stanisława Bułak-Bałachowicza, który zginął 10 maja 1940 w budynku cerkwi podczas próby aresztowania przez Gestapo.

</doc>
<doc id="1333551" url="https://pl.wikipedia.org/wiki?curid=1333551" title="Rok spokojnego słońca">
Rok spokojnego słońca

Rok spokojnego słońca (ang. "A Year of the Quiet Sun") – melodramat wojenny z 1984 w reżyserii Krzysztofa Zanussiego, nakręcony w polsko-zachodnioniemiecko-amerykańskiej koprodukcji.
Fabuła.
Akcja filmu rozgrywa się w 1946 roku, tuż po II wojnie światowej. W małym miasteczku na ziemi lubuskiej mieszka kobieta w średnim wieku, Emilia, która opiekuje się schorowaną matką w zrujnowanym poniemieckim mieszkaniu. Ich najbliższą sąsiadką jest prostytutka Stella, niegdyś zaspokajająca esesmanów w obozie koncentracyjnym. Emilia próbuje zarabiać na życie, sprzedając wypiekane przez siebie ciastka. Tymczasem do miasteczka przybywa amerykańska komisja wojskowa, która ma na celu odszukanie grobów pilotów angielskich i amerykańskich zamordowanych przez hitlerowców w pobliskim stalagu. 
Wtedy Emilia spotyka się przypadkowo z kierowcą jeepa jednego z członków komisji, Normanem. Ten podwozi ją następnym razem do miasteczka. Emilia z rezerwą traktuje Amerykanina, jednak wyjaśnia mu swoją sytuację przy pomocy słownika polsko-angielskiego, tłumacząc iż straciła męża. Mimo to Norman stale gości w domu Emilii, starając się pomóc obu kobietom. W czasie jednej z wizyt zastaje mieszkanie splądrowane przez bandziorów i funkcjonariuszy Urzędu Bezpieczeństwa, którzy groźbą wymusili na Emilii ujawnienie skrytki z oszczędnościami.
Gdy komisja odnajduje zwłoki zamordowanych oficerów i prace komisji dobiegają końca, Norman próbuje nakłonić Emilię, by wraz z matką wyjechała z nim do Ameryki. Emilia udaje się po poradę do księdza, który zaprasza ją i Normana do klasztoru, w którym jedna z sióstr posługuje się angielskim. Norman nalega, by Emilia wyjechała niezwłocznie. Jednakże Emilia waha się przed podjęciem decyzji, mając na uwadze chorobę matki. Wówczas Norman zbiera się do wyjazdu w stronę Niemiec, a potem do Stanów Zjednoczonych.
Emilia i jej matka decydują się uciec przez granicę bez wiedzy władz komunistycznych. Wchodzą w kontakt z przewoźnikiem Adziem. Matka Emilii przypuszcza jednak, że nie wytrzyma podróży. W tajemnicy przed córką otwiera okno, co przyśpiesza jej śmierć. Emilia postanawia więc pomóc Stelli w opuszczeniu Polski. Jednakże Adzio twierdzi, że zapłacono mu tylko za jedną osobę. Emilia w akcie desperacji oddaje miejsce Stelli, godząc się z ostatecznym wyjazdem Normana z Polski.
Po latach Emilia, jako pensjonariuszka domu starców prowadzonego przez zakonnice, dowiaduje się o otrzymanym spadku z Ameryki. Próbuje wyruszyć w podróż, jednak nie może już udźwignąć walizki i traci przytomność.
Produkcja.
Film kręcono w Toruniu (ulice: Podmurna, św. Jakuba, Most Pauliński i Wola Zamkowa, Dwór Artusa przy Rynku Staromiejskim 6, rejon aresztu śledczego „Okrąglak” przy ul. Piekary 53, Parowozownia na stacji Toruń Miasto), Grudziądzu (dawny klasztor jezuitów) oraz na amerykańskiej Monument Valley.
Nagrody.
"Rok spokojnego słońca" otrzymał główną nagrodę – Złotego Lwa – na Międzynarodowym Festiwalu Filmowym w Wenecji, jak również nagrodę Związku Włoskich Dziennikarzy Filmowych dla filmu zagranicznego.

</doc>
<doc id="1333554" url="https://pl.wikipedia.org/wiki?curid=1333554" title="Partia Postępu (Islandia)">
Partia Postępu (Islandia)

Partia Postępu (isl. "Framsóknarflokkurinn") – islandzka partia liberalna oraz agrarna należąca do Międzynarodówki Liberalnej. Obecnym przewodniczącym partii jest Sigmundur Davíð Gunnlaugsson. W wyborach w 2007 Partia Postępu poniosła największą porażkę wyborczą, tracąc najwięcej przedstawicieli w parlamencie w stosunku do poprzednich wyborów. Porażka w wyborach sprawiła, że na stanowisku przewodniczącego zaszła zmiana. Dotychczasowego przewodniczącego Halldóra Asgrimssona zastąpił Sigurósson.
Partia w latach 1995–2007 była w koalicji z Partią Niepodległości. W latach 2004–2006 premierem Islandii był członek Partii Postępu Halldór Ásgrímsson. Po jego rezygnacji w 2006 odbyły się wybory i Partia Postępu oficjalnie przestała być koalicjantem Partii Niepodległości, która znalazła sobie sojusznika w postaci socjaldemokratycznego Sojuszu.
Główną ideologią partii pozostaje agraryzm, partia intensywnie wspiera rolników oraz rybaków. Korzenie partii sięgają właśnie ochrony praw tych grup zawodowych. Partia powstała w 1916 dzięki połączeniu dwóch partii o charakterze agrarnym, którymi były: Partia Rolników oraz Niepodlegli Rolnicy.
Partia stanowi obecnie jedną z najsilniejszych partii politycznych na Islandii, będąc często koalicjantem zarówno partii lewicowych, jak i prawicowych.

</doc>
<doc id="1333559" url="https://pl.wikipedia.org/wiki?curid=1333559" title="Podróż do Nowej Ziemi">
Podróż do Nowej Ziemi

Podróż do Nowej Ziemi (ang. "The New World") – amerykański film historyczny z 2005 roku w reżyserii Terrence’a Malicka.
Fabuła.
Rok 1607. Do brzegów Wirginii przybijają trzy okręty. W Nowym Świecie – jak wówczas mówiono na Amerykę Północną – żołnierze mają założyć pierwszą brytyjską kolonię. Jednym z pasażerów jest John Smith (Colin Farrell) – młody buntownik, weteran wojenny, skazany na śmierć za niesubordynację. Zostaje jednak ułaskawiony przez kapitana statku, który wie, że doświadczony i odważny Smith jest gwarantem sukcesu brytyjskiej wyprawy. Szybko okazuje się, że Anglicy wkroczyli na ziemię należącą do plemienia rządzonego przez wodza Powatana (August Schellenberg), a sam Smith zostaje pojmany przez Indian. Od niechybnej śmierci ratuje go córka wodza, piękna Pocahontas (Q’orianka Kilcher). Między młodymi rodzi się miłość. Sielanka nie trwa długo; gdy Indianie zdają sobie sprawę z planów Anglików wobec ich ziem, dochodzi do konfliktu.
Nagrody i nominacje.
Oscary za rok 2005
Nagroda Satelita 2006

</doc>
<doc id="1333561" url="https://pl.wikipedia.org/wiki?curid=1333561" title="Gemilas Chesed">
Gemilas Chesed

Gemilas Chesed (z hebr. "Pożyczka miłosierdzia") – społeczna żydowska niskoprocentowa lub bezprocentowa kasa pożyczkowa.
Historia.
Początkowo Gemilas Chesed były luźnymi stowarzyszeniami o charakterze lokalnym, wywodzącymi się z komitetów ratunkowych, które wspierały zubożałych Żydów. Na ziemiach polskich Gemilas Chesed istniały od 1905 roku, przeważnie przy gminach żydowskich. Prowadzili ją społecznie (bez wynagrodzenia) ich członkowie, korzystając z pomocy filantropów oraz po 1914 roku z Jointu. Kasy udzielały niskoprocentowych lub bezprocentowych pożyczek Żydom, których dotknęły problemy finansowe, spowodowane wojną, klęską żywiołową lub innymi wydarzeniami losowymi, a także rzemieślnikom i kupcom, którzy potrzebowali niewielkiego kapitału inwestycyjnego lub zakładowego.
W latach 30. XX wieku Gemilas Chesed odegrały ważną rolę w podtrzymaniu bytu gospodarczego Żydów, kiedy w wyniku kryzysu tysiące żydowskich kupców i rzemieślników popadło w zrujnowanie. Wkrótce utworzono Centralne Towarzystwo Popierania Kredytu Bezprocentowego i Krzewienia Pracy Produktywnej wśród Ludności Żydowskiej w Polsce (w skrócie Cekabe), które koordynowało i planowało działalność kas, a także prowadziło badania nad sytuacją gospodarczą ludności żydowskiej w Polsce oraz podjęło się reprezentacji polskich Żydów przed instytucjami państwowymi w kraju i za granicą. W 1926 roku w Polsce funkcjonowało 226 oficjalnie zarejestrowanych kas, w 1930 roku – 620, a w 1938 roku – 851. Działalność Gemilas Chesed przerwał wybuch II wojny światowej.
Odrodzenie Gemilas Chesed w Warszawie.
W 2008 roku w Gminie Wyznaniowej Żydowskiej w Warszawie oficjalnie odrodziła się kasa zapomogowo-pożyczkowa Gemilut Chesed.

</doc>
<doc id="1333564" url="https://pl.wikipedia.org/wiki?curid=1333564" title="Pod presją (film 1996)">
Pod presją (film 1996)

Pod presją – amerykański thriller z 1996 roku na podstawie powieści George’a Greena.

</doc>
<doc id="1333565" url="https://pl.wikipedia.org/wiki?curid=1333565" title="Chewra Kadisza">
Chewra Kadisza

Chewra Kadisza - charytatywne stowarzyszenie żydowskie - bractwo pogrzebowe, działające we wszystkich gminach żydowskich.
Sprawowało wraz z rabinem nadzór nad cmentarzem. Dbało również o to, aby każdy Żyd miał należyty pogrzeb. Pierwsze bractwa powstały w XVIII wieku. 

</doc>
<doc id="1333570" url="https://pl.wikipedia.org/wiki?curid=1333570" title="Bikur Cholim">
Bikur Cholim

Towarzystwa Pielęgnowania Chorych "Bikur Cholim" (hebr. "odwiedzanie chorych") - filantropijna charytatywna żydowska organizacja społeczna, której celem było odwiedzanie oraz fizyczna i psychiczna pomoc osobom chorym i biednym, w tym prowadzenie stołówek. 
Przed II wojną światową w Polsce, Bikur Cholim działał w każdym mieście, gdzie funkcjonowała gmina żydowska. Niektóre oddziały prowadziły własne domy modlitwy, jak na przykład w Lublinie. Obecnie towarzystwo to działa jedynie w Gminie Wyznaniowej Żydowskiej w Warszawie i Łodzi.

</doc>
<doc id="1333572" url="https://pl.wikipedia.org/wiki?curid=1333572" title="Leptocerus interruptus">
Leptocerus interruptus

Leptocerus interruptus (polska nazwa – "niprzyrówka rzeczna") – owad, chruścik z rodziny Leptoceridae. Larwy prowadzą wodny tryb życia, budują przezroczyste domki z przędzy jedwabnej z wbudowanymi nielicznymi ziarnami piasku. Larwy "Leptocerus interruptus" zasiedlają rzeki północnej Polski (Pojezierze Pomorskie, Pojezierze Mazurskie). 
Rozmieszczenie i historia badań.
"Leptocerus interruptus" został umieszczony na liście zwierząt ginących i zagrożonych w Polsce jako gatunek narażony – VU). W ostatniej edycji czerwonej listy zwierząt ginących i zagrożonych gatunek ten uzyskał status prawdopodobnie wymarłego (EX?). 
"Leptocerus interruptus" jest gatunkiem znanym z prawie całej zachodniej Europy, lecz rzadko spotykanym w Polsce gatunkiem związanym z rzekami nizinnymi. Z pracy Tomaszewskiego (1965) wynika, że pierwsze dane o występowaniu tego gatunku na obszarach dzisiejszej Polski znajdują się w przedwojennych pracach Schneidea z 1885 r. (okolice Wrocławia) i Ulmera z 1913 r. (Prusy Wschodnie). Szczepańska w spisie chruścików Pojezierza Mazurskiego z roku 1958 wykorzystała jeszcze jedną przedwojenną pracę – publikację Racięckiej (1931). Jednakże dane Racięckiej pochodzą z terenów dzisiejszej Litwy i nie powinny być uwzględniane w opracowaniach dotyczących obszarów współczesnej Polski.
Po wojnie, w 1961 r., jako pierwsza wykazała ten gatunek Wanda Riedel w miejscowości Gołdap. Kolejnych danych dostarczyły prace Wielgosza (1979a, b), który z rzeki Łyny w okolicach Olsztyna, Dobrego Miasta i Bartoszyc, jako pierwszy w powojennej Polsce, opublikował dane dotyczące larw "L. interruptus". Prace Wielgosza umknęły uwadze Czachorowskiego (1994) w podsumowaniu wiedzy o chruścikach Polski Północno-Wschodniej. 
Niewielka ilość danych na przestrzeni kilkudziesięciu lat badań spowodowała, że w 1992 r. L. interruptus znalazł się na liście zwierząt ginących i zagrożonych w Polsce jako gatunek narażony (Szczęsny 1992), a w roku 2002 jako gatunek prawdopodobnie wymarły (Szczęsny, 2002).
Po blisko dwudziestu latach ukazały się kolejne publikacje zawierające informacje o występowaniu "L. interruptus". Larwy tego gatunku znalezione zostały w rzece Łynie na terenie Lasu Warmińskiego pod Olsztynem (Czachorowski i in. 1998) oraz w rzece Drawie w Złocieńcu (Pietrzak 2001). W Drawie gatunek ten występował bardzo licznie i pod względem liczebności był dominantem wśród wszystkich chruścików stwierdzonych na terenie Złocieńca.
W najnowszej edycji czerwonej listy zwierząt ginących i zagrożonych w Polsce L. interruptus uznano za gatunek prawdopodobnie wymarły (Szczęsny, 2002). Wydaje się, że jest to decyzja zbyt pochopna w świetle danych literaturowych. Jeżeli za punkt wyjścia uznać publikację Tomaszewskiego (1965), to po tej dacie wykazano ten gatunek kilkakrotnie (Wielgosz, 1979a, b, Czachorowski i in., 1998, Pietrzak, 2001), w tym dwukrotnie po 1992 r. Ponadto w zbiorach Katedry Ekologii i Ochrony Środowiska UWM w Olsztynie znajdują się niepublikowane dane o ponad tysiącu larw tego gatunku z terenów północnej Polski. W zaistniałej sytuacji wskazana jest publikacja tych danych.
"Leptocerus interruptus" – ocena zagrożenia.
W świetle dostępnych informacji "Leptocerus interruptus" z pewnością nie jest gatunkiem wymarłym na terenie Polski. Chociaż jest rzadko spotykany, to występuje współcześnie i na dodatek lokalnie bardzo licznie. Można jedynie stwierdzić, że bardzo rzadko był łowiony w stadium imaginalnym. Badania bentosu i uwzględnienie stadiów larwalnych rzuca zupełnie nowe światło na liczebność tego gatunku. O tym, że powinien występować w Polsce świadczy jego rozmieszczenie w Europie. Bardziej właściwą kategorią zagrożenia dla "L. interruptus" byłby chyba status gatunku zagrożonego (EN) lub krytycznie zagrożonego (CR).

</doc>
<doc id="1333574" url="https://pl.wikipedia.org/wiki?curid=1333574" title="Chachnast Orhim">
Chachnast Orhim

Chachnast Orhim - żydowskie społeczne towarzystwo filantropijne, zapewniające przyjezdnym Żydom przebywającym w danej miejscowości nocleg i możliwość spokojnego i bezpiecznego spędzenia czasu. 

</doc>
<doc id="1333579" url="https://pl.wikipedia.org/wiki?curid=1333579" title="Tarbut">
Tarbut

Żydowskie Stowarzyszenie Kulturalno-Oświatowe „Tarbut” ("tarbut" – z hebr. "kultura") – żydowskie świeckie stowarzyszenie kulturalno-oświatowe, prowadzące przed I wojną światową i w okresie międzywojennym sieć żydowskich bibliotek z książkami w kilku językach.
Budynek białostockiej szkoły żydowskiej prowadzonej przez organizację Tarbut przed II wojną światową przy ul. Lipowej 41D jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów Uniwersytetu w Białymstoku – wolontariuszy Fundacji Uniwersytetu w Białymstoku.

</doc>
<doc id="1333581" url="https://pl.wikipedia.org/wiki?curid=1333581" title="Ernest Mandel">
Ernest Mandel

Ernest Mandel, właśc. Ernest Ezra Mandel (ur. 5 kwietnia 1923 we Frankfurcie nad Menem, zm. 20 lipca 1995) – lewicowy działacz polityczny, trockista.
Wczesna działalność.
Urodził się w rodzinie polskich Żydów Henryka i Rosy Mandelów, byłych aktywistów Ligi Spartakusowskiej Róży Luksemburg i Karola Liebknechta. W latach 30. jego rodzice przenieśli się do Antwerpii, gdzie szukali azylu politycznego. Jego edukacja, w czasie której został zwerbowany do lokalnej grupy trockistowskiej, została przerwana przez II wojnę światową. Zaangażowany w ruch oporu, dwukrotnie był aresztowany i uciekał z miejsca odosobnienia, by wreszcie trafić do obozu koncentracyjnego Dora. Po wojnie został jednym z liderów belgijskiej sekcji IV Międzynarodówki i członkiem jej Międzynarodowego Sekretariatu. Zyskał sławę jako dziennikarz, piszący do gazet „Het Parool”, Le Peuple, „l'Observateur” i dla Agence France Presse oraz uczestnik głośnych polemik między lewicą radykalną i socjaldemokracją.
Przywódca Międzynarodówki.
W 1946 r. Mandel został wybrany do Międzynarodowego Sekretariatu IV Międzynarodówki oraz redaktorem naczelnym belgijskiej dwujęzycznej gazety "Lewica". Uczestniczył w belgijskim ruchu związkowym, a jego sekcja tworzyła lewicową frakcję w Partii Socjalistycznej, do momentu, gdy nie została z niej wyrzucona za protest przeciwko wejściu do koalicji z chadekami i współudział w strajku generalnym. Mandel był również autorem raportów poświęconych sytuacji w ZSRR oraz w krajach Bloku Wschodniego, które stały się wykładnią oficjalnego stanowiska IV Międzynarodówki. Uważał nową rewolucję na terenie tych państw za nieuchronną.
Mandel starał się ratować Międzynarodówkę przed kolejnymi rozłamami, sprzeciwiając się rozłamowi w 1953 r. i będąc jednym z inicjatorów częściowego zjednoczenia w 10 lat później. Pozostawał płodnym publicystą, autorem licznych opracowań związanych z ekonomią marksistowską oraz analiz politycznych. Od 1968 r. regularnie organizował wykłady na europejskich uniwersytetach, mimo postępujących problemów zdrowotnych. Prowadził kampanię na rzecz anulowania długów Trzeciego Świata. W kolejnej dyskusji wewnątrz Międzynarodówki opowiedział się zdecydowanie przeciwko nowym metodom walki partyzanckiej, lansowanym przez organizacji południowoamerykańskie, podkreślając wagę kształcenia teoretycznego i organizowania partii masowych
W czasie pieriestrojki apelował o oficjalną rehabilitację ofiar politycznych procesów stalinizmu, a w czasie podróży do ZSRR przedstawiał własną wizję demokratycznego socjalizmu.
Publicysta.
Mandel opublikował blisko 2000 artykułów oraz 30 większych książek:
W swojej myśli politycznej Mandel był najbardziej ortodoksyjnym z czołowych trockistów i niezwykle aktywnym krytykiem konkurencyjnych ruchów trockistowskich. Do śmierci pozostawał czołowym teoretykiem IV Międzynarodówki.

</doc>
<doc id="1333582" url="https://pl.wikipedia.org/wiki?curid=1333582" title="Tristia">
Tristia

Tristia (z łac. "Żale") – zbiór elegii autorstwa Owidiusza napisanych podczas wygnania do Tomi, składający się z poetyckich listów skierowanych do żony, przyjaciół i cesarza, pisanych dystychem elegijnym. Pierwsza księga powstała zimą, na przełomie 8 i 9 roku n.e., jeszcze podczas podróży. Następna księga, adresowana do Augusta została napisana w roku 9, trzecia w latach 9–10, czwarta w latach 10–11, a ostatnia w latach 11–12. Adresaci listów są w większości anonimowi (w przeciwieństwie do adresatów kolejnego cyklu wygnańczych elegii - "Listów znad Morza Czarnego"). Sześć elegii skierowanych jest do żony poety.

</doc>
<doc id="1333585" url="https://pl.wikipedia.org/wiki?curid=1333585" title="MKAD (Mińsk)">
MKAD (Mińsk)

MKAD (МКАД) – obwodnica Mińska. Pełna nazwa "MKAD" brzmi "Мінская кальцавая аўтамабільная дарога (Mińska Obwodnica Samochodowa"). Droga ta ma długość 56,2 km i znajduje się w granicach miasta Mińsk. Oznaczana jest także jako droga magistralna M9 (biał. Магістраль М9, ros. Магистраль М9).
Historia.
Droga została zbudowana pomiędzy rokiem 1956 a 1963. Na początku, trasa miała po jeden pas w każdym kierunku, a szerokość drogi wynosiła 7,5 m. W 1980 r. doszło do rekonstrukcji obwodnicy. Rezultatem tego było 26,8 km z dwoma pasami ruchu w każdą stronę i 29,4 km z dwoma jezdniami.
Obecny stan.
Na koniec lat 90., MKAD przejeżdżało dziennie od 16 000 do 18 000 pojazdów. MKAD miała wtedy skrzyżowania kolizyjne, sygnalizację świetlną i przystanki autobusowe. 7 sierpnia 2001 prezydent Białorusi, Alaksandr Łukaszenka zlecił ponowne wybudowanie trasy, z zakończeniem prac na listopad 2002.
Przebudowaną obwodnicę otwarto 7 listopada 2002. MKAD w ten sposób zaczęła przypominać drogę ekspresową poprzez brak sygnalizacji świetlnej, zakazy skrętów (w lewo), a także przez instalację latarni wzdłuż drogi. Łącznie, MKAD ma 6 pasów ruchu (3 w każdą stronę) z przepustowością 85 000 samochodów na dzień. Droga została stworzona do prędkości 120 km/h, obecnie ograniczenie prędkości wynosi 90 km/h. Zmniejszenie maksymalnej prędkości jest spowodowane wypadkami polegającymi na potrąceniach pieszych przechodzących nieprawidłowo przez drogę. Przy obwodnicy znajdują się 3 stacje kontroli wagi pojazdów. Również są zainstalowane czujniki pobierające informacje o warunkach meteorologicznych, m.in. temperaturze powietrza, prędkości wiatru, widoczności i innych parametrach. Urządzenia te również pobierają informacje o przepustowości i prędkości pojazdów. Droga posiada także elektroniczne znaki informacyjne.
Rekonstrukcja MKAD wymagała 680 ton asfaltu, instalacji 100 km barier przeciwko pieszym, 2,4 km ekranów dźwiękowych, a także budowy 24 węzłów drogowych, 30 mostów i wiaduktów, 6 kładek dla pieszych i 16 przejść podziemnych.
W 2006 r. MKAD miała przepustowość 50 000 pojazdów dziennie:
Aktualne pomiary prędkości:

</doc>
<doc id="1333586" url="https://pl.wikipedia.org/wiki?curid=1333586" title="Droga magistralna M9 (Białoruś)">
Droga magistralna M9 (Białoruś)



</doc>
<doc id="1333587" url="https://pl.wikipedia.org/wiki?curid=1333587" title="Francesco Cornaro (doża)">
Francesco Cornaro (doża)

Francesco Cornaro lub Francesco Corner (ur. 6 marca 1585 w Wenecji, zm. 5 czerwca 1656 w Wenecji) – wenecki patrycjusz i polityk. Był 101. dożą weneckim, wybranym w 1656.
Jego ojcem był Giovanni Cornaro, doża w latach 1625-1629, matką Andriana Priuli, córka doży Antonio Priuli (1618-1623), a bratem kardynał Federico Cornaro. Miał sześciu synów i dwie córki.
Był weneckim ambasadorem w Księstwie Sabaudii. Miał podobno wzbraniać się przed kandydowaniem na urząd doży, woląc poświęcić się interesom. Mimo to wybrany na dożę 17 marca 1656 roku. Zmarł 5 czerwca tego roku. Był to najkrótszy okres rządów doży w historii Wenecji.
Pochowany w kościele Santo Nicolò dei Tolentini.

</doc>
<doc id="1333590" url="https://pl.wikipedia.org/wiki?curid=1333590" title="Obwodnica Mińska">
Obwodnica Mińska



</doc>
<doc id="1333593" url="https://pl.wikipedia.org/wiki?curid=1333593" title="Mińsk-2">
Mińsk-2



</doc>
<doc id="1333598" url="https://pl.wikipedia.org/wiki?curid=1333598" title="Girolamo Lippomano">
Girolamo Lippomano

Girolamo Lippomano (zm. 1591 na wyspie Lido) – wenecki dyplomata z XVI wieku.
Był weneckim ambasadorem w Wiedniu w 1567, w Polsce w 1575, we Francji w latach 1577-1579 i w Turcji w 1591 roku.
26 kwietnia 1591 wyruszył z Wenecji. W czasie jego nieobecności oskarżono go o zdradę stanu i zaocznie skazano na karę śmierci. Z wyrokiem pośpieszył przez morze poprzedni ambasador w Turcji (1584-1587), a wówczas senator Lorenzo Bernardo. W tym czasie Lippomano podróżował po Albanii sporządzając notatki. Gdy przybył Bernardo, Lippomani wiedząc co go czeka w kraju cisnął się do morza i utonął.

</doc>
<doc id="1333599" url="https://pl.wikipedia.org/wiki?curid=1333599" title="TCBS">
TCBS

TCBS (z ang. thiosulfate-citrate-bile salts-sucrose agar) – podłoże mikrobiologiczne zawierające tiosiarczan sodu, cytrynian sodu, sole żółciowe i sacharozę. Służy gł. do hodowli i różnicowania bakterii rodzaju "Vibrio".
Przybliżony skład.
Ilość poszczególnych składników w g/l:

</doc>
<doc id="1333600" url="https://pl.wikipedia.org/wiki?curid=1333600" title="Mostostal Płock">
Mostostal Płock

Mostostal Płock SA – polskie przedsiębiorstwo budowlane z siedzibą w Płocku, notowane na Giełdzie Papierów Wartościowych w Warszawie. Specjalizuje się w budowie i montażu instalacji, konstrukcji i zbiorników przemysłowych.
Struktura.
Podmiotem dominującym wobec Mostostalu Płock SA jest spółka Mostostal Warszawa. Mostostal Płock ma połowę udziałów w spółce Centromost SA, powstałej na bazie majątku dawnej Płockiej Stoczni Rzecznej.
Działalność.
Przedsiębiorstwo prowadzi działalność w następujących obszarach:
Ponadto spółka świadczy usługi obejmujące:
Historia.
Spółka powstała w wyniku przekształceń własnościowych Płockiego Przedsiębiorstwa Konstrukcji Stalowych i Urządzeń Przemysłowych. W 1988 Mostostal Płock wraz ze spółką Centromor SA zawiązał spółkę Centromost SA, która nabyła majątek Płockiej Stoczni Rzecznej. 15 września 1998 akcje Mostostalu Płock po raz pierwszy były notowane na Giełdzie Papierów Wartościowych w Warszawie.
Akcjonariat.
Według danych z maja 2008 największymi akcjonariuszami spółki są:
Pozostali posiadają 38,11% akcji i 36,63% głosów na WZA.

</doc>
<doc id="1333610" url="https://pl.wikipedia.org/wiki?curid=1333610" title="Vištytis">
Vištytis



</doc>
<doc id="1333612" url="https://pl.wikipedia.org/wiki?curid=1333612" title="Kražiai">
Kražiai



</doc>
<doc id="1333614" url="https://pl.wikipedia.org/wiki?curid=1333614" title="Krzyż Franciszka Józefa">
Krzyż Franciszka Józefa

Krzyż Franciszka Józefa (niem. "Franz Joseph-Kreuz", węg. "Ferenc József-kereszt") – odznaczenie austro-węgierskie nadawane w latach 1917-1918.
Historia.
Krzyż ten, nazwany także według swej dewizy Krzyżem "militantibus a latere meo" ("walczącym u mego boku"), był niezwykle rzadkim i ekskluzywnym odznaczeniem. Został zaprojektowany w roku 1916 jeszcze za życia cesarza Franciszka Józefa, który zdążył zatwierdzić listę przedstawionych do odznaczenia. Po śmierci cesarza projekt zrealizował jego następca Karol I i odznaczył krzyżem 25 osób znajdujących się na liście poprzednika. Order otrzymały wyłącznie osoby zatrudnione w Kancelarii Wojskowej w Wiedniu, wojskowi i cywile ściśle współpracujący z monarchą, na ich czele sam nowy cesarz, którego Franciszek Józef umieścił na pierwszym miejscu swej listy.
Opis odznaki.
Oznaka to krzyż maltański bez kulek na szpicach ramion, wykonany w poczernionym żelazie z wąskimi srebrnymi bordiurami na brzegach ramion, z wieńcem laurowym między ramionami. W medalionie środkowym awersu widnieją splecione inicjały założyciela "FJ I", otoczone srebrnym pierścieniem z dewizą "MILITANTIBUS A LATERE MEO" oraz datami MCMXIV-MCMXVI. Rewers oznaki był gładki. Krzyż ten nie posiadał wstążki – noszony był na agrafie na prawej piersi.

</doc>
<doc id="1333616" url="https://pl.wikipedia.org/wiki?curid=1333616" title="Polska Unia Ofiar Nazizmu">
Polska Unia Ofiar Nazizmu

Polska Unia Ofiar Nazizmu ("PUON") – organizacja powołana w dniu 16 stycznia 2004, powstała z połączenia największych stowarzyszeń, związków i zrzeszeń reprezentujących ofiary nazizmu w Polsce. Po zarejestrowaniu w Krajowym Rejestrze Sądowym w dniu 2 czerwca 2004 uzyskała osobowość prawną. Od 30 września 2004 PUON posiada status organizacji pożytku publicznego.
Przyczyny powstania.
Polska Unia Ofiar Nazizmu powstała głównie z powodu konieczności rozszerzenia, koordynacji oraz zwiększenia skuteczności działań funkcjonujących w Polsce stowarzyszeń reprezentujących ofiary nazistowskich prześladowań (również na polu międzynarodowym). Przyczyną był także brak wystarczających środków w budżecie państwa na pomoc ofiarom hitleryzmu w Polsce (opieka, wszechstronna pomoc osobom chorym, starszym, poszkodowanym przez los i żyjącym na niskim poziomie materialnym).
Akceptację dla idei powołania organizacji, wyrazili również przedstawiciele najwyższych władz państwowych, którzy podczas zjazdu inauguracyjnego Polskiej Unii Ofiar Nazizmu w dniu 19 lutego 2004 z uznaniem poparli pomysł, osobiście lub w wystosowanych na tę okazję listach.
Do PUON należy w sumie 25 organizacji zrzeszających ofiary nazizmu, członkami-założycielami organizacji były:
Władze.
Władzą najwyższą PUON jest Rada Krajowa, złożona z przedstawicieli desygnowanych przez organa statutowe stowarzyszeń i osób prawnych będących jej członkami. Prezydium PUON złożone z 11 osób powołanych przez Radę Krajową. Przewodniczący, Wiceprzewodniczący, Sekretarz Generalny i Skarbnik wybierany jest ze składu Prezydium PUON. Zadania Prezydium realizowane są przez Biuro Wykonawcze, kierowane przez Sekretarza Generalnego. Organem kontrolnym jest Komisja Rewizyjna, w składzie: Przewodniczący, Sekretarz i pięciu Członków. Siedziba władz PUON znajduje się w Warszawie, przy ul. Wspólnej 30.
Cele i zadania.
Spośród głównych celów Polskiej Unii Ofiar Nazizmu do najważniejszych należy objęcie środowiska ofiar nazizmu szeroko rozumianą działalnością humanitarno-opiekuńczo-socjalną (m.in. profilaktyką, opieką medyczną i leczeniem sanatoryjnym, wsparciem finansowym w zakupie leków i sprzętu rehabilitacyjnego, pielęgnacja obłożnie chorych, poradnictwo prawne, wolontariat itp.).
Ponadto, organizacja stawia sobie za cel utrwalenie prawdy historycznej związanej z II wojną światową i upamiętnienie miejsc oraz obiektów związanych ze zbrodniami hitlerowskimi. Polska Unia Ofiar Nazizmu stoi równocześnie na stanowisku, iż ostatni żyjący świadkowie zbrodni nazistowskich powinni pełnić rolę strażników pamięci o wydarzeniach sprzed ponad 60 lat oraz poprzez upowszechnianie tej wiedzy dbać o to, aby nigdy więcej nie doszło do podobnej tragedii.
W celu realizacji swoich celów, organizacja podejmuje współpracę z instytucjami kulturalnymi, naukowymi oraz organizacjami społecznymi w kraju i zagranicą, dążąc do budowania wzajemnego zrozumienia, szacunku, tolerancji, przezwyciężania stereotypów, szowinizmu i ksenofobii.
1 września 2005 Polska Unia Ofiar Nazizmu zawarła porozumienie ze Związkiem Harcerstwa Polskiego (ZHP), dotyczącą współdziałania w zakresie realizacji celów statutowych organizacji (głównie w zakresie organizowania i udzielania wsparcia psychiczno-mentalnego oraz pomocy humanitarno-opiekuńczej dla potrzebujących ofiar nazizmu).
Finansowanie.
Organizacja finansowana jest ze środków pozyskiwanych od sponsorów w Polsce, Niemczech i innych krajach. Ponieważ organizacja nie otrzymuje środków z budżetu państwa ani nie posiada środków własnych, próbuje uzyskiwać wsparcie od placówek rządowych i samorządowych, firm państwowych i prywatnych, banków, instytucji finansowych, organizacji pozarządowych oraz innych podmiotów prywatnych lub osób fizycznych.
Działalność wydawnicza.
PUON cyklicznie wydaje drukiem periodyk „Głos Ofiar Nazizmu”, którego redaktorem naczelnym jest p. Andrzej Machnowski. W piśmie poruszana jest problematyka zbrodni nazistowskich, zamieszczane są wspomnienia ofiar nazizmu, recenzje książek oraz artykuły historyczno-naukowe.

</doc>
<doc id="1333618" url="https://pl.wikipedia.org/wiki?curid=1333618" title="Veliuona">
Veliuona



</doc>
<doc id="1333620" url="https://pl.wikipedia.org/wiki?curid=1333620" title="Określanie miąższości sortymentów drzewnych">
Określanie miąższości sortymentów drzewnych

Sposobami określenia miąższości sortymentów drewna zajmuje się dendrometria.
W Polsce do określenia miąższości sortymentów drzewnych stosuje się:
Obliczanie miąższości sortymentów drewna okrągłego (z drzew ściętych).
Przy drzewach ściętych stosuje się do obliczeń wzory, do których podstawiane są:
Miąższość sortymentu określa się wzorem środkowego przekroju Hubera: "V" = (π "d"l/2²)/4*L "l" w [m³] z dokładnością do dwóch miejsc po przecinku. Inne wzory bezpośrednie stosuje się rzadziej. 
Miąższość sortymentu w stosach regularnych zwykłych określa się wzorem: "V "= "l h s X" w [m³] z dokładnością do dwóch miejsc po przecinku. Miąższość sortymentu w stosach regularnych krzyżowych określa się wzorem: "V" = "l h s X" · 75 w [m³] z dokładnością do dwóch miejsc po przecinku.
Miąższość sortymentu określa się wzorem: "V" = ("X n")/100 w [m³] z dokładnością do dwóch miejsc po przecinku.
Literatura.
oraz:

</doc>
<doc id="1333622" url="https://pl.wikipedia.org/wiki?curid=1333622" title="Suzuki DR-Z 400">
Suzuki DR-Z 400

Suzuki DR-Z 400 - japoński motocykl produkowany od 2000 roku. Prędkość maksymalna wynosi około 140 km/h.

</doc>
<doc id="1333624" url="https://pl.wikipedia.org/wiki?curid=1333624" title="Pavandenė">
Pavandenė



</doc>
<doc id="1333628" url="https://pl.wikipedia.org/wiki?curid=1333628" title="116 Dywizja Pancerna">
116 Dywizja Pancerna

116 Dywizja Pancerna (niem. "116. Panzer-Division") – niemiecka dywizja pancerna z okresu II wojny światowej.
Historia.
Dywizja została sformowana zgodnie z rozkazem z dnia 28 marca 1944 roku na terenie Francji z resztek oddziałów rozbitej na froncie wschodnim 16 Dywizji Grenadierów Pancernych oraz pododdziałów 179 Rezerwowej Dywizji Pancernej. 
W czerwcu 1944 roku została włączona do odwodu 15 Armii w rejonie Pas-de-Calais. Po lądowaniu aliantów we Francji pozostała w rejonie Pas-de-Calais. W sierpniu 1944 roku wchodząc w skład przerzuconego z frontu wschodniego II Korpusu Pancernego SS brała udział niemieckiej kontrofensywie w Normandii. W trakcie tych walk poniosła ciężkie straty.
We wrześniu 1944 roku została wycofana z linii frontu i skierowana do Akwizgranu, gdzie stacjonowała do grudnia 1944 roku. W tym czasie dostała uzupełnienia zarówno w ludziach jak i sprzęcie. 
W styczniu 1945 roku weszła w skład 5 Armii Pancernej i wzięła udział niemieckim kontrnatarciu w Ardenach. 
Po zakończeniu walk w Ardenach wycofała się na teren Nadrenii, gdzie brała udział w walkach w Zagłębiu Saary. Otoczona przez wojska amerykańskie skapitulowała w kwietniu 1945 roku. 

</doc>
