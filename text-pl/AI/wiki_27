<doc id="1345470" url="https://pl.wikipedia.org/wiki?curid=1345470" title="Nagroda im. prof. Jerzego Skowronka">
Nagroda im. prof. Jerzego Skowronka

Nagroda im. prof. Jerzego Skowronka – nagroda honorowa przyznawana autorom i wydawcom w dziedzinie historii i archiwistyki. Ustanowiona w 1997 r. dla upamiętnienia tragicznie zmarłego dyrektora Naczelnej Dyrekcji Archiwów Państwowych Jerzego Skowronka.
Przewodniczącym jury jest prof. UW dr hab. Jarosław Czubaty, pełniący funkcję przewodniczącego Rady Naukowej Instytutu Historycznego Uniwersytetu Warszawskiego. Poprzednią przewodniczącą była prof. Barbara Grochulska z Instytutu Historycznego Uniwersytetu Warszawskiego.
Przyznawana podczas Targów Książki Historycznej w Warszawie.

</doc>
<doc id="1345471" url="https://pl.wikipedia.org/wiki?curid=1345471" title="Nagroda im. Ireny i Franciszka Skowyrów">
Nagroda im. Ireny i Franciszka Skowyrów

Nagroda im. Ireny i Franciszka Skowyrów (zwana "Lubelskim Noblem") – nagroda przyznawania za prace naukowe związane ze środowiskiem KUL oraz badania polonijne (historia, filozofia, kultura i teologia) przez Instytut Badań Polonijnych Katolickiego Uniwersytetu Lubelskiego. Nagradzane są prace prezentujące m.in. wkład kościoła i duchowieństwa w rozwój kultury narodowej, walkę o wolność i niepodległość Polski, sprawiedliwość społeczną i prawa człowieka.
Inicjatorem idei nagrody był prof. dr hab. Czesław Bloch (ur. 1 listopada 1927 r., zm. 3 kwietnia 2000 r.) przez długi okres związany z Katolickim Uniwersytetem Lubelskim. Została ona ufundowana przez działaczy polonijnych w Stanach Zjednoczonych Irenę i Franciszka Skowyrów w 1980 r. Po raz pierwszy przyznano ją w 1981 r.
Nagroda wręczana jest corocznie w maju w Trybunale Koronnym w Lublinie przez rektora KUL.
Do tej pory wyróżniono naukowców z KUL i UMCS, jak również reprezentantów środowisk akademickich z Gdańska, Poznania, Warszawy, Wrocławia, Londynu, Paryża czy Rzymu. 
Do 1997 r. wyłoniono 34 laureatów, a do 2002 r. - 60 osób.
Laudacje laureatów Nagrody im. Ireny i Franciszka Skowyrów zawarte są w publikacji Edwarda Walewandra pt. "Człowiek i książka".
Laureaci.
Nagrodę otrzymali m.in.:

</doc>
<doc id="1345472" url="https://pl.wikipedia.org/wiki?curid=1345472" title="Akcent słaby">
Akcent słaby



</doc>
<doc id="1345474" url="https://pl.wikipedia.org/wiki?curid=1345474" title="Kurwimetr">
Kurwimetr



</doc>
<doc id="1345480" url="https://pl.wikipedia.org/wiki?curid=1345480" title="Adrianna Godlewska">
Adrianna Godlewska

Adrianna Godlewska-Młynarska (ur. 5 lipca 1938 w Warszawie) – polska aktorka.
Życiorys.
Jest córką Marychny i Hieronima. W 1960 ukończyła studia na Akademii Teatralną im. Aleksandra Zelwerowicza w Warszawie.
Jest autorką wspomnień pt. "Jestem, po prostu jestem" (wydawnictwo Historia i życie, Warszawa 2003, ).
Była żoną Wojciecha Młynarskiego (rozwód), z którym ma troje dzieci: Agatę, Paulinę i Jana.

</doc>
<doc id="1345487" url="https://pl.wikipedia.org/wiki?curid=1345487" title="Tour de Pologne 1959">
Tour de Pologne 1959

16. edycja wyścigu kolarskiego Tour de Pologne odbyła się w dniach 21–31 sierpnia 1959. Rywalizację rozpoczęło 80 kolarzy, a ukończyło 41. Łączna długość wyścigu – 1621 km.
Pierwsze miejsce w klasyfikacji generalnej zajął Wiesław Podobas (Legia Warszawa), drugie Stanisław Gazda (Flota Gdynia), a trzecie Dick Enthoven (Holandia).
Sensacją było zwycięstwo na IX etapie ostatniego wówczas zawodnika wyścigu Wiesława Prygla. Zawodnik ten uzyskał na tym etapie przeciętną prędkość 45,4 km/h, co stanowiło rekord wszystkich dotychczasowych Wyścigów Dookoła Polski. Sędzią głównym wyścigu był Bronisław Strychalski.
Końcowa klasyfikacja generalna.
Klasyfikacja drużynowa.
Klasyfikacji drużynowej nie przeprowadzano.

</doc>
<doc id="1345488" url="https://pl.wikipedia.org/wiki?curid=1345488" title="Pętkowice">
Pętkowice



</doc>
<doc id="1345489" url="https://pl.wikipedia.org/wiki?curid=1345489" title="Aleksander Newski (film)">
Aleksander Newski (film)

Aleksander Newski (ros. Александр Невский) – radziecki, historyczny dramat wojenny z 1938 roku w reżyserii Siergieja Eisensteina i Dmitria Wasiliewa na podstawie biografii Aleksandra Newskiego. Muzykę do filmu skomponował rosyjski kompozytor Siergiej Prokofjew.
Wielki moralitet polityczny o zwycięstwie księcia nowogrodzkiego Aleksandra Newskiego nad inflancką gałęzią zakonu krzyżackiego.
Dzieło zostało entuzjastycznie przyjęte przez rodzimą widownię, a reżyser został nagrodzony przez samego Stalina.
Opis.
Eisenstein zebrał najlepszą ekipę aktorską, w tym odtwórcę głównej roli – Nikołaja Czerkasowa, który kontynuował współpracę z reżyserem również w "Iwanie Groźnym". Bez żadnych prób Eisenstein zaangażował Nikołaja Ochłopkowa i Andrieja Abrikosowa do ról towarzyszy broni księcia – Wasilija Busłaja i Gawryły Oleksycza. Siergiej Blinnikow zagrał Twierdiłę. Do roli wielkiego mistrza zakonu reżyser zaprosił wyróżniającego się aktora Moskiewskiego Teatru Artystycznego Władimira Jerszowa. Swoją pierwszą rolę filmową zagrał Fiodor Odinokow.
Kadry głównej sceny filmu – bitwy na lodzie – z powodu napiętych terminów kręcono latem. W tym celu zbudowano dekoracje na dziedzińcu studia filmowego Mosfilm. Asfalt posypano kredą i zalano płynnym szkłem. Wykorzystano również drewniane „bryły lodu” pomalowane na biało.
Specjalnie do filmu wykonano dokładną kopię średniowiecznych przenośnych organów, na których katolicki mnich ubrany na czarno gra przed bitwą (wątek zaczerpnięty z Liwońskiej Kroniki).
Fabuła oparta jest na historycznych XIII-wiecznych wydarzeniach – walce Republiki Nowogrodzkiej z ekspansją zakonów rycerskich. Akcja rozgrywa się w 1242 roku, już po bitwie ze Szwedami na Newie, co pozwoliło szerzej ukazać w filmie „niemiecki temat”. Kulminacyjnym punktem akcji jest starcie zbrojne na powierzchni zamarzniętego jeziora. Jednakże Eisenstein nie przykładał wagi do prawdy historycznej. W scenariuszu fikcja przeplatała się z rzeczywistością.
Muzykę do filmu zawierającą utwory symfoniczne i chóralne, będącą pełnowartościowym klasycznym dziełem, skomponował Siergiej Prokofjew.
Eisensteinowi udało się w "Aleksandrze Newskim" wcielając swoją koncepcję montażu pionowego dokonać syntezy obrazu, słowa i muzyki.
Jednak film został wprowadzony do kin ze źle zapisaną ścieżką dźwiękową. Niską jakość zapisu tłumaczono tym, że do filmu wstawiono roboczą wersję, którą należało jeszcze dopracować. Ponieważ właśnie ta wersja przeszła pomyślnie przez cenzurę, Eisenstein nie ryzykował już żadnych zmian.
Fabuła filmu.
Na zachodnie rubieże Rusi wkraczają wojska zakonu krzyżackiego. Zajmują Psków, torturują i zabijają mieszkańców. Rycerze przedwcześnie dzielą się jeszcze niezdobytymi ruskimi ziemiami, nadając sobie tytuły książąt, licząc na poparcie papieża.
Nowogrodzianie zwołują wiec i postanawiają powołać drużynę, a dowództwo powierzyć doświadczonemu wodzowi – księciu Aleksandrowi, zwanemu Newskim. Dwaj bohaterowie (postacie historyczne) – Gawryło Oleksycz i Waśka Busłaj – starają się o rękę tej samej dziewczyny, ta postanawia, że wybierze tego, który okaże się lepszy w bitwie.
Wojska zbliżają się do brzegów zamarzniętego jeziora Pejpus. Przed bitwą jeden z wojów opowiada księciu baśń o lisicy uwięzionej w rozszczepionym pniu drzewa, gdzie została zwabiona przez zająca. Aleksander postępuje podobnie, okrąża i pokonuje wroga. Rzucający się do ucieczki Niemcy, łamiąc lód pod ciężarem rynsztunku, toną. Przywódcy dostają się do niewoli.
Po bitwie ruskie kobiety zbierają rannych. Dwóch bohaterów, ledwo żywych, zawożą do Nowogrodu, gdzie Wasilij publicznie oddaje pierwszeństwo przyjacielowi. Sam natomiast żeni się z córką wojewody, która na równi z mężczyznami brała udział w bitwie.
Książę i Nowogrodzianie sądzą Krzyżaków. Szeregowych knechtów wypuszczają, rycerzy zostawiają do wykupu. Przywódców wojsk i zdrajców tłum linczuje na miejscu. Następnie Nowogrodzianie hucznie świętują zwycięstwo. Aleksander błogosławiąc puszczonych wolno knechtów, parafrazuje Biblię „Kto do nas z mieczem przyjdzie, od miecza zginie! Tym stoi i stać będzie ruska ziemia!"
Podtekst polityczny.
Film powstawał w czasie, gdy Związek Radziecki był w konflikcie z III Rzeszą. Stalin zażądał od Eisensteina nakręcenia filmu odstraszającego Niemców od najazdu na ziemie rosyjskie.
W filmie ukazano wiele alegorii politycznych odzwierciedlających sytuację polityczną w 1930 roku oraz postać Newskiego jako rybaka i ludowego bohatera. Hełmy krzyżaków przypominały hełmy niemieckich żołnierzy z lat 20. XX wieku. W pierwszej wersji filmu na hełmach pojawiają się nawet swastyki. W filmie ukazana jest scena zawarcia pokoju przez Newskiego z Mongołami tylko po to, by skoncentrować się na walce z Krzyżakami. Scena nawiązuje do zawarcia pokoju przez Związek Radziecki z Japonią, który był potrzebny do odparcia wojsk hitlerowskich w trakcie ewentualnego ich najazdu. Pokój z azjatyckim wrogiem odnosił się również do polityki Stalina nieeskalowania działań wojennych na wschodnich granicach.
Nieszczęśliwie dla Eisensteina film szydzący z zawierania paktu z Niemcami został ukończony na kilka miesięcy przed zawarciem paktu Ribbentrop-Mołotow. Wkrótce po premierze został zdjęty z ekranów. Dopiero po agresji Niemiec na Związek Radziecki w 1941 roku wyświetlanie filmu wznowiono we wszystkich salach kinowych. Fragmenty pokazywane były w amerykańskim filmie propagandowym "The Battle of Russia".

</doc>
<doc id="1345492" url="https://pl.wikipedia.org/wiki?curid=1345492" title="Michał z Ceseny">
Michał z Ceseny

Michał z Ceseny lub Michał Fuschi (ur. ok. 1270 w Cesenie, zm. 29 listopada 1342 w Monachium) – włoski franciszkanin, szesnasty generał założonego przez św. Franciszka z Asyżu zakonu (lata 1316–1328), stróż pieczęci zakonu franciszkańskiego, filozof i teolog.
Michał z Ceseny był wpływową osobistością świata polityki i Kościoła europejskiego w XIV wieku.
Życiorys.
Po studiach teologicznych w Paryżu został wybrany generałem franciszkanów na kapitule, która odbywała się z okazji Zielonych Świątek 1316 roku w Neapolu. W czasie kapituły zostały również przyjęte przez wspólnotę braci mniejszych przeredagowane "Konstytucje Zakonne", znane jako "Constitutiones Assisienses". Przygotowała je grupa minorytów w Asyżu.
Jako generał Michał z Ceseny szybko okazał się być surowym względem braci nawołujących do tzw. radykalnego przestrzegania ubóstwa Jezusa Chrystusa (wł. spirituali). W swoim podejmowaniu względem spirytualnych stanowczych kroków zyskał poparcie papieża Jana XXII. W roku 1317 w Marsylii po raz pierwszy zostali spaleni na stosie czterej bracia spirytualni, którzy nie chcieli podporządkować się decyzjom Stolicy Apostolskiej. W bullach "Sancta romana" i "Gloriosam Ecclesiam" papież udzielał reprymendy i ekskomunikował wszystkich spirytualnych. W ten sposób chciano raz na zawsze rozwiązać konflikt, który narastał pomiędzy tzw. konwentualnymi (przestrzeganie ubóstwa zgodnie z zaleceniami Rzymu) a spirytualnymi (zwolennicy radykalnego ubóstwa). Ci ostatni zostali ogłoszeni heretykami. Przywódcy spirytualnych Ubertino da Casale i Angelo Clareno zostali zmuszeni do opuszczenia zakonu.
Po roku 1321 stosunki pomiędzy Michałem z Ceseny i Janem XXII popsuły się. Papież postanowił otworzyć dyskusję dotyczącą zachowywania ubóstwa. W bulli "Inter nonnullos" z 1323 obalił „przykrywkę” prawną, według której franciszkanie nie posiadali niczego ani jako osoby, ani jako konwenty, ani jako zakon. Zgodnie z wydaną za pontyfikatu Mikołaja III bullą "Exiit qui seminat" z 1279 właścicielem dóbr, którymi dysponował zakon minorycki, była Stolica Święta. Dobrami zakonu zarządzali specjalni prokuratorzy. W czasie kapituły w Perugii w 1322 franciszkanie bronili swojej tezy dotyczącej ubóstwa Chrystusa i Apostołów, jako ubóstwa osoby i wspólnoty. Wystosowany przez braci "Franciszkański manifest z Perugii" (dwa listy napisane przez ojców kapitularnych skierowane do wszystkich braci) został potępiony przez papieża. Konflikt pomiędzy generałem i Janem XXII stał się rzeczywistością.
W 1327 Michał z Ceseny został wezwany na dwór papieski do Awinionu. Dnia 22 maja roku następnego został przez braci mniejszych ponownie wybrany generałem (kapituła w Bolonii). Papież nałożył na niego areszt domowy. Nocą z 26/27 maja Michał z Ceseny uciekł z Awinionu wraz z grupą braci. Byli wśród nich filozof i teolog William Ockham oraz prawnik Bonagracja z Bergamo. Po wejściu na statek w Aigues-Mortes dostali się do Pizy, gdzie stacjonowały wojska Ludwika IV Bawarskiego, kandydata na tron cesarski.
Jan XXII zdjął Michała z urzędu bullą "Cum Michaël de Caesena" z 28 maja 1328. Następna bulla "Dudum ad nostri" z 6 czerwca 1329, ogłaszała jego ekskomunikę. Wraz z generałem ekskomunikowani zostali William Ockham i Bonagrazia da Bergamo. Ekskomunika została powtórzona 16 listopada tego samego roku w bulli "Quia vir reprobus Michaël de Caesena".
W czasie kapituły zakonu, która zebrała się w Paryżu z okazji Zielonych Świątek 10 czerwca 1329 wybrano nowego generała Gerarda Odónisa znanego również w historiografii minoryckiej jako Guiral Ot. Grupa zakonników pozostała jednak wierna Michałowi z Ceseny. Bracia ci nie uznali nowego generała i decyzji samego papieża. Ten ostatni został przez nich potraktowany jak heretyk. Już od roku sprawował swój urząd wybrany przez Ludwika IV Mikołaj V. Ten ostatni był franciszkaninem – Pietro Rainalducci da Corbara.
Michał z Ceseny do końca życia przebywał na dworze cesarskim. Wspierany przez Williama Ockhama i Marsyliusza z Padwy był członkiem obozu Gibelinich. Do kresu swego życia był stróżem pieczęci zakonu. Zmarł 29 listopada 1342 w Monachium.

</doc>
<doc id="1345494" url="https://pl.wikipedia.org/wiki?curid=1345494" title="Pigmalion (film)">
Pigmalion (film)

Pigmalion ("Pygmalion") – filmowa adaptacja dramatu "Pigmalion" (1913) George’a Bernarda Shawa. Film przedstawiający zabawne próby pewnego profesora, który próbuje nauczyć londyńską kwiaciarkę oksfordzkiej wymowy.

</doc>
<doc id="1345498" url="https://pl.wikipedia.org/wiki?curid=1345498" title="Freeform">
Freeform

Freeform (poprzednio znany jako ABC Family) – amerykański kanał telewizyjny o profilu rozrywkowym, należący do Disney-ABC Television Group. 
Kanał powstał w 1977 pod nazwą CBN Cable. Należał wówczas do grupy Christian Broadcasting Network i początkowo, podobnie jak inne media tego nadawcy, specjalizował się w programach o tematyce religijnej. W 1981 zmieniono jego format na bardziej rozrywkowy, choć nadal dbano o to, aby emitowane programy mogły oglądać wspólnie całe rodziny. W 1988 kanał zmienił nazwę na CBN Family Channel. Gdy wypracowywanego przez niego zyski stały się na tyle duże, że trudno było pogodzić to ze statusem "non-profit", jakim cieszyła się grupa CBN, przeniesiono go do komercyjnej spółki-córki tej grupy, nazwanej International Family Entertainment. Równocześnie przemianowano kanał na The Family Channel.
W lipcu 1997 kanał kupiło Fox Entertainment Group, co rok później zaowocowało kolejną zmianą nazwy - tym razem na Fox Family. W 2001 zawarto umowę, na mocy której Fox sprzedał część swoich kanałów tematycznych, w tym Fox Family, należącej do grupy Disneya telewizji ABC. Wtedy też kanał przyjął nazwę ABC Family.
W dniu 12 stycznia 2016 roku nazwa kanału ABC Family została zmieniona na Freeform.

</doc>
<doc id="1345501" url="https://pl.wikipedia.org/wiki?curid=1345501" title="Baltic Cup">
Baltic Cup

Baltic Cup (Puchar Bałtyku) – towarzyski, międzynarodowy turniej piłki nożnej rozgrywany od 1928 roku w jednym z krajów nadbałtyckich co dwa lata (od 2008 r.). Uczestniczą w nim drużyny reprezentujące kraje nadbałtyckie. Najwięcej razy turniej wygrywała reprezentacja Łotwy – 13, która wygrała między innymi pierwszy turniej w historii. W latach 1940–1990 Estonia, Litwa i Łotwa były pod okupacją ZSRR, a turniej rozgrywany był w ramach sowieckich republik Estonii, Łotwy i Litwy. Od 2012 r.do 2014 r. w turnieju brała udział reprezentacja Finlandii.

</doc>
<doc id="1345502" url="https://pl.wikipedia.org/wiki?curid=1345502" title="SOAPnet">
SOAPnet

SOAPnet – amerykański kanał telewizyjny, wyspecjalizowany w emisji oper mydlanych. Początkowo stacja pokazywała tylko seriale znane wcześniej z anteny blisko z nią powiązanej telewizji ABC. Z czasem ramówka była jednak rozszerzana również o produkcje innych nadawców. Stacja istnieje od roku 2000, zaś obecnie jest częścią Disney-ABC Television Group.

</doc>
<doc id="1345504" url="https://pl.wikipedia.org/wiki?curid=1345504" title="Buick Reatta">
Buick Reatta

Buick Reatta − samochód sportowy klasy średniej produkowany przez amerykańską markę Buick w latach 1988 – 1991.
Historia i opis modelu.
Reatta była pierwszym dwumiejscowym modelem Buicka od czasów sprzedawanego w latach 40. modelu 46. Podobnie jak Cadillac Allanté oparty był na skróconej wersji platformy podwoziowej GM E, której używały Cadillac Eldorado, Oldsmobile Toronado a przede wszystkim Buick Riviera, z którym Reatta dzieli zaawansowaną elektronikę oraz wykończenie wnętrza. Początkowo model oferowany był jedynie jako hardtop coupe, w roku 1990 dodano wariant convertible.
Dane techniczne.
Reatta używała popularnego silnika "3800" V6 osiągającego 165–170 hp (123–127 kW) i 285–298 N·m momentu obrotowego. Samochód wyposażony był w pełni niezależne zawieszenie, hamulce tarczowe wyposażone w ABS oraz napęd przedni. Prędkość maksymalna pojazdu była elektronicznie ograniczona do 201 km/h (125 mph). Samochód spalał około 13,1 l/100 km paliwa w cyklu miejskim, w trasie poza miastem 8,7 l/100 km.

</doc>
<doc id="1345510" url="https://pl.wikipedia.org/wiki?curid=1345510" title="Buena Vista Music Group">
Buena Vista Music Group



</doc>
<doc id="1345516" url="https://pl.wikipedia.org/wiki?curid=1345516" title="Lyric Street Records">
Lyric Street Records

Lyric Street Records – amerykańska wytwórnia muzyczna z siedzibą w Nashville, należąca do Disney Music Group i specjalizująca się w muzyce country. 
Najważniejszymi wykonawcami obecnie nagrywającymi dla wytwórni są:

</doc>
<doc id="1345525" url="https://pl.wikipedia.org/wiki?curid=1345525" title="Ahmed Al-Bahri">
Ahmed Al-Bahri

Ahmed Al-Bahri (arab. أحمد البحري; ur. 18 września 1980) – saudyjski piłkarz występujący na pozycji obrońcy. Obecnie gra w Al-Nasr.
Kariera klubowa.
Ahmed Al-Bahri zawodową karierę rozpoczynał w 1998 roku w Al-Ittifaq. W drugiej części sezonu 2005/06 trafił do Asz-Szabab Rijad, jednak po zakończeniu ligowych rozgrywek powrócił do Al-Ittifaq. W połowie sezonu 2006/07 saudyjski zawodnik przeniósł się do drużyny Al-Nasr. W Al-Ittifaq występował łącznie przez osiem lat. W debiutanckim sezonie w nowym klubie Al-Bahri wraz z zespołem uplasował się na dziewiątym miejscu w saudyjskiej ekstraklasie, a w kolejnych rozgrywkach zajął w niej piątą pozycję.
Kariera reprezentacyjna.
W reprezentacji swojego kraju Al-Bahri zadebiutował w 2005 roku. W 2006 roku Marcos Paquetá powołał go do kadry na Mistrzostwa Świata. Arabia Saudyjska na mundialu tym zajęła ostatnie miejsce w swojej grupie i odpadła z turnieju. Sam Al-Bahri na niemieckich boiskach pełnił rolę rezerwowego i nie wystąpił w żadnym ze spotkań.

</doc>
<doc id="1345526" url="https://pl.wikipedia.org/wiki?curid=1345526" title="Ahmad Al-Bahri">
Ahmad Al-Bahri



</doc>
<doc id="1345527" url="https://pl.wikipedia.org/wiki?curid=1345527" title="Hala Morskie Oko">
Hala Morskie Oko

Hala Morskie Oko – dawna hala pasterska w polskich Tatrach Wysokich. Należała do niej Hala za Mnichem i Szałasiska. Obejmowała górną część Doliny Rybiego Potoku, tereny wokół Morskiego Oka i Dolinę za Mnichem. Zabudowania pasterskie stały na śródleśnej płaśni Szałasiska. W Dolinie za Mnichem znajdował się w głazach zbudowany z kamieni szałas o rozmiarach 2,6 × 3 m. W 1960 r. łączna powierzchnia hali wynosiła 704,39 ha, w tym halizny stanowiły tylko 41 ha, reszta to nieużytki (527,86 ha), kosodrzewina (80 ha) i las (55,53 ha). Wypas w przeliczeniu na owce wynosił 131 sztuk. Z pasterskiego punktu widzenia wartość użytkowa tej hali była znikoma, gdyż w większości są to obszary wysokogórskie. Wypas powodował zaś tutaj ogromne szkody, ponieważ są to tereny o dużej wartości przyrodniczej. W lasach występuje limba, na skałach obficie roślinność alpejska. Żyją też tutaj duże ssaki: kozice, świstaki, jelenie, rejon penetrują niedźwiedzie. Od wieków wypasali na tej hali Murzańscy, ostatnim wypasającym był baca Jan Murzański z Gronia. Wiosną, zanim na tej wysokogórskiej hali zazieleniła się trawa, wypasał przejściowo na Hali Jaworzyna Rusinowa.
Znaczenie przyrodnicze tej hali doceniano już dawno. Wykup hali z rąk licznych jej właścicieli zapoczątkowany został przez Towarzystwo Tatrzańskie już w 1889 r., zakończony został przez Tatrzański Park Narodowy w 1963 r. Po zniesieniu pasterstwa tej hali jej nazwa jest już historyczna, znacznie zaś poprawiły się warunki bytowania roślin i zwierząt w tym rejonie. Jest on obecnie jednym z głównych w Tatrach miejsc występowania dużych ssaków.

</doc>
<doc id="1345528" url="https://pl.wikipedia.org/wiki?curid=1345528" title="Hala za Mnichem">
Hala za Mnichem



</doc>
<doc id="1345529" url="https://pl.wikipedia.org/wiki?curid=1345529" title="Insektycydy karbaminianowe">
Insektycydy karbaminianowe

Insektycydy karbaminianowe, insektycydy karbaminowe – grupa insektycydów będących pod względem chemicznym pochodnymi kwasu karbaminowego. Są też stosowane jako herbicydy, nematocydy i fungicydy.
Są one skutecznymi środkami szkodnikobójczymi, ale działają toksycznie także na pożyteczne owady (na przykład pszczoły), jak również ryby. Większość z nich jest stosunkowo mało niebezpieczna dla ssaków.
Właściwości chemiczne.
Mają postać krystalicznych proszków. Słabo rozpuszczają się w wodzie, lepiej w rozpuszczalnikach organicznych. Są nietrwałe chemicznie, łatwo ulegają hydrolizie.
Toksyczność.
Mechanizm działania toksycznego.
Insektycydy karbaminianowe dostają się do organizmu przez skórę, przewód pokarmowy i drogi oddechowe. Są dość szybko metabolizowane i wydalane z moczem.
Mechanizm działania toksycznego jest analogiczny do działania estrów fosforanowych. Polega na blokowaniu aktywności cholinoesteraz, enzymów niezbędnych dla prawidłowego funkcjonowania układu nerwowego.
Wiązanie insektycydów karbaminianowych z miejscem aktywnym enzymu jest odwracalne, enzym stosunkowo szybko może powrócić do swojej pierwotnej aktywności. Dzięki temu ta grupa insektycydów jest mniej toksyczna od związków fosforoorganicznych.
Zatrucia.
Zatrucia zdarzają się u osób narażonych zawodowo na insektycydy oraz niekiedy w gospodarstwach domowych przez przypadkowe spożycie lub polanie się nimi. Z reguły kończą się wyleczeniem. Objawy są analogiczne jak w zatruciu estrami fosforanowymi, jednak mniej nasilone i mniej niebezpieczne.
Dla wywołania objawów zatrucia konieczne jest przyjęcie dużych dawek (ok. 1,5 mg/kg masy ciała), a nawet w takich przypadkach odpowiednio leczone objawy ustępują po kilku godzinach. Karbaminiany powodują uszkodzenia wątroby i nerek. Nie udowodniono występowania u zatrutych późnych powikłań, działania mutagennego czy rakotwórczego.
Leczenie zatruć.
Leczenie zatruć polega na zabezpieczaniu czynności oddechowej (w razie potrzeby zastosowaniu sztucznego oddychania) i podawaniu atropiny. Nie zaleca się stosowania oksymów jako odtrutek, gdyż stan chorego może się pogorszyć zamiast polepszyć.

</doc>
<doc id="1345531" url="https://pl.wikipedia.org/wiki?curid=1345531" title="Protonium">
Protonium

Protonium (Pn) - nazwa egzotycznego atomu zbudowanego z protonu i antyprotonu, które krążą wokół siebie. Protonium jest elektrycznie obojętnym bozonem z liczbą barionową równą zero.

</doc>
<doc id="1345532" url="https://pl.wikipedia.org/wiki?curid=1345532" title="Parafia św. Józefa w Stanclewie">
Parafia św. Józefa w Stanclewie

Parafia św. Józefa w Stanclewie należy do dekanatu biskupieckiego.
Staraniem proboszcza kościoła farnego w Biskupcu, później sufragana warmińskiego ks. Edwarda Herrmanna uzyskano zgodę na budowę kościoła. Mieszkańcy wsi zakupili 3 włóki ziemi na których wybudowano kościół i plebanię. Otwarcie kościoła odbyło się 28 czerwca 1907. Funkcję proboszcza pełnił ksiądz kurator, aż do chwili zatwierdzenia parafii 22 lutego 1910 roku. Do 1938 roku w Stanclewie kazania w języku polskim na przemian z niemieckim. Pierwszym proboszczem w Stanclewie był ks. Piotr Jagalski, w 1938 r. ks. Wieczorek.
Do parafii w Stanclewie należy kaplica w Bredynkach

</doc>
<doc id="1345533" url="https://pl.wikipedia.org/wiki?curid=1345533" title="Chalid Aziz">
Chalid Aziz

Chalid Aziz (arab. خالد عزيز; ur. 14 lipca 1981 w Rijadzie) - saudyjski piłkarz występujący na pozycji pomocnika. Obecnie gra w Al-Hilal.
Kariera klubowa.
Chalid Aziz zawodową karierę rozpoczynał w 2000 roku w zespole Al-Hilal. Jego największe osiągnięcie to zdobycie mistrzostwa kraju w 2002 i 2005 roku. Oprócz tych sukcesów Aziz wraz z drużyną trzy razy odniósł zwycięstwo w turnieju o Puchar Korony Księcia, zwyciężył także w Pucharze Zdobywców Pucharów Azji, Arabskim Pucharze Zdobywców Pucharów oraz Superpucharze Saudyjsko-Egipskim. Obecny kontrakt Aziza z Al-Hilal obowiązuje do 2011 roku.
Kariera reprezentacyjna.
W reprezentacji swojego kraju Aziz zadebiutował w 2004 roku. W 2006 roku Marcos Paquetá powołał go do kadry na Mistrzostwa Świata. Arabia Saudyjska na mundialu tym zajęła ostatnie miejsce w swojej grupie i odpadła z turnieju. Sam Aziz na niemieckich boiskach był podstawowym zawodnikiem swojej drużyny i wystąpił we wszystkich trzech spotkaniach. W ostatnim meczu przeciwko Hiszpanii doznał kontuzji i już w trzynastej minucie musiał opuścić plac gry.

</doc>
<doc id="1345534" url="https://pl.wikipedia.org/wiki?curid=1345534" title="Édouard Francis Kirmisson">
Édouard Francis Kirmisson

Édouard Francis Kirmisson (ur. 18 lipca 1848 w Nantes, zm. 22 września 1927 w Binic) – francuski chirurg dziecięcy.
Kirmisson uczęszczał do École de Médecine, a później kontynuował studia w Paryżu. Został eksternem w Hôtel-Dieu gdzie uczył się u Noëla-François-Odona Guéneau de Mussy'ego (1813–1903), i wkrótce zaczął się interesować chirurgią. Doktorat otrzymał w 1879, w 1883 został "agrégé". W 1897 przeniósł się do Hôpital Trousseau i w 1901 został profesorem chirurgii dziecięcej i ortopedii w Hôpital des Enfants-Malads. Był założycielem Revue d’orthopédie i członkiem Académie de médecine od 1903.

</doc>
<doc id="1345539" url="https://pl.wikipedia.org/wiki?curid=1345539" title="Poznań Plewiska">
Poznań Plewiska

Poznań Plewiska – zlikwidowany w 1997 roku przystanek kolejowy na granicy Plewisk i Poznania (Osiedle Kwiatowe), w województwie wielkopolskim, w Polsce.

</doc>
<doc id="1345544" url="https://pl.wikipedia.org/wiki?curid=1345544" title="Związek fosforoorganiczny">
Związek fosforoorganiczny



</doc>
<doc id="1345545" url="https://pl.wikipedia.org/wiki?curid=1345545" title="Związki fosfoorganiczne">
Związki fosfoorganiczne



</doc>
<doc id="1345546" url="https://pl.wikipedia.org/wiki?curid=1345546" title="Związek fosfoorganiczny">
Związek fosfoorganiczny



</doc>
<doc id="1345547" url="https://pl.wikipedia.org/wiki?curid=1345547" title="Insektycydy karbaminowe">
Insektycydy karbaminowe



</doc>
<doc id="1345548" url="https://pl.wikipedia.org/wiki?curid=1345548" title="Mohamed Al-Bishi">
Mohamed Al-Bishi

Mohamed Eid Naser Al-Bishi (, ur. 3 maja 1987 w Dżuddzie) – saudyjski piłkarz występujący na pozycji obrońcy, reprezentant Arabii Saudyjskiej w latach 2010–2014.
Kariera klubowa.
Mohamed Al-Bishi zawodową karierę rozpoczynał w 2006 roku w Al-Ahli Dżudda. W debiutanckim sezonie zajął z nim piąte miejsce w saudyjskiej ekstraklasie. W latach 2009–2017 był on graczem An-Nassr, z którym wywalczył dwukrotnie mistrzostwo kraju oraz Puchar Ligi (Saudi Crown Prince Cup). W latach 2017–2018 występował w Al-Faisaly FC, w barwach którego zakończył karierę zawodniczą.
Kariera reprezentacyjna.
W 2006 roku Marcos Paquetá powołał go do kadry Arabii Saudyjskiej na Mistrzostwa Świata w miejsce Mohammada Al-Anbara, który doznał kontuzji na jednym z treningów. Saudyjczycy na mundialu tym zajęli ostatnie miejsce w swojej grupie i odpadli z turnieju. Sam Al-Bishi na niemieckich boiskach pełnił rolę rezerwowego i nie wystąpił w żadnym ze spotkań. 9 października 2010 zadebiutował w zespole narodowym w wygranym 4:0 towarzyskim meczu z Uzbekistanem. Ogółem w latach 2010–2014 rozegrał w reprezentacji 10 spotkań.

</doc>
<doc id="1345549" url="https://pl.wikipedia.org/wiki?curid=1345549" title="Mistrzostwa Świata w Biathlonie 1983">
Mistrzostwa Świata w Biathlonie 1983

20. Mistrzostwa Świata w Biathlonie odbyły się we włoskiej Anterselvie, w dniach 23 - 27 lutego 1983 roku. Zawodnicy startowali w trzech konkurencjach: biegu indywidualnym na 20 km, sprincie na 10 km oraz sztafecie 4x7,5 km. Polacy nie zdobyli medali.

</doc>
<doc id="1345552" url="https://pl.wikipedia.org/wiki?curid=1345552" title="Olšovec">
Olšovec

Olšovec – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 507 mieszkańców.

</doc>
<doc id="1345555" url="https://pl.wikipedia.org/wiki?curid=1345555" title="Park Ignacego Jana Paderewskiego w Warszawie">
Park Ignacego Jana Paderewskiego w Warszawie



</doc>
<doc id="1345556" url="https://pl.wikipedia.org/wiki?curid=1345556" title="Port lotniczy Salta">
Port lotniczy Salta

Port lotniczy Salta (IATA: SLA, ICAO: SASA) – międzynarodowy port lotniczy położony 7 km na południowy zachód od centrum Salty, w prowincji Salta, w Argentynie.

</doc>
<doc id="1345560" url="https://pl.wikipedia.org/wiki?curid=1345560" title="Opatovice (kraj ołomuniecki)">
Opatovice (kraj ołomuniecki)

Opatovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 815 mieszkańców.

</doc>
<doc id="1345562" url="https://pl.wikipedia.org/wiki?curid=1345562" title="Ovčárna">
Ovčárna

Ovčárna (również "Volareza – Hotel Ovčárna pod Pradědem"; historyczna nazwa ) – całoroczny hotel górski (dawniej schronisko turystyczne) w paśmie górskim Wysokiego Jesionika () w północno-wschodnich Czechach, w Sudetach Wschodnich, w obrębie gminy Malá Morávka, położony na wysokości 1300 m n.p.m., na stoku góry Petrovy kameny, w odległości około 1,5 km na południowy wschód od szczytu góry Pradziad ().
Historia hotelu.
Historia hotelu Ovčárna związana jest z historią terenów wokół góry Pradziad, gdzie obszarami tymi zainteresowali się początkowo pasterze. Ovčárna została wybudowana w 1863 roku w miejscu szałasu pasterskiego, jako jeden z najstarszych obiektów tego typu w Wysokim Jesioniku. W przeszłości (XVIII wiek) tereny te powyżej wysokości 1205 m n.p.m. były pokryte trawą wysokogórską, stwarzając dogodne warunki do wypasu bydła, a później owiec. Dopiero w XIX wieku zainteresowanie tymi terenami turystów, spowodowało wyparcie pasterzy, kosztem przeznaczenia tych terenów do budowy projektowanych obiektów turystycznych, początkowo schronisk. Ovčárna znajdowała się na terenie dóbr zakonu krzyżackiego i na początku służyła celom hodowlanym, ale z racji dogodnego położenia często przybywali tam turyści. W 1888 roku wielki mistrz zakonu Wilhelm Habsburg poprosił zarząd główny organizacji turystycznej o nazwie Morawsko-Śląskie Sudeckie Towarzystwo Górskie () o udostępnienie planów istniejącego schroniska turystycznego chata Jiřího na Šeráku, w związku z planowaną rozbudową Ovčárni dla celów turystycznych. Organizacja zgodziła się i w 1889 roku obiekt rozbudowano, podobnie jak pobliską miejscowość Karlova Studánka. Organizacja MSSGV chciała schronisko wydzierżawić, gdyż prowadzące go małżeństwo Karl i Rosalie Grohal początkowo niezbyt przychylnie traktowało przybyłych turystów, jednak zakon krzyżacki nie zgodził się na to. Dom, który oni obsługiwali służył leśnikom, turystom oraz m.in. botanikom, jak prof. Friedrich Kolenati, który prowadził na stoku góry Petrovy kameny swoje badania. W 1902 roku według projektu Drechslera została wytyczona i zbudowana droga z miejscowości Karlova Studánka (z przełęczy Hvězda). W 1908 roku sekcja ołomuniecka organizacji MSSGV założyła obok schroniska ogród botaniczny ().
Po śmierci 13 sierpnia 1909 roku Rosalii Grohal, nowym dzierżawcą został Adolf Bradel, który postanowił, że obiekt będzie otwarty przez cały rok (dotychczas działał tylko w miesiącach letnich), jednak 22 grudnia 1910 roku Ovčárnię strawił pożar, a Bradel zginął w jego płomieniach. Wkrótce po pożarze wybudowano piętrowy drewniany dom, który stopniowo się powiększał. Żona zmarłego Bradela – Aloisa w 1912 roku zajęła się sprzedażą biletów na wieżę Pradziada. Napływ turystów zainteresowanych pobytem wokół góry Pradziad i jej wieży widokowej spowodował, że mały dom zaczął być za mały, by pomieścić zainteresowanych, koniecznością więc stała się jego przebudowa. W 1911 roku, w miejscu spalonego schroniska wzniesiono prowizoryczną budowlę oferującą posiłki oraz kilka miejsc noclegowych. Wewnątrz znajdował się także telefon. Nowy budynek schroniska wybudowano dopiero w 1922 roku – były w nim trzy sale restauracyjne i dwie noclegowe na 100 miejsc. Schronisko nadal było w rękach zakonu krzyżackiego (do 1945 roku), a działania organizacji MSSGV w celu rozbudowy obiektu zakończyły się niepowodzeniem (choć od 1931 roku członkowie towarzystwa mieli 10% zniżki na noclegi, co wiąże się z faktem, że dzierżawca Ovčárni był jednocześnie najemcą wieży widokowej na górze Pradziad). Na początku lat trzydziestych XX wieku budynek został całkowicie przebudowany na hotel górski z restauracją oraz pokojami gościnnymi. Po zakończeniu II wojny światowej w 1945 roku obiekt znacjonalizowano. Początkowo dostało go przedsiębiorstwo Lasy Państwowe, a w 1949 roku armia czechosłowacka, która wykorzystywała go jako swój obiekt wypoczynkowy. W latach 50. XX wieku Ovčárnię rozbudowano i przebudowano. Większą – ogólną rekonstrukcję przeprowadzono w 1985 roku. 29 lipca 1991 roku hotel został przeznaczony po remoncie dla wszystkich zainteresowanych.
Charakterystyka.
Hotel Ovčárna jest nowoczesnym hotelem górskim (***), położonym w centrum pasma Wysokiego Jesionika, który pełni rolę punktu widokowego z dostępem do wielu form wypoczynku i turystyki górskiej. Nowoczesna bryła budynku o ciekawym zadaszeniu, położona jest w najatrakcyjniejszej lokalizacji pasma górskiego Wysokiego Jesionika, przy grzbiecie głównym góry Pradziad, ciągnącym się od przełęczy Červenohorské sedlo do przełęczy Skřítek, w pobliżu najwyższych jego szczytów, z widokiem w kierunku najwyższej góry Pradziad. Hotel jest członkiem i posiada certyfikat Morawsko-Śląskiej Organizacji Ruchu Turystycznego.
Budynek ma rozbudowaną formę architektoniczną, złożoną z obiektu zasadniczego na przybliżonym planie prostokąta w rzucie poziomym o wymiarach około (100 × 25) m oraz przybudówek, przykrytego blachą miedzianą oraz konstrukcją ścian zbudowanych w ramie żelbetowej, izolowanych na bazie polistyrenu, oraz licowanych płytkami granitowymi. W części środkowej od strony północno-wschodniej znajduje się wejście główne oraz recepcja hotelu. Budynek posiada cztery kondygnacje naziemne (parter i trzy piętra), przy czym piętra znajdują się w obszarze ściętego zadaszenia. Bryła budynku została dostosowana do architektury górskiej oraz wkomponowana w taras ziemny na stoku góry Petrovy kameny, na którym umieszczono poza budynkiem również parking. Lokale gastronomiczne są zlokalizowane na parterze (restauracja i kawiarnia).
Hotel znajduje się w enklawie obszaru narodowego rezerwatu przyrody Praděd, powstałego w 1991 roku o powierzchni około 2031 ha, będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), jest zatem punktem wypadowym dla miłośników przyrody i górskiej turystyki pieszej. W budynku niedaleko hotelu znajduje się stacja Pogotowia Górskiego. Do hotelu prowadzi asfaltowa droga biegnąca na trasie przełęcz Hvězda – Pradziad. Z uwagi na małą szerokość tej drogi, obowiązuje na odcinku przełęcz Hvězda – Ovčárna ruch wahadłowy, kierowany podnoszonym szlabanem i sygnalizacją świetlną. Niedaleko hotelu zlokalizowano przystanek autobusowy z połączeniem do miejscowości Karlova Studánka i Malá Morávka.
Turystyka.
Zainteresowani pobytem w hotelu powinni się kierować drogami w kierunku:
Droga z przełęczy Hvězda o nazwie "Ovčárenská silnice" to jedyne połączenie drogowe z hotelem. Możliwość parkingu w trzech miejscach: przed hotelem, w Ovčárni i na przełęczy Hvězda. Ovčárna leży w rejonie bardzo popularnym wśród turystów. Kluczowym punktem turystycznym jest zlokalizowane przy hotelu skrzyżowanie turystyczne o nazwie "Ovčárna (chata, bus)", z podaną na tablicy informacyjnej wysokością 1302 m, z którego rozchodzą się wszystkie szlaki turystyczne, szlak rowerowy, ścieżki dydaktyczne i trasa narciarstwa biegowego.
Szlaki turystyczne.
Klub Czeskich Turystów () wytyczył w obrębie hotelu cztery szlaki turystyczne na trasach:
Szlaki rowerowe.
Blisko hotelu wyznaczono szlak rowerowy na trasie:
Ścieżki dydaktyczne.
Wzdłuż grzbietu głównego góry Pradziad w 2009 roku wyznaczono ścieżkę dydaktyczną o nazwie () o długości 12 km na odcinku:
Ponadto blisko hotelu przebiega inna ścieżka dydaktyczna () o długości 3,7 km na trasie:
Trasy narciarskie.
W okresach ośnieżenia istnieje możliwość skorzystania z tras narciarskich. Przy hotelu wytyczono trasę narciarstwa biegowego o nazwie tzw. (). 
Na stokach pobliskich gór zlokalizowano następujące trasy narciarstwa zjazdowego:

</doc>
<doc id="1345563" url="https://pl.wikipedia.org/wiki?curid=1345563" title="Ed Cota">
Ed Cota

Eduardo Enrique Cota (ur. 19 maja 1976 w Los Angeles) – amerykański koszykarz występujący na pozycji rozgrywającego, posiadający także panamskie obywatelstwo.
W 1996 wystąpił w meczu wschodzących gwiazd - Nike Hoop Summit oraz McDonald’s All-American.
Zajmuje trzecie miejsce na liście najlepiej podających zawodników w historii NCAA z łączną liczbą 1030 asyst.
W 2003 roku rozegrał trzy spotkania w barwach Washington Wizards podczas letniej ligi NBA w Las Vegas.

</doc>
<doc id="1345564" url="https://pl.wikipedia.org/wiki?curid=1345564" title="Compass Airlines">
Compass Airlines

Compass Airlines – amerykańska linia lotnicza z siedzibą w Chantilly, w stanie Wirginia.

</doc>
<doc id="1345571" url="https://pl.wikipedia.org/wiki?curid=1345571" title="FV101 Scorpion">
FV101 Scorpion

FV101 Scorpion – brytyjski lekki czołg rozpoznawczy, należący do rodziny pojazdów CVR(T), opracowany przez przedsiębiorstwo Alvis na początku lat 70. XX wieku.
Historia.
We wrześniu 1967 roku Alvis otrzymał od British Army kontrakt na budowę 17 prototypowych egzemplarzy nowego pojazdu rozpoznawczego. Pierwszy z nich ukończony został w styczniu 1969 roku. W maju 1970 roku armia brytyjska zadecydowała o przyjęciu pojazdu do służby, a w październiku zamówienie złożyła także armia belgijska. Pierwsza dostawa czołgów Scorpion dla British Army miała miejsce w styczniu 1972 roku, rok później pierwsze pojazdy trafiły do Belgii.
W kolejnych latach pojazdy zakupione zostały przez armie kilkunastu innych państw, a także brytyjski Royal Air Force.
Pojazdy te służyły w British Army do 1993 roku. Produkcja czołgów Scorpion przeznaczonych na eksport trwała co najmniej do drugiej połowy lat 90. Przez cały ten okres wyprodukowanych zostało ponad 3000 egzemplarzy czołgu, z czego około 1500 wykorzystywanych było przez wojsko brytyjskie.
Czołgi te wzięły udział m.in. w wojnie iracko-irańskiej, wojnie falklandzkiej oraz I wojnie w Zatoce Perskiej.
Konstrukcja.
Czołg podzielony jest na trzy przedziały – w przedniej części pojazdu znajdują się przedział kierowcy (z lewej strony) i silnikowy (z prawej), z tyłu mieści się przedział bojowy. Załogę pojazdu stanowią trzy osoby – kierowca, strzelec i dowódca. Uzbrojenie pojazdu stanowi 76-mm armata L23A1 oraz sprzężony z nią karabin maszynowy L43A1 kalibru 7,62 mm. Część pojazdów eksportowych posiadało armatę kalibru 90 mm oraz dodatkowy karabin maszynowy zamocowany przy włazie dowódcy. Na wyposażeniu pojazdu znajduje się system ochrony ABC.
Czołg przystosowany jest do transportu na pokładzie samolotu C-130 Hercules.

</doc>
<doc id="1345572" url="https://pl.wikipedia.org/wiki?curid=1345572" title="Konstanzer Straße">
Konstanzer Straße

Konstanzer Straße - stacja metra w Berlinie na linii U7, w dzielnicy Wilmersdorf, w okręgu administracyjnym Charlottenburg-Wilmersdorf. Stacja została otwarta w 1978. Kolory, których użyto do wystroju tej stacji, nawiązują do herbu Konstancji.

</doc>
<doc id="1345574" url="https://pl.wikipedia.org/wiki?curid=1345574" title="Blissestraße">
Blissestraße

Blissestraße - stacja metra w Berlinie na linii U7, w dzielnicy Wilmersdorf, w okręgu administracyjnym Charlottenburg-Wilmersdorf. Stacja została otwarta w 1971.

</doc>
<doc id="1345575" url="https://pl.wikipedia.org/wiki?curid=1345575" title="Drużynowy Puchar Świata w tenisie ziemnym 2007">
Drużynowy Puchar Świata w tenisie ziemnym 2007

Drużynowy Puchar Świata w tenisie ziemnym (ARAG ATP World Team Championship) w 2007 roku odbył się w dniach 20 - 26 maja tradycyjnie w niemieckim Düsseldorfie na kortach ziemnych. Pula nagród wyniosła 1 764 700 dolarów amerykańskich.
W turnieju wystąpiło osiem ekip: Argentyna, Belgia, Chile, Czechy, Hiszpania, Niemcy, Stany Zjednoczone i Szwecja.
Zwycięzcami zostali po raz trzeci w historii reprezentanci Argentyny, występujący w składzie Juan Ignacio Chela, Agustín Calleri, José Acasuso i Sebastián Prieto. Kapitanem drużyny był Daniel Orsanic.

</doc>
<doc id="1345576" url="https://pl.wikipedia.org/wiki?curid=1345576" title="Mirosław Zawieracz">
Mirosław Zawieracz

Mirosław Zawieracz (ur. 8 stycznia 1965 w Iławie) – polski siatkarz (grał na pozycji przyjmującego), a po zakończeniu kariery zawodniczej trener siatkówki kobiet i mężczyzn. W sezonie 2019/2020 był trenerem żeńskiej drużyny Enea PTPS Piła, z funkcji zrezygnował we wrześniu 2020.
16 lutego 2022 został nowym trenerem zespołu Polskie Przetwory Pałac Bydgoszcz, zastępując na stanowisku Włocha Alessandro Lodiego. Utrzymał on zespół w Tauron Lidze. 23 marca 2022 przeszedł do Stali Mielec, gdzie został pierwszym trenerem drużyny.
27 maja 2022 poinformowano, że Mirosław Zawieracz będzie trenerem bydgoskiego Pałacu w sezonie 2022/23. 9 lutego 2023 klub rozwiązał z nim umowę za porozumieniem stron.
Sukcesy klubowe.
I liga mężczyzn:
I liga kobiet:
II liga kobiet:

</doc>
<doc id="1345579" url="https://pl.wikipedia.org/wiki?curid=1345579" title="Pochód azowski">
Pochód azowski

Pochód azowski (1695–1696) – atak wojsk i floty rosyjskiej, wraz z kozactwem naddnieprzańskim na Azow oraz tereny w dolnym biegu Dniepru w czasie wojny rosyjsko-tureckiej (1686–1700). Następstwem pochodu było zdobycie przez cara Piotra I fortecy Azow i ujścia rzeki Don.
I pochód.
Pierwsza wyprawa rozpoczęła się na wiosnę 1695. Na Azow ruszyła armia rosyjska (31 tysięcy ludzi, 170 armat). Jednocześnie z Naddnieprza ruszyła armia w sile 120 tysięcy kozaków na czele z hetmanem Iwanem Mazepą przy współudziale małego oddziału moskiewskiego Borysa Szeremietiewa, którzy w lipcu zdobyli kilka małych twierdz turecko-tatarskich (Kyzykermen, Tawań i inne). Po osiągnięciu ujścia Donu wojska rosyjskie rozpoczęły oblężenie twierdzy azowskiej. Szturmy w dniach 15 sierpnia (5 sierpnia według ówczesnego kalendarza rosyjskiego) i 5 października (25 września) doprowadziły jednak do bardzo poważnych strat i w listopadzie 1695 wojska rosyjskie odstąpiły.
II pochód.
W końcu roku 1695 rozpoczęto przygotowania do drugiego pochodu na Azow. Zbudowano prawie 30 statków wojennych. W kwietniu 1696 wojska moskiewskie (75 tysięcy ludzi) wyruszyły w stronę Azowa pieszo i na statkach. W końcu kwietnia z Ukrainy wyruszył korpus kozacki (15 tysięcy ludzi) na czele z pułkownikiem czernihowskim Jakiwem Łyzohubem. Druga część wojsk rosyjskich wraz z armią kozacką (70 tysięcy ludzi) ruszyła z dolnego biegu Dniepru. W czerwcu 1696 Azow został otoczony z lądu i zablokowany z morza przez flotę rosyjską. Po zaciekłym szturmie wojsk kozackich w dniach 27–29 lipca 1696 forteca skapitulowała.
Rezultat.
Traktat pokojowy między Rosją a Turcją zawarty w lipcu 1700 w Konstantynopolu oddawał Azow Rosjanom, ale już w lipcu 1711 car Piotr I musiał oddać twierdzę Turkom w wyniku traktatu pruckiego. Ostatecznie Azow został włączony do Imperium Rosyjskiego w 1739 w wyniku traktatu belgradzkiego jako miasto zdemilitaryzowane, zaś prawo jego fortyfikacji Rosja uzyskała w 1774, w traktacie w Küczük Kajnardży.

</doc>
<doc id="1345581" url="https://pl.wikipedia.org/wiki?curid=1345581" title="Lorenzo Bandini">
Lorenzo Bandini

Lorenzo Bandini (ur. 21 grudnia 1935 w Barce, zm. 10 maja 1967 w Monte Carlo) – włoski kierowca Formuły 1. W swojej karierze reprezentował stajnie Scuderia Ferrari, Cooper, BRM oraz Scuderia Centro Sud w Formule 1. Jest dziesiątą tragicznie zmarłą ofiarą w historii Formuły 1.
7 maja 1967 Bandini doznał rozległych oparzeń w wypadku podczas wyścigu o Grand Prix Monako w 1967. Po wyjściu z szykany "S" podczas jazdy wzdłuż prostej przy porcie jego bolid Ferrari 312/67 eksplodował, wskutek czego wrak uderzył w słomianą bandę, odbił się i stanął na środku toru paląc się. Bandini bardzo długo przebywał w palącym się bolidzie, co spowodowało oparzenia i zwęglenie 70% ciała. Zmarł trzy dni później w szpitalu Princess Grace Polyclinic Hospital w Monte Carlo.
Założona przez jego siostrę Fundacja Lorenzo Bandiniego, co roku przyznaje jednemu z zawodników Trofeum Lorenzo Bandiniego. Nagroda jest przyznawana za najbardziej widoczne postępy w rozwoju sportowym i ducha walki okazywanego na torze. Pierwszy raz nagrodę przyznano w roku 1992, a od roku 1995 trofeum przyznawana jest corocznie wyróżniającym się kierowcom wyścigowym startującym w Formule 1.

</doc>
<doc id="1345583" url="https://pl.wikipedia.org/wiki?curid=1345583" title="Tęczowy elementarz">
Tęczowy elementarz

Tęczowy elementarz czyli (prawie) wszystko, co chcielibyście wiedzieć o gejach i lesbijkach – książka autorstwa Roberta Biedronia wydana w 2007, poruszająca kwestie związane z LGBT, napisana w konwencji "pytanie – odpowiedź".
Pytania były zadawane przez różne osoby, zaś autor wybrał te najczęściej powtarzające się i jego zdaniem najciekawsze. Według autora jest to obecnie jedyna tego typu publikacja na rynku polskim. Propozycja Biedronia, aby książkę dopisać do listy lektur uzupełniających w polskich liceach, wywołała burzliwe komentarze polityków.
Książkę podzielono na działy opisujące kolejno zagadnienia związane z codziennością, z jaką zmagają się osoby LGBT: wiedza podstawowa (wyjaśnia pojęcia takie jak coming out), rodzina i przyjaciele, życie codzienne, edukacja, seksualność, uwarunkowania prawne i sytuacja polityczna osób homoseksualnych, historia środowiska homoseksualistów w Polsce.
Tytuł książki odnosi się do tęczowej flagi, która jest symbolem mniejszości seksualnych.
W maju 2009 roku książka została wydana na Ukrainie w nakładzie 2 000 sztuk pod tytułem "Веселкова абетка, або (майже) все, що ви хотіли знати про геїв та лесбійок" (trb. "Wesełkowa abetka, abo (majże) wse, szczo wy chotiły znaty pro hejiw ta lesbijok").

</doc>
<doc id="1345585" url="https://pl.wikipedia.org/wiki?curid=1345585" title="John Oden">
John Oden

John Oden – (ur. 3 sierpnia 1980 w Nowym Jorku) – amerykański koszykarz, w sezonie 2007/2008 grający w Polskiej Lidze Koszykówki w drużynie Atlasa Stali Ostrów Wielkopolski. W sezonie 2008/2009 grał we francuskiej Pro-A w drużynie Dijon.

</doc>
<doc id="1345586" url="https://pl.wikipedia.org/wiki?curid=1345586" title="6 Tarnobrzeska Drużyna Harcerska &quot;Knieja&quot;">
6 Tarnobrzeska Drużyna Harcerska &quot;Knieja&quot;



</doc>
<doc id="1345588" url="https://pl.wikipedia.org/wiki?curid=1345588" title="Michal Kadlec">
Michal Kadlec

Michal Kadlec (ur. 13 grudnia 1984 w Vyškovie) – czeski piłkarz, występujący na pozycji lewego obrońcy. Reprezentant Czech. Jest synem uczestnika mistrzostw świata w 1990 roku, 64-krotnego reprezentanta Czechosłowacji, Miroslava Kadleca.
Przygodę z futbolem zaczynał w Synot Stare Mesto. W Gambrinus Liga zadebiutował w sezonie 2001/02 w spotkaniu przeciwko Banikowi Ostrawa. Liczył sobie zaledwie siedemnaście lat. Zawodnikiem wyjściowej jedenastki drużyny z miasta Uherské Hradiště został dwa lata później, Synot zakończył wówczas rozgrywki na wysokim, piątym miejscu. Przed rozpoczęciem sezonu 2004/05 w lidze czeskiej doszło do zmiany nazwy na 1. FC Slovácko i odjęcia tej drużynie dwunastu punktów za udział w aferze korupcyjnej. Kadlec odszedł z klubu już po pierwszej rundzie rozgrywek i trafił do ekipy ówczesnego wicemistrza kraju, aktualnego lidera tabeli, Sparty Praga, w którym prym wiedli wówczas tacy gracze jak: Tomáš Jun, Lukas Zelenka, Jaromír Blažek, Libor Sionko czy Karel Poborsky. Młody defensor szybko wywalczył sobie miejsce w składzie i po pięciu miesiącach spędzonych w stolicy miał prawo cieszyć się ze zdobytego mistrzostwa kraju. To osiągnięcie podopiecznym Michala Bílka udało się powtórzyć po dwóch latach. Dwukrotnie wygrali także Puchar Czech.
Przed rozpoczęciem kolejnego sezonu zawodnikiem Sparty interesował się Celtic F.C., szczegóły transferu zostały już uzgodnione, jednak sam zawodnik zdecydował, że lepszym rozwiązaniem będzie jednak spędzenie jeszcze jednego sezonu w ojczyźnie i odrzucił ofertę kontraktu.
17 listopada 2007 roku zadebiutował w meczu reprezentacji prowadzonej przez Karela Brücknera z reprezentacją Słowacji, którą opiekował się Ján Kocian. Rodacy Michala wygrali spotkanie 3:1. Od tego czasu zaliczył pięć występów w czerwono-niebieskich barwach, w towarzyskim spotkaniu ze Szkocją strzelił swoją pierwszą bramkę w kadrze. 28 maja został powołany do 23-osobowej kadry na EURO 2008, na których ma być zmiennikiem doświadczonego Marka Jankulovskiego.
W sierpniu 2008 Kadlec trafił do Bayeru 04 Leverkusen. W Bundeslidze rozegrał 5 sezonów i był w owym czasie podstawowym lewym obrońcą drużyny "Aptekarzy". W sezonie 2010/11 sięgnął z tym klubem po wicemistrzostwo Niemiec, dzięki czemu w następnym sezonie miał okazję do występów w Lidze Mistrzów. Bayer doszedł w niej do 1/8 finału i został wyeliminowany przez FC Barcelonę.
W połowie czerwca 2013 roku został zawodnikiem tureckiego klubu Fenerbahçe SK, podpisując trzyletni kontrakt. W 2016 roku odszedł do Sparty Praga.

</doc>
<doc id="1345594" url="https://pl.wikipedia.org/wiki?curid=1345594" title="Kyzykermen">
Kyzykermen

Kyzykermen (ukr.: "Кизикермен", tatar.: "Ğazı Kermen", غازى كرمان, osm.: "Gazi Kirmân", غازى كرمان) – dawna turecka twierdza nad Dnieprem, obecnie miasto Berysław w obwodzie chersońskim.
Miasto powstało na początku naszej ery pod nazwą Metropolis. W III–IV wieku na tym terenie istniała stolica Ostrogotów Danparsztad, istniejący do najazdu Hunów w IV wieku. W 2. połowie XIV wieku była tu rezydencja chana Złotej Ordy Tochtamysza, który zbudował tu fortyfikację nazywaną Dogan-geczit. W 1399 roku zniszczyły ją chan Temür Kutług.
Po 1398 roku przeciwko Tochtamyszowi przeprowadził kampanię książę litewski Witold Kiejstutowicz, który włączył te tereny do Wielkiego Księstwa Litewskiego i rozkazał zbudować zamek z gliny nazwany Johannisburg. W miejscu tym pobierano cło, dlatego nazywano je po rusińsku "Wytowtowa Mytnyca" (Витовтова Мытница), a na mapie Tomasza Makowskiego "Balneum Vitoldi" (czyli „Łaźnia Witolda”, ponieważ „prano” w niej kupców z pieniędzy).
Prawdopodobnie niedługo po śmierci Witolda w 1430 roku, tereny te powróciły pod władzę Tatarów krymskich. W 1484 roku Turcy zbudowali na lewym brzegu Dniepru twierdzę nazwaną Dogan-hazi-Kerman (Kazi-Kermen), ale w Rzeczypospolitej określano je najczęściej jako Kyzykermen lub Tawań (Тавань) (od nazwy pobliskiej wyspy). W 1550 roku wzmiankowano, że prowadził tędy szlak handlowy z Krakowa do Kaffy na Krymie.
Tomasz Makowski na swojej mapie z 1643 roku opisał miejsce leżące w miejscu dzisiejszego Berysławia następująco:
a leżące po drugiej stronie rzeki w miejscu wsi Kachowka:
Pochody przeciwko twierdzy były organizowane przez hetmanów kozackich Iwana Sirko w 1679 roku i Semiona Palij w 1693 roku. W XVII wieku twierdza ta została rozbudowana i wsparta przez trzy forty: na prawym brzegu były to Mubeurek-Kermen i Islam-Kermen oraz położony na wyspie Tawań fort Musrit-Kermen. Garnizon liczył 3 tys. żołnierzy mających do dyspozycji 60–80 dział. Twierdza została zdobyta w 1696 roku przez wojska rosyjsko-kozackie podczas pochodu azowskiego. W Traktacie konstantynopolskim z 1700 roku Turcja zobowiązała się twierdzę zlikwidować, ale miasto istniało nadal jako ważny punkt handlowy.
W 1783 roku Rosja dokonała aneksji Chanatu krymskiego. W 1784 roku w miejscu miasta Kyzykermen założono miasto Berysław, znajdujące się obecnie na terenie Republiki Ukrainy.

</doc>
<doc id="1345600" url="https://pl.wikipedia.org/wiki?curid=1345600" title="FV102 Striker">
FV102 Striker

FV102 Striker – brytyjski rakietowy niszczyciel czołgów należący do rodziny pojazdów CVR(T). Pojazd wyposażony jest w wyrzutnię kierowanych pocisków przeciwpancernych Swingfire. FV102 Striker produkowany był w zakładach Alvis i wszedł do służby w armii brytyjskiej w 1976 roku.

</doc>
<doc id="1345603" url="https://pl.wikipedia.org/wiki?curid=1345603" title="Åbo IFK">
Åbo IFK

Åbo IFK, właśc. Åbo Idrottsföreningen Kamraterna – fiński klub piłkarski z siedzibą w Turku.
Historia.
Założony w 1908 roku "ÅIFK" największe sukcesy odniósł przed II wojną światową. W 1910 klub zdobył pierwszy tytuł mistrza Finlandii, pokonując w finale Lahden Reipas 4:2. Kolejne dwa tytuły mistrzowskie "ÅIFK" zdobył w 1920 i 1924 – w obu przypadkach pokonując w finale Helsingin Palloseura (za pierwszym razem 2:1, a za drugim 4:3). Ostatnim znaczącym sukcesem klubu było zdobycie Pucharu Finlandii w 1965 roku, co pozwoliło na jedyny występ w europejskich pucharach – w Pucharze Zdobywców Pucharów w sezonie 1966/67. W pierwszej rundzie przeciwnikiem był szwajcarski klub Servette FC. W Genewie drużyna fińska niespodziewanie zremisowała 1:1, jednak w Turku wyżej notowani przeciwnicy wygrali 2:1 i "ÅIFK" został wyeliminowany.
Z biegiem czasu klub w I lidze spisywał się coraz słabiej, aż w końcu w 1967 ostatecznie spadł z I ligi. Klub dał o sobie jeszcze znać w 2003 roku, docierając do 1/16 finału Pucharu Finlandii, gdzie jednak uległ 1:2 drużynie JäPS Järvenpää.
W 2008 roku klub grał w trzeciej lidze Finlandii.

</doc>
<doc id="1345604" url="https://pl.wikipedia.org/wiki?curid=1345604" title="Matteo Tosatto">
Matteo Tosatto

Matteo Tosatto (ur. 14 maja 1974 w Castelfranco Veneto) – włoski kolarz szosowy, zawodnik profesjonalnej grupy Tinkoff.
W zawodowym peletonie występuje od 1997 roku. Etapowy zwycięzca w Tour de France (2006) i Giro d'Italia (2001). 

</doc>
<doc id="1345605" url="https://pl.wikipedia.org/wiki?curid=1345605" title="Front Row (audycja)">
Front Row (audycja)

Front Row – audycja radiowa emitowana na antenie BBC Radio 4. Jest nadawana w dni powszednie od 7:15 do 7:45 rano, a na stronie internetowej radia istnieje możliwość wysłuchania wcześniejszych wydań. Program ma charakter kulturalny. Poświęcony jest sztuce, literaturze, muzyce, filmowi oraz mediom. "Front Row" składa się z m.in. wywiadów, dyskusji oraz ocen.
Program prowadzą obecnie: Mark Lawson, John Wilson i Kirsty Lang, a w przeszłości również Francine Stock.
"Front Row" zastąpiła audycja "Kaleidoscope", emitowana przez BBC Radio 4 w latach 1973-1998.

</doc>
<doc id="1345606" url="https://pl.wikipedia.org/wiki?curid=1345606" title="AIFK Turku">
AIFK Turku



</doc>
<doc id="1345608" url="https://pl.wikipedia.org/wiki?curid=1345608" title="Chan Abdul Ghaffar Chan">
Chan Abdul Ghaffar Chan



</doc>
<doc id="1345609" url="https://pl.wikipedia.org/wiki?curid=1345609" title="Jaskinia piratów">
Jaskinia piratów

Jaskinia piratów (tytuł oryginalny: "Shpella e piratëve") – albański film fabularny z roku 1990 w reżyserii Eduarda Makri, na motywach powieści Petro Marko pod tym samym tytułem.
Opis fabuły.
Piątka dzieci samowolnie udaje się w podróż na małej łódce. Szukając przygód, poznają siebie i to, jak się zachowują w trudnych sytuacjach. W czasie podróży odnajdują tajemniczą starą księgę, która jest wypełniona albańskimi legendami.

</doc>
<doc id="1345610" url="https://pl.wikipedia.org/wiki?curid=1345610" title="Åbo Idrottsföreningen Kamraterna">
Åbo Idrottsföreningen Kamraterna



</doc>
<doc id="1345612" url="https://pl.wikipedia.org/wiki?curid=1345612" title="SamSam">
SamSam

SamSam – francuski serial animowany opowiadający o perypetiach SamSama – najmniejszego superbohatera świata.
Obsada.
Wersja polska: na zlecenie MiniMini – Studio PublishingDialogi: Małgorzata KochańskaReżyseria: Tomasz GrochoczyńskiDźwięk i montaż: Jacek KacperekKierownictwo produkcji: Mira OrnatowskaWystąpili:
i inni
Śpiewała:: Anna Sztejner

</doc>
<doc id="1345614" url="https://pl.wikipedia.org/wiki?curid=1345614" title="IFK Turku">
IFK Turku



</doc>
<doc id="1345619" url="https://pl.wikipedia.org/wiki?curid=1345619" title="Juan Miguel Mercado">
Juan Miguel Mercado

Juan Miguel Mercado (ur. 8 lipca 1978 w Armilla) - hiszpański kolarz szosowy. W zawodowym peletonie występuje od 1998 roku. Dwukrotny etapowy zwycięzca w Tour de France (2004, 2006), jeden raz wygrał etap w Vuelta a España (2001).

</doc>
<doc id="1345621" url="https://pl.wikipedia.org/wiki?curid=1345621" title="Niszapur">
Niszapur

Niszapur (pers. نیشابور) – miasto w północno-wschodnim Iranie, w ostanie Chorasan-e Razawi.
Nazwa miasta pochodzi od imienia jego fundatora, szacha z dynastii Sasanidów Szapura I (241 – 272). Miasto było ważnym strategicznym punktem na Szlaku Jedwabnym oraz ośrodkiem wydobywania turkusów. W czasach muzułmańskich było stolicą regionu Chorasan i m.in. dynastii Tahirydów (821 – 873). Podczas inwazji Turków Seldżuckich zostało zdobyte w 1037. W roku 1221 zostało całkowicie zniszczone przez Czyngis-chana i nie odzyskało już dawnej świetności.

</doc>
<doc id="1345624" url="https://pl.wikipedia.org/wiki?curid=1345624" title="Rodatycze">
Rodatycze

Rodatycze (ukr. Родатичі, "Rodatyczi", dawniej Городятичі, "Horodiatyczi") – wieś położona w rejonie gródeckim w obwodzie lwowskim na Ukrainie, na Płaskowyżu Tarnogrodzkim. W II Rzeczypospolitej miejscowość była siedzibą gminy wiejskiej Rodatycze.
Pierwsza wzmianka o wsi pochodzi z 1445 r. Wieś należała do posiadłości starostwa gródeckiego. Właścicielami był rząd austriacki, Jan Machan i Antonina Mirska, która w 1890 r. przekazała posiadłość założonemu przez siebie Zgromadzeniu Sióstr Opatrzności we Lwowie. Taki stan własności utrzymał się aż do września 1939 r. Wieś od 2 połowy XIX wieku miała połączenie kolejowe.
W 1904 roku wieś liczyła 2177 mieszkańców, zaś w 1929 roku wieś zamieszkiwało 2561 mieszkańców. Był tu kościół rzymskokatolicki pw. Św. Trójcy i cerkiew greckokatolicka. Właścicielami ziemskimi byli: Józef Habuda i Władysław Ostrowski, bydłem handlował – H. Egort, kowalem był – J. Kaliciak, młyn prowadził – L. Biernat, było Kółko Rolnicze, szewcem był – J. Kaniak. W okresie międzywojennym pozostał tylko kościół rzymskokatolicki, parafia unicka przestała istnieć.
We wrześniu 1939 roku samoloty niemieckie zbombardowały stację kolejową, również bitwa pod Jaworowem. Po zajęciu wsi przez 
ZSRR zorganizowano obóz przejściowy dla więźniów NKWD.

</doc>
<doc id="1345625" url="https://pl.wikipedia.org/wiki?curid=1345625" title="Oplocany">
Oplocany

Oplocany – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 340 mieszkańców.

</doc>
<doc id="1345626" url="https://pl.wikipedia.org/wiki?curid=1345626" title="Wycena nieruchomości podejściem porównawczym">
Wycena nieruchomości podejściem porównawczym

Wycena nieruchomości podejściem porównawczym – podejście porównawcze oparte jest na podobnych transakcjach wolnorynkowych w tej samej lub podobnej okolicy i przeprowadzenia porównań z nieruchomością wycenianą dla skorygowania różnic. Gdy nieruchomości wytypowane do porównania są bardzo podobne do nieruchomości wycenianej, to prawdopodobieństwo uzyskania poprawnej wartości jest duże.
W podejściu porównawczym zachodzi konieczność zebrania tych informacji – jest to wizja lokalna, bez których wycena jest obarczona błędem. Dla cen transakcyjnych należy zachować szczególne warunki obiektywności porównań.
Na cenę transakcyjną mogą mieć wpływ:
W zastosowaniu tego podejścia muszą wystąpić następujące kryteria obiektywności:
Metody w podejściu porównawczym.
W metodzie porównywania nieruchomości parami porównuje się nieruchomości wycenianą, kolejno z nieruchomościami z obrotu rynkowego, których ceny i cechy wpływające na ich wartość są znane.
W metodzie skorygowanej ceny średniej przyjmuje się do porównań grupę nieruchomości, które zostały wyodrębnione zostały jako próbka reprezentatywna na lokalnym rynku.
Metoda analizy statystycznej rynku przyjmuje się do porównań około 100 nieruchomości.
Informacje o transakcjach w Polsce.
W Polsce istnieje problem ograniczonej ilości informacji o transakcjach z rynku, stanowiących podstawę wyceny w podejściu porównawczym. Rynek polski charakteryzuje się tym, że w miarę poprawnie można przyjmować ceny maksymalnie z jednego roku.
Brak informacji w poszczególnych regionach dotyczy głównie informacji takich jak:

</doc>
<doc id="1345627" url="https://pl.wikipedia.org/wiki?curid=1345627" title="Pierrick Fédrigo">
Pierrick Fédrigo

Pierrick Fédrigo (ur. 30 listopada 1978 w Marmande) – francuski kolarz szosowy, zawodnik profesjonalnej grupy Fortuneo-Vital Concept.
W zawodowym peletonie startuje od 2000. Jego największe osiągnięcia to mistrzostwo Francji ze startu wspólnego w 2005 i wygrane etapy na Tour de France (2006, 2009, 2010, 2012).

</doc>
<doc id="1345628" url="https://pl.wikipedia.org/wiki?curid=1345628" title="Pierrick Fedrigo">
Pierrick Fedrigo



</doc>
<doc id="1345629" url="https://pl.wikipedia.org/wiki?curid=1345629" title="6 TDH">
6 TDH



</doc>
<doc id="1345633" url="https://pl.wikipedia.org/wiki?curid=1345633" title="Juan de Garabito y Vilela de Sanabria">
Juan de Garabito y Vilela de Sanabria



</doc>
<doc id="1345635" url="https://pl.wikipedia.org/wiki?curid=1345635" title="Oprostovice">
Oprostovice

Oprostovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 84 mieszkańców.

</doc>
<doc id="1345636" url="https://pl.wikipedia.org/wiki?curid=1345636" title="GAZ-3937">
GAZ-3937

GAZ-3937 Wodnik – rosyjski wielozadaniowy pojazd amfibijny, samochód terenowy produkowany przez Arzamaską Fabrykę Maszyn będący modyfikacją samochódu GAZ-2330. Chroni on załogę przed ostrzałem z broni palnej. Pojazd w zależności od wersji może przewozić do 11 pasażerów i napędzany jest przez silnik wysokoprężny o mocy 175 KM (130 kW), pozwalający na osiągnięcie prędkości 112 km/h. W wodzie pojazd osiąga prędkość 4-5 km/h. 
Konstrukcja.
Pojazd zbudowano na planie konstrukcji modułowej. Spawana karoseria złożona jest z dwóch przedziałów - przedziału ładunkowo-transportowego oraz kabiny kierowcy. Oddzielone są przegrodą hermetyczną.
Wielozadaniowa część przednia dzięki możliwości jej  szybkiego i prostego demontażu, może być wymieniana w warunkach polowych. 
Jeden samochód może pełnić wiele funkcji w zależności w zależności od zamontowanego modułu:
Samochód wyposażony jest w opcje wyłączenia napędu przedniego, niezależne hydropneumatyczne zawieszenie, niezależne od siebie drążki skrętne, system centralnego pompowania opon, hydrauliczne wspomaganie kierownicy, wydajny system ogrzewania i klimatyzacji.
Historia:
Za dalekiego przodka samochodu GAZ-3937 uważa się amfibię o nazwie NAMI-0281, której projektowanie rozpoczęto w roku 1985.
Dany samochód posiadał jednak zupełnie inny układ rozłożenia napędu. Silnik znajdował się w przedniej części karoserii z kolei przedział pasażersko-ładunkowy - pośrodku.

</doc>
<doc id="1345638" url="https://pl.wikipedia.org/wiki?curid=1345638" title="Goce Smiłewski">
Goce Smiłewski

Goce Smiłewski (lub "Smilevski", mac. Гоце Смилевски, ur. 9 kwietnia 1975 w Skopju) – macedoński prozaik, dramatopisarz i eseista.
Studiował w swoim rodzinnym mieście oraz na Uniwersytecie Karola w Pradze. Jest autorem esejów oraz dramatów, a także trzech powieści. Pierwszą był utwór "Planetata na neiskustwoto" opublikowany w 2000. Druga powieść, "Rozmowa ze Spinozą" (mac. "Разговор со Спиноза") ukazała się dwa lata później. Książka została wyróżniona nagrodą "Powieść roku", przyznawaną przez dziennik "Utrinski Wesnik". Powieść ta została przełożona na kilka języków, w tym na polski. Jest to fabularyzowana, częściowo fikcyjna, biografia holenderskiego filozofa Barucha Spinozy. Kolejna powieść Smilevskiego to opublikowana w 2007 roku „Siostra Zygmunta Freuda”. W języku polskim ukazała się w 2014 roku nakładem wydawnictwa W.A.B. W 2010 roku powieść ta została uhonorowana Nagrodą Literacką Unii Europejskiej.
Powieści Goce Smiłewskiego:

</doc>
<doc id="1345639" url="https://pl.wikipedia.org/wiki?curid=1345639" title="Dariusz Sitek">
Dariusz Sitek

Dariusz Sitek (ur. 1966 w Sandomierzu) – polski rzeźbiarz, pedagog Akademii Sztuk Pięknych w Gdańsku.
Życiorys.
Studiował na Wydziale Rzeźby w Państwowej Wyższej Szkole Sztuk Plastycznych w Gdańsku (od roku 1996 nazwa uczelni: Akademia Sztuk Pięknych w Gdańsku), dyplom uzyskał w pracowni profesora Stanisława Radwańskiego w 1996 roku. Pracuje na stanowisku asystenta Pracowni Podstaw Projektowania na Wydziale Rzeźby ASP w Gdańsku. Jest laureatem I nagrody „Młoda Rzeźba Gdańska” w 1996 roku. Syn profesora gdańskiej uczelni Edwarda Sitka (1940–2002).

</doc>
<doc id="1345640" url="https://pl.wikipedia.org/wiki?curid=1345640" title="Siła oporu">
Siła oporu



</doc>
<doc id="1345641" url="https://pl.wikipedia.org/wiki?curid=1345641" title="Ilja Rabinowicz">
Ilja Rabinowicz

Ilja Rabinowicz, ros. Илья Леонтьевич Рабинович (ur. 23 maja 1891 w Sankt Petersburgu, zm. 23 kwietnia 1942 w Kirowie) – czołowy w latach międzywojennych radziecki szachista, z wykształcenia pedagog.
Życiorys.
Pierwsze szachowe sukcesy zaczął odnosić w latach 1910 - 1912 w Sankt Petersburgu. W 1914 r. zwyciężył w Mannheim, otrzymując tytuł mistrza. W czasie I wojny światowej był internowany w obozie jenieckim w Mannheim. Po zakończeniu wojny powrócił do kraju i w krótkim czasie osiągnął znaczące wyniki. Pomiędzy 1920 a 1939 r. dziewięciokrotnie starował w finałach indywidualnych mistrzostwach Związku Radzieckiego, największy sukces odnosząc na przełomie 1934 i 1935 r. w Leningradzie, gdzie podzielił I m. (wspólnie z Grigorijem Lewenfiszem). Wielokrotnie uczestniczył w mistrzostwach tego miasta, zwyciężając w latach 1920, 1925 (dz. I-IV), 1928 i 1940. Poza startami w turniejach (również międzynarodowych, m.in. w 1925 r. w Baden-Baden, gdzie zajął VII m. za Aleksandrem Alechinem, Akibą Rubinsteinem, Friedrichem Sämischem, Jefimem Bogoljubowem, Ksawerym Tartakowerem i Frankiem Marshallem, a przed m.in. Ernstem Grünfeldem, Aronem Nimzowistchem i Richardem Retim), zajmował się pisaniem artykułów teoretycznych do szachowej prasy, jak również redagowaniem książek o tej tematyce i opracowywaniem do nich wstępów. Sam napisał dwie książki poświęcone zagadnieniom gry debiutowej oraz końcowej.
Według retrospektywnego systemu Chessmetrics, najwyżej sklasyfikowany był w listopadzie 1925 r., zajmował wówczas 16. miejsce na świecie.
W 1942 r. zachorował podczas oblężenia Leningradu, po ewakuacji zmarł w Kirowie.

</doc>
<doc id="1345643" url="https://pl.wikipedia.org/wiki?curid=1345643" title="Michele Scarponi">
Michele Scarponi

Michele Scarponi (ur. 25 września 1979 w Jesi, zm. 22 kwietnia 2017 w Filottrano) – włoski kolarz szosowy, zawodnik profesjonalnej grupy Astana Pro Team.
W zawodowym peletonie występował od 2002 roku. Zwycięzca Wyścigu Pokoju (2004). W 2009 zwyciężył w Tirreno-Adriático. W 2011 zajął 2. miejsce w Giro d’Italia. 6 lutego 2012 CAS zdyskwalifikował zwycięzcę – Alberto Contadora i w ten sposób, w świetle prawa Michele Scarponi został zwycięzcą Giro d’Italia.
Zginął 22 kwietnia 2017 podczas treningu, nieopodal swojego domu w Filottrano, został potrącony przez samochód. Został pochowany we włoskiej miejscowości Filottrano.
Kwestia dopingu.
Scarponi przyznał się do stosowania niedozwolonych środków w maju 2007, w związku z tzw. Operación Puerto. Został zawieszony przez Włoską Federację Kolarską na 18 miesięcy – do 14 listopada 2008. Jednak już w marcu 2008 CAS skrócił długość kary, ze względu na to że Włoch współpracował z organami ścigania, co pozwoliło zawodnikowi wrócić do peletonu w sierpniu 2008.

</doc>
<doc id="1345646" url="https://pl.wikipedia.org/wiki?curid=1345646" title="Michał Fuschi">
Michał Fuschi



</doc>
<doc id="1345647" url="https://pl.wikipedia.org/wiki?curid=1345647" title="Buddy Guy">
Buddy Guy

George "Buddy" Guy (ur. 30 lipca 1936) – sześciokrotny laureat nagrody Grammy, amerykański gitarzysta i wokalista bluesowy i rockowy. Przedstawiciel bluesa chicagowskiego. Historia jego sukcesu rozpoczęła się w małym miasteczku Lettsworth w Luizjanie. George "Buddy" Guy był jednym z kilkorga dzieci Sama i Sabel Guyów. Na gitarze nauczył się grać samodzielnie. Wybrał bluesa, muzykę, w której ideą jest improwizacja.
Zawodową karierę muzyczną rozpoczął w 1950 r. w Baton Rouge, stolicy Luizjany. W tamtym czasie największy wpływ na niego miała muzyka Muddy'ego Watersa, pioniera elektrycznego bluesa. On sam był natomiast wzorem dla Jimiego Hendriksa.
Muzyka.
Buddy Guy był pionierem wykorzystania sprzężenia zwrotnego w muzyce. Już w 1959 r. stosował je w czasie koncertów. Jednak nie mógł przekonać do swojego stylu muzycznego Leonarda Chessa, właściciela firmy Chess, który nie pozwalał mu na dokonywanie nagrań z wykorzystywaniem tego efektu. Dopiero sukces grupy Cream spowodował, że zrozumiał swój błąd.
W 1960 r. Buddy dołączył do plejady gwiazd legendarnej wytwórni Chess Records. Pracował z takimi legendami, jak Muddy Waters, Willie Dixon, Sonny Boy Williamson II i Little Walter, Howlin' Wolf. Po dwóch latach nagrał album "Stone Crazy", który na listach R&amp;B zajął 12. miejsce. Pod koniec 1960 r. Buddy odszedł z Chess Records i rozpoczął pracę w Vanguard Records. Dla niej właśnie powstały takie albumy, jak "A Man and the Blues", "This Is Buddy Guy" i "Hold That Plane".
W 1970 The Rolling Stones zaprosili go do wspólnych występów podczas ich europejskiej trasy. Jego kariera rozkwitła podczas odrodzenia bluesa w latach 1980–1990, szczególnie od momentu, gdy Eric Clapton zaprosił go na prestiżową imprezę wszystkich gwiazd bluesowych "24 Nights". W 1989 r. Buddy otworzył w Chicago własny klub "Buddy Guy's Legends", który stał się miejscem kultowym dla wielbicieli bluesa. W 1991 r. Eric Clapton zaprosił Buddy'ego na występ w londyńskim "Royal Albert Hall". Koncert ten zaowocował intratnym kontraktem z wytwórnią Silverstone Records.
Kolejnym wspaniałym albumem artysty okazał się krążek "Damn Right, I've Got the Blues". Natchnieniem dla tej płyty byli tacy gitarzyści, jak Jeff Beck, Eric Clapton i Mark Knopfler. Buddy zadedykował znajdujący się na niej utwór "Rememberin' Stevie" swemu staremu przyjacielowi Steviemu Rayowi Vaughanowi. W 1994 powstał kolejny album "Slippin In".
W 2003 został sklasyfikowany na 30. miejscu listy 100 najlepszych gitarzystów wszech czasów magazynu Rolling Stone.
14 marca 2005 r. Buddy Guy dołączył do Rock and Roll Hall of Fame.
Przez bluesowych krytyków album "Sweet Tea" z 2001 r. został wybrany w styczniu 2010 r. "najlepszym albumem bluesowym 10-lecia".
Jeff Beck: "Nie byłoby Jeffa Becka czy Erica Claptona, czy Jimiego Hendriksa, gdyby nie było ciebie. My zawsze słuchamy ciebie".
Nagrody.
Buddy Guy otrzymał m.in. sześć nagród Grammy oraz 24 nagrody W.C. Handy Awards, obecnie Blues Music Awards, zwanych też potocznie "bluesowymi oscarami", a także Narodowy Medal Sztuki, wręczony przez prezydenta USA za szczególnie przyczynienie się do rozpowszechnienia i wspomagania twórczości w Stanach Zjednoczonych.

</doc>
<doc id="1345651" url="https://pl.wikipedia.org/wiki?curid=1345651" title="GAZ Tigr">
GAZ Tigr

GAZ-2330/2331 Tigr () – rodzina rosyjskich wojskowych i policyjnych wielozadaniowych opancerzonych samochodów terenowych o podwyższonych właściwościach jezdnych. Produkowany jest on w Arzamaskiej Fabryce Maszyn (AMZ).
Historia.
Geneza.
U podłoża powstania pojazdu leżało zainteresowanie ze strony firmy Bin Jabr Group Ltd ze Zjednoczonych Emiratów Arabskich współpracą z rosyjskimi zakładami samochodowymi GAZ, w celu skonstruowania lekkiego wielozadaniowego pojazdu wysokiej mobilności. W założeniu, pojazd miał być produkowany przez Bin Jabr Group dla armii ZEA i innych odbiorców z Bliskiego Wschodu. Współpraca rozpoczęła się w 1998 roku i utworzono w tym celu spółkę-córkę GAZ – ZAO PKT. Głównym konstruktorem był Aleksandr Masjagin. W projekcie wykorzystano elementy układu jezdnego pojazdów BTR-80 i GAZ-39371 Wodnik. Prototyp zbudowano w 2000 roku. Pojazd otrzymał oznaczenie fabryczne GAZ-2975 i międzynarodową nazwę handlową Tiger, a w tłumaczeniu arabskim Nimr. Trzy prototypy w różnych wersjach zaprezentowano na targach zbrojeniowych IDEX-2001 w ZEA. Stosunki między oboma partnerami uległy jednak potem gwałtownemu zerwaniu; Bin Jabr Group zatrzymała po targach prototypy i dokumentację, a dalszy rozwój pojazdu Nimr prowadziła we współpracy z Renault Truck Defense.
Mimo niepowodzenia w kooperacji zagranicznej, GAZ zdecydował rozwijać dalej pojazd samemu. W 2002 roku przedstawiono rosyjskie prototypy, w wersjach: opancerzonej GAZ-29751 i nieopancerzonej GAZ-233001. W latach 2002–2003 prototypy eksploatowano próbnie przez OMON w Moskwie. Dalszy rozwój samochodów opancerzonych prowadzony był pod oznaczeniami serii GAZ-2330 i GAZ-2331, uzupełnianymi przez dalsze cyfry zgodnie z rosyjskim cywilnym systemem oznaczeń samochodów.
Produkcja seryjna.
14 czerwca 2006 r. samochody opancerzone SPM-1 GAZ-233034 i SPM-2 GAZ-233036 zostały przyjęte na wyposażenie struktur Ministerstwa Spraw Wewnętrznych Federacji Rosyjskiej i rozpoczęto ich produkcję w zakładach AMZ w Arzamasie (skrót SPM pochodził od "spiecialnaja policejska maszyna" – specjalny samochód policyjny). Pancerne nadwozia i ramy produkowane są przez Zawod Korpusow w Wyksie. Po ukończeniu prób państwowych i dopracowaniu konstrukcji, 6 marca 2007 r. pojazd w wersji STS (specjalny pojazd transportowy) GAZ-233014 został przyjęty na uzbrojenie sił zbrojnych Rosji. 
W 2010 roku opracowano wersję rozwojową AMN GAZ-233114 Tigr-M, napędzaną rosyjskim silnikiem JaMZ-5347-10 o mocy 158 kW (215 KM) zamiast zachodniego Cummins B205 o mocy 151 kW (205 KM). Większe wymiary silnika wymusiły podwyższenie maski w części środkowej. W 2013 roku zaprezentowano wariant uzbrojony w zdalnie sterowane stanowisko Arbalet-DM, uzbrojone w jedną z broni: wkm 12,7 mm Kord, km 7,62 mm PKMT, granatnik automatyczny 30 mm AGS-30 lub 40 mm AGS-40, wprowadzony do służby w 2016 roku.
Opracowano następnie różne dalsze wersje specjalistyczne pojazdu. W grudniu 2014 przyjęto na uzbrojenie pojazd dla jednostek specjalnych ASN 233115 Tigr-M SpN, przewożący 6 osób, z obrotnicą dla uzbrojenia na dachu, wyrzutniami granatów dymnych Tucza i stelażami transportowymi dla uzbrojenia. Wersja ABSz 233116 została przystosowana jako nośnik systemów uzbrojenia, jak kompleksu rakietowego Kornet-D1.
Konstrukcja.
Samochód przewidziany do przewozu 1500 kg ładunków oraz 4-osobowej załogi (trzydrzwiowa wersja samochodu może przewieźć od 6–9 osób i 1200 kg ładunku – dot. to wersji policyjnej i wojskowej). Przedział ładunkowy wyposażono jeszcze w siedzenia mogące pomieścić od 2–4 osób.
Samochód w wersji podstawowej wyposażono w: kierownicę ze wspomaganiem hydraulicznym, drążki skrętne (niezależne dla każdego z kół) ze stabilizacją hydrauliczną, układ centralnego pompowania kół, podgrzewacz silnika, holownik. Jako wyposażenie dodatkowe dostępne są: klimatyzacja, system audio, ABS.
Blokadę dyferencjału uruchamia się poprzez naciśnięcie przycisku na desce rozdzielczej, a obniżenie wysokości zawieszenia reguluje się specjalnym drążkiem.
Opancerzenie korpusu pojazdu zostało wykonane ze specjalnej stali pancernej o grubości od 5–7 mm. Tak opancerzony wariant samochodu jest cięższy o około 700 kg od wersji podstawowej. 6-cylindrowy silnik Cummins z turbosprężarką (205 KM).
Cena cywilnej wersji samochody waha się od 100 do 120 tys. dolarów w zależności od wersji wyposażenia i modyfikacji.
Inne wersje samochodu:
Użycie.
W 2017 roku w jednostkach podległych MSW Federacji Rosyjskiej eksploatowano ok. 350 pojazdów rodziny GAZ-2330, a w wojsku ok. 450. Pojazdy ze stanowiskiem uzbrojenia Arbalet-DM dostarczano od 2016 roku.
Samochody te przed 2013 rokiem były eksportowane do Armenii, Urugwaju (GAZ-233114 Tigr-M), Gwinei (GAZ-233036) i Republiki Konga (GAZ-233036). 
Pięć samochodów dostarczono w 2008 roku do Chin, a następnie podjęto tam produkcję licencyjną jako YJ2080 dla milicji, która do 2010 roku otrzymała 110 pojazdów.

</doc>
<doc id="1345653" url="https://pl.wikipedia.org/wiki?curid=1345653" title="Innsbruck Westbahnhof">
Innsbruck Westbahnhof

Innsbruck Westbahnhof – stacja kolejowa w Innsbrucku, w kraju związkowym Tyrol, w Austrii. Znajdują się tu 2 perony.

</doc>
<doc id="1345655" url="https://pl.wikipedia.org/wiki?curid=1345655" title="Bismutynit">
Bismutynit



</doc>
<doc id="1345659" url="https://pl.wikipedia.org/wiki?curid=1345659" title="CLEVER">
CLEVER

CLEVER ("Compact Low Emission Vehicle for Urban Transport") - prototyp trójkołowca opracowany przez Uniwersytet Bath we współpracy z BMW
Charakterystyka.
CLEVER jest prototypem pojazdu o małych rozmiarach przeznaczonego do poruszania się po dużych aglomeracjach miejskich. Konstrukcja trójkołowca przypomina rozwiązania techniczne zastosowane w holenderskim pojeździe Carver i amerykańskim VentureOne.
Do napędu trójkołowca zastosowano silnik na gaz ziemny. Aby zmniejszyć szerokość pojazdu w wersji dwuosobowej do jednego metra, siedzenia kierowcy i pasażera umieszczono w układzie tandem.

</doc>
<doc id="1345661" url="https://pl.wikipedia.org/wiki?curid=1345661" title="Kufstein (stacja kolejowa)">
Kufstein (stacja kolejowa)

Kufstein – stacja kolejowa w Kufstein, w kraju związkowym Tyrol, w Austrii. Znajdują się tu 3 perony.

</doc>
<doc id="1345662" url="https://pl.wikipedia.org/wiki?curid=1345662" title="GAZ-2330">
GAZ-2330



</doc>
<doc id="1345663" url="https://pl.wikipedia.org/wiki?curid=1345663" title="Reverence (album Faithless)">
Reverence (album Faithless)

Reverence – pierwszy album brytyjskiej grupy Faithless. Został wydany 8 kwietnia 1996, a następnie ponownie w październiku 1996 pod nazwą "Reverence / Irreverence".
Album zawiera wiele utworów, które od momentu wydania płyty uważane są za klasykę "Faithless". Należą do nich m.in. "Don't Leave", "Salva Mea" oraz "Insomnia".
"Reverence / Irreverence".
"Reverence / Irreverence" to ponowne wydanie albumu "Reverence", zawierające dodatkową płytę z remiksami. Pierwsza płyta jest taka sama, jak "Reverence".

</doc>
<doc id="1345665" url="https://pl.wikipedia.org/wiki?curid=1345665" title="Ena (góra)">
Ena (góra)

 – góra o wysokości 2191 m w Japonii na pograniczu prefektur: Nagano i Gifu, w górach Kiso (Środkowe Alpy Japońskie), na wyspie Honsiu ("Honshū").

</doc>
<doc id="1345666" url="https://pl.wikipedia.org/wiki?curid=1345666" title="Reverence">
Reverence



</doc>
<doc id="1345672" url="https://pl.wikipedia.org/wiki?curid=1345672" title="Berżnik">
Berżnik

Berżnik ("Berżniak") – jezioro na Pojezierzu Wschodniosuwalskim położone w gminie Sejny, w powiecie sejneńskim, w województwie podlaskim. Powierzchnia zbiornika wynosi 81,0 ha, maksymalna głębokość 38,8 m, przy średniej 10,5 m.
Jezioro składa się z szeregu głęboczków rozłożonych wzdłuż rynny, a najgłębsza część znajduje się w południowej zatoce.

</doc>
<doc id="1345673" url="https://pl.wikipedia.org/wiki?curid=1345673" title="Wien Rennweg">
Wien Rennweg

Wien Rennweg – stacja kolejowa w Wiedniu, w Austrii. Znajdują się tu 2 perony.

</doc>
<doc id="1345675" url="https://pl.wikipedia.org/wiki?curid=1345675" title="Spirometryczna próba prowokacyjna">
Spirometryczna próba prowokacyjna

Spirometryczna próba prowokacyjna – badanie diagnostyczne służące do wykazania nadreaktywności oskrzeli.
W zależności od zastosowanej w trakcie testu substancji, można wykazać nieswoistą lub swoistą nadreaktywność oskrzeli.
Wykonanie próby.
Przed badaniem wykonuje się spirometrię, tak zwaną spirometrię podstawową. Następnie podaje się drogą wziewną substancję badaną w dawkach wzrastających w postępie geometrycznym. W przypadkach oznaczania nadwrażliwości nieswoistej podaje się metacholinę lub histaminę, w przypadkach oznaczania swoistej nadwrażliwości podaje się alergeny, na które chce się wykazać nadwrażliwość.
Po inhalacji każdej dawki ocenia się zmianę natężonej objętości wydechowej pierwszosekundowej (FEV1) w porównaniu z wartościami uzyskanymi w spirometrii podstawowej. Zmniejszenie FEV1 o 20% lub więcej uznaje się za istotne klinicznie. Dawka, która wywołuje taki spadek, oznaczana jest jako PD20 lub jeśli wyraża stężenie substancji, która wywołuje to obniżenie, określana jest jako PC20.
Uwagi.
Spirometryczne próby prowokacyjne alergenami swoistymi są prawie wyłącznie wykonywane w ramach badań naukowych. W przypadku astmy aspirynowej wykonuje się próbę prowokacyjną z aspiryną, natomiast w przypadkach astmy wysiłkowej wykonuje się spirometryczne próby wysiłkowe.

</doc>
<doc id="1345679" url="https://pl.wikipedia.org/wiki?curid=1345679" title="Bolko von Richthofen">
Bolko von Richthofen

Bolko von Richthofen (ur. 13 września 1899, zm. 18 marca 1983 w Seehausen am Staffelsee w Bawarii) – niemiecki archeolog, aktywista nazistowski i działacz Związku Wypędzonych.
Bolko von Richthofen urodził się we wsi Mierczyce (Mertschütz) na Dolnym Śląsku. Szkołę średnią ukończył w Legnicy. W czasie I wojny światowej był żołnierzem, następnie służył w paramilitarnych Schwarze Reichswehr i Selbstschutz w czasie powstań śląskich. Później podjął studia, m.in. na Uniwersytecie Wrocławskim, gdzie w 1924 obronił pracę doktorską. Następnie zajął się pracę naukową jako archeolog. Do 1929 r. pracował w różnych instytucjach archeologicznych we Wrocławiu i na Górnym Śląsku, a od 1929 w Hamburgu, gdzie w 1930 r. uzyskał habilitację. W 1933 r. został profesorem zwyczajnym. Później pracował także na uniwersytecie w Królewcu, a od 1942 w Lipsku.
Od 1933 roku był mocno zaangażowanym członkiem NSDAP i zdeklarowanym nazistą. Zaangażował się w działalność nazistowskiej, pseudonaukowej organizacji Ahnenerbe, uznanej po 1945 r. za organizację zbrodniczą. Zajmował się na zlecenie władz niemieckich rabunkiem mienia pożydowskiego (w zakresie dzieł sztuki) oraz niszczeniem księgozbiorów naukowych w ZSRR. Był aktywnym antysemitą, m.in. opublikował w 1943 r. antyżydowską publikację "Judentum und bolschewistische «Kulturpolitik»" oraz "Bolschewistische Wissenschaft und Judentum". Publikował też artykuły o niższości Słowian. Brał udział w walkach II wojny światowej.
Po 1945 r. zamieszkał w Niemczech Zachodnich, w Bawarii. Kontynuował skrajnie prawicowe działania. W czasie jednego z procesów norymberskich zbierał materiały dla obrony sądzonych funkcjonariuszy nazistowskich, założył kilka skrajnie prawicowych organizacji (Aktion Oder-Neisse, Deutsche Burgergemeinschaft). Publikował artykuły dowodzące, że III Rzesza nie była głównym odpowiedzialnym za II wojnę światową. Rząd RFN nagrodził go za zasługi dla Niemiec w 1964 roku Orderem Zasługi Republiki Federalnej Niemiec (Krzyżem Zasługi I Klasy). Był członkiem CSU (do 1972) oraz aktywistą Ziomkostwa Śląskiego.
Jako archeolog specjalizował się w prehistorii ziem Polski, Niemiec i krajów przyległych oraz w dziejach wczesnych Słowian i Germanów w Europie. Jest znany jako główny polemista polskiego archeologa, Józefa Kostrzewskiego, z którym spierał się na temat pojawienia się Słowian w Europie Środkowej, przynależności etnicznej kultury łużyckiej oraz pomorskiej. Zajmował się także naukowo prasoznawstwem, a po 1945 r. również współczesną historią Śląska.
Nie należy mylić omawianego archeologa z jego dalekim kuzynem noszącym identyczne imię i nazwisko, Bolkiem von Richthofenem (1903–1971), najmłodszym bratem asa lotniczego Manfreda von Richthofena (Czerwonego Barona).

</doc>
<doc id="1345682" url="https://pl.wikipedia.org/wiki?curid=1345682" title="Studzianka (Wierzbowa)">
Studzianka (Wierzbowa)

Studzianka (dawna, niemiecka nazwa "Armadebrunn") – uroczysko - dawna miejscowość w Polsce, położona w województwie dolnośląskim, w powiecie bolesławieckim, w gminie Gromadka.
Pierwotnie wieś w dawnym powiecie szprotawskim; następnie wcielona do powiatu bolesławieckiego i gromady Wierzbowa, a później do województwa legnickiego, do sołectwa Wierzbowa w tymże województwie. W 1999 r. wcielona znowu do pow. bolesławieckiego w nowo powstałym woj. dolnośląskim.
W 1945 wieś została porzucona przez dotychczasowych mieszkańców, nie została już ponownie zasiedlona. W 1946 roku wieś otrzymała nazwę Studzianka. Zamieszkałe pozostały jedynie budynki przy stacji kolejowej Studzianka, która była oddalona od tej wsi o około 1,5–2 km. Jednakże zabudowania przystacyjne, należały do obrębu wsi Wierzbowa. Mieszkańcami tych domów byli głównie kolejarze, którzy w połowie lat 70. XX w. przesiedleni zostali do Legnicy.
Do 1992 teren byłej wsi znajdował się na terenie sowieckiego poligonu wojskowego.
Obecnie, po opuszczeniu tych terenów przez Sowietów, obszar ten wchodzi w skład powiatu bolesławieckiego i leży w granicach Przemkowskiego Parku Krajobrazowego.

</doc>
<doc id="1345683" url="https://pl.wikipedia.org/wiki?curid=1345683" title="Qiqihar (stacja kolejowa)">
Qiqihar (stacja kolejowa)

Qiqihar () - stacja kolejowa w Qiqihar, w prowincji Heilongjiang, w Chinach. Znajdują się tu 4 perony.

</doc>
<doc id="1345699" url="https://pl.wikipedia.org/wiki?curid=1345699" title="Biełogorsk (stacja kolejowa)">
Biełogorsk (stacja kolejowa)

Biełogorsk – stacja kolejowa w Biełogorsku, w obwodzie amurskim, w Rosji. Znajdują się tu 2 perony.

</doc>
<doc id="1345701" url="https://pl.wikipedia.org/wiki?curid=1345701" title="Wovoka">
Wovoka

Wovoka (ur. ok. 1856, zm. 20 września 1932 w Yerington) – religijny przywódca Pajutów z Nevady, twórca Tańca Duchów. Od nazwiska jego przybranych opiekunów zwano go także Jack Wilson.
Urodził się w Mason Valley w zachodniej Nevadzie (lub w Smith Valley na południowy wschód od Carson City). Jego ojciec był prawdopodobnie przywódcą religijnym zwanym "Tavibo" lub "Numu-Taibo", gdyż elementy jego nauki można odnaleźć w nauczaniu Wovoki. Młody Wovoka miał kontakt z szamanizmem, a po śmierci ojca ok. roku 1870 dostał się pod opiekę Davida Wilsona - ranczera z Yerington. Pracował w gospodarstwie Wilsona i przyjął wówczas imię Jack Wilson. W tym okresie zetknął się z wiarą chrześcijańską i Biblią.
Około 1887 roku (według etnologa Jamesa Mooneya - po ciężkiej chorobie, która zbiegła się z zaćmieniem słońca) Wovoka doświadczył wizji, podczas której Bóg miał nakazać mu wrócić na Ziemię i polecić Indianom, by kochali się wzajemnie, żyli w pokoju z białymi, pracowali, nie kłamali, nie kradli i nie używali broni, a spotkają się ze swymi zmarłymi przyjaciółmi, zaś choroby i śmierć przestaną istnieć. Bóg nauczył go też tańca, który wykonywany co pewien czas przez pięć dni, miał przyspieszyć ten moment. Jego nauki rozprzestrzeniły się na sąsiednie plemiona, a do Wovoki przybywali nawet szamani z tak odległych plemion Wielkich Równin, jak Dakotowie. Praktykowana przez tych ostatnich bardziej radykalna odmiana Tańca Ducha doprowadziła do konfliktu z białymi i Masakry nad Wounded Knee, co ponoć bardzo przygnębiło Wovokę. Mimo tragicznych czasem dla Indian konsekwencji wyznawania nowej religii i przedłużającego się oczekiwania na spełnienie wizji, Wovoka nie odwołał nigdy swoich proroctw, jeszcze większy nacisk kładł natomiast na pokojowe relacje z białymi sąsiadami.
Zmarł w Schurz w Nevadzie i tam został pochowany. Miał jedną żonę, a ich dzieci - trzy córki i syn - zmarły w dzieciństwie.

</doc>
<doc id="1345703" url="https://pl.wikipedia.org/wiki?curid=1345703" title="In A Reverie">
In A Reverie



</doc>
<doc id="1345708" url="https://pl.wikipedia.org/wiki?curid=1345708" title="Parlament Słowenii">
Parlament Słowenii

Parlament Słowenii – bikameralne ciało ustawodawcze w Słowenii. Siedziba parlamentu mieści się w stolicy kraju Lublanie.
Parlament składa się z dwóch izb:
Siedziba parlamentu mieści się w modernistycznym pałacu położonym na placu Republiki w centrum Lublany. Budynek został zbudowany w latach 1954–1959 według projektu słoweńskiego architekta Vinko Glanza. Wizerunek niewybudowanego nigdy budynku parlamentu zaprojektowanego w latach 40. XX wieku przez Jože Plečnika widnieje na słoweńskiej monecie euro.

</doc>
<doc id="1345709" url="https://pl.wikipedia.org/wiki?curid=1345709" title="Bromek tiotropiowy">
Bromek tiotropiowy

Bromek tiotropiowy (łac. "Tiotropii bromidum") – wielofunkcyjny organiczny związek chemiczny o strukturze bromku czwartorzędowej soli amoniowej. Jest inhibitorem receptorów muskarynowych (M1–M5) i powoduje rozszerzenie oskrzeli. Stosuje się go jako lek wziewny w terapii przewlekłej obturacyjnej choroby płuc. Jego działanie utrzymuje się ponad 24 godziny, dlatego może być podawany raz na dobę. Dostępny jest pod nazwami handlowymi "Spiriva", "Srivasso" i "Braltus".
Mechanizm działania.
Bromek tiotropiowy jest długo działającym, wybiórczym antagonistą lub odwrotnym agonistą receptorów muskarynowych. Poprzez wiązanie się z nimi w mięśniówce gładkiej oskrzeli hamuje cholinergiczne (zwężające oskrzela) działanie acetylocholiny wydzielanej na zakończeniach nerwów przywspółczulnych. Wykazuje podobne powinowactwo do poszczególnych podtypów receptora muskarynowego (od M1 do M5). Działając jako kompetycyjny antagonista odwracalny receptorów M3 w drogach oddechowych, powoduje rozszerzenie oskrzeli. Działanie to jest zależne od dawki i utrzymuje się ponad 24 godziny. Długotrwałe działanie jest prawdopodobnie spowodowane bardzo powolną dysocjacją cząsteczki produktu od receptora M3, przy czym okres połowicznej dysocjacji jest znacznie dłuższy w porównaniu z bromkiem ipratropiowym. Jako lek antycholinergiczny o strukturze amoniowej soli czwartorzędowej, bromek tiotropiowy stosowany wziewnie odznacza się wybiórczym, miejscowym działaniem na oskrzela. Stężenia terapeutyczne, przy których nie występują ogólnoustrojowe objawy działania antycholinergicznego, mieszczą się w dopuszczalnym zakresie.
Wskazania do stosowania.
Lek rozszerzający oskrzela w leczeniu podtrzymującym POChP.
Przeciwwskazania.
Nadwrażliwość na bromek tiotropiowy, atropinę bądź jej pochodne, między innymi bromek oksytropiowy lub ipratropiowy, albo na pomocniczą laktozę jednowodną, która zawiera białka mleka.
Działania niepożądane.
Najczęściej obserwowane w kontrolowanych badaniach klinicznych skutki uboczne były związane z antycholinergicznym działaniem produktu – na przykład suchość błony śluzowej jamy ustnej, która pojawiła się u około 4% pacjentów. W 28 badaniach klinicznych suchość błony śluzowej jamy ustnej była przyczyną przerwania leczenia u 18 z 9647 pacjentów przyjmujących lek (0,2%).
Do ciężkich działań niepożądanych związanych z antycholinergicznym działaniem produktu należą: jaskra, zaparcia, niedrożność jelit, w tym porażenna niedrożność jelit, oraz zatrzymanie moczu. Częstość występowania objawów związanych z antycholinergicznym działaniem produktu może zwiększać się z wiekiem.
Interakcje.
Nie przeprowadzano badań oceniających interakcje leku. Podawanie bromku tiotropiowego w postaci proszku do inhalacji równocześnie z innymi lekami często stosowanymi w leczeniu POChP, w tym sympatykomimetykami rozszerzającymi oskrzela, metyloksantynami, sterydami doustnymi i wziewnymi, nie powodowało wystąpienia klinicznie istotnych interakcji lekowych. Jednoczesne podawanie bromku tiotropiowego i innych leków zawierających substancje o działaniu antycholinergicznym nie było badane i w związku z tym nie jest zalecane.

</doc>
<doc id="1345710" url="https://pl.wikipedia.org/wiki?curid=1345710" title="Bromek tiotropium">
Bromek tiotropium



</doc>
<doc id="1345711" url="https://pl.wikipedia.org/wiki?curid=1345711" title="Spiriva">
Spiriva



</doc>
<doc id="1345713" url="https://pl.wikipedia.org/wiki?curid=1345713" title="The Opposition">
The Opposition

The Opposition – angielska grupa rockowa, założona w Londynie w 1979 z inicjatywy Marka Longa i Marcusa Bella, do których dołączył Ralph Hall.
Historia.
Zespół od początku charakteryzowała idea niezależności i opozycji wobec przemysłu muzycznego, stąd też pochodzi nazwa The Opposition. Pierwszy singiel, "Very Little Glory" grupa wydała w 1979 w niezależnej wytwórni Double Vision Records. New Musical Express określił piosenkę jako nagraną zanim przyszedł jej czas. Początkowo muzyka zespołu skupiała się wokół post-punka i nowej fali z elementami reggae.
Pierwsza płyta "Breaking The Silence" wydana została nakładem zespołu w 1981. Trzy następne ukazały się w latach 1983-1985 po czym zespół zawiesił działalność na okres 3 lat. Markus Bell i Mark Long przenieśli się w tym czasie do Stanów Zjednoczonych i występowali jako duet "So". Pod szyldem So wydali bardziej komercyjny album: "Horseshoe In The Glove" oraz single "Are You Sure?" i "Would You Die For Me". Teledysk do utworu "Are You Sure?" został wybrany teledyskiem miesiąca w MTV, zaś singiel dotarł do 30. miejsca na amerykańskich listach sprzedaży.
W 1990 po powrocie ze Stanów zespół wydał płytę "Blue Alice Blue", która zawierała utwory, które nie ukazały się wcześniej, a także piosenki So, które bardziej pasowały do stylistyki The Opposition. Płyta "War Begins At Home" wydana w 1994 zbliżała zespół do stylistyki sceny manchesterskiej, łączyła jednocześnie tradycje różnych kultur (m.in. afrykańskiej). Kilka utworów stanowiło hołd dla ulubionych zespołów np. "Love Love Love" - dla The Beatles.
Zespół mający niewielką popularność w Wielkiej Brytanii stał się znany w Polsce w połowie lat 80. gdy w radiu pojawiały się jego utwory (m.in. "5 minutes" na Liście Przebojów Trójki w 1986). W latach 1993-1994 Marcus Bell z The Opposition współpracował z polskim zespołem Mancu. Był producentem muzycznym drugiej płyty Mancu "Twój wstyd" (1994) i wystąpił na niej gościnnie.
Wydana tylko w Polsce w 2001 płyta kompilacyjna "Sissy Light" zawierała utwór The Opposition: "Already Out There".
W 2003 The Opposition wydało płytę "Blinder".
W 2005 ukazała się płyta "Farewell To Storyville" zespołu Storyville, który tworzyli Mark Long i Lol Ford.
Pod nazwą The Oposition tworzy także Marcus Bell. W 2011 r. ukazał się album "Love &amp; Betrayal".

</doc>
<doc id="1345714" url="https://pl.wikipedia.org/wiki?curid=1345714" title="Carver Engineering">
Carver Engineering

Carver Engineering – dawny holenderski producent trójkołowych samochodów z siedzibą w Leeuwarden działający w latach 1994–2009
Historia.
Początki.
W 1990 roku holenderski konstruktor i inżynier Chris van den Brink odbył podróż do Paryża, w którym doświadczenie intensywnych korków ulicznych skłoniło do postawy kwestionowania korzystania z tradycyjnych samochodów osobowych do codziennych dojazdów do pracy. Na kanwie tego wydarzenia Van der Brink rozpoczął prace nad autorskim projektem niewielkiego pojazdu miejskiego skierowanego do potrzeb jednej osoby, angażując do projektu grupę holenderskich inżynierów. Ważnym momentem przełomowym dla powstania przyszłego Carvera było uwieńczenie w 1994 roku prac badawczych nad systemem kontroli trakcji DVC ("Dynamic Vehicle Control"), w efekcie czego we wrześniu tego samego roku powstało przedsiębiorstwo Brink Technologies.
W latach 1995–1996 trwały prace nad pierwszym prototypem, który w 1997 roku został przetestowany przez holenderską policję. W tym samym czasie rozpoczęto przygotowania do produkcji seryjnej, do której drogę utorowało dopuszczenie do użytkowania w ruchu drogowym przez holenderski organ bezpieczeństwa drogowego. 
Rozwój.
W 1999 roku Brink Technologies ukończyło prace nad finalnym projektem nadwozia i podzespołów technicznych, na jesiennych targach motoryzacyjnych we Frankfurcie nad Menem prezentując przedprodukcyjny egzemplarz Carvera. W latach 2000–2002 przeprowadzono finalne działania mające dopracowanie konstrukcji przed uruchomieniem seryjnej produkcji i sprzedaży, do czego celu powołano specjalny oddział Brink Technologies – Vanderbrink.
Oficjalna prezentacja seryjnego pojazdu pod nazwą Vanderbrink Carver odbyła się w 2002 roku, w tym samym roku rozpoczynając ręczną produkcję pierwszych egzemplarzy. Dostawy pierwszych 24 sztuk Carverów dla klientów m.in. z Holandii, Hiszpanii, Wielkiej Brytanii czy Zjednoczonych Emiratów Arabskich odbyły się w 2003 roku. W międzyczasie niekonwencjonalny trójkołowiec łączący cechy samochodu i motocykla zyskał uwagę popularnego brytyjskiego programu motoryzacyjnego Top Gear, gdzie zdobył pozytywne noty od prowadzącego Jeremy’ego Clarksona twierdzącego, że "nigdy nie jechał samochodem dającym tyle frajdy z jazdy".
Zmiana nazwy i upadłość.
W 2005 roku przedsiębiorstwo zajmujące się konstruowaniem, produkcją i sprzedażą Carvera zmieniło nazwę na Carver Engineering, w efekcie czego produkt firmy zyskał nową nazwę Carver One. W 2007 roku dostarczono kolejne 500 sztuk samochodu. W 2008 roku z kolei rozpoczęto sprzedaż pojazdów Carver One na obszarze Polski. Przypadło to na schyłkowy okres istnienia holenderskiego przedsiębiorstwa, które w czerwcu 2009 roku z powodu braku sprostania wcześniej postawionym sobie celom biznesowym ogłosiło bankructwo. Jak stwierdził później dyrektor Carvera Willem Verheul, zapotrzebowanie na kosztujący 50 tysięcy euro niszowy pojazd nie spełniło oczekiwanego pułapu 300 sprzedanych sztuk rocznie. W ciągu 2 lat firma dostarczyła bowiem jedynie 200 samochodów.

</doc>
<doc id="1345715" url="https://pl.wikipedia.org/wiki?curid=1345715" title="GAZ-2330 Tigr">
GAZ-2330 Tigr



</doc>
<doc id="1345716" url="https://pl.wikipedia.org/wiki?curid=1345716" title="Zakochana Jane">
Zakochana Jane

Zakochana Jane – film biograficzny wyreżyserowany przez Juliana Jarrolda. Autorami scenariusza są Kevin Hood oraz Sare Williams, a oparty jest na listach Jane Austen. Opowiada on o miłosnej historii młodej Jane Austen, która stała się inspiracją do napisania jej największych dzieł takich jak: "Duma i uprzedzenie" oraz "Rozważna i romantyczna".
Opis fabuły.
Jane Austen marzy o prawdziwej miłości. Jednak jej rodzice oczekują, że wyjdzie ona za kogoś, kto zapewni całej rodzinie godziwy byt. Pewnego dnia Jane spotyka młodego Irlandczyka - Toma Lefroya, który swoją postawą i nastawieniem do życia wzbudza jej ciekawość.

</doc>
<doc id="1345718" url="https://pl.wikipedia.org/wiki?curid=1345718" title="Haliaeetus sanfordi">
Haliaeetus sanfordi



</doc>
<doc id="1345719" url="https://pl.wikipedia.org/wiki?curid=1345719" title="GAZ-2975 Tigr">
GAZ-2975 Tigr



</doc>
<doc id="1345720" url="https://pl.wikipedia.org/wiki?curid=1345720" title="GAZ-3937 Wodnik">
GAZ-3937 Wodnik



</doc>
<doc id="1345722" url="https://pl.wikipedia.org/wiki?curid=1345722" title="Skręt żołądka">
Skręt żołądka

Skręt żołądka – ciężka choroba psów dużych ras.
Przebieg choroby.
Przebieg choroby polega na tym, że w żołądku gromadzą się duże ilości gazu, co powoduje silne rozciągnięcie żołądka i ból. Wypełniony gazami i często fermentującym pożywieniem żołądek ma tendencję do obracania się wokół własnej osi co jest przyczyną zamknięcia wypustu i w konsekwencji prowadzi to do tego, że gazy nie mają ujścia ani do jelita ani do przełyku. Żołądek napierając na otaczające go organy utrudnia oddychanie i doprowadza do pojawienia się lokalnych zaburzeń krążenia krwi.
Następnym stadium jest pogłębiająca się niewydolność nerek, uszkodzenie wątroby, pojawienie się we krwi toksyn oraz przenikanie do krwi bakterii z przewodu pokarmowego co prowadzi do rozwoju pełnoobjawowej sepsy.
Brak rozpoczęcia odpowiedniego leczenia prowadzi do zgonu w ciężkim bólu.
Przyczyny.
Przyczyny do końca nie są znane. Ryzyko staje się podwyższone u psów:
Rasy podatne na skręt.
(w kolejności od najbardziej do najmniej zagrożonej):
Objawy.
Objawy następują gwałtownie, stan pogarsza się w bardzo szybkim tempie.
Większość skrętów objawia się kilka-kilkanaście minut po spożyciu posiłku, najczęściej wieczorem bądź po południu.

</doc>
<doc id="1345723" url="https://pl.wikipedia.org/wiki?curid=1345723" title="Aaron Lawrence">
Aaron Lawrence

Aaron Lawrence (ur. 10 października 1968) – jamajski piłkarz grający na pozycji bramkarza.
Kariera klubowa.
Piłkarską karierę Lawrence rozpoczął w klubie Violet Kickers F.C. wywodzącego się z miasta Montego Bay. W jego barwach zadebiutował w Jamaican National Premier League. W 1994 roku po raz pierwszy w karierze został mistrzem Jamajki, a w 1996 roku powtórzył ten sukces. Wtedy też po sezonie przeszedł do Reno F.C. z Savanna-la-Mar. Grał tam w pierwszym składzie, ale nie odniósł już takich sukcesów jak w Violet Kickers. Karierę zakończył w 2006 roku.
Kariera reprezentacyjna.
W reprezentacji Jamajki Lawrence zadebiutował w 1996 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam był rezerwowym dla Warrena Barretta i wystąpił jedynie w wygranym 2:1 spotkaniu z Japonią. W kolejnych latach musiał uznawać dominację Barretta, a w eliminacjach do Mistrzostw Świata 2002 przegrał rywalizację z Donovanem Rickettsem. Ostatni mecz w kadrze rozegrał w 2004 roku. Ogółem w drużynie narodowej wystąpił 20 razy.

</doc>
<doc id="1345724" url="https://pl.wikipedia.org/wiki?curid=1345724" title="Alexis Joffroy">
Alexis Joffroy

Alexis Joffroy (Alix Joffroy, ur. 16 grudnia 1844 w Stainville, zm. 24 listopada 1908 w Paryżu) – francuski lekarz, neurolog i psychiatra.
Życiorys.
Studiował w Paryżu i pod wpływem Jeana-Martina Charcota zdecydował się wówczas poświęcić neurologii. Otrzymał doktorat w Paryżu w 1873, został "médecin des hôpitaux" w 1879, a w następnym roku przyjęto go jako "agrégé". W Salpêtrière zaczął pracować w 1885, a od 1893 do śmierci w 1908 był profesorem psychiatrii klinicznej, wykładającym w Asile St.-Anne. W 1891 odznaczony Legią Honorową.
Dorobek naukowy.
Badał jamistość rdzenia i, wspólnie z Charcotem, opisał w 1869 zanik komórek rogów przednich rdzenia w poliomyelitis. Zajmował się także wpływem alkoholu na porażenie postępujące. Opisał odruch, znany niegdyś jako odruch Joffroya, i szereg objawów również związanych z jego nazwiskiem, z których najbardziej popularny jest objaw oczny.

</doc>
<doc id="1345726" url="https://pl.wikipedia.org/wiki?curid=1345726" title="Natalio Perinetti">
Natalio Perinetti

Natalio Perinetti (28 grudnia 1900 - 24 maja 1985) - piłkarz argentyński o przydomku "Pantalon", prawoskrzydłowy. Wzrost 172 cm, waga 65 kg. Młodszy brat innego reprezentanta Argentyny - Juana Perinettiego.
Jako piłkarz klubu Racing Club de Avellaneda był w kadrze reprezentacji Argentyny podczas Copa América 1929. Argentyna zdobyła mistrzostwo Ameryki Południowej, jednak Perinetti nie zagrał w żadnym meczu.
Wciąż jako gracz "Racingu" wystąpił w finałach mistrzostw świata w 1930 roku. Argentyna zdobyła tytuł wicemistrza świata, a Perinetti zagrał tylko w jednym meczu - z Francją. W następnych spotkaniach zastąpił go Carlos Peucelle.
Całą swoją karierę klubową Perinetti związał z "Racingiem", w którym grał w latach 1917-1933. Już jako 17-latek w 1917 zdobył swój pierwszy tytuł mistrza Argentyny. Łącznie grając w "Racingu" czterokrotnie zdobywał mistrzowski tytuł - w 1917, 1919, 1921 i 1925.

</doc>
<doc id="1345728" url="https://pl.wikipedia.org/wiki?curid=1345728" title="Neurotoksyna">
Neurotoksyna



</doc>
<doc id="1345731" url="https://pl.wikipedia.org/wiki?curid=1345731" title="Ostrá (Wielka Fatra)">
Ostrá (Wielka Fatra)

Ostrá (1247 m n.p.m.) – charakterystyczny, skalisty szczyt w grupie górskiej Wielkiej Fatry w Karpatach Zachodnich na Słowacji.
Położenie.
Ostrá wznosi się w południowo-zachodniej, „turczańskiej” części Wielkiej Fatry, w końcowej części potężnego ramienia górskiego, oddzielającego się w kierunku północno-zachodnim od głównego grzbietu tych gór na szczycie Smrekov (1441 m), tuż na zachód od Kráľovej studni). Masyw Ostrej oddziela Blatnicką dolinę od doliny Konský dol. Północno-zachodni grzbiet Ostrej (Kočárová) opada do Kotliny Turczańskiej w miejscowości Blatnica.
Geologia i morfologia.
Ostrá zbudowana jest, podobnie jak sąsiednia Tlstá, z triasowych dolomitów, miejscami występują też ciemnoszare wapienie, zwane tu „guttensztajńskimi” (słow. "guttensteinské vapence").
Ostrá posiada dwa wierzchołki. Zachodni (wyższy) ma formę ostrej, skalistej piramidy, najeżonej skalnymi ściankami i turniami, w których występują nawet okna skalne. Wierzchołek wschodni zwany Zadną Ostrą jest właściwym zwornikiem grzbietu. Jest dość płaski, lecz również otoczony skalnymi formacjami. Wierzchołki te oddziela Sedlo Ostrej (1200 m). Stoki góry są strome, mocno rozczłonkowane, pocięte licznymi dolinkami i żlebami, często wypełnionymi skalnym rumoszem. W wielu miejscach występują skalne ściany i stopnie. Dolny pas skał nad Doliną Blatnicką nazywany jest Słonecznymi Ścianami (słow. "Slnečné steny") i stanowił od dawna teren ćwiczeń wspinaczkowych.
Przyroda ożywiona.
Masyw Ostrej w niższych partiach jest całkowicie zalesiony. Na szczycie rosną nieliczne kępy kosodrzewiny. Na stanowiskach najbardziej eksponowanych znajdują się bogate zespoły muraw naskalnych z turzycą trwałą, goździkiem lśniącym i innymi gatunkami wapieniolubnymi. Na zboczach południowych występuje bogata flora ciepłolubna, z turzycą niską, kostrzewą bladą, omanem wąskolistnym i in.
Cały masyw Ostrej objęty jest rezerwatem przyrody Tlstá.

</doc>
<doc id="1345735" url="https://pl.wikipedia.org/wiki?curid=1345735" title="Entezopatia">
Entezopatia



</doc>
<doc id="1345738" url="https://pl.wikipedia.org/wiki?curid=1345738" title="Diego Cão">
Diego Cão



</doc>
<doc id="1345739" url="https://pl.wikipedia.org/wiki?curid=1345739" title="Policja Myśli">
Policja Myśli

Policja Myśli – fikcyjna struktura z książki George'a Orwella "Rok 1984". Była organem policyjnym podporządkowanym Ministerstwu Miłości, które zajmowało się przestępstwami politycznymi i kontrolowało członków Partii za pomocą teleekranów, będących połączeniem telewizora z kamerą, pozwalającą na inwigilację mieszkań obywateli.
Policja Myśli w powieści.
Zasady funkcjonowania i kryteria inwigilacji, którymi posługiwała się Policja Myśli były tajne. Nie wiadomo było, czy inwigilacja prowadzona jest ciągle i we wszystkich mieszkaniach, czy tylko w wybranych. Ta kafkowska sytuacja stwarzała poczucie zagrożenia i przekonanie, że śledzone jest każde słowo i gest każdego obywatela. Głównym przestępstwem ściganym przez Policję była myślozbrodnia, przewinienie w znacznym stopniu niezdefiniowane i nieokreślone, podobnie jak zasady działania samej Policji.
Oficjalnym powodem istnienia Policji była konieczność walki z niezwykle rozbudowanym i przebiegłym podziemiem pod kierownictwem Emmanuela Goldsteina, bezustannie dybiącym na życie członków Partii i dobrobyt państwa za pomocą armii szpiegów i sabotażystów. Aresztowania dokonywane przez Policję Myśli były dokonywane zawsze nocą, a aresztowani znikali bez śladu, bez komunikatów czy procesów sądowych. Następnie informacje o danej osobie usuwano ze wszystkich rejestrów, metryk, dokumentów i publikacji, zacierając jakikolwiek materialny ślad świadczący o jej istnieniu (ewaporacja). W ocenie głównego bohatera, Winstona Smitha, Policja Myśli była jedyną sprawnie funkcjonującą instytucją w państwie, w którym poza tym panował chaos i wysoki poziom przestępczości kryminalnej. Jednak skutecznie ścigana była przede wszystkim myślozbrodnia. Pod koniec powieści Smith sam zostaje zatrzymany przez Policję Myśli, poddany torturom, praniu mózgu, co skończyło się skuteczną "reedukacją" i przyjęciem przez niego zasad dwójmyślenia.
Nawiązania do współczesności.
Policja Myśli u Orwella była wyraźnym nawiązaniem do komunistycznych oraz narodowosocjalistycznych tajnych policji politycznych — NKWD i Gestapo. Opisane techniki przesłuchań, inwigilacji i prania mózgu odzwierciedlają techniki stosowane przez te służby w ZSRR i ChRL technik przesłuchań i indoktrynacji stosowanych w państwach komunistycznych.

</doc>
<doc id="1345741" url="https://pl.wikipedia.org/wiki?curid=1345741" title="Cevdet Sunay">
Cevdet Sunay

Cevdet Sunay (ur. 10 lutego 1899 r. w Çaykara, zm. 22 maja 1982) – turecki generał i polityk. 
Został wybrany piątym prezydentem Turcji przez parlament tego kraju 28 marca 1966 roku. Sprawował urząd do końca siedmioletniej kadencji w roku 1973.
Kariera wojskowa.
Cevdet Sunay był absolwentem renomowanej "Wojskowej Szkoły Wyższej Kuleli". W czasie I wojny światowej, walczył na froncie palestyńskim. Aresztowany przez wojsko brytyjskie w roku 1918, spędził dwa lata jako jeniec wojenny w Egipcie. W roku 1960 został mianowany szefem sztabu Generalnego.
Życie rodzinne.
Cevdet Sunay miał trójkę dzieci z małżonką Atıfet.

</doc>
<doc id="1345745" url="https://pl.wikipedia.org/wiki?curid=1345745" title="Steve Howey (piłkarz)">
Steve Howey (piłkarz)

Steve Howey (ur. 26 października 1971 w Sunderland) – angielski piłkarz, występował na pozycji obrońcy. W czasie kariery piłkarskiej mierzył 185 cm wzrostu.
Kariera klubowa.
Steve Howey swoją zawodową karierę piłkarską rozpoczął w 1989 roku w klubie Newcastle United. W ekipie "The Toon" występował przez 11 lat. W tym czasie zdążył rozegrać 191 meczów i strzelić 6 bramek. Następnym klubem w karierze Anglika był Manchester City. Grał tam przez 3 sezony do roku 2003. Wtedy przeniósł się do Leicester City. W drużynie "The Foxes" występował przez pół sezonu. Szybko przeszedł do innego angielskiego klubu - Boltonu Wanderers. Przedostatnim klubem w karierze Howeya była drużyna występująca w amerykańskiej MLS - New England Revolution. Wystąpił tam w zaledwie 3 spotkaniach. Steve przygodę z piłką zakończył w swojej ojczyźnie w ekipie Hartlepool United w barwach której wyszedł tylko jeden raz na boisko.
Kariera reprezentacyjna.
Howey w reprezentacji narodowej zadebiutował w 1994 roku. W 1996 roku został powołany przez Venablesa do kadry na Euro 1996. Łącznie w drużynie narodowej rozegrał 4 mecze.

</doc>
<doc id="1345747" url="https://pl.wikipedia.org/wiki?curid=1345747" title="Bonagracja z Bergamo">
Bonagracja z Bergamo

Bonagracja z Bergamo (ur. ok. 1265, zm. 19 czerwca 1340 w Monachium w Bawarii) – włoski franciszkanin, jeden z czołowych przedstawicieli tzw. "spirituali" (wł. duchowi) w ruchu franciszkańskim.
Zanim wstąpił do zakonu braci mniejszych, założonego przez Biedaczynę z Asyżu, Bonagracja był wybitnym prawnikiem. Jako zakonnik reprezentował minorytów w urzędach Kurii Rzymskiej.
Przypisuje mu się autorstwo "Appellatio magna monacensis", manifestu powstałego w środowisku skupionym wokół generała franciszkanów Michała z Ceseny.

</doc>
<doc id="1345749" url="https://pl.wikipedia.org/wiki?curid=1345749" title="Wargi">
Wargi

Zobacz też:

</doc>
<doc id="1345752" url="https://pl.wikipedia.org/wiki?curid=1345752" title="Boncortese de Bergamo">
Boncortese de Bergamo



</doc>
<doc id="1345753" url="https://pl.wikipedia.org/wiki?curid=1345753" title="Prettin">
Prettin

Prettin – dzielnica miasta Annaburg w Niemczech, w kraju związkowym Saksonia-Anhalt w powiecie Wittenberga
Do 31 grudnia 2010 Prettin był samodzielnym miastem, należącym do wspólnoty administracyjnej Annaburg-Prettin.

</doc>
<doc id="1345754" url="https://pl.wikipedia.org/wiki?curid=1345754" title="Koty nie tańczą">
Koty nie tańczą

Koty nie tańczą (ang. "Cats Don’t Dance") – animowany film ze studia Turner Entertainment, późniejszego Warner Bros. Pełnometrażowy film animowany, o losach hollywoodzkich zwierząt, którym marzyła się sława. Na ich drodze jednak stanęła najmłodsza gwiazda filmowa Darla Dimple. Film premierowo w Polsce wyemitowano w TV Puls – 18 maja 2008 roku o godz. 12:30 i w Cartoon Network – 20 grudnia 2009 roku o godz. 09:00 w Świątecznym Kinie Cartoon Network.
Wersja polska.
Opracowanie i udźwiękowienie wersji polskiej: Studio Sonica
Reżyseria i dialogi: Krzysztof Kołbasiuk
Dźwięk i montaż: Jacek Osławski
Wystąpili:
oraz
i inni
Teksty piosenek: Marcin Sosnowski
Śpiewali: Beata Wyrąbkiewicz, Sylwia Szczepankiewicz, Agnieszka Piotrowska, Kasia Pysiak, Marcin Kudełka, Paweł Hartlieb i Piotr Gogol
Kierownictwo muzyczne: Marek Klimczuk

</doc>
<doc id="1345755" url="https://pl.wikipedia.org/wiki?curid=1345755" title="Bonagratia Bergamenus">
Bonagratia Bergamenus



</doc>
<doc id="1345758" url="https://pl.wikipedia.org/wiki?curid=1345758" title="Azerbejdżan w Konkursie Piosenki Eurowizji">
Azerbejdżan w Konkursie Piosenki Eurowizji

Azerbejdżan uczestniczy w Konkursie Piosenki Eurowizji od edycji 2008. Od czasu debiutu konkursem w kraju zajmuje się azerska telewizja publiczna İctimai TV (İTV).
W latach 2008–2010 reprezentanci wybierani byli podczas krajowego festiwalu "Land of Fire", w latach 2011–2013 – w trakcie programu "Milli seçim turu", w 2014 – w ramach talent show "Böyük Səhnə", a od 2015 wyłaniany jest wewnętrznie przez telewizję.
Azerbejdżan wygrał finał 56. Konkursu Piosenki Eurowizji w 2011. Do 2013 reprezentaci kraju rokrocznie plasowali się w pierwszej „dziesiątce” finałowej klasyfikacji, ponadto do 2018 za każdym razem kwalifikowali się do finału konkursu – jedyną wykonawczynią, której się to nie udało, była Aisel, uczestniczka konkursu w 2018.
Historia Azerbejdżanu w Konkursie Piosenki Eurowizji.
Lata 2008–2009.
Azerska stacja publiczna İctimai TV (İTV) została członkiem Europejskiej Unii Nadawców (EBU) podczas 58. Rady Generalnej zorganizowanej w Stambule latem 2007. W listopadzie potwierdziła debiut w 53. Konkursu Piosenki Eurowizji. Reprezentant został wyłoniony poprzez krajowe selekcje "Land of Fire 2008", których organizatorami byli İTV, Luxen Ltd. i EuroMedia Company. Finał selekcji odbył się 2 lutego 2008 w Heydər Əliyev adına İdman Kompleksi. Wystąpiło w nim trzech uczestników, którzy wykonali po dwa utwory: zespół Unformal („La La La” i „Little Muse”), Aynur İsgəndərli („Swear That You Will Stay”, „Rhythm of Fire”) oraz Elnur Hüseynov („If You’re Never Back”, „Day After Day” w duecie z Samirem Cavadzadəm). Zwycięzcę wybrała 13-osobowa komisja sędziowska. Konkurs wygrali Elnur i Samir z piosenką „Day After Day”. W trakcie finału gościnnie wystąpiły trzy zwyciężczynie poprzednich Konkursów Piosenki Eurowizji: Sertab Erener (2003), Rusłana Łyżyczko (2004) i Marija Šerifović (2007). Na początku kwietnia w Modern World Studios w Londynie reprezentanci nagrali nową wersję konkursowej piosenki. Następnie rozpoczęli trasę promocyjną po Europie, w ramach której wystąpili w Andorze, Grecji, Łotwie i Ukrainie. W maju rozpoczęli pierwsze próby do występu eurowizyjnego, a także uczestniczyli w imprezie promocyjnej "Day After Day Party" zorganizowanej przez azerską delegację w Studenckim Centrum Kultury w Belgradzie. 20 maja wystąpili jako siódmi w kolejności w pierwszym półfinale konkursu. Dzięki zajęciu szóstego miejsca w półfinale awansowali do finału rozgrywanego 24 maja. Zdobyli w nim 132 punkty, zajmując ósme miejsce. Podobnie jak w oficjalnym teledysku do utworu, podczas występów na scenie odegrali postać anioła i demona. Towarzyszyło im dwóch tancerzy z grupy baletowej A6, którzy nałożyli białe anielskie skrzydła.
W 2009 stacja İTV ogłosiła, że reprezentant na 54. Konkurs Piosenki Eurowizji organizowany w Moskwie będzie wybrany wewnętrznie przez siedmioosobową komisję sędziowską. Wybór padł na Aysel Teymurzadə. Następnie rozpoczęto nabór propozycji konkursowych. Do 1 lutego do redakcji telewizji napłynęło 30 utworów, spośród których wybrano piosenkę „Always” autorstwa Arasha. Piosenka została zachowana w stylu szwedzkiego popu z tradycyjnymi azerskimi brzmieniami, na początku pojawia się w niej dźwięk perskiego taru. 12 lutego ogłoszono, że na konkurs pojedzie zarówno piosenkarka, jak i autor utworu. W trakcie jednej z prób w Sportowym Kompleksie „Olimpijskij” AySel i Arasha odwiedził ówczesny premier Rosji, Władimir Putin. 14 maja wystąpili w drugim półfinale konkursu i z drugiego miejsca (180 pkt) awansował do finału rozgrywanego 16 maja. Wystąpili w nim jako 11. w kolejności i zajęli trzecie miejsce po zdobyciu 207 pkt, w tym m.in. maksymalnej liczby (12 pkt) od Turcji.
Lata 2010–2019.
Stacja İTV potwierdziła udział w 55. Konkursie Piosenki Eurowizji w Oslo, a reprezentanta wyłoniła poprzez krajowe eliminacje. Na początku stycznia 2010 ogłosiła nazwiska półfinalistów selekcji, którymi zostali: Azad Şabanov („Smile”), grupa Milk $ Kisses („I Am on Fire”), Məryəm Şabanova („I’ve Had Enough”), Safura („Söz ver”), Elli Miçiyeva („Up, Up”) i Ülviyyə Rəhimova („In Love”). 2 marca 2010 wystąpili w półfinale selekcji, a do finału awansowali: Milk &amp; Kisses, Məryəm Şabanova oraz Safura. 1 marca odbył się finał selekcji, uczestnicy wykonali trzy spośród czterech propozycji: „Drip Drop”, „Under My Skin”, „Soulless” i „Cancelled”. Siedmioosobowa komisja sędziowska (İsmayıl Ömərov, Fərhad Bədəlbəyli, İbrahim Quliyev, Lalə Kazımova, Murad Adıgözəlzadə, Mənzər Nurəliyeva i Fərhad Hacıyev) zdecydowała, że reprezentantką kraju będzie Safura. 18 marca ogłoszono, że wystąpi w konkursie z utworem „Drip Drop”. Po udziale w selekcjach Safura rozpoczęła próby eurowizyjne – choreografię do jej występu ułożył JaQuel Knight. W maju opublikowano bałkańską wersję językową utworu, którą współtworzył Željko Joksimović. W tym samym czasie Safura rozpoczęła trasę promocyjną po Niemczech, Holandii, Grecji, Szwajcarii, Belgii, Polski, Rosji, Ukrainie i Szwecji. 27 maja wystąpiła jako siódma w kolejności w drugim półfinale konkursu, po zdobyciu 113 pkt awansowała z drugiego miejsca do finału rozgrywanego 29 maja. Wystąpiła w nim z pierwszym numerem startowym. Zajęła w nim piąte miejsce po zdobyciu 145 pkt, w tym najwyższych not z Bułgarii, Malty, Turcji i Ukrainy.
15 listopada 2010 rozpoczął się pierwszy z siedmiu półfinałów preselekcji do 56. Konkursu Piosenki Eurowizji, w których łącznie wystąpiło 77 uczestników. Do finału eliminacji, który został zorganizowany 11 marca 2011, dotarli: İlhamə Qasımova, İlqarə İbrahimova, Aynişan Quliyeva, Eldar Qasımov i Nigar Camal. Ogłoszono wówczas, że reprezentantami kraju w konkursie będzie Eldar Qasımov i Nigar Camal, którzy brali udział w selekcjach jako soliści. Ich eurowizyjną piosenką został utwór „Running Scared”. 10 maja wystąpili w pierwszym półfinale konkursu jako przedostatni, 18. w kolejności i z drugiego miejsca (122 pkt) awansowali do finału rozgrywanego 14 maja. Wystąpili w nim z 19. numerem startowym i zajęli pierwsze miejsce, zdobywszy 221 pkt.
Dzięki zwycięstwu reprezentantów Azerbejdżanu w konkursie w 2011, 57. Konkurs Piosenki Eurowizji odbył się w Baku. Stacja İTV wyłoniła reprezentanta poprzez krajowe eliminacje "Milli seçim turu". Od 15 do 25 października do siedziby telewizji przesłano 119 kandydatur. 3, 5 i 7 listopada odbyły się przesłuchania uczestników przed jurorami (Zəhra Bədəlbəyli, Tünzalə Ağayeva i Natavan Şeyxova), którzy wyselekcjonowali 72 półfinalistów. Kandydaci zostali podzieleni na dziewięć grup półfinałowych, z którego do finału przechodiło po jednym zawodnicku. Do finału "Milli seçim turu" dotarli: Orxan Kərimli, Məryəm Sadıqova, Xəyyam Mustafazadə, Fəqan Səfərov, Elton İbrahimov, Adil Baxışlı, Səbinə Babayeva i Arzu İsmayılova. 12 lutego w Heydər Əliyev Sarayı zorganizowano finał selekcji. Ze stawki finałowej wyeliminowano trzech uczestników. Reprezentantką kraju została Sabina Babayeva. Jej eurowizyjną piosenką została „When the Music Dies”, którą premierowo zaprezentowano 17 marca. W maju odbyła trasę promocyjną, występując z koncertami w Wielkiej Brytanii, Holandii, Belgii i Malcie. Jako reprezentantka gospodarzy miała zapewnione miejsce w finale konkursu, który odbył się 26 maja. Wystąpiła w nim z 13. numerem startowym i zdobyła 150 pkt, zajmując czwarte miejsce. Prezentacji towarzyszyły ogniste wizualizacje, które sprawiały, że na sukni piosenkarki pojawił się efekty płomieni ognia. Po finale konkursu otrzymała Nagrodę Dziennikarzy im. Marcela Bezençona.
Azerska telewizja potwierdziła udział w 58. Konkursie Piosenki Eurowizji w Malmö. Do udziału w selekcjach "Milli seçim turu" zgłosiło się 128 uczestników, spośród których wybrano najlepsze 100 propozycji. Do półfinałów zakwalifikowano 79 artystów. 14 marca odbył się finał krajowych eliminacji, do których zakwalifikowano dziesięciu kandydatów; w finale wystąpili: Leyla Qafari (z utworem „Pride”), Vüqar Muradov („Baby Baby”), Valeriya Hüseynzadə („If This Is Love”), Leyla Əliyeva („Welcome to the Sun”), Fərəh Hadıyeva („We Are One”), Nigar Hüseynova („I Still Believe”), Vlada Axundova („Big Time”), Rəvanə Əliyeva („Lovely King”), Aysel Babayeva („Sleazy Mo”) i Fərid Məmmədov („Hold Me”). Finał eliminacji wygrał Fərid Məmmədov z piosenką „Hold Me”. 16 maja wystąpił jako czwarty w drugim półfinale konkursu i z pierwszego miejsca (139 pkt) awansował do finału rozgrywanego 18 maja. Wystąpił w nim jako dwudziesty w kolejności i zdobył 234 pkt, które pozwoliły na zajęcie drugiego miejsca. Podczas występów na scenie stało szklane podium, na którym reprezentant rozpoczął śpiewać. Pomysłodawcą prezentacji był Fokas Ewangelinos. Po finale konkursu reprezentant otrzymał Nagrodę Artystyczną im. Marcela Bezençona.
Pod koniec listopada 2013 krajowy nadawca potwierdził udział w 59. Konkursie Piosenki Eurowizji w Kopenhadze. Reprezentantem kraju został zwycięzca muzycznego talent-show "Böyük Səhnə", który ostatecznie wygrała Dilarə Kazımova. Jej konkursową piosenką został utwór „Start a Fire”. 6 maja wystąpiła jako ósma w kolejności w pierwszym półfinale konkursu i z dziewiątego miejsca zakwalifikowała się do finału rozgrywanego 10 maja. Zajęła w nim 22. miejsce na 26. uczestników.
W sierpniu 2014 azerski nadawca publiczny potwierdził udział w 60. Konkursie Piosenki Eurowizji w Wiedniu. W marcu 2015 telewizja ogłosiła, że reprezentantem kraju będzie Elnur Hüseynov z piosenką „Hour of the Wolf”. 21 maja wystąpił jako 13. w kolejności podczas drugiego półfinału i z dziesiątego miejsca zakwalifikował się do sobotniego finału. Wystąpił w nim jako dwudziesty czwarty w kolejności i zajął 12. miejsce z 49 punktami na koncie.
W połowie września 2015 krajowy nadawca wyraziła chęć udziału w 61. Konkursie Piosenki Eurowizji organizowanym w Sztokholmie. Pod koniec stycznia 2016 potwierdził, że reprezentant kraju zostanie wybrany wewnętrznie. Zgłoszenia dla zainteresowanych udziałem wykonawców trwały od 29 stycznia do 10 lutego. 10 marca ogłoszono, że kraj reprezentować w konkursie będzie Səmra Rəhimli. Trzy dni później premierę miała jej konkursowa piosenka – „Miracle”. 10 maja wystąpiła w pierwszym półfinale konkursu i z szóstego miejsca zakwalifikowała się do finału rozgrywanego 14 maja. Zajęła w nim 17. miejsce po zdobyciu 117 pkt, w tym 44 pkt od jury (19. miejsce) i 73 pkt od telewidzów (12. miejsce).
We wrześniu 2016 stacja İTV potwierdziła udział w 62. Konkursie Piosenki Eurowizji w Kijowie. W grudniu ogłoszono, że reprezentantką kraju będzie, wybrana wewnętrznie przez telewizję, Diana „Dihaj” Hacıyeva, która wystąpiła jako chórzystka podczas występu Səmry Rəhimli w konkursie w 2016. W marcu 2017 premierę miała jej konkursowa piosenka – „Skeletons”. 11 maja wystąpiła jako ósma w kolejności w pierwszym półfinale konkursu i z ósmego miejsca awansowała do finału rozgrywanego 13 maja. Zaprezentowała się w nim z dwunastym numerem startowym i zajęła 14. miejsce po zdobyciu 120 pkt, w tym 42 pkt od telewidzów (11. miejsce) i 78 pkt od jurorów (12. miejsce).
W sierpniu 2017 stacja İTV potwierdziła udział w 63. Konkursie Piosenki Eurowizji w Lizbonie. 8 listopada ogłosiła, że będzie reprezentować ją Aysel Məmmədova, która została wewnętrznie wybrana przez władze telewizji. W marcu 2018 premierę miała jej konkursowa piosenka, „X My Heart”. 8 maja wystąpiła jako pierwsza w kolejności w pierwszym koncercie półfinałowym i zajęła 11. miejsce, nie zakwalifikując się do finału. Została tym samym pierwszą reprezentantką w historii udziału kraju w konkursie, która nie awansowała do stawki finałowej.Zajmując tym samym najgorsze miejsce w historii udziału Azerbejdżanu w konkursie.
We wrześniu 2018 stacja İTV potwierdziła wysłanie reprezentanta na 64. Konkurs Piosenki Eurowizji w Tel Awiwie. 8 marca 2019 podano, że kraj będzie reprezentować, wybrany wewnętrznie przez telewizję, Chingiz Mustafayev z piosenką „Truth”. 16 maja wystąpił jako ostatni, 18. w kolejności w drugim półfinale konkursu i z piątego miejsca awansował do finału rozgrywanego 18 maja. Wystąpił w nim z dwudziestym numerem startowym i zajął ósme miejsce po zdobyciu 302 pkt, w tym 100 pkt od telewidzów (8. miejsce) i 202 pkt od jurorów (5. miejsce).
Od 2020.
We wrześniu telewizja potwierdziła udział w 65. Konkursie Piosenki Eurowizji odbywającym się w Rotterdamie, a następnie ogłosiła, że reprezentanta kraju wyłoni wewnętrznie. W styczniu 2020 stacja rozpoczęła proces przyjmowania propozycji konkursowych, który ma zakończyć się 7 lutego. Następnie ogłoszono, że kraj reprezentować będzie Samira Efendi z singlem „Cleopatra”. Konkurs nie odbył się jednak z powodu pandemii COVID-19. Pod koniec marca 2020 azerska telewizja ogłosiła, że Efendi pozostanie reprezentantką kraju także na Konkurs Piosenki Eurowizji 2021. 15 marca 2021 premierę miała jej konkursowa piosenka „Mata Hari”, która zawiera powtarzaną linię w języku azerskim, dzięki czemu był to pierwszy raz, w którym Azerbejdżan zaśpiewał na Eurowizji część utworu w swoim języku ojczystym. 18 maja reprezentantka wystąpiła w pierwszym półfinale konkursu i z ósmego miejsca awansowała do finału, który odbył się 22 maja. Zajęła w nim 20. miejsce po zdobyciu 65 pkt, w tym 33 pkt od telewidzów (17. miejsce) i 32 pkt od jurorów (19. miejsce).
6 lutego 2022 azerska telewizja ogłosiła, że jej reprezentantem podczas 66. Konkursu Piosenki Eurowizji będzie Nadir Rüstamli z utworem „Fade to Black”. 12 maja wystąpił jako czwarty w kolejności w drugim półfinale konkursu i z dziesiątego miejsca zakwalifikował się do finału, który został rozegrany 14 maja. Wystąpił w nim z piętnastym numerem startowym i zajął 16. miejsce po zdobyciu 106 punktów w tym 3 punkty od telewidzów (23. miejsce) i 103 pkt od jurorów (10. miejsce).
Uczestnictwo.
Azerbejdżan uczestniczy w Konkursie Piosenki Eurowizji od 2008. Poniższa tabela uwzględnia nazwiska wszystkich azerskich reprezentantów, tytuły konkursowych piosenek oraz wyniki w poszczególnych latach:
Legenda:
Historia głosowania w finale (2008–2022).
Poniższe tabele pokazują, którym krajom Azerbejdżan przyznaje w finale najwięcej punktów oraz od których państw azerscy reprezentanci otrzymują najwyższe noty.
Kraje, którym Azerbejdżan "przyznał" najwięcej punktów:
Kraje, od których Azerbejdżan "otrzymał" najwięcej punktów:
Legenda:
Konkursy Piosenki Eurowizji w Azerbejdżanie.
Azerbejdżan był gospodarzem Konkursu Piosenki Eurowizji w 2012, który odbył się w Bakı Kristal Zalı w Baku. Na potrzeby konkursu wybudowano w mieście halę Bakı Kristal Zalı. Rząd Azerbejdżanu przeznaczył na powstanie areny 6 mln manatów azerskich (ok. 24 mln zł).
W trakcie przygotowań do konkursu organizacja Human Rights Watch (HRW) otwarcie skrytykowała azerskie władze za narzucenie wobec mieszkańców przymusowych eksmisji w celu umożliwienia rozbiórki ich mieszkań, by wybudować drogę do miejsca budowy hali. Wielomilionowe inwestycje w przygotowanie konkursu również było szeroko komentowane w mediach jako „próba załagodzenia obaw o ich słabej demokracji i poszanowaniu praw człowieka”. Przed konkursem grupa azerskich organizacji pozarządowych rozpoczęła kampanię społeczną zwracającą uwagę na pogarszającą się sytuację na terenach państwa. Organizacja HRW odnotowała w przeddzień konkursu „brutalne stłumienia demonstracji”, a Amnesty International potępił „surową represję wolności słowa, niezgody, organizacji pozarządowych, dziennikarzy krytycznych”.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody są: Christer Björkman (reprezentant Szwecji w 1992 roku, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są obecnie w trzech kategoriach:
Spis poniżej uwzględnia azerskich zdobywców Nagrody im. Marcela Bezençona:
Nagroda Dziennikarzy 
Nagroda Artystyczna
Komentatorzy i sekretarze.
Spis poniżej przedstawia wszystkich azerskich komentatorów konkursu oraz krajowych sekretarzy podających punkty w finale.

</doc>
<doc id="1345761" url="https://pl.wikipedia.org/wiki?curid=1345761" title="The Threshold HouseBoys Choir">
The Threshold HouseBoys Choir

The Threshold HouseBoys Choir – solowy projekt Petera Christophersona, powstały w 2005 roku po śmierci Johna Balance’a i rozwiązaniu wspólnego projektu Balance'a i Christophersona, Coil. Nazwa projektu jest grą słów, łącząc 'house of boys', 'boys' choir' i 'Threshold House'; ostatnia nazwa odnosi się do wytwórni płytowej Coila i ich strony internetowej.
Wbrew nazwie, THBC jest autorskim projektem Christophersona, opierającym się głównie o generowane komputerowo tajskie śpiewy i głosy w połączeniu z elektroniką. THBC nagrywa i działa w Bangkoku. Debiutancki album "Form Grows Rampant" (zapowiadany jako "Rampant") ukazał się w 2007 roku.

</doc>
<doc id="1345762" url="https://pl.wikipedia.org/wiki?curid=1345762" title="Buko (Coswig (Anhalt))">
Buko (Coswig (Anhalt))

Buko – dzielnica miasta Coswig (Anhalt) w Niemczech, w kraju związkowym Saksonia-Anhalt, w powiecie Wittenberga.
Do 30 czerwca 2009 Buko było gminą, do 30 czerwca 2007 należącą do powiatu Anhalt-Zerbst. Do 31 sierpnia 2010 gmina należała do wspólnoty administracyjnej Coswig (Anhalt).

</doc>
<doc id="1345765" url="https://pl.wikipedia.org/wiki?curid=1345765" title="+ i -">
+ i -



</doc>
<doc id="1345766" url="https://pl.wikipedia.org/wiki?curid=1345766" title="Chlorocebus aethiops">
Chlorocebus aethiops



</doc>
<doc id="1345774" url="https://pl.wikipedia.org/wiki?curid=1345774" title="Scheria">
Scheria

Scheria – występująca w mitologii greckiej wyspa zamieszkiwana przez Feaków, którzy z dala od reszty ludzi wiodą życie dostatnie i spokojne. Są wybornymi żeglarzami, nie znają handlu, ani wojen.

</doc>
<doc id="1345776" url="https://pl.wikipedia.org/wiki?curid=1345776" title="Peggy Lipton">
Peggy Lipton

Peggy Lipton, właśc. Margaret Ann Lipton (ur. 30 sierpnia 1946 w Nowym Jorku, zm. 11 maja 2019 w Los Angeles) – amerykańska aktorka. 
Peggy Lipton zagrała m.in. rolę kelnerki Normy Jennings w serialu telewizyjnym "Miasteczko Twin Peaks" (1990–1991).
W latach 1974–1990 była żoną Quincy Jonesa, z którym miała dwie córki: Kidadę (ur. 1974) i Rashidę (ur. 1976).
W 2004 u Lipton wykryto raka jelita grubego. Jej stan poprawił się po przejściu terapii. Zmarła 11 maja 2019 w następstwie nawrotu choroby.

</doc>
<doc id="1345781" url="https://pl.wikipedia.org/wiki?curid=1345781" title="Venansault">
Venansault

Venansault – miasto we Francji, w regionie Kraj Loary (fr. "Pays de la Loire"), w departamencie Wandea (fr. "Vendée"), powiecie La Roche-sur-Yon, kantonie La Roche-sur-Yon-Nord. Jest siedzibą gminy Venansault.

</doc>
<doc id="1345782" url="https://pl.wikipedia.org/wiki?curid=1345782" title="Bitwa pod Nieuwport">
Bitwa pod Nieuwport



</doc>
<doc id="1345783" url="https://pl.wikipedia.org/wiki?curid=1345783" title="Coswig (Anhalt)">
Coswig (Anhalt)

Coswig (Anhalt) − miasto w Niemczech, w kraju związkowym Saksonia-Anhalt w powiecie Wittenberga.
Do 30 czerwca 2007 miasto należało do powiatu Anhalt-Zerbst, do 31 sierpnia 2010 do wspólnoty administracyjnej Coswig (Anhalt).
Geografia.
Miasto położone jest nad rzeką Łabą, na wschód od Dessau-Roßlau.
W mieście krzyżują się dwa szlaki komunikacyjne: droga krajowa B187 i droga krajowa B107.
Dzielnice.
Do miasta należą następujące dzielnice (w nawiasie data włączenia w granice miasta):
Współpraca.
Miejscowość partnerska:

</doc>
<doc id="1345786" url="https://pl.wikipedia.org/wiki?curid=1345786" title="Tragedia wspólnego pastwiska">
Tragedia wspólnego pastwiska

Tragedia wspólnego pastwiska, "tragedia wspólności zasobów", "tragedia pastwisk", "tragedia wspólnot". (ang. "Tragedy of the commons") – koncepcja mikroekonomiczna omawiająca pułapkę społeczną, w której indywidualny zysk jednego z uczestników społeczności prowadzi do strat dla społeczności jako całości.
Koncepcja prowadzi do wniosku, że nieograniczony dostęp do ograniczonych dóbr publicznych – np. pastwiska – prowadzi do ich wyeksploatowania.
Istota problemu.
Tragedia wspólnego pastwiska pokazuje wartość współpracy przy korzystaniu z dóbr publicznych (wspólnych) o ograniczonej pojemności. Zbyt duża liczba użytkowników dobra wspólnego może doprowadzić do zniszczenia tego dobra. Z kolei pojedyncza osoba korzystająca z dobra publicznego bardziej, niż się jej należy (efekt gapowicza), zawsze na tym zyskuje. W ujęciu teorii gier wypłata dla dodatkowego użytkownika dobra publicznego będzie zawsze wyższa niż indywidualne obniżenie wypłat wszystkich innych użytkowników, ale po pewnym czasie jednostkowe wypłaty obniżą się tak, że użytkowanie dobra stanie się nieopłacalne.
Niektóre dobra publiczne, np. zasoby kulturalne w postaci cyfrowej, nie podlegają wyczerpaniu, dlatego według zwolenników ruchu wolnej kultury koncepcji tej nie można odnosić do własności intelektualnej czy dóbr kultury.
Przykłady.
Po raz pierwszy na problem wyczerpywania dóbr publicznych zwrócił uwagę w 1832 brytyjski ekonomista William Forster Lloyd. W czasach bardziej współczesnych został on rozpropagowany przez biologa Garretta Hardina, który opisał go i nazwał "tragedią" w miesięczniku "Science" w 1968.
Hardin opisał tragedię na przykładzie wiejskich wspólnot, które wypasały mleczne krowy na wspólnych pastwiskach (ang. "The commons"). Krów pasło się akurat tyle (np. 100), aby trawa na pastwisku mogła odrastać. Ale jeden z rolników stwierdził, że doda do takiego stada jeszcze jedną swoją krowę, co pozwoliło mu na większe przychody z mleka. Krów od tego czasu było 101, a rolnik był zadowolony, bo wypasał kolejną krowę. Efekt dla całego pastwiska, które zaczęło mieć więcej krów niż mogło wyżywić, nie był jeszcze widoczny. Gdy dowiedzieli się o tym inni mieszkańcy wioski, wyprowadzili na wspólne pastwisko kolejne krowy: 102. i następne. Po jakimś czasie trawa na pastwisku przestała odrastać, a pastwisko ostatecznie zostało wyjałowione. Mieszkańcy stracili pastwisko, a ich krowy przestały dawać mleko. Nieprzestrzeganie umowy korzystania z pastwiska przez kilka osób doprowadziło do jego zniszczenia.
Jako współczesny przykład dóbr dotkniętych przez tę pułapkę społeczną podawane są:
Rozwiązania problemu.
Historycznie rozwiązania problem wspólnego pastwiska można by pogrupować na polegające na przyjęciu wspólnych norm lub prywatyzacji.
Regulacja.
Rozwiązaniem tragedii wspólnego pastwiska może być regulacja administracyjna dostępu do dóbr publicznych. W typowym przykładzie przepisy rządowe mogą ograniczać ilość dobra wspólnego, które jest dostępne do użytku przez każdą osobę. Przykładami tego podejścia są systemy pozwoleń na wydobywczą działalność gospodarczą, w tym górnictwo, rybołówstwo, łowiectwo, hodowlę zwierząt gospodarskich i wydobycie drewna. Podobnie granice zanieczyszczenia są przykładami rządowej interwencji na rzecz dóbr wspólnych. Ta idea jest wykorzystywana przez Traktat Księżycowy Organizacji Narodów Zjednoczonych, Traktat o Przestrzeni Kosmicznej i Konwencja Narodów Zjednoczonych o prawie morza, a także Konwencja w sprawie ochrony światowego dziedzictwa kulturowego i naturalnego UNESCO, która zawiera zasadę prawa międzynarodowego, która określa niektóre obszary lub zasoby jako Wspólne Dziedzictwo Ludzkości.
Prywatyzacja.
Innym podejściem do rozwiązania tragedii wspólnego pastwiska dla niektórych zasobów jest przekształcenie dobra wspólnego we własność prywatną (Coase 1960), które daje właścicielowi motywację do egzekwowania jego trwałości. Libertarianie i klasyczni liberałowie przytaczają tragedię wspólnego pastwiska jako przykład tego, co się dzieje, gdy Locke'owskie prawa własności do zasobów gospodarstwa są zakazane przez rząd. Twierdzą, że rozwiązaniem tragedii wspólnego dobra jest umożliwienie jednostkom przejęcia praw własności zasobu, to znaczy jego prywatyzacja. W Anglii na początku rewolucji przemysłowej próbowano tego rozwiązania w Inclosure Acts. Jednak często to rozwiązanie prowadzi do tego, że coraz większa liczba ludzi jest spychana do coraz mniejszych obszarów wspólnej ziemi, która jeszcze nie została sprywatyzowana, w ten sposób jedynie przemieszczając i zaostrzając problem, jednocześnie stawiając coraz większą liczbę osób w niepewnych sytuacjach. W Anglii doprowadziło to do pauzy Engelsa.
Nawiązania.
Na koncepcji tragedii wspólnego pastwiska oparte są gry ekonomiczne, np. "The New Commons Game" autorstwa Richarda B. Powersa.

</doc>
<doc id="1345787" url="https://pl.wikipedia.org/wiki?curid=1345787" title="Pawian zielony">
Pawian zielony



</doc>
<doc id="1345788" url="https://pl.wikipedia.org/wiki?curid=1345788" title="Tele Świat">
Tele Świat

Tele Świat – ogólnopolski magazyn telewizyjny (dwutygodnik) wydawany przez wydawnictwo Bauer.
Zawiera ramowy program telewizyjny na 2 tygodnie dla 82 stacji TV. Oprócz treści dotyczących repertuaru telewizyjnego zawiera również nowinki telewizyjno-filmowe oraz te dotyczące życia gwiazd.
14 września 2009 roku ukazał się ostatni numer Tele Świata w formie tygodnika. W formie dwutygodnika ukazuje się od 21 września 2009.

</doc>
<doc id="1345790" url="https://pl.wikipedia.org/wiki?curid=1345790" title="Sarsilmaz">
Sarsilmaz

Sarsilmaz - tureckie przedsiębiorstwo produkujące broń strzelecką. Swoje produkty wytwarza w fabryce mieszczącej się w mieście Düzce. Oferuje pistolety samopowtarzalne i strzelby przeznaczone na rynek cywilny i służb mundurowych.
Historia Sarsilmaz sięga 1880 roku w którym członkowie rodziny Abdŭllatif założyli w Düzce zakład rusznikarski. Obecnie broń produkowana jest w zbudowanej w latach 90 XX w. fabryce, której budynki maja łącznie 35000 m² powierzchni, co sprawia, że jest to jedna z największych prywatnych fabryk broni strzeleckiej Azji Zachodniej.

</doc>
<doc id="1345791" url="https://pl.wikipedia.org/wiki?curid=1345791" title="Mistrzostwa Świata w Narciarstwie Alpejskim 2011">
Mistrzostwa Świata w Narciarstwie Alpejskim 2011

41. Mistrzostwa Świata w Narciarstwie Alpejskim – zawody sportowe, które odbywały się w Garmisch-Partenkirchen w Niemczech między 7 i 20 lutego 2011 roku. Były to drugie mistrzostwa świata organizowane przez Garmisch-Partenkirchen, w 1987 roku miasto gościło najlepszych alpejczyków świata. Zawody alpejek i alpejczyków rozgrywane były na trzech trasach narciarskich, były to Kandahar 1 (kobiety), Kandahar 2 (mężczyźni) i Gudiberg (kobiety i mężczyźni). Trasa dla panów Kandahar 2 szczyciła się bardzo dużą trudnością, w środkowej części stoku, była ściana o największym nachyleniu, bo aż 92%, ściana ta miała wdzięczną nazwę free fall, w historii mistrzostw świata zawodnicy nigdy jeszcze nie ścigali się na tak dużej stromiźnie. Klasyfikację medalową wygrała Austria dzięki czterem medalom kobiet, w tym dwukrotna złota medalistka tych mistrzostw, czyli Elisabeth Görgl. Reprezentacja męska spisała się bardzo słabo, bo zdobyła tylko dwa medale (srebrny i brązowy), łącznie Austria zdobyła 8 medali. Na drugim miejscu uplasowała się reprezentacja Francji ze czterema krążkami (2 złote,1 srebrny i 1 brązowy). Trzecie miejsce zajęła reprezentacja Włoch głównie dzięki multimedaliście tych mistrzostw świata Christoferowi Innerhoferowi. Na tych mistrzostwach zostało obronione tylko jedno mistrzostwo świata z 2009 roku, wyczynu tego dokonał Norweg Aksel Lund Svindal w superkombinacji. Dużego zawodu doznali kibice miejscowej reprezentantki i głównej faworytki gospodarzy borykającej się z grypą i gorączką Mari Riesch, która wywalczyła tylko dwa brązowe medale, jak się później okazało były to jedyne medale dla Niemiec. Prawdopodobnie tabela medalowa wyglądałaby całkiem inaczej gdyby nie lekka kontuzja Lindsey Vonn, która przed mistrzostwami zaliczyła upadek na treningu giganta i trafiła do szpitala ze wstrząśnięciem mózgu. Po tym upadku Amerykanka miała problemy z koncentracją. Udało się jej ukończyć tylko dwie konkurencje, supergigant na (7 miejscu) i zjazd gdzie wywalczyła srebrny medal, zjazd do kombinacji potraktowała jako trening. W obu tych konkurencjach broniła mistrzostwa świata.
Reprezentacje państw uczestniczących w mistrzostwach.
"W mistrzostwach tych wystartowało łącznie 525 zawodników z 67 krajów". 
Wyniki.
Drużynowo.
Zawody drużynowe (ang.: "Team Event") rozegrane zostały w formie slalomu równoległego.

</doc>
<doc id="1345792" url="https://pl.wikipedia.org/wiki?curid=1345792" title="Słowami Ginger">
Słowami Ginger

Słowami Ginger (ang. "As Told by Ginger", 2000-2006) – amerykańska kreskówka opowiadająca o rudowłosej dziewczynie imieniem Ginger i jej przyjaciołach. Serial można było oglądać na kanale Nick Polska (z dubbingiem) (po 1 odcinku) i TVP3 (z lektorem) (po 2 odcinki).
Wersja polska.
Wersja polska: na zlecenie Nickelodeon Polska – Master Film
Reżyseria:
Dialogi polskie:
Dźwięk:
Montaż:
Kierownictwo produkcji:
Wystąpili:
i inni
Teksty piosenek:
Kierownictwo muzyczne: Piotr Gogol
Śpiewali:

</doc>
<doc id="1345801" url="https://pl.wikipedia.org/wiki?curid=1345801" title="Düben (Coswig (Anhalt))">
Düben (Coswig (Anhalt))

Düben – dzielnica miasta Coswig (Anhalt) w Niemczech, w kraju związkowym Saksonia-Anhalt, w powiecie Wittenberga.
Do 30 czerwca 2009 Düben było gminą, do 30 czerwca 2007 należącą do powiatu Anhalt-Zerbst. Do 31 sierpnia 2010 gmina należała do wspólnoty administracyjnej Coswig (Anhalt).

</doc>
<doc id="1345802" url="https://pl.wikipedia.org/wiki?curid=1345802" title="Naupactus">
Naupactus



</doc>
<doc id="1345803" url="https://pl.wikipedia.org/wiki?curid=1345803" title="Fahri Korutürk">
Fahri Korutürk

Fahri Korutürk (ur. jako Fahri Sabit 3 sierpnia 1903 w Stambule, zm. 12 października 1987 tamże) – turecki polityk i admirał, szósty prezydent Turcji w latach 1973–1980.
Kariera wojskowa i polityczna.
Fahri Sabit Korutürk był absolwentem Wyższej Szkoły Marynarki Wojennej.
Służył na różnych szczeblach tureckiej marynarki wojennej.
W latach 1933–1936 był przedstawicielem dyplomatycznym Turcji w Rzymie, Berlinie i Sztokholmie.
20 lipca 1936 roku, brał udział przy podpisaniu konwencji z Montreux, przywracającej Turcji pełną suwerenność nad cieśninami (Bosfor i Dardanele).
W latach 60. sprawował misję ambasadora Turcji, najpierw w Moskwie potem w Madrycie.
W roku 1968 był członkiem senatu Turcji. Został wybrany na prezydenta przez parlament w roku 1973, siedmioletnią kadencję zakończył 6 kwietnia 1980 roku.
Prezydentura.
Czas prezydentury Korotürka, był dla Turcji czasem politycznej destabilizacji. Najważniejszym wydarzeniem politycznym była inwazja sił tureckich na Cypr, decyzja o inwazji została podjęta przez prezydenta wraz z premierem Bülentem Ecevitem oraz sztabem wojska tureckiego. Rezultatem destabilizacji politycznej i kryzysu gospodarczego był zamach stanu podjęty przez wojsko tureckie, kilka miesięcy po upływie kadencji Korutürka.

</doc>
<doc id="1345805" url="https://pl.wikipedia.org/wiki?curid=1345805" title="Elektropalatografia">
Elektropalatografia

Elektropalatografia (ang. "Electropalatography") - technika służąca do monitorowania kontaktu języka z podniebieniem twardym zwłaszcza podczas artykulacji i mowy.
Do przeprowadzenia badania konieczne jest wykonanie indywidualnej, innej dla każdego badanego płytki, zawierającej elektrody rejestrujące kontakt z językiem. Płytka ta musi być dobrze dopasowana do podniebienia badanego, aby odwzorowywać stosunki języka z podniebieniem w warunkach normalnych. W chwili kontaktu generowane są impulsy, które rejestruje zewnętrzny odbiornik.
Elektropalatografia pozwala na rejestrowanie, monitorowanie i wizualizację ruchomości języka podczas mówienia, co ma znaczenie w nauce prawidłowych wzorców artykulacji, zwłaszcza u głuchych dzieci.
Elektropalatografia jest metodą nową i trwają badania nad jej zastosowaniem w diagnostyce i leczeniu. Do tej pory badano jej przydatność w populacjach dzieci z głuchotą, rozszczepem podniebienia, mózgowym porażeniem dziecięcym, implantami ślimakowymi oraz u dorosłych z chorobą Parkinsona.

</doc>
<doc id="1345808" url="https://pl.wikipedia.org/wiki?curid=1345808" title="Pietro Bernardone">
Pietro Bernardone

Pietro Bernardone – żyjący na przełomie XII i XIII wieku włoski kupiec, asyżanin, ojciec św. Franciszka z Asyżu.
Pietro Bernardone handlował suknem, podróżował m.in. do Francji, skąd pochodziła jego żona, Pika. Miał najprawdopodobniej dwóch synów: Jana, któremu zmienił imię na Franciszek, oraz Anioła. Niektóre źródła mówią o trójce rodzeństwa. Bernardone i jego postawa względem drogi, którą obrał dla siebie jego syn Franciszek opisywane są w tzw. Źródłach franciszkańskich ("Życiorys pierwszy" (Tomasz z Celano), "Życiorys większy" (Bonawentura z Bagnoregio), "Relacja trzech towarzyszy" i inne). W związku ze sporem o dobra rozdane przez Franciszka poprosił o radę biskupa asyskiego w 1206. Źródła Franciszkańskie nie mówią nic o jego losie i śmierci po nawróceniu syna.
Pietro Bernardone nie żył już przed 1215.

</doc>
<doc id="1345810" url="https://pl.wikipedia.org/wiki?curid=1345810" title="Jeber-Bergfrieden">
Jeber-Bergfrieden

Jeber-Bergfrieden – dzielnica miasta Coswig (Anhalt) w Niemczech, w kraju związkowym Saksonia-Anhalt, w powiecie Wittenberga.
Do 30 czerwca 2009 Jeber-Bergfrieden było gminą, do 30 czerwca 2007 należącą do powiatu Anhalt-Zerbst. Do 31 sierpnia 2010 gmina należała do wspólnoty administracyjnej Coswig (Anhalt).

</doc>
<doc id="1345811" url="https://pl.wikipedia.org/wiki?curid=1345811" title="Ryszard Dudek">
Ryszard Dudek

Ryszard Dudek (ur. 23 marca 1936 w Czeladzi, zm. 6 lutego 2011 w Warszawie) – polski dyrygent i pedagog. Od 1992 profesor zwyczajny Akademii Muzycznej im. Fryderyka Chopina w Warszawie. Zasłużony Działacz Kultury
Studia muzyczne ukończył w Państwowej Wyższej Szkole Muzycznej w Warszawie w 1962 w klasie Stanisława Wisłockiego.
Był pierwszym dyrygentem Orkiestry Polskiego Radia i Telewizji w Warszawie, współpracował z Orkiestrą Polskiego Radia i Telewizji w Krakowie, Operetką Warszawską, Polskim Teatrem Muzycznym – Warszawską Sceną Operową, dyrygował w prawie wszystkich filharmoniach w kraju i za granicą. Przez wiele lat w Akademii Muzycznej w Warszawie prowadził również Studencką Orkiestrę Symfoniczną. Na tej uczelni sprawował funkcje: dziekana Wydziału Kompozycji, Dyrygentury i Teorii Muzyki, kierownika Katedry Dyrygentury oraz w latach 2002–2005 prorektora ds. nauki i dydaktyki. Regularnie jako dyrygent nagrywał muzykę dla filmu polskiego. Był dyrygentem w ponad 30 filmach fabularnych i serialach, m.in. "Seksmisja, Na kłopoty... Bednarski, Prymas. Trzy lata z tysiąca".
Wykształcił wielu dyrygentów zajmujących eksponowane stanowiska w życiu muzycznym w kraju i za granicą.
Zmarł 6 lutego 2011 roku w Warszawie. W marcu 2012 został Honorowym Obywatelem miasta Czeladź.

</doc>
<doc id="1345812" url="https://pl.wikipedia.org/wiki?curid=1345812" title="Jezioro Rumian">
Jezioro Rumian



</doc>
<doc id="1345813" url="https://pl.wikipedia.org/wiki?curid=1345813" title="Senst">
Senst

Senst – dzielnica miasta Coswig (Anhalt) w Niemczech, w kraju związkowym Saksonia-Anhalt, w powiecie Wittenberga.
Do 30 czerwca 2009 Senst było gminą, do 30 czerwca 2007 należącą do powiatu Anhalt-Zerbst. Do 31 sierpnia 2010 gmina należała do wspólnoty administracyjnej Coswig (Anhalt).

</doc>
<doc id="1345820" url="https://pl.wikipedia.org/wiki?curid=1345820" title="Juraj Beneš">
Juraj Beneš

Juraj Beneš (ur. 2 marca 1940 w Trnavie, zm. 11 września 2004 w Bratysławie) – słowacki kompozytor, pianista.
Ukończył studia na Wyższej Szkole Sztuk Scenicznych w Bratysławie i był uczniem Jána Cikkera, który był jednym z najlepszych znanych słowackich kompozytorów. Od 1983 roku Beneš uczył na tym samym uniwersytecie.
Praca Beneša poszła za aktualnymi trendami. Był najlepszy w komponowaniu oper takich jak New Clothes Emperor, Skamenen ý (Petrified) i Hostina (Feast) i często zatrudniony był jego głos razem z niezwykłymi połączeniami instrumentu (Choir Three Women).

</doc>
<doc id="1345825" url="https://pl.wikipedia.org/wiki?curid=1345825" title="Kenan i Kel">
Kenan i Kel

Kenan i Kel (ang. "Kenan &amp; Kel", 1996-2000) – amerykański serial komediowy emitowany niegdyś w Polsce na kanale Fantastic.
Odcinki.
Premiery w Polsce:

</doc>
<doc id="1345829" url="https://pl.wikipedia.org/wiki?curid=1345829" title="Fótbóltssamband Føroya">
Fótbóltssamband Føroya

Fótbóltssamband Føroya – piłkarska federacja piłkarska działająca na terenie Wysp Owczych, archipelagu będącego terytorium zależnym Korony Duńskiej, położonym w południowo-zachodniej części Morza Norweskiego. Jest jedynym prawnym reprezentantem tego kraju w ramach piłki nożnej zarówno kobiet, jak i mężczyzn we wszystkich kategoriach wiekowych. Od 2 lipca 1988 członek FIFA, a UEFA od 18 kwietnia 1990.
Historia.
Piłka nożna dotarła na Wyspy Owcze zapewne dużo wcześniej, stała się jednak bardziej popularna w XIX wieku. Pod jego koniec zaczęto myśleć już o organizacji w ramach tego sportu, czego wyrazem był założony w 1892 klub TB Tvøroyri, najstarszy do dziś istniejący nie tylko w ramach archipelagu, ale i w całym Królestwie Duńskim. Niewiele później powstały HB Tórshavn, KÍ Klaksvík, MB Miðvágur, SÍ Sørvágur czy VB Vágur. Stało się ich na tyle dużo, że potrzeba była ich organizacji, dlatego powstał w 1939 roku ÍSF, protoplasta obecnego Farerskiego Związku Piłki Nożnej.
Od 1942 w ramach tej organizacji rozpoczęły się pierwsze rozgrywki Meistaradeildin (dziś "Formuladeildin"), których zwycięzcą został zespół z miejscowości Klaksvík. Zagrały w nim poza KÍ trzy inne drużyny HB Tórshavn, B36 Tórshavn oraz TB Tvøroyri. Od tamtego czasu rozgrywki odbywają się regularnie z przerwą jedynie w 1944 roku.
W 1979 zlikwidowano ÍSF, a na jego miejsce powołano nowy związek FSF Føroya, który do dziś odpowiada za sprawy związane z piłką nożną na Wyspach Owczych, wtedy dotyczyło to jeszcze jedynie rozgrywek w ramach męskiej ligi, jednak w 1985 wprowadzono także rozgrywki żeńskie, a także ligi U17 i U13. W latach 90. dodano także inne kategorie wiekowe.
Od początku lat 80. Wyspy Owcze szkolą trenerów i selekcjonerów, z początku pomagała przy tym Dania, później jednak, od lat 90. jest to zadanie wyłącznie FSF Føroya.
Reprezentacja Wysp Owczych do 1988 rozgrywała mecze towarzyskie lub w ramach turniejów niezrzeszonych z FIFA, dopiero 2 lipca 1988 za pośrednictwem FSF stali się oni pełnoprawnym członkiem tej organizacji. Swój pierwszy mecz rozegrali w islandzkiej miejscowości Akranes przegrywając z reprezentacją tego kraju 1:0. Od 18 kwietnia 1990 Wyspy Owcze należą do UEFA.
Zespoły męskie z Wysp Owczych biorą od 1992 roku udział w Pucharze UEFA, żeńskie natomiast od 2001. Od 2003 roku siedzibą Związku jest Gundadalur w stolicy archipelagu Thorshavn. Skupia się w nim na rok 2008 około 25 klubów z czego dziesięć gra w pierwszej lidze. Niektóre mają po kilka sekcji z różnych lig.

</doc>
<doc id="1345830" url="https://pl.wikipedia.org/wiki?curid=1345830" title="Alianci (powieść)">
Alianci (powieść)

Alianci – powieść sensacyjna polskiego pisarza Jarosława Abramowa-Newerlego wydana w Białymstoku w 1990 r.
Jak powstali „Alianci".
Jak przyznaje sam autor, pomysł książki zrodził się w głowie Krzysztofa Topolskiego, jego przyjaciela. Powieść została napisana w Ameryce po polsku, w latach 80. XX w., z myślą, że nie będzie mogła być wydana w Polsce. W 1987 została więc oddana przez Topolskiego, który przebywał w USA, do tłumaczenia na angielski. Sam Abramow-Newerly nie przyznawał się do autorstwa. Przekładu podjął się absolwent Wydziału Slawistycznego University of Toronto, John Desantis. Książka miała się ukazać pod tytułem "Flying through the Curtain", a autor krył się pod pseudonimem Nikolai Gorn. Na skutek przemian politycznych w Polsce książka mogła zostać wydrukowana w kraju. Konieczne jednak były pewne przeróbki i poprawki, których dokonał autor. Wydarzenia opisane w powieści są fikcyjne, tak jak postacie, ale podobny incydent rzeczywiście miał miejsce.
Treść.
Akcja rozgrywa się w 1945 r., początkowo w USA, a następnie w ZSRR. Bohaterami są członkowie załogi bombowca B-29 z 393 Eskadry Ciężkich Bombowców armii amerykańskiej. Dowódcą i głównym bohaterem jest kapitan Richard O'Sullivan. Załoga bombowca była przygotowywana do akcji zrzucenia bomby atomowej na Japonię. W tym celu, po ćwiczeniach w bazie wojskowej w Wendover, przerzuceni zostali na Kubę, a następnie na wyspę Tinian na Marianach. Gdy wystartowali na ćwiczebny, zwiadowczy lot nad Japonię, zostali ostrzelani przez japońską artylerię przeciwlotniczą. Na skutek uszkodzeń samolotu musieli lądować na terytorium aliantów – w ZSRR. Wylądowali na Dalekim Wschodzie ZSRR w okolicach Władywostoku. To awaryjne lądowanie dało początek ich strasznemu poznawaniu Związku Radzieckiego. Najpierw zetknięcie ze zwykłymi żołnierzami radzieckimi, potem radzieckie więzienie, oskarżenie o szpiegostwo, nieustanne przesłuchania, bicie i tortury, znęcanie się fizyczne i psychiczne, poniżenia przez sojuszników – „"aliantów"", głód i straszne warunki sanitarne – tragiczna śmierć kolegi, członka załogi, (lekko rannego w nogę w trakcie lotu nad Japonią, który umierał na gangrenę z powodu niedbale przeprowadzonych zabiegów) ale i pomoc ze strony Wiery – żony kapitana Grigorija Makarowa, dowódcy wzbudzającego powszechny strach "Smiersza" we Władywostoku, a później nadzwyczajna odmiana ich losu aż po wypuszczenie z więzienia i powrót do Stanów. Autor umiejętnie, obrazowo i realistycznie przedstawił mechanizmy i metody działania stalinowskiego reżimu, zastraszenie obywateli ZSRR (z pracownikami służb bezpieczeństwa włącznie), obnażył także całą przewrotność propagandy sowieckiej, czego przykładem były zmiany oficjalnych wersji wydarzeń wraz ze zmianami sytuacji i układów politycznych i militarnych. W powieści nakreślona też została sylwetka Stalina jako bezwzględnego despoty, rządzącego za pomocą bezlitosnego terroru, wszechobecnego donosicielstwa, kłamstwa, strachu i obłudy.
Pokazano jednocześnie autentyczne przykłady działania radzieckich agentur w USA nawet wśród naukowców konstruujących bombę atomową.

</doc>
<doc id="1345833" url="https://pl.wikipedia.org/wiki?curid=1345833" title="Constantin Tretiakoff">
Constantin Tretiakoff



</doc>
<doc id="1345834" url="https://pl.wikipedia.org/wiki?curid=1345834" title="Krum Georgiew">
Krum Georgiew

Krum Georgiew, bułg. Крум Георгиев (ur. 24 maja 1958 w Pazardżiku) – bułgarski szachista, arcymistrz od 1988 roku.
Kariera szachowa.
Od końca lat 70. XX w. do pierwszych lat XXI w. należał do szerokiej czołówki bułgarskich szachistów. Pomiędzy 1980 a 2000 sześciokrotnie uczestniczył w szachowych olimpiadach, natomiast w 1980, 1983 i 1989 – na drużynowych mistrzostwach Europy. W swoim olimpijskim debiucie odniósł duży indywidualny sukces, pokonując Garriego Kasparowa, późniejszego mistrza świata, a wówczas zawodnika ścisłej światowej czołówki. W czasie swojej kariery wielokrotnie startował w finałach indywidualnych mistrzostw Bułgarii, w 1992 zdobywając brązowy, a w 2003 – srebrny medal.
W 1977 zwyciężył w międzynarodowym turnieju rozegranym w Pazardżiku. Na przełomie 1977 i 1978 osiągnął duży sukces, zdobywając w Groningen brązowy medal mistrzostw Europy juniorów do lat 20 (za Shaunem Taulbutem i Siergiejem Dołmatowem). W kolejnych latach wielokrotnie brał udział w międzynarodowych turniejach, sukcesy odnosząc m.in. w:
Najwyższy ranking w dotychczasowej karierze osiągnął 1 października 2000, z wynikiem 2532 punktów zajmował wówczas 7. miejsce wśród bułgarskich szachistów.

</doc>
<doc id="1345836" url="https://pl.wikipedia.org/wiki?curid=1345836" title="High Standard Manufacturing Company">
High Standard Manufacturing Company

High Standard Manufacturing Company – amerykańskie przedsiębiorstwo produkujące i handlujące bronią strzelecką.
High Standard została założona w 1928 roku w Hamden w stanie Connecticut. Jej pierwszymi wyrobami były obrabiarki przeznaczone do wytwarzania broni. W 1932 roku High Standard przejęła zakłady Hartford Arms and Equipment Company produkujące pistolety małokalibrowy. W tym samym roku pojawiły się pierwsze pistolety sprzedawane pod marka High Standard: Model A i Model B. W 1942 roku na liniach produkcyjnych zastąpił je Model HD produkowany dla Office of Strategic Services i używany przez nie jako broń dla tajnych agentów działających za liniami wroga. W czasie II wojny światowej w zakładach High Standard produkowano także wkm-y Browning M2. Po wojnie firma High Standard produkowała nadal pistolety kalibru .22 Long Rifle. Były to modele Supermatic, Field King, Sport King i Military Trophy.
W 1968 roku właścicielem High Standard została grupa kapitałowa Leisure Group. W tym samym roku na skutek zaostrzenia prawa do posiadania broni USA firma zanotowała spadek sprzedaży. W następnych latach firma przeszła kilka reorganizacji. Sprzedano siedzibę firmy w Hamden i mieszczące się tam muzeum broni, a produkcję przeniesiono w 1976 do nowej fabryki w East Hartford. W 1978 roku grupa inwestorów z ówczesnym dyrektorem Clemem Confessorem odkupiła firmę od Leisure Group. Pomimo zmiany właściciela w 1982 roku nastąpił kolejny spadek obrotów i w rezultacie w 1984 roku firma zbankrutowała. Jej majątek (zapasy magazynowe, dokumentacja produkcyjna, prawa do marki) został następnie sprzedany na publicznej licytacji.
W 1993 roku firma Crusader Gun Company właściciel praw do marki High Standard reaktywował ją w Houston w stanie Teksas. Produkcję wznowiono w 1994 roku. Od tamtej pory przedsiębiorstwo wprowadza na rynek kolejne wzory broni. Są to zarówno pistolety produkowane przed 1982 rokiem (np. Supermatic) jak i nowe modele. Rozszerzono także ofertę rozpoczynając produkcję pistoletu High Standard M1911 (klon pistoletu M1911) i karabiny HSA15 (klon M16).

</doc>
<doc id="1345838" url="https://pl.wikipedia.org/wiki?curid=1345838" title="Farerski Związek Piłki Nożnej">
Farerski Związek Piłki Nożnej



</doc>
<doc id="1345839" url="https://pl.wikipedia.org/wiki?curid=1345839" title="Farerska Federacja Piłkarska">
Farerska Federacja Piłkarska



</doc>
<doc id="1345840" url="https://pl.wikipedia.org/wiki?curid=1345840" title="Federacja Piłkarska Wysp Owczych">
Federacja Piłkarska Wysp Owczych



</doc>
<doc id="1345841" url="https://pl.wikipedia.org/wiki?curid=1345841" title="Giannina Arangi-Lombardi">
Giannina Arangi-Lombardi

Giannina Arangi-Lombardi (ur. 20 czerwca 1891 w Marigliano – zm. 9 czerwca 1951 w Mediolanie) – włoska śpiewaczka operowa, sopran. 
Kariera.
Wychowała się w Neapolu, gdzie uczyła się gry na fortepianie, a następnie śpiewu u Beniamino Carellego, który błędnie zakwalifikował ją jako mezzosopran. Zadebiutowała w 1921 r. rolą Loli w Rycerskości wieśniaczej, po czym przez trzy kolejne lata śpiewała role mezzosopranowe w różnych włoskich teatrach, stwarzając m.in. kreację Amneris w Aidzie oraz Brangien w Tristanie i Izoldzie. W 1923 r. podjęła jednak dodatkowe lekcje u Adeliny Stehle, w wyniku których powróciła na scenę jako sopran "lirico spinto", grając Santuzzę w "Rycerskości wieśniaczej". W 1926 r. dołączyła do zespołu La Scali, gdzie zyskała sławę rolami Aidy, Amelii w Balu maskowym, Giocondy oraz Donny Anny w Don Giovannim. Występowała na większości słynnych europejskich scen (z wyłączeniem Opéra Garnier i Covent Garden). Występowała także na scenach Australii oraz Ameryki Południowej i towarzyszyła Nellie Melbie na jej pożegnalnej trasie. Odeszła ze sceny w pełni artystycznych możliwości, żegnając się z publicznością rolą Eleny w Nieszporach sycylijskich. Zajęła się szkoleniem przyszłych śpiewaków w Mediolanie oraz Ankarze. Jej najsłynniejszą uczennicą była Leyla Gencer. 
Arangi-Lombardi była niezwykle ceniona za oryginalną, ciemną barwę głosu oraz świetną technikę śpiewu. W swojej epoce, gdy faworyzowane były głosy porzucające bogactwo wokalnych środków wyrazu na rzecz surowości i realizmu, Arangi-Lombardi pozostała przy stylu bel canto.

</doc>
<doc id="1345845" url="https://pl.wikipedia.org/wiki?curid=1345845" title="Kemberg">
Kemberg

Kemberg − miasto w Niemczech, w kraju związkowym Saksonia-Anhalt w powiecie Wittenberga.
Do 31 grudnia 2009 miasto było siedzibą wspólnoty administracyjnej Kemberg.
Geografia.
Miasto położone jest na południe od Wittenbergi.
Dzielnice.
Do miasta przyłączano gminy, które stały się automatycznie jego dzielnicami::
Współpraca.
Miejscowość partnerska:

</doc>
<doc id="1345848" url="https://pl.wikipedia.org/wiki?curid=1345848" title="Artax">
Artax

Artax – włoskie przedsiębiorstwo produkujące repliki czarnoprochowej broni odprzodowej.
Powstało w 1970 roku i do 1997 roku wytwarzało produkowane ręcznie repliki broni odprzodowej. Po 1997 roku dzięki rozbudowie parku maszynowego produkcję zwiększono, ale nadal są to repliki produkowane w małej liczbie, z dużym naciskiem na zachowanie wysokiej jakości. Atrax produkuje repliki pistoletów z zamkiem lontowym i skałkowym i kapiszonowym.

</doc>
<doc id="1345851" url="https://pl.wikipedia.org/wiki?curid=1345851" title="Burdizzo">
Burdizzo

Kleszcze kastracyjne Burdizzo (emaskulator) – narzędzie weterynaryjne będące rodzajem kleszczy, służące do bezkrwawej kastracji. Jego działanie polega na zmiażdżeniu naczyń krwionośnych i nasieniowodu.
Zmiażdżenie naczyń krwionośnych doprowadza do zaburzeń krążenia krwi i rozwoju martwicy, i następowych zmian wstecznych. Kleszcze zostały zaprojektowane i są używane do kastracji zwierząt, zwłaszcza w przypadkach hodowli zwierząt na specjalne rodzaje mięsa, jak wołowina Kobe.
Opisywane są jednak zastosowania kleszczy do samokastracji u ludzi. Jest to metoda bezkrwawa, niewymagająca wykonania żadnych cięć, charakteryzuje się więc niewielką ilością powikłań pod postacią zakażeń.
Opisywane są przypadki samokastracji za pomocą tego urządzenia u mężczyzn szukających skutecznego lekarstwa na zwiększone libido, jak również u osób, które z przekonań religijnych lub osobistych, dążą do bycia eunuchem. Opisywano zastosowanie tej metody u transsekualnych kobiet. Metoda ta jest bezkrwawą alternatywą dla orchidektomii.
Uwagi.
Urządzenie zostało zaprojektowane i wykonane do przeprowadzenia zabiegów kastracyjnych u zwierząt. Nie jest ono uważane za urządzenie bezpieczne w przypadkach zastosowania u ludzi.

</doc>
<doc id="1345856" url="https://pl.wikipedia.org/wiki?curid=1345856" title="John Anderson (1. wicehrabia Waverley)">
John Anderson (1. wicehrabia Waverley)

John Anderson (ur. 8 lipca 1882 w Edynburgu, zm. 4 stycznia 1958 w Londynie) – brytyjski polityk, związany z Partią Konserwatywną, minister w rządach Neville’a Chamberlaina i Winstona Churchilla.
Życiorys.
Studiował matematykę i geologię na Uniwersytecie Edynburskim oraz chemię na Uniwersytecie Lipskim. W wieku 22 uzyskał tytuł naukowy z ekonomii. Jednocześnie zdał egzaminy do służby cywilnej. W 1905 r. rozpoczął pracę w Ministerstwie ds. Kolonii. W latach 1920–1922 był stały podsekretarzem Irlandii. W latach 1922–1932 był stałym podsekretarzem stanu w Ministerstwie Spraw Wewnętrznych. W latach 1932–1937 był gubernatorem Bengalu.
Na początku 1938 r. został wybrany do Izby Gmin jako reprezentant okręgu Combined Scottish Universities. Już w październiku został członkiem gabinetu jako lord tajnej pieczęci. Po wybuchu II wojny światowej został ministrem spraw wewnętrznych. Na tym stanowisku odpowiadał za przygotowania do ochrony ludności cywilnej przed nalotami. Kiedy premierem został w 1940 r. Winston Churchill, Anderson otrzymał stanowisko Lorda Przewodniczącego Rady. W latach 1943–1945 był kanclerzem skarbu.
Zasiadał w Izbie Gmin do 1950 r., kiedy to zlikwidowano jego okręg wyborczy. W 1952 r. otrzymał tytuł 1. wicehrabiego Waverley i zasiadł w Izbie Lordów. Zmarł w 1958 r. Tytuł wicehrabiego odziedziczył jego syn, David Alastair Pearson.

</doc>
<doc id="1345859" url="https://pl.wikipedia.org/wiki?curid=1345859" title="Wicehrabia Waverley">
Wicehrabia Waverley

Wicehrabiowie Waverley 1. kreacji (parostwo Zjednoczonego Królestwa)
Najstarszy syn 3. wicehrabiego Waverley: Forbes Alastair Rupert Anderson

</doc>
<doc id="1345860" url="https://pl.wikipedia.org/wiki?curid=1345860" title="VentureOne">
VentureOne

VentureOne - amerykański dwuosobowy trójkołowiec z napędem hybrydowym zbudowany na bazie rozwiązań technicznych zastosowanych w holenderskim pojeździe Carver. 
Rozpoczęcie sprzedaży VentureOne planowane jest na 2009 rok.

</doc>
<doc id="1345865" url="https://pl.wikipedia.org/wiki?curid=1345865" title="Lyonpo Sangay Ngedup">
Lyonpo Sangay Ngedup



</doc>
<doc id="1345866" url="https://pl.wikipedia.org/wiki?curid=1345866" title="Okręg wyborczy Combined Scottish Universities">
Okręg wyborczy Combined Scottish Universities

Okręg wyborczy Combined Scottish Universities powstał w 1918 r. i wysyłał do brytyjskiej Izby Gmin trzech deputowanych. Okręg nie posiadał określonych granic, prawo do głosu mieli w nim absolwenci uniwersytetów w St Andrews, Glasgow, Edynburgu i Aberdeen. Okręg został zlikwidowany w 1950 r.

</doc>
<doc id="1345867" url="https://pl.wikipedia.org/wiki?curid=1345867" title="Siarczek miedzi(I)">
Siarczek miedzi(I)

Siarczek miedzi(I) (daw. "siarczek miedziawy"), Cu2S – nieorganiczny związek chemiczny, sól siarkowodoru i miedzi na stopniu utlenienia +1. Występuje w przyrodzie jako minerał chalkozyn. Jest on produktem spalania miedzi w oparach siarki. Powstaje też w wyniku ogrzewania CuS w strumieniu wodoru w temperaturze około 400 °C. Tworzy szare, błyszczące kryształy. Nierozpuszczalny w wodzie.

</doc>
<doc id="1345868" url="https://pl.wikipedia.org/wiki?curid=1345868" title="Anna Gosławska-Lipińska">
Anna Gosławska-Lipińska

Anna Gosławska-Lipińska, Ha-Ga (ur. 22 października 1915 w Moskwie, zm. 14 kwietnia 1975 w Warszawie) – polska rysowniczka.
Życiorys.
Dorastała w Zielonce k. Warszawy, jej sąsiadem był jej późniejszy mąż Eryk Lipiński.
Studiowała na Akademii Sztuk Pięknych w Warszawie w pracowni prof. Miłosza Kotarbińskiego.
W 1936 debiutowała pierwszym rysunkiem w "Szpilkach", podpisanym jej artystycznym pseudonimem Ha-Ga („Ha” od Hanna – imienia, którym się posługiwała, „Ga” od nazwiska; autorem pomysłu był satyryk Andrzej Nowicki). Rok później wyszła za mąż za Lipińskiego, który był współzałożycielem i redaktorem naczelnym pisma. Współpraca ze "Szpilkami" trwała (z przerwą na okres wojny) aż do jej śmierci w 1975 – co tydzień ukazywała się jej autorska rubryka, zawierająca dwa rysunki. W czasie wojny przebywała z mężem w Warszawie, po powstaniu warszawskim wyjechali razem na krótki czas do Zakopanego. 14 września 1946 urodziła córkę, Zuzannę.
Po wojnie kontynuowała karierę rysowniczki, publikowała swoje prace m.in. w "Przekroju", "Expressie Wieczornym", "Stolicy", niemieckim "Eulenspieglu", radzieckim "Krokodilu" i francuskim "L’Humanité Dimanche". Projektowała plakaty i ilustrowała książki oraz czasopisma dla dzieci (m.in. "Zosię Samosię" Juliana Tuwima; regularnie współpracowała ze "Świerszczykiem"), wykonywała również rysunki reklamowe.
W uznaniu zasług dla kultury odznaczono ją Orderem Odrodzenia Polski, była też laureatką wielu nagród branżowych.
W latach 50. rozwiodła się z Erykiem Lipińskim. Zmarła nagle 14 kwietnia 1975. W maju 2008 jej córka Zuzanna Lipińska wraz z plastyczką Anną Niesterowicz zorganizowała jej wielką wystawę retrospektywną w warszawskim Muzeum Karykatury.
Spoczywa na Cmentarzu Wojskowym na Powązkach (kw. A36, rząd 4, grób 3).

</doc>
<doc id="1345871" url="https://pl.wikipedia.org/wiki?curid=1345871" title="Ha-Ga">
Ha-Ga



</doc>
<doc id="1345877" url="https://pl.wikipedia.org/wiki?curid=1345877" title="Wyróżnik wielomianu">
Wyróżnik wielomianu

Wyróżnik wielomianu – wyrażenie zbudowane ze współczynników danego wielomianu i mające następującą własność: jego wartość jest równa zero wtedy i tylko wtedy, gdy wielomian ma pierwiastki wielokrotne.
Definicja.
Niech formula_1 będzie dowolnym ciałem (niekoniecznie liczbowym), zaś formula_2 wielomianem jednej zmiennej o współczynnikach z ciała formula_3 co zapisujemy formula_4 Symbol formula_5 oznacza pierścień wielomianów o współczynnikach z formula_6
Wyróżnik wielomianu stopnia formula_7
to element ciała formula_1 (więc liczba, gdy ciało jest liczbowe)
i formula_12 gdy formula_13
gdzie formula_14 to rugownik wielomianu formula_2 i jego pochodnej formula_16 zaś formula_17 jest stopniem pochodnej formula_18
Jeżeli formula_19 to wielomian formula_2 ma pierwiastki wielokrotne, i stąd postać drugiej części definicji.
Jeżeli stopień formula_21 wielomianu formula_2 nie jest wielokrotnością charakterystyki formula_23 ciała (na przykład gdy formula_24), to formula_25 a wyrażenie formula_26 przyjmuje postać formula_27 a jeżeli jest wielokrotnością i formula_28 to formula_29
W pierwszym przypadku rugownik formula_14 jest wyznacznikiem następującej macierzy Sylvestera stopnia formula_31
Gdy oznaczymy przez formula_33 zbiór wszystkich wielomianów stopnia większego od 0, to wyróżnik jest funkcją formula_34 a jej wartość na określonym wielomianie nazywa się wyróżnikiem tego wielomianu.
Oznaczmy powyższą macierz przez formula_35 Ma ona zawsze stopień formula_36 (niezależnie od tego czy formula_37) i zachodzi związek formula_38 więc ogólny wzór definiujący wyróżnik może być zapisany w zgrabnej postaci, obejmującej przypadek zerowej pochodnej
Ponieważ (przy ustalonym n) do tego wzoru wchodzą jedynie współczynniki wielomianu, to naturalne jest zdefiniowanie bardziej bezpośrednich funkcji formula_40 określonych tym samym wzorem co wyróżnik.
W macierzy formula_43 najwyższy współczynnik formula_44 jest mnożnikiem pierwszej kolumny, więc można go wyciągnąć przed wyznacznik i uprościć z mianownikiem, skąd wynika, że funkcja formula_45 jest wielomianem formula_46 zmiennych.
Niech formula_47 będzie zbiorem wielomianów stopnia formula_21 dla formula_49 zaś formula_50 funkcją przyporządkowującą wielomianowi formula_2 jego współczynniki formula_52 Ponieważ wielomian jednoznacznie wyznacza swoje współczynniki i na odwrót, to formula_53 jest injekcją. Wobec oczywistej równości
funkcję formula_45 również nazywa się wyróżnikiem (wielomianu stopnia n).
Możliwość wyrażenia wyróżnika przez wyznacznik macierzy o zawsze tej samej postaci, jak w ostatnim wzorze na formula_56 oznacza, że ten wielomian ma charakter uniwersalny. Stosuje się w każdym przypadku niezależnie od ciała, charakterystyki ciała, czy stopnia pochodnej formula_16 choć w pewnych przypadkach ogólne wyrażenie może się upraszczać.
W „matematyce szkolnej” (i nie tylko) stosuje się skrócony zapis, w którym litera formula_58 bez indeksu oznacza wartość funkcji formula_59 (lub formula_60) na współczynnikach wielomianu, co ma uzasadnienie nie przeciążaniem notacji.
Zależność od pierwiastków wielomianu.
Wielomian formula_2 stopnia formula_21 ma dokładnie formula_21 pierwiastków z uwzględnieniem ich krotności (być może w ciele szerszym niż formula_1).
Ponumerujmy te pierwiastki w dowolny sposób: formula_65 a wtedy
formula_66
Kwadrat wyznacznika Vandermonda formula_67 jest wielomianem symetrycznym swych argumentów, co gwarantuje przede
wszystkim, że jego wartość nie zależy od sposobu numeracji. Wartość ta wyraża się wzorem
W teorii rugownika dowodzi się, że między rugownikiem wielomianu i jego pochodnej, a kwadratem wyznacznika Vandermonda jego pierwiastków, zachodzi związek
gdzie formula_17 jest stopniem pochodnej formula_18
Po wstawieniu do pierwszej definicji wyróżnika otrzymujemy
Ta równość jest często traktowana jako definicja wyróżnika.
Gdy formula_75 to nie istnieje żadna para wskaźników z formula_76 (iloczyn po zbiorze pustym), więc formula_77 w zgodzie z pierwszą definicją. Obie definicje są więc całkowicie równoważne, jednak w nowej wyraźnie widoczna jest podstawowa własność wyróżnika. Ponadto wynika stąd, że jeżeli wielomian formula_78 ma wszystkie pierwiastki rzeczywiste, to formula_79
Obliczanie wyróżnika.
Wyróżnik wielomianu stopnia formula_21 może być obliczony z definicji jako wyznacznik macierzy Sylvestera stopnia formula_81 Jednak można go także wyrazić jako wyznacznik pewnej macierzy symetrycznej formula_82 stopnia formula_83 aczkolwiek o bardziej skomplikowanych wyrazach. Dowód opiera się na teorii wielomianów symetrycznych. Niżej podana jest definicja rekursyjna macierzy formula_84
Oznaczenia i definicje pomocnicze.
Oznaczmy przez formula_85 macierz jednostkową stopnia formula_86
Definiujemy macierze formula_87 stopnia formula_21 dla formula_7 i formula_90 Gdy oznaczymy współrzędne macierzy formula_87 przez formula_92 to formula_93 dla formula_94 zaś pozostałe współrzędne są zerami.
Przykłady
formula_95
formula_96
Wszystkie macierze formula_87 są symetryczne.
W tym podrozdziale wielomiany stopnia formula_21 będziemy zapisywali w postaci
Definiujemy macierze formula_101 zależne od współczynników wielomianu stopnia formula_86
Przykłady
Definicja rekursyjna.
Macierze formula_107 których wyznacznik jest wyróżnikiem wielomianu stopnia formula_21 zdefiniowane są rekursyjnie.
Niech formula_109 Jeżeli już określona jest macierz formula_110 to formula_111 gdzie
a formula_101 jest macierzą stopnia formula_21 jak wyżej.
Macierz formula_115 (i podobnie formula_116) zajmuje pozycję w lewym górnym narożniku, a poza wskazaną jednością, w ostatniej kolumnie i ostatnim wierszu są same zera.
Łatwo dowieść indukcyjnie, że tak zdefiniowane macierze formula_82 są symetryczne.
Dowód: Dla formula_118 jest to oczywiste. Załóżmy w kroku indukcyjnym, że macierz formula_115 jest symetryczna. Z założenia indukcyjnego i określenia macierzy formula_120 wynika, że formula_120 jest symetryczna, czyli formula_122
Sprawdźmy, że macierz formula_123 jest symetryczna.
Macierz formula_101 jest symetryczna, bo jest sumą macierzy symetrycznych formula_87 z pewnymi współczynnikami. Zatem formula_107 jako różnica formula_128 macierzy symetrycznych, jest symetryczna, co kończy krok indukcyjny.
Przykłady.
Przykładowe pierwsze kroki rekursji są następujące.
formula_129  
formula_130
gdzie
formula_131
Stąd formula_132
Zmieńmy teraz oznaczenia współczynników wielomianu formula_133 przyjmując formula_134 itd., także dla wielomianów wyższych stopni.
Otrzymaliśmy
formula_135
i możemy wyliczyć macierz formula_136
formula_137
Licząc w ten sposób dalej, dostajemy
Wyróżniki odpowiednich wielomianów są wyznacznikami tych macierzy, czyli
Wyróżnik wielomianu stopnia formula_21 jest wielomianem jednorodnym stopnia formula_142 zależnym od formula_46 zmiennych – współczynników wielomianu.
Związek z macierzą Bezouta.
Dla dwóch wielomianów formula_144 spełniających formula_145 (jeden z nich może być zerowy, jeśli drugi ma dodatni stopień) zdefiniowana jest macierz Bezouta stopnia formula_86 Zwykle oznacza się ją formula_147 Niżej przytoczone są tylko podstawowe informacje o tej macierzy wystarczające dla celów niniejszego artykułu, to znaczy bez dokładnej definicji, bez wzorów określających jej współrzędne i bez własności, ponieważ szczegóły znajdują się we wskazanym artykule.
1. Współrzędne macierzy Bezouta formula_148 zależą od współczynników wielomianów formula_149 i formula_150 i wyrażają się wielomianowo przez te współczynniki, czyli należą do ciała formula_6
2. Macierz formula_148 jest symetryczna.
3. Istnieją jawne wzory określające jej współrzędne, a więc bez użycia rekursji i bez znajomości żadnej macierzy Bezouta niższego stopnia. Tutaj nie są przytoczone, gdyż wystarczająca jest tylko informacja, że takie wzory istnieją.
W szczególnym przypadku, gdy formula_153 (formula_150 jest pochodną wielomianu formula_149), macierz Bezouta formula_156 oznacza się przez formula_157 W myśl powyższych określeń stopień macierzy formula_158 więc wielomian formula_149 musi być dodatniego stopnia.
Dalej rozważane są już tylko macierze Bezouta formula_157
Przyjmijmy takie oznaczenia współczynników wielomianu, by dla formula_161 wielomian miał postać formula_162 dla formula_163 postać formula_164 i podobnie dla wyższych stopni.
Przykładowe macierze Bezouta wielomianów niższych stopni są następujące:
formula_165
Pewien ciąg prostych przekształceń prowadzi od macierzy formula_166 do macierzy formula_107 co stanowi związek między nimi.
Pomnożenie dowolnej macierzy przez formula_168 z lewej strony powoduje odwrócenie kolejności jej wierszy, a z prawej strony – kolejności kolumn. Gdy dana macierz jest symetryczna, to pomnożenie jej z obu stron przez formula_168 jest odbiciem względem antydiagonali.
Macierz Bezouta odbita względem antydiagonali formula_170 może być także nazywana (przy pewnej tolerancji dla terminologii) macierzą Bezouta. To przekształcenie nie jest bardzo istotne z teoretycznego punktu widzenia, nie zmienia wyznacznika (bo formula_171), a ponadto w literaturze często spotyka się taką definicję macierzy Bezouta, że od samego początku ma ona tę przekształconą postać, co dodatkowo uzasadnia nazwę.
Ze wzorów na współrzędne macierzy Bezouta formula_166 wynika, że najwyższy współczynnik formula_173 wielomianu jest mnożnikiem ostatniego wiersza i ostatniej kolumny, a więc pierwszego wiersza i pierwszej kolumny w macierzy formula_174
Wprowadźmy oznaczenie formula_175 Mnożenie przez tę macierz z lewej strony mnoży pierwszy wiersz przez formula_176 a mnożenie z prawej strony mnoży przez formula_177 pierwszą kolumnę, więc mnożenie z obu stron przez formula_178 usuwa „nadmiarowy” czynnik. Oznaczmy nową macierz przez formula_179 czyli
Tej macierzy nie można już nazywać macierzą Bezouta, bo ma ona nie tylko inne współrzędne, lecz także inny wyznacznik (w ogólności)
Na przykład
Jest ona zbliżona pokrojem do macierzy formula_183 ale wciąż różna od niej. Kilka operacji elementarnych na wierszach i kolumnach macierzy formula_184 nie naruszających jej symetryczności, przekształca ją w formula_185
Od drugiego wiersza odejmijmy pierwszy wiersz pomnożony przez formula_186 od wiersza trzeciego odejmijmy wiersz pierwszy pomnożony przez formula_187 i zastosujmy analogiczne operacje do kolumn. Wreszcie pierwszy wiersz pomnóżmy przez formula_188 i pierwszą kolumnę też przez formula_189 Macierz przekształcona jest równa formula_185
W zapisie macierzowym te elementarne operacje na kolumnach są określone macierzą
a dla wierszy jest to macierz formula_192 czyli formula_193
Ogólnie, przy odwróconym indeksowaniu współczynników wielomianu, tzn. formula_194
i formula_196
Ponieważ formula_197 to formula_198 więc otrzymujemy związek pomiędzy wyróżnikiem i macierzą Bezouta
Macierz formula_200 jest inwolutywna, to znaczy formula_201 skąd wynika, że wykonanie identycznych operacji elementarnych na macierzy formula_82 przekształca ją z powrotem w formula_179 ponieważ
Zatem macierze formula_205 i formula_82 przekształcają się wzajemnie na siebie pod działaniem operacji formula_207
Związek pomiędzy macierzą formula_82 i macierzą Bezouta formula_166 wyraża się, po uwzględnieniu wszystkich zastosowanych przekształceń, równością
i na odwrót
Choć formula_82 nie jest macierzą Bezouta, to widoczny jest bliski związek między nimi.
Podsumowanie
1. Macierz formula_82 nie musi być z konieczności obliczana rekursyjnie, bo można skorzystać ze wzorów na współrzędne macierzy Bezouta formula_166 i natychmiast otrzymać formula_179 a następnie obliczyć formula_196
2. Dla wielomianu stopnia formula_21 istnieją macierze stopnia formula_83 których wyznacznik jest wyróżnikiem tego wielomianu i niezależnie od sposobu ich obliczenia (z użyciem rekursji lub bez niej) mogą w pewnych przypadkach ułatwiać obliczenie wyróżnika. Jest oczywiste, że można wybrać tę macierz, której wyznacznik oblicza się prościej.
Wyróżniki wielomianów stopni od 1 do 6.
1. Wyróżnik wielomianu stopnia 1
2. Wyróżnik wielomianu stopnia 2
3. Wyróżnik wielomianu stopnia 3
4. Wyróżnik wielomianu stopnia 4
5. Wyróżnik wielomianu stopnia 5
    W celu zwiększenia przejrzystości wyróżnik ten (a także następny) został umieszczony w tabeli, a jego składniki    uporządkowane leksykograficznie (jak w zapisie poprzednich wyróżników).
6. Wyróżnik wielomianu stopnia 6
Inne przykłady.
Wyróżnikiem trójmianu formula_231 jest
Gdy przyjmiemy formula_233 to otrzymamy przypadek szczególny dla dwumianu formula_234 Jako przypadek szczególny wzoru prawdziwego dla formula_235 jest on spełniony dla tych formula_83 ale nie ma pewności, że także dla formula_237 Bezpośrednio sprawdzamy, że pozostaje w mocy dla formula_238
Gdy zaś przyjmiemy formula_241 to otrzymamy drugi przypadek szczególny dla dwumianu formula_242
Ten wynik można otrzymać prościej, korzystając ze wzoru redukcyjnego (patrz następny rozdział) i poprzedniego wyróżnika. formula_247
Pierwszy wzór na liście ma uogólnienie na dowolny trójmian znalezione przez R.G. Swana (1962).
Niech formula_249 i niech formula_250, formula_251 Wtedy
Można oznaczyć dodatkowo formula_253 by wzór miał bardziej zwartą postać
Dowolny trójmian jednej zmiennej ma postać formula_255 gdzie formula_256 Jeżeli formula_257 to jego wyróżnik jest równy zeru (pierwiastek wielokrotny formula_258), jeżeli formula_259 to stosuje się ostatni wzór z listy, a jeżeli formula_260 to można zastosować wzór redukcyjny
formula_261
i ostatni wyróżnik obliczyć ze wzoru Swana. Znane są zatem ogólne wzory na wyróżnik dowolnego trójmianu i dowolnego dwumianu. Przypadek jednomianu jest trywialny, choć jednomian nie może być dowolny, bo dla stopnia 0 wyróżnik nie jest zdefiniowany.
Zależności między wyróżnikami.
Niech formula_262 będzie macierzą formula_107 w której formula_264 i podobnie dla formula_265
W macierzy formula_266 nie występuje wyraz wolny formula_267 więc pozostaje ona bez zmian, zaś formula_268 co wynika wprost z definicji macierzy formula_269 Stąd dostajemy
Ponieważ formula_271 to
Przeto
Bardziej znany jest inny dowód tej zależności, w którym nie korzysta się z definicji rekursyjnej.
Przykład
Wyróżnik formula_275 wielomianu 4 stopnia ma 16 składników. Gdy przyjąć w nim formula_276 to pozostanie tylko 5 składników, a po wyciągnięciu formula_277 przed nawias, w nawiasie otrzymamy wyróżnik formula_278 wielomianu 3 stopnia.
Zachodzi też równość do pewnego stopnia symetryczna względem powyższej. Gdy do wyróżnika formula_279 podstawimy formula_280 to nie otrzymamy wyróżnika żadnego wielomianu, bo wszystkie rozważania prowadzone są przy założeniu, że wielomian jest stopnia formula_83 to znaczy z formula_100 Tym niemniej, rozpatrując ten wyróżnik jako pewien wielomian zależny od formula_46 zmiennych, można przyjąć w nim formula_284 i rozważyć czym jest otrzymane wyrażenie. Okazuje się, że przy założeniu formula_285 spełniona jest równość
gdzie formula_288 jest wyróżnikiem wielomianu formula_289 stopnia formula_290 Poniżej przedstawiony jest tylko przykładowy dowód dla przypadku szczególnego formula_291 gdyż uogólnienie na dowolne formula_246 jest oczywiste, choć nieco uciążliwe w zapisie.
Dowód: Wyróżnikiem wielomianu formula_223 stopnia 3 jest z definicji
formula_294
W tej postaci, ze skróconym wyrazem formula_173 w mianowniku, możliwe jest już podstawienie w macierzy formula_296 więc otrzymujemy
formula_297
Z drugiej strony, dla wielomianu formula_298 gdzie formula_299 mamy z definicji
formula_300
Zatem formula_301
Dowód ogólny przebiega analogicznie.
Przykład
Przedstawiona zależność jest wyraźnie widoczna, gdy wyróżniki są uporządkowane leksykograficznie, bo wtedy wszystkie składniki, w których występuje najwyższy współczynnik formula_302 znajdują się na początku, a te w których nie występuje – na końcu. W tabeli z wyróżnikiem wielomianu 5 stopnia składniki od 44 do 59, po podzieleniu każdego z nich przez formula_303 utworzą wyróżnik wielomianu formula_304 Widoczne jest, że wszystkie współczynniki są dokładnie współczynnikami wyróżnika wielomianu 4 stopnia i są wypisane w tej samej kolejności.
Przy bardziej naturalnym indeksowaniu współczynników wielomianu pierwsza zależność ma postać
formula_305
Może być także zapisana równoważnie w postaci wzoru redukcyjnego
lub formula_308 dla formula_309
Podobny zapis w postaci wzoru redukcyjnego dla drugiej zależności nie jest możliwy.
Własności.
W tych własnościach formula_21 oznacza zawsze stopień odpowiedniego wielomianu, o ile występuje w danej równości.
Własności ogólne
Własności przy zamianie zmiennej
Ponieważ formula_327 to dwie ostatnie własności można zapisać jako jedną ogólniejszą.
Własność 2, nazywana powyżej podstawową, decyduje o najczęstszych zastosowaniach wyróżnika. Własności od 2 do 6 łatwo wynikają z drugiej definicji z wyznacznikiem Vandermonda.
Pierwiastki wielomianu.
Stopnie 1 i 2.
Wielomian formula_330 stopnia 1, nad dowolnym ciałem formula_3 ma zawsze pierwiastek formula_332 i ten jedyny pierwiastek należy do ciała formula_6
Wielomian formula_334 stopnia 2 nad ciałem formula_1 o charakterystyce różnej od 2 (na przykład nad ciałem liczbowym) ma pierwiastki w formula_1 wtedy i tylko wtedy, gdy jego wyróżnik jest kwadratem w ciele formula_6 Jeżeli jest kwadratem, to pierwiastki wyrażają się dobrze znanym wzorem formula_338 a jeżeli nie jest, to wielomian jest nierozkładalny w formula_6
Dowód tego twierdzenia jest bardzo podobny do dowodu dla ciała liczb rzeczywistych – przez wydzielenie z trójmianu pełnego kwadratu.
Jeśli formula_340 jest ciałem liczb rzeczywistych, to wielomian stopnia 2 ma pierwiastki w formula_341 gdy jego wyróżnik jest nieujemny. Już w ciele liczb wymiernych formula_342 jest inaczej: trójmian formula_343 ma pierwiastki wymierne, bo jego wyróżnik formula_344 jest kwadratem w ciele formula_345 trójmian formula_346 ma dodatni wyróżnik formula_347 więc ma pierwiastki rzeczywiste, ale nie ma pierwiastków wymiernych, bo 5 nie jest kwadratem liczby wymiernej.
Gdy charakterystyka ciała formula_348 to formula_349 bo w takich ciałach formula_350 Zatem wyróżnik jest zawsze kwadratem, a mianowicie elementu formula_351 bo formula_352 Można jednak wskazać trójmian kwadratowy, który nie ma pierwiastków w formula_3 co wyjaśnia założenie o charakterystyce w powyższym twierdzeniu.
Oczywiście do sprawdzenia krotności pierwiastków wciąż można (jak zawsze) posłużyć się wyróżnikiem. Wielomian formula_315 jak wyżej, ma jeden pierwiastek dwukrotny wtedy i tylko wtedy, gdy formula_355 W przypadku ciała skończonego pierwiastek dwukrotny jest elementem tego ciała.
Wielomiany w formula_356.
W tym podrozdziale stale obowiązuje założenie, że wielomian formula_149 jest nad ciałem liczb rzeczywistych, czyli formula_358 Domknięciem algebraicznym ciała formula_359 jest ciało liczb zespolonych formula_360 więc każdy wielomian ma wszystkie pierwiastki w formula_361 Wielomianami nierozkładalnymi w formula_359 mogą być jedynie wielomiany 1 i 2 stopnia, więc każdy wielomian formula_149 dodatniego stopnia rozkłada się w formula_359 na iloczyn wielomianów nierozkładalnych co najwyżej 2 stopnia. Jeżeli pewien czynnik w rozkładzie ma stopień 2, to jego dwa pierwiastki w ciele formula_365 są wzajemnie sprzężonymi liczbami zespolonymi, oczywiście nie rzeczywistymi. Zatem wszystkie pierwiastki nie rzeczywiste wielomianu, o ile takie istnieją, występują w parach sprzężonych. W przypadku gdy pierwiastek pary ma krotność większą niż 1, to także sprzężony z nim w parze ma tę samą krotność, więc można mówić o krotności całej pary pierwiastków.
Z wartości wyróżnika wielomianu można uzyskać pewną informację jakościową o pierwiastkach, tzn. o liczbie pierwiastków rzeczywistych, liczbie par zespolonych, ich krotnościach, bez obliczania tych pierwiastków. Jednak informacja otrzymana z samej wartości wyróżnika jest tym bardziej niekompletna, im większy jest stopień wielomianu. Do dokładnego rozpoznania potrzebne są inne metody.
Niech formula_366 oznacza liczbę par nie rzeczywistych pierwiastków sprzężonych wielomianu formula_149 z uwzględnieniem krotności par. Zachodzi ogólne twierdzenie dla wielomianów dowolnego stopnia dodatniego.
Jeżeli formula_368 to formula_366 jest liczbą parzystą (dopuszczalne 0), a jeżeli formula_370 to formula_366 jest liczbą nieparzystą.
Założenia tego twierdzenia wykluczają pierwiastki wielokrotne.
Poniżej przedstawione są wnioski dla szczególnych przypadków niskich stopni. Stopień 2, omówiony już w poprzednim podrozdziale, został także włączony dla kompletności.
  Stopień 2
  Stopień 3
  Stopień 4
  Stopień 5
Zastosowania, przykłady rachunkowe.
We wzorach na wyróżniki, a także w innych wzorach, występują współczynniki całkowite. Oznaczają one sumę odpowiedniej liczby jedynek ciała formula_3 tzn. formula_392 (formula_393 jedynek). Jeżeli formula_394 to pewne sumy jedynek zerują się. Gdy formula_395 to formula_396 Dlatego te współczynniki trzeba redukować modulo formula_397 Na przykład wyróżnik formula_398 upraszcza się w tym przypadku następująco: formula_399 i podobnie w innych przypadkach.
Przykład 1
Niech formula_400
Zbadajmy jakiego rodzaju są pierwiastki tego wielomianu. Można posłużyć się pełnym wyróżnikiem zamieszczonym w tabeli powyżej, ale wygodniej skorzystać z gotowego wzoru.
formula_402
Stąd wnioskujemy, że wielomian formula_149 ma trzy różne pierwiastki rzeczywiste i jedną parę pierwiastków zespolonych sprzężonych. Ten wynik można otrzymać także innymi sposobami, ale zastosowanie wyróżnika jest najszybsze.
Przykład 2
Wypiszmy wszystkie wielomiany 2 stopnia nad ciałem formula_404 Każdy niezerowy wielomian w formula_405 jest moniczny, więc są one postaci formula_406 gdzie formula_407 i formula_408 mogą przybierać wartości 0 lub 1. Są więc 4 takie wielomiany.
formula_410 Ostatnia równość wynika stąd, że formula_411 dla każdego formula_412
Zatem formula_413 i formula_414
Istotnie, formula_415 ma pierwiastek dwukrotny formula_416
formula_417 (bo formula_418), więc formula_419 ma pierwiastek dwukrotny formula_420
Natomiast formula_421 więc formula_422 ma dwa różne pierwiastki formula_258 i formula_420
Przez bezpośrednie podstawienie przekonujemy się, że wielomian formula_425 nie ma pierwiastków w formula_404 Aby sprawdzić, że w swoim ciele rozkładu (jest nim formula_427) ma dwa różne pierwiastki, obliczmy pochodną formula_428 Wielomian formula_425 nie ma wspólnego pierwiastka ze swą pochodną (bo ona w ogóle nie ma pierwiastków), więc nie ma pierwiastka dwukrotnego w formula_430
Ten przykład jest ilustracją uniwersalności wyróżnika. Metody stosowane w przypadku charakterystyki 2 mają własną specyfikę i różnią się znacznie od metod dla innych charakterystyk, ale wyróżnik jest na to niewrażliwy i daje zawsze właściwe wyniki niezależnie od charakterystyki ciała.
Następny przykład dotyczy ciała formula_431 więc przydatne mogą być najbardziej podstawowe wiadomości o tym ciele przedstawione poniżej. Są one wystarczające, by snadnie wykonywać rachunki arytmetyczne w formula_432 Ciało formula_433 zawiera ciało proste formula_434 i jest jego rozszerzeniem 2 stopnia. Może być otrzymane przez dołączenie pierwiastka monicznego wielomianu nierozkładalnego 2 stopnia z formula_435 Wybierzmy wielomian formula_436 (nierozkładalny, bo nie ma pierwiastka w formula_437). Jego pierwiastek formula_438 spełnia więc równanie formula_439 Nazwijmy go raczej formula_440 – przecież dołączyliśmy pierwiastek z formula_189 Każdy element ciała formula_442 jako przestrzeni liniowej nad formula_437 wymiaru 2 z bazą formula_444 ma jednoznaczne przedstawienie w postaci formula_445 gdzie formula_446 Te elementy dodajemy i mnożymy w zwykły sposób, z tym tylko, że formula_447 zastępujemy wszędzie przez formula_189 Jest to bardzo podobne do działań na liczbach zespolonych, z tą różnicą, że działania arytmetyczne na współczynnikach formula_173 i formula_407 odbywają się według zasad obowiązujących w małym ciele formula_451 Jego elementami są formula_452 i formula_453 ale wygodnie jest stosować w zapisie formula_452 i formula_455 bo formula_456
Znajdźmy dla przykładu element odwrotny do formula_457
Przykład 3
Sprawdźmy, czy wielomian formula_459 ma pierwiastki w formula_433 i jeśli tak, to obliczmy je.
W grupie multyplikatywnej formula_461 są 4 kwadraty, więc wypiszmy je, podnosząc do kwadratu elementy każdej z 4 par elementów wzajemnie przeciwnych
Zatem kwadratami są prawe strony tych równości: formula_466 a w całym formula_433 jeszcze formula_468
To umożliwia już zastosowanie wzorów na pierwiastki.
Otrzymane wzory na wyróżnik i pierwiastki
stosują się w każdym ciele o charakterystyce 3 (także nieskończonym).
Dla danego wielomianu mamy formula_472 skąd wnioskujemy, że ma on pierwiastki w formula_431 bo formula_474 jest kwadratem. Jako pierwiastek arytmetyczny z wyróżnika weźmy dowolny z pary, np. formula_457
i otrzymujemy rozkład wielomianu: formula_477
Ten przykład przedstawia jedno z zastosowań wyróżnika. Droga do rozwiązania równania kwadratowego wiedzie poprzez obliczenie odpowiedniego wyróżnika i znalezienie jego pierwiastka arytmetycznego.
Przykład 4
Wypiszmy dla wygody rachunków wzór na wyróżnik trójmianu
formula_478
gdzie formula_479 i obliczmy wyróżnik trójmianu formula_480
Mamy tutaj formula_481 więc
Możemy też skorzystać z pełnego wyróżnika w tabeli z wyróżnikiem wielomianu 6 stopnia. Dostosujmy oznaczenia współczynników danego wielomianu do oznaczeń w tabeli (nie odwrotnie!). formula_483
Po odrzuceniu składników, w których występuje współczynnik formula_484 lub formula_485 pozostają tylko 4 składniki o numerach porządkowych 1, 5, 37 i 107, a wynik jest identyczny.

</doc>
<doc id="1345878" url="https://pl.wikipedia.org/wiki?curid=1345878" title="Kipunji">
Kipunji



</doc>
<doc id="1345879" url="https://pl.wikipedia.org/wiki?curid=1345879" title="FV103 Spartan">
FV103 Spartan

FV103 Spartan – brytyjski transporter opancerzony należący do rodziny pojazdów CVR(T), produkowany przez przedsiębiorstwo Alvis. Pojazd został wprowadzony do służby w British Army w 1978 roku.
Spartan przystosowany jest do przewozu dwuosobowej załogi i pięciu pasażerów. Niewielka liczba miejsc powoduje, że Spartan częściej wykorzystywany jest do transportu wyspecjalizowanych drużyn (np. przeciwlotniczych, saperów), niż zwykłej piechoty. Uzbrojenie pojazdu stanowi karabin maszynowy GPMG kalibru 7,62 mm.
Na bazie pojazdu opracowany został rakietowy niszczyciel czołgów FV120 Spartan MCT wyposażony w wyrzutnię przeciwpancernych pocisków kierowanych MILAN.

</doc>
<doc id="1345882" url="https://pl.wikipedia.org/wiki?curid=1345882" title="Antonio del Pollaiolo">
Antonio del Pollaiolo



</doc>
<doc id="1345884" url="https://pl.wikipedia.org/wiki?curid=1345884" title="Gräfenhainichen">
Gräfenhainichen

 − miasto w Niemczech, w kraju związkowym Saksonia-Anhalt w powiecie Wittenberga.
Geografia.
Miasto położone jest ok. 25 km na południowy zachód od Wittenbergi.
W mieście krzyżują się dwie drogi krajowe: B100 i B107.
Historia.
Najstarsza wzmianka o miejscowości pochodzi z 1254 roku. W 1454 potwierdzono prawa miejskie Gräfenhainichen. W trakcie wojny trzydziestoletniej w 1637 miasto zostało zniszczone przez Szwedów. W latach 1695-1699 wzniesiono barokowy ratusz. W latach 1697-1706 i 1709-1763 leżało w granicach unijnego państwa polsko-saskiego. Od 1806 w granicach Królestwa Saksonii, związanego w latach 1807-1815 unią z Księstwem Warszawskim. Na mocy postanowień kongresu wiedeńskiego z 1815 miasto przeszło pod panowanie Prus. Od 1871 w granicach Niemiec. W latach 1949-1990 część NRD.
1 stycznia 2007 do miasta przyłączono gminę Jüdenberg. Do 31 grudnia 2010 należało do wspólnoty administracyjnej Tor zur Dübener Heide. 1 stycznia 2011 w granicach miasta znalazły się Möhlau, Schköna, Tornau i Zschornewitz.
Współpraca.
Miejscowość partnerskie:

</doc>
<doc id="1345890" url="https://pl.wikipedia.org/wiki?curid=1345890" title="FV104 Samaritan">
FV104 Samaritan

FV104 Samaritan – brytyjski opancerzony ambulans wojskowy należący do rodziny pojazdów CVR(T), opracowany na potrzeby armii brytyjskiej na przełomie lat 60. i 70. XX wieku przez przedsiębiorstwo Alvis. Według różnych źródeł zbudowanych zostało 50 lub 101 egzemplarzy pojazdu. W 2020 roku w posiadaniu brytyjskich sił zbrojnych pozostawały 33 pojazdy tego typu.
Pojazd jest nieuzbrojony, pozwala na przewóz sześciu poszkodowanych na noszach. Przystosowany jest do transportu na pokładzie samolotu C-130 Hercules.

</doc>
<doc id="1345894" url="https://pl.wikipedia.org/wiki?curid=1345894" title="Obrona Warszawy (1831)">
Obrona Warszawy (1831)

Obrona Warszawy, także szturm Warszawy – bitwa obrońców Warszawy z nacierającymi wojskami rosyjskimi w czasie powstania listopadowego, rozegrana na przedpolu i wałach miasta w dniach 6–7 września 1831, zakończona kapitulacją obrońców i wkroczeniem Rosjan do opuszczonego przez polskie wojsko miasta.
Przed bitwą.
Po śmierci Iwana Dybicza nowy feldmarszałek rosyjski Iwan Paskiewicz postanowił obejść Warszawę od północy. W tym celu w pierwszej połowie lipca 1831 roku jego wojska przeszły wzdłuż granicy pruskiej przez Ostrołękę i Płock do Osieka, w pobliżu którego doszło do przeprawy na lewy brzeg Wisły po specjalnie zbudowanym przez formalnie niezaangażowanych Prusaków moście. Pomimo oporu wojsk powstańczych armia Paskiewicza już wkrótce dotarła do Warszawy od strony zachodniej. Pod Warszawą Paskiewicz jeszcze raz spróbował układów, jednak wobec odrzucenia ich przez władze polskie postanowił przystąpić do szturmu stolicy.
Warszawa umocniona była trzema liniami umocnień, gdzie pierwsza linia najbliżej miasta pokrywała się z linią rogatek miejskich (mniej więcej zarys okopów Lubomirskiego). Wał ten nazywany wałem Newachowicza o wysokości około 3 metrów wzmocniony był szeregiem umocnień stałych. Druga linia wysunięta była na zewnątrz miasta o około 400–600 metrów od pierwszej i składała się z fortów, z których najsilniej umocnione osłaniały szosę kaliską. Najbardziej wysunięta linia polskiej obrony biegła od Szop przez Rakowiec, Wolę, Parysów aż do Wisły. Najsilniej umocnionym punktem było dzieło nr 56 na Woli obejmujące swoją zamkniętą ze wszystkich stron redutą kościół św. Wawrzyńca i przyległy ogród. Reduta ta od czoła była osłonięta lunetą nr 57, a od południa dziełami nr 54 i 55.
Siły polskie przeznaczone do obrony stolicy wynosiły około 40 tys. ludzi, w tym 3000 jazdy, oraz 200 dział, z czego połowa polowych. Utworzono dwa korpusy: gen. dyw. Henryka Dembińskiego i gen. dyw. Jana Nepomucena Umińskiego obejmujące swoim obszarem działania cały teren umocniony, a granica pomiędzy korpusami przebiegała przy dziele nr 56 leżącym w rejonie działań korpusu Dembińskiego. Wobec przypuszczeń, że rosyjskie uderzenie padnie na słabiej umocniony odcinek gen. Umińskiego, otrzymał on 20 tys. ludzi i 30 dział polowych. Dowództwo nad pierwszą linią obrony objął gen. bryg. Józef Bem dysponujący w odwodzie 50 działami mającymi wzmocnić swym ogniem najbardziej zagrożony odcinek.
Po stronie rosyjskiej siły wynosiły 54 tys. piechoty, 17 tys. jazdy i 360 dział. Wbrew polskim oczekiwaniom Rosjanie postanowili uderzyć na najbardziej umocnioną polską pozycję, a później uporać się z mniejszymi gniazdami oporu. Do ataku na dzieło nr 56 miał ruszyć w 2 kolumnach I korpus gen. Piotra Pahlena, a na południe od niego II korpus – także uszykowany w 2 kolumnach.
Bitwa.
W nocy z 5 na 6 września 1831 roku wojska rosyjskie zajęły pozycje wyjściowe do szturmu, który nastąpił o 5 rano. Natarcie rosyjskiej piechoty powstrzymały strzały z polskiej strony, co spowodowało zatrzymanie kolumn i ostrzał pierwszej linii polskiej obrony przez 92 działa i II kolumny. Po dwugodzinnym przygotowaniu artyleryjskim rosyjska piechota ponownie ruszyła do natarcia.
Jedna z dwóch kolumn II korpusu ruszyła na fort nr 55, który nie był obsadzony przez Polaków, toteż zajęto go bez oporu, obsadzając zdobytą pozycję batalionem piechoty. W tym czasie druga kolumna II korpusu szturmowała od czoła fort nr 54 i wkrótce została wsparta przez boczne uderzenie pozostałych sił pierwszej kolumny. Fort nr 54 obsadzony był przez dwie kompanie z 1 pułku strzelców pieszych pod dowództwem kapitana Franciszka Bobińskiego. Wobec znacznej przewagi liczebnej został błyskawicznie zajęty przez Rosjan, przy czym większa część załogi zginęła w walce na bagnety. W trakcie walki o fort wyleciał w powietrze magazyn amunicyjny; zdarzenie to przypisał później Adam Mickiewicz podporucznikowi artylerii Julianowi Konstantemu Ordonowi. W wyniku wybuchu zginęło około 300 Rosjan, z czego ciężko ranny został dowódca jednej z kolumn gen. Fiodor Geismar.
Po opanowaniu dzieł nr 55 i 54 cały ogień rosyjskiej artylerii runął na pozycje na Woli – na lunetę nr 57 broniącą dostępu do dzieła nr 56. Luneta obsadzona była przez dwie kompanie z 8 Pułku Piechoty Liniowej pod dowództwem majora Krassowskiego. Polacy bronili się długo i w końcu, gdy Rosjanie wdarli się do fortyfikacji, obrona trwała do końca w jednym z narożników dzieła, a do niewoli dostało się żywcem jedynie 80 obrońców. Bohaterska obrona lunety nr 57 opóźniła o godzinę szturm na Wolę, czyli na najsilniej umocnioną polską pozycję – dzieło nr 56.
Reduta Wolska, czyli dzieło nr 56, miało wał ziemny wysokości około 3,5 metra otoczony głęboką fosą. Obsadzone zostało przez 2 bataliony z 8 pułku piechoty liniowej pod dowództwem podpułkownika Jana Wodzyńskiego oraz 200–300 ludzi z batalionu zapasowego z 14 pułku piechoty liniowej pod dowództwem majora Dobrogoyskiego. Dowódcą reduty wolskiej został gen. bryg. Józef Sowiński, komendant Szkoły Wojskowej Aplikacyjnej.
Około godziny 7:30 rozpoczęło się przygotowanie artyleryjskie przed rosyjskim szturmem na tę pozycję polskiej obrony i trwało godzinę. 70 dział z I korpusu ostrzeliwało front zachodni i północny, zaś 30 dział gen. Kreutza – południowy. Polska artyleria próbowała odpowiadać na ten ogień zarówno z fortu, jak i z drugiej linii umocnień, jednak celny ogień wroga zadawał jej duże straty. Wobec takiej nawały ognia polskie dowództwo zdało sobie sprawę, że główne uderzenie Rosjan padnie jednak na Wolę. Gen. Józef Bem na czele rezerwowych 12 dział z 4 baterii konnej ruszył na odsiecz Woli i ustawiwszy ją przy szosie błońskiej zasypywał ogniem baterie Kreutza. Ogień ten pozwolił na przebicie się do reduty wolskiej batalionu z 10 Pułku Piechoty Liniowej na czele z majorem Piotrem Wysockim. Przewaga ognia nieprzyjacielskiego zmusiła jednak Bema do wycofania się w głąb polskich pozycji.
Około godziny 9 rano nastąpił szturm Rosjan na redutę wolską jednocześnie z trzech stron: od południowego zachodu cztery bataliony Martynowa, od północnego zachodu cztery bataliony Lüdersa, od wschodu 4 bataliony Berga. Ten ostatni od południa obszedł polską pozycję i, zostawiwszy 12 dział pod osłoną dwóch batalionów piechoty pomiędzy redutą a drugą polską linią obrony, wdarł się do fortu od zaplecza. Kolumna Martynowa wdarła się na wały fortu, ale została odrzucona do fosy atakiem spod kościoła św. Wawrzyńca, podobnie kolumna Lüdersa po dwóch polskich przeciwnatarciach. Na widok żołnierzy Berga wybuchła panika wśród obrońców, jednak majorowi Świątkowskiemu udało się opanować sytuację i wyprzeć poza fort wojsko Lüdersa i Berga. Wobec przeważającego liczebnie wroga zmuszony był jednak wycofać się na śródszaniec przy kościele.
Artyleria rosyjska skoncentrowała swój ogień na drugiej linii polskiej obrony, uniemożliwiając nadejście odsieczy dla załogi fortu nr 56. Paskiewicz do następnego szturmu wyznaczył 10 kolejnych batalionów piechoty, które wraz z już biorącymi udział w szturmie oddziałami wdarły się na śródszaniec o godzinie 10:30. Gen. Sowiński otoczony garstką żołnierzy wydał rozkaz walki do ostatniego ładunku i wkrótce zginął w walce na bagnety. Do niewoli dostał się ranny i ze zwichniętą nogą Piotr Wysocki, a wraz z nim ok. 30 oficerów i ok. 1200 szeregowych. Zajęcie fortu przez Rosjan wywołało polskie przeciwnatarcie z drugiej linii obrony, jednak doszło ono jedynie na pół strzału z działa do reduty. Pomimo dwukrotnej próby Polacy zostali odrzuceni po walce na bagnety, ostatecznie po kontrataku korpusu rosyjskich grenadierów.
W tym czasie inne oddziały rosyjskie zajęły Szopy i Rakowiec, a odzyskać je postanowił gen. Umiński. Natarcie na Szopy zakończyło się sukcesem po przeciwnatarciu gen. Milberga i Rosjanie zostali odrzuceni aż na Służewiec, natomiast natarcie na Rakowiec załamało się w ogniu rosyjskiej artylerii. Na tym zakończyły się działania wojenne 6 września, Rosjanie obsadzili zajęte pozycje i pomimo nalegań swoich generałów Paskiewicz nie prowadził dalej natarcia.
Kapitulacja Warszawy.
Upadek najsilniej umocnionej pozycji podkopał morale obrońców miasta i zajęcie miasta przez Rosjan wydawało się nieuniknione. Gen. Jan Krukowiecki, prezes Rządu Narodowego, nie czekając na upoważnienie Sejmu do prowadzenia pertraktacji, wysłał na rozmowy z Paskiewiczem gen. Ignacego Prądzyńskiego, który przybył do obozu rosyjskiego o 3:00 nad ranem i uzyskał dwugodzinne zawieszenie broni oraz zaproszenie na konferencję dla Krukowieckiego. Krukowiecki skorzystał z tej oferty i spotkał się z głównodowodzącym rosyjskim w karczmie wolskiej, zyskując zawieszenie broni do godziny 13:00 7 września i tym samym czas na zdobycie stosownych upoważnień od Sejmu.
7 września zebrał się Sejm, który odebrał Krukowieckiemu władzę i pertraktacje zostały wstrzymane. Około 13:30 Paskiewicz nakazał ponowne bombardowanie polskich pozycji i oddziały rosyjskie uszykowane w trzy kolumny ponownie rozpoczęły szturm. Polskie przeciwnatarcie znów załamało się w ogniu rosyjskiej artylerii i około godziny 16:00 Rosjanie atakujący z towarzyszeniem muzyki zajęli kolejne umocnienia, przy czym w czasie walk Paskiewicz został ranny w rękę.
Ponownie w obozie Rosjan pojawił się Prądzyński z pismem od Krukowieckiego, że ma pełnomocnictwa do podpisania kapitulacji. Paskiewicz wysłał do Warszawy swojego adiutanta Berga, który przyjął kapitulację u Krukowieckiego, Sejm jednak jej nie przyjął, wobec czego Krukowiecki przeprawił za Wisłę 32 tys. wojska, oznajmiając posłom, że jego zadaniem było ocalenie armii, a ich zadaniem jest ocalenie Warszawy. Rankiem 8 września Rosjanie wkroczyli do miasta, nie napotykając oporu.
Po bitwie.
Wojsko polskie wycofało się do Modlina i Zamościa, przy czym Paskiewicz wysłał Berga na rokowania do Modlina, aby dać czas generałom Rozenowi i Rydygierowi na skończenie z oddziałami Ramorino i Różyckiego. Do Modlina po 8 września weszło 32 500 wojsk polskich z 91 działami i już wkrótce ruszyło na Płock, pozostawiając w twierdzy jedynie załogę. 25 września Modlin znalazł się w okrążeniu.
Ramorino zgodnie z rozkazem Małachowskiego przeszedł w rejon górnej Wisły i odcięty od głównych sił wojskami Rydygiera poddał się w Galicji Austriakom. Różycki odszedł do Wolnego Miasta Krakowa, a resztki armii polskiej w sile około 20 tys. ludzi pod Rybińskim na początku października przekroczyło granicę z Prusami pod Brodnicą i złożyło broń.
Zostały tylko nie zajęte twierdze Modlin i Zamość z garnizonem około 10 tys. wojska. Ostatecznie Modlin pod dowództwem gen. Ledóchowskiego poddał się 8 października, a Zamość pod dowództwem gen. Krysińskiego 21 października. Był to koniec powstania.
Pamięć o bitwie.
Już w 1834 roku kościół św. Wawrzyńca będący jednym z elementów umocnień reduty wolskiej został zamieniony w cerkiew pw. Włodzimierskiej Ikony Matki Bożej, której święto przypadało w dniu zdobycia przez Rosjan Warszawy. W ściany cerkwi wmurowano 12 luf armatnich z kulami, a w 1845 roku także 6 tablic z inskrypcjami, upamiętniających uczestników szturmu oraz jego przebieg. Na terenie ogrodu w obrębie reduty założono wolski cmentarz prawosławny poświęcony w 1841 roku, lecz pierwsze nagrobki pochodzą z 1836. Kościół wrócił w ręce katolików dopiero w 1919 roku, w 1928 na ścianie kościoła pojawiła się wówczas tablica upamiętniająca gen. Sowińskiego.
31 grudnia 1831 roku specjalnym imiennym ukazem cara Mikołaja I został ustanowiony okolicznościowy medal bity w srebrze pod mylącą nazwą Medal za Wzięcie Szturmem Warszawy w 1831 roku, przyznawany bez wyjątku wszystkim członkom oddziałów rosyjskich, nawet nie biorącym udziału w walkach.
W 1841 roku w pobliżu dzieła nr 54 stanął na 11-metrowym cokole pomnik zdobycia Warszawy – dla lepszej widoczności ustawiony bliżej torów kolejowych. W jego miejscu w 1937 roku odsłonięto obelisk upamiętniający obrońców "Reduty Ordona", przez lata mylnie uważany za faktyczne miejsce po dawnym forcie. Głaz pamiątkowy ku czci Reduta Ordona (na rogu ulic Włochowskiej i Mszczonowskiej), nazwa Centrum Handlowego Reduta i przystanku kolejowego Warszawa Reduta Ordona to obecnie jedyne pamiątki po słynnej Reducie. Tymczasem rzeczywista lokalizacja reduty to ul. Na Bateryjce, między ul. Bohaterów Września, Al. Jerozolimskimi, centrum handlowym Blue City i rondem Zesłańców Syberyjskich.
Już w 1832 roku powstał na emigracji w Dreźnie wiersz Adama Mickiewicza pt. „Reduta Ordona”. Jest relacją wydarzeń uczestnika obrony dzieła nr 54 Stefana Garczyńskiego zawierającą nieco odmienną od rzeczywistości wersję losów Juliana Konstantego Ordona. Kolejnym wierszem był „Sowiński w okopach Woli” napisany przez Juliusza Słowackiego około 1845 i wydany w 1866 roku o bohaterskiej śmierci gen. Sowińskiego. Wydarzenie to było także inspiracją do obrazu „Sowiński na szańcach Woli” Wojciecha Kossaka z 1922 roku namalowanego na zamówienie Muzeum Wojska Polskiego w Warszawie, także tematem słynnej litografii przedstawiającej śmierć generała przy ołtarzu. Park założony częściowo w obrębie reduty wolskiej i otwarty w 1936 roku otrzymał nazwę Park im. gen. Józefa Sowińskiego, a w 1937 w jego centralnej części stanął pomnik generała.
W 2001 roku z okazji 170. rocznicy szturmu Woli na terenie reduty odbyła się z inicjatywy Towarzystwa Przyjaciół Woli rekonstrukcja tego wydarzenia z udziałem około 150 uczestników z grup rekonstrukcyjnych m.in. z Polski, Rosji i Białorusi. Towarzystwo to zabiega także o częściową rewitalizację terenu reduty.

</doc>
<doc id="1345896" url="https://pl.wikipedia.org/wiki?curid=1345896" title="Oranienbaum (Oranienbaum-Wörlitz)">
Oranienbaum (Oranienbaum-Wörlitz)

 – dzielnica miasta Oranienbaum-Wörlitz w Niemczech, w kraju związkowym Saksonia-Anhalt w powiecie Wittenberga.
Do 30 czerwca 2007 miasto należało do powiatu Anhalt-Zerbst, do 31 grudnia 2010 należało do wspólnoty administracyjnej Wörlitzer Winkel.
Geografia.
Dzielnica leży ok. 6 km na wschód od Dessau-Roßlau.
Przez Oranienbaum przebiega droga krajowa B107.
Współpraca.
Miejscowości partnerskie:

</doc>
<doc id="1345897" url="https://pl.wikipedia.org/wiki?curid=1345897" title="Mikołaj Hajduk">
Mikołaj Hajduk

Mikołaj Hajduk (ur. 29 kwietnia 1933 w Kobylance, zm. 2 września 1998 w Białymstoku) - pedagog, dziennikarz, poeta, prozaik i krajoznawca. 
Życiorys.
Autor wielu artykułów o tematyce folklorystycznej, historycznej i kulturalnej, zamieszczanych w Niwie, Czasopisie i Przeglądzie Prawosławnym. Autor esejów historycznych "Paratunak", opowiadań osnutych na historii "Tryzna", zbioru legend "Białowieskie opowieści" i opracowania "Unia Brzeska. 1596". Wraz z żoną Lidią napisał 11 podręczników do nauczania języka i literatury białoruskiej. Członek Związku Literatów Polskich i Związku Pisarzy Białoruskich. Dyrektor Liceum Ogólnokształcącego z Białoruskim Językiem Nauczania w Bielsku Podlaskim (1965–1971).
Zmarł w wieku 65 lat, został pochowany na cmentarzu Wszystkich Świętych w Białymstoku.
Upamiętnienie.
Patron ulicy na osiedlu Nowe Miasto w Białymstoku.

</doc>
<doc id="1345898" url="https://pl.wikipedia.org/wiki?curid=1345898" title="Túlio de Melo">
Túlio de Melo

Túlio de Melo (ur. 31 stycznia 1985 w Montes Claros) – brazylijski piłkarz występujący na pozycji napastnika.
Kariera klubowa.
Túlio de Melo zaczynał swoją karierę w Clube Atlético Mineiro, a w 2004 roku trafił do Europy na zasadzie wypożyczenia do Aalborg BK. W 2005 roku podpisał 3-letni kontrakt z francuskim Le Mans UC72. W sezonie 2007/08 strzelił 10 bramek w 19 spotkaniach czy zwrócił na siebie uwagę klubów z Serie A – Parmy i US Palermo. Początkowo Tulio podpisał kontrakt z Palermo, jednak później związał się kontraktem z Parmą, w wyniku czego podpisał kontrakty z dwoma klubami równocześnie. Ostatecznie został jednak piłkarzem ekipy „Aquile”.
Te zawirowania nie wyszły mu na dobre, nie mógł pogodzić się z brakiem miejsca w podstawowym składzie zespołu z Sycylii i zmienił klub na Lille OSC.

</doc>
<doc id="1345901" url="https://pl.wikipedia.org/wiki?curid=1345901" title="Rungwecebus">
Rungwecebus



</doc>
<doc id="1345902" url="https://pl.wikipedia.org/wiki?curid=1345902" title="Theropithecus">
Theropithecus



</doc>
<doc id="1345911" url="https://pl.wikipedia.org/wiki?curid=1345911" title="Lubodrog">
Lubodrog

Lubodrog — staropolskie imię męskie, zrekonstruowane na podstawie nazwy łąki Lubodroża w pow. kościańskim, złożone z członów "Lubo-" ("miły, luby, kochany") i "-drog" ("drogi"). 
Lubodrog imieniny obchodzi 5 lutego.

</doc>
<doc id="1345912" url="https://pl.wikipedia.org/wiki?curid=1345912" title="Vockerode (Oranienbaum-Wörlitz)">
Vockerode (Oranienbaum-Wörlitz)

Vockerode – dzielnica miasta Oranienbaum-Wörlitz w Niemczech, w kraju związkowym Saksonia-Anhalt, w powiecie Wittenberga, nad Łabą.
Do 30 czerwca 2007 gmina należała do powiatu Anhalt-Zerbst, do 31 grudnia 2010 należała do wspólnoty administracyjnej Wörlitzer Winkel.
W latach 1937-1998 działała tu duża elektrownia cieplna - elektrownia Vockerode.
Geografia.
Dzielnica położona jest ok. 4 km na wschód od Dessau-Roßlau.

</doc>
<doc id="1345914" url="https://pl.wikipedia.org/wiki?curid=1345914" title="Biskup Sabina-Poggio Mirteto">
Biskup Sabina-Poggio Mirteto



</doc>
<doc id="1345915" url="https://pl.wikipedia.org/wiki?curid=1345915" title="Stephen Lovell">
Stephen Lovell

Stephen William Henry "Steve" Lovell (ur. 6 grudnia 1980 roku w Amersham) – angielski napastnik, aktualnie występujący w Patrick Thistle.
Lovell, nazywany przez fanów "The Shovel", zaczynał swą karierę w 1998 roku w A.F.C. Bournemouth, skąd trafił do FC Portsmouth. Następnie występował w: Exeter City, Sheffield United oraz Queens Park Rangers, do każdego z tych klubów był wypożyczony z FC Portsmouth. W 2002 roku trafił do Dundee United, w klubie tym wyrobił sobie dobrą markę, strzelając w 84 występach 34 bramki.
Gdy w 2005 roku Dundee United spadło z Scottish Premier League, Lovell trafił do Aberdeen F.C. W klubie tym debiutował w meczu z Kilmarnock, a pierwszego gola strzelił w prestiżowym spotkaniu z Rangers F.C. Steve strzelił dla Aberdeen F.C. wiele ważnych bramek, jak na przykład 2 gole w doliczonym czasie gry w meczu z Inverness Caledonian Thistle. Lovell trafił też do bramki w spotkaniu w ramach Pucharu UEFA z Bayernem Monachium.
15 kwietnia 2008 roku Lovell odrzucił propozycje nowego kontraktu i latem wraz z sześcioma innym zawodnikami opuścił Aberdeen F.C.W Czerwcu 2008 Podpisał kontrakt z Falkirk F.C.,a rok później odszedł do szkockiego drugoligowca Partick Thistle
Linki zewnętrzne.
Statystyki Lovella na soccerbase.com

</doc>
<doc id="1345918" url="https://pl.wikipedia.org/wiki?curid=1345918" title="Sapele (miasto)">
Sapele (miasto)

Sapele to miasto i port w stanie Delta w Nigerii, leży nad rzeką rzeka Benin poniżej dopływu rzek rzeka Etiopia i Jamenson. Początkowo była wioską zamieszkaną przez plemiona Urhobo i Okpe. W połowie XIX wieku, Sapele została założona jako osada handlowa, sporadycznie odwiedzana przez Europejczyków. W 1891 r. rząd brytyjski utworzył w Sapele konsulat. W 1952 r. liczba ludności wynosiła 33638. Dziś miasto jest jednym z głównych portów Nigerii. W mieście funkcjonuje przemysł zajmujący się przetwarzaniem drewna, gumy i oleju palmowego, jak również mebli i produkcji obuwia. W 1995 r. miasto miało 135 800 mieszkańców, a na przełomie lat 2005 - 2006 - 142652 mieszkańców.

</doc>
<doc id="1345926" url="https://pl.wikipedia.org/wiki?curid=1345926" title="Volkswagen L1">
Volkswagen L1

Volkswagen 1L – samochód studyjny zbudowany w 2002 roku przez koncern Volkswagen AG.
Volkswagen 1L/L1 służył do testów drogowych. Była to konstrukcja badawcza mająca na celu pokazanie możliwości zbudowania samochodu, który zużywa średnio 1 litr paliwa na 100 km (stąd nazwa). Samochód miał zasięg 650 km.
Opis techniczny.
Model 1L (2002).
Volkswagen 1L był hybrydowym samochodem dwuosobowym w układzie tandem, wyposażonym w jednocylindrowy silnik spalinowy (diesel) o pojemności 299 cm³ i mocy 6,3 kW (8,5 KM). 
Miał sześciobiegową skrzynię biegów, podobną w konstrukcji do standardowej manualnej, ale ze zautomatyzowaną zmianą biegów. W pojeździe nie było sprzęgła - wybór biegu (neutralny, do przodu, lub wsteczny) dokonywany był za pomocą przełącznika po prawej stronie kokpitu. Silnik wyłączał się automatycznie w czasie hamowania i zatrzymania, a uruchamiał się ponownie, po naciśnięciu pedału gazu.
Nadwozie samochodu miało obły, kroplowy kształt o współczynniku oporu powietrza Cx 0,159. W połączeniu z małą powierzchnią przekroju dawało to bardzo niski całkowity opór aerodynamiczny. Samochód ten nie miał drzwi, ale kopułę podobną do samolotowej. Brak zewnętrznych lusterek - zastąpione one zostały kamerami i wyświetlaczami elektronicznymi. Również dla poprawienia aerodynamiki, samochód ten miał proste pokrywy na kołach i całkowite pokrycie podwozia. Wloty powietrza do chłodzenia otwierane były tylko wtedy, kiedy było to konieczne.
Nadwozie samochodu wykonano z żywic wzmocnionych włóknem węglowym, rama nośna pojazdu wykonana była ze stopu magnezu. Również inne części samochodu wykonane były z nowoczesnych, lekkich materiałów. Samochód wyposażony był w 80 litrową przestrzeń bagażową.
Model L1 (2009).
Na salonie samochodowym we Frankfurcie nad Menem w 2009 roku koncern Volkswagen AG zaprezentował nowa wersję samochodu oznaczoną jako Volkswagen L1. Model jest podobny do swojego pierwowzoru jednak ma mniej obłe kształty i jest cięższy. Jego masa wynosi 380 kg. Zachowano współczynnik oporu oporu aerodynamicznego Cx 0,195, ale z uwagi na zastosowanie nowego silnika 800 cm3 wzrosło średnie zużycie paliwa do 1,38 litra na 100 km. Szybkość maksymalna podawana jest jako 160 km/h, a przyspieszenie 0 do 100 km/h jest osiągane w 14,3 s.
Zdaniem producenta nowość zadowoli się zaledwie 0,9 l/100km emitując do atmosfery 21 g/km CO2. Wynik ten zawdzięczamy silnikom elektrycznym, które na zasilaniu bateryjnym są w stanie zapewnić zasięg 50 km. Samochód ma kosztować 111 000 euro .

</doc>
<doc id="1345929" url="https://pl.wikipedia.org/wiki?curid=1345929" title="Świerszczyk (ujednoznacznienie)">
Świerszczyk (ujednoznacznienie)



</doc>
<doc id="1345931" url="https://pl.wikipedia.org/wiki?curid=1345931" title="Turnverein Hoffenheim">
Turnverein Hoffenheim



</doc>
<doc id="1345932" url="https://pl.wikipedia.org/wiki?curid=1345932" title="Fußballverein Hoffenheim">
Fußballverein Hoffenheim



</doc>
<doc id="1345933" url="https://pl.wikipedia.org/wiki?curid=1345933" title="Bristol Temple Meads">
Bristol Temple Meads

Bristol Temple Meads – główny dworzec kolejowy Bristolu, najstarszy i największy w południowo-zachodniej Anglii. Zaprojektowany przez Isambarda Kingdoma Brunela i otwarty w 1840 roku, rozbudowany w latach 1871–1878 (z okresu tego pochodzi główny budynek dworca w stylu neogotyckim), ponownie w latach 1930–1935. Oryginalny budynek projektu Brunela przestał pełnić funkcję hali peronowej w 1965 roku.
Ruch pasażerski.
Obsługuje rocznie 2 032 828 pasażerów (dane za okres od kwietnia 2020 do marca 2021) (patrz tabela poniżej). Większe ośrodki z bezpośrednim połączeniem z Bristol Temple Meads to: Bath, Birmingham, Brighton, Cardiff, Exeter, Glasgow, Leeds, Londyn, Plymouth, Swindon, Taunton, Weymouth.
Obsługa pasażerów.
Kasy biletowe, automaty biletowe, poczekalnie, WC, bankomaty, bar, bufet, przystanek autobusowy (połączenie z centrum miasta i 4 kursy co godzinę na Port lotniczy Bristol), postój taksówek, telefon, publiczne Wi-Fi, sklepy, dworcowa komenda policji, informacja turystyczna. Stacja dysponuje parkingiem samochodowym na 374 miejsca oraz parkingiem rowerowym na 340 miejsc.

</doc>
<doc id="1345941" url="https://pl.wikipedia.org/wiki?curid=1345941" title="Wielka draka w chińskiej dzielnicy">
Wielka draka w chińskiej dzielnicy

Wielka draka w chińskiej dzielnicy (ang. "Big Trouble in Little China") − amerykańska komedia fantasy i film sztuki walki w reżyserii Johna Carpentera z 1986, z Kurtem Russellem i Kim Cattrall w rolach głównych.
Fabuła.
W chińskiej dzielnicy San Francisco przebywa zamieniony w bezcielesną postać czarownik Lo Pan. By odzyskać ludzką postać musi poślubić Chinkę o zielonych oczach, a następnie złożyć ją w ofierze bóstwu. Los pada na narzeczoną Wanga Chi. Gdy dziewczyna przybywa do ukochanego, zostaje porwana z lotniska. W odzyskaniu wybranki pomaga Wangowi kierowca ciężarówki Jack Burton.
Nagrody.
Film był nominowany do nagrody Saturna w 1987 za najlepszą muzykę Johna Carpentera.

</doc>
<doc id="1345946" url="https://pl.wikipedia.org/wiki?curid=1345946" title="Seweryn Malinowski">
Seweryn Malinowski

Seweryn Edward Malinowski, ps. „Pobóg” (ur. 8 stycznia 1898 w Łasku, zm. 29 listopada 1952 w Łodzi) – ochotnik I Brygady Legionów, wachmistrz 9 pułku ułanów, wieloletni prezes Związku Legionistów w Łodzi, radny m. Łodzi, oficer batalionu „Kiliński” Armii Krajowej walczącego w powstaniu warszawskim w Śródmieściu i na Woli. Zginął w niewyjaśnionych okolicznościach w szóstym tygodniu pobytu w szpitalnym więzieniu UB w Łodzi w 1952 roku. Pochowany na Cmentarzu katolickim, przy ulicy Ogrodowej w Łodzi (kwatera 23B, linia 8, grób nr 15).
Życiorys.
W latach 1912–1914 brał czynny udział w ruchu niepodległościowym w tajnej wówczas Polskiej Organizacji Skautowej.
I wojna światowa.
Na początku 1915 roku, bez wiedzy rodziców, zgłasza się ochotniczo do Legionów Polskich tworzonych przez Józefa Piłsudskiego z przydziałem do 1 pułku piechoty I Brygady Legionów Polskich. W bitwie pod Jastkowem zostaje ciężko ranny w prawą nogę. W 1917 roku, podobnie jak większość legionistów, odmawia złożenia przysięgi na wierność cesarzowi niemieckiemu Wilhelmowi II. Wraz z innymi legionistami z byłego Królestwa Polskiego zostaje osadzony w obozie w Szczypiornie pod Kaliszem. W końcu 1917 roku po zwolnieniu młodych roczników ze Szczypiorna wstąpił do tajnej Polskiej Organizacji Wojskowej. 11 XI 1918 roku bierze czynny udział w rozbrajaniu Niemców w Łodzi, a następnie zostaje oddelegowany do Tuszyna jako komendant tego rejonu.
Wojna polsko-rosyjska 1920 r..
W stopniu wachmistrza zostaje przydzielony do 9 pułku ułanów, w którym bierze udział w wojnie polsko-bolszewickiej w latach 1918–1920 (uczestnicząc m.in. w wyprawie kijowskiej w 1920 r.). W czasie walk ranny w nogę. Za męstwo odznaczony zostaje 3-krotnie Krzyżem Walecznych.
Okres międzywojenny.
W latach 1921–1939 czynny działacz – wieloletni prezes Związku Legionistów w Łodzi – radny m. Łodzi. Działacz i prezes (w latach 1927–1930) Robotniczego Towarzystwa Sportowego Widzew, późniejszy honorowy członek Łódzkiego Związku Piłki Nożnej i Honorowy Prezes Widzewa Łódź. Pracownik państwowy Izby Skarbowej w Łodzi. W 1932 ukończył kurs podchorążych rezerwy i otrzymał stopień podchorążego rezerwy.
II wojna światowa.
We wrześniu 1939 roku reklamowany od czynnej służby wojskowej. Po wkroczeniu Niemców do Łodzi wysiedlony z rodziną z mieszkania na osiedlu M. Mireckiego do obozu przejściowego na ul. Łąkowej, a następnie wywieziony do Generalnego Gubernatorstwa. Zamieszkał w Skierniewicach, gdzie nawiązuje kontakt z Kierownictwem Ruchu Oporu. Organizuje Powiatowy Komitet Konwentu Organizacji Niepodległościowych, utrzymując stały kontakt ze Związkiem Walki Zbrojnej a później Armią Krajową.
Powstanie warszawskie.
W stopniu podporucznika bierze czynny udział w powstaniu warszawskim z przydziałem do batalionu im. Kilińskiego. Po upadku powstania przebywał w obozie jenieckim w Tandstedt w Niemczech. Powrócił do kraju w czerwcu 1947 roku.
Aresztowany 30 października 1952 z kilkoma kolegami z biura Izby Skarbowej w Łodzi za rzekomo szeptaną propagandę. Zginął w niewyjaśnionych okolicznościach w szóstym tygodniu pobytu w szpitalnym więzieniu Urzędu Bezpieczeństwa Publicznego w Łodzi w 1952 roku.
Żonaty (od kwietnia 1936 roku) z Marią Elżbietą Malinowską (z domu Rydlewską) (28 maja 1901 – 13 maja 1994), miał dwie córki: Emilię (ur. 2 lutego 1936) oraz Zofię (ur. 31 marca 1937, zm. 17 marca 1994).
Czynny udział w działalności niepodległościowej i walce zbrojnej w latach 1905-1945 brało także rodzeństwo Seweryna Edwarda Malinowskiego: Henryk Pobóg-Malinowski (1889-1931), Maria Sylwia Szymańska (Pobóg-Malinowska) (1892-1978), Marian Malinowski (1900-1977), Bogdan Malinowski (1908-1943),
Odznaczenia.
Krzyż Walecznych 3-krotnie, Krzyż Niepodległości, Krzyż Legionowy, Krzyż I Brygady „Za wierną służbę”, Krzyż P.O.W., Złoty Krzyż Zasługi.

</doc>
<doc id="1345947" url="https://pl.wikipedia.org/wiki?curid=1345947" title="Sinsheim-Hoffenheim">
Sinsheim-Hoffenheim



</doc>
<doc id="1345948" url="https://pl.wikipedia.org/wiki?curid=1345948" title="Paršovice">
Paršovice

Paršovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 397 mieszkańców.

</doc>
<doc id="1345949" url="https://pl.wikipedia.org/wiki?curid=1345949" title="Arnold Mvuemba">
Arnold Mvuemba

Arnold Mvuemba Makengo (ur. 28 stycznia 1985 w Alençon) – francuski piłkarz występujący na pozycji pomocnika, z pochodzenia Kongijczyk.
Kariera klubowa.
W 2007 roku Mvuemba został wypożyczony ze Stade Rennais FC do Portsmouth F.C. z opcją transferu definitywnego. Swój pierwszy występ w Premier League Arnold zaliczył 25 lutego 2007 roku w meczu przeciwko Blackburn Rovers, a pierwszego gola strzelił w wygranym przez jego drużynę 4:2 meczu z Watford, który odbył się 9 kwietnia 2007 roku. 3 lipca 2007 roku Mvuemba podpisał 3-letni kontrakt z Portsmouth, kwota transferu nie została ujawniona. W 2009 roku trafił na wypożyczenie do Lorient.
4 września 2012 roku, Mvuemba podpisał kontrakt z Olympique Lyon. W 2016 odszedł do FC Lorient. Następnie grał w katarskim Umm-Salal SC.

</doc>
<doc id="1345951" url="https://pl.wikipedia.org/wiki?curid=1345951" title="Hohenmölsen">
Hohenmölsen

Hohenmölsen − miasto w Niemczech, w kraju związkowym Saksonia-Anhalt w powiecie Burgenland. Do 1 lipca 2007 miasto należało do powiatu Weißenfels. 1 stycznia 2010 do miasta przyłączono gminy Granschütz i Taucha.
Geografia.
Miasto położone ok. 15 km na południowy wschód od miasta Weißenfels.
Współpraca.
Miejscowości partnerskie:

</doc>
<doc id="1345953" url="https://pl.wikipedia.org/wiki?curid=1345953" title="Łączka (wydma)">
Łączka (wydma)

Łączka (pot. t. Łącka Góra, również Łącka Wydma) – wzniesienie wydmowe o zmiennej wysokości około 30 m n.p.m. na Mierzei Łebskiej, na Wybrzeżu Słowińskim, położone w woj. pomorskim, w powiecie słupskim, w gminie Smołdzino. Łączka znajduje się w Słowińskim Parku Narodowym.
Do 1945 r. stosowano niemiecką nazwę "Lontzken Berg". W 1955 r. wprowadzono urzędowo polską nazwę "Łączka".

</doc>
<doc id="1345956" url="https://pl.wikipedia.org/wiki?curid=1345956" title="Maciej ze Sąspowa">
Maciej ze Sąspowa

Maciej ze Sąspowa (ur. ok. 1408 w Sąspowie, zm. przed końcem maja 1473 w Krakowie) – polski teolog katolicki.
Biografia.
W 1426 wstąpił na Uniwersytet Krakowski, w 1432 został bakałarzem, a w 1437 magistrem wydziału artium. W 1445 zaczął studiować teologię, jednocześnie wykładając filozofię. W 1448 został bakałarzem biblijnym, w 1458 uzyskał licencjat, a w 1460 doktorat z teologii.
Na uniwersytecie pełnił szereg funkcji administracyjnych. W 1455, 1458 i 1459 był dziekanem Wydziału Sztuk Wyzwolonych. W 1460 r. objął katedrę na Wydziale Teologii. W 1467 został wicerektorem Uniwersytetu Krakowskiego. Był też kanonikiem w kościele św. Floriana w Krakowie.
Teologię zaczął wykładać w 1448. Początkowo były to komentarze do Biblii (do 1454). W latach 1455-1457 komentował "Sentencje" Piotra Lombarda, w których odnosił się krytycznie do innego bakałarza teologii Uniwersytetu Krakowskiego, Stefana z Bola (lub Bosza). Wykład oparty był na innych komentarzach: jednego anonimowego, drugiego autorstwa Jana z Dąbrówki oraz wykładu Macieja z Łabiszyna.
Od 1458 wykładał komentarz św. Bonawentury do "Księgi Koheleta", a w latach 1460-1473 (z przerwami) komentował "Pieśń nad pieśniami". Oprócz powyższych wykładów, pozostały po nim komentarze i glosy do różnych ksiąg Nowego Testamentu. Pozostają one w rękopisach przechowywanych w Bibliotece Jagiellońskiej.
Dzieła Macieja ze Sąspowa są przeważnie kompilacjami. Łączą różne współczesne mu nurty teologiczne: ockhamizm, skotyzm, późnośredniowieczny augustianizm oraz prace Jana Gersona.

</doc>
<doc id="1345960" url="https://pl.wikipedia.org/wiki?curid=1345960" title="Dyskografia Megadeth">
Dyskografia Megadeth

Dyskografia amerykańskiej grupy muzycznej Megadeth. Formacja została założona w kwietniu 1983 roku z inicjatywy Dave Mustaine'a. Poniższa lista obejmuje wszystkie oficjalne wydawnictwa z lat 1985-2011, w tym: piętnaście albumów studyjnych, cztery albumy koncertowe, pięć kompilacji, dwa minialbumy, trzydzieści cztery single oraz dziewięć wideogramów. 
Zespół odniósł sukces komercyjny i artystyczny. Grupa sprzedała ponad 38 milionów albumów na całym świecie, uzyskała sześć platynowych płyt w USA i siedem nominacji do nagrody amerykańskiego przemysłu fonograficznego - Grammy. Megadeth należy do Wielkiej Czwórki Thrash Metalu, razem z zespołami Metallica, Slayer i Anthrax.
Minialbumy.
 

</doc>
<doc id="1345962" url="https://pl.wikipedia.org/wiki?curid=1345962" title="Gottes Zeit ist die allerbeste Zeit">
Gottes Zeit ist die allerbeste Zeit

Gottes Zeit ist die allerbeste Zeit, "Actus tragicus" (BWV 106) – jedna z najwcześniejszych kantat sakralnych Johanna Sebastiana Bacha, napisana w 1707 lub 1708 w Mühlhausen, prawdopodobnie z okazji pogrzebu. Charakterystyczne dla wczesnego okresu twórczości płynne przejścia między poszczególnymi częściami, bez recytatywów.

</doc>
<doc id="1345964" url="https://pl.wikipedia.org/wiki?curid=1345964" title="Parlament Narodowy Timoru Wschodniego">
Parlament Narodowy Timoru Wschodniego

Parlament Narodowy jest to unikameralny parlament Timoru Wschodniego. Parlament został stworzony w 2001 roku pod nazwą Zgromadzenie Konstytucyjne, wówczas Timor podlegał jeszcze administracji ONZ. Wraz z uzyskanie pełnej niepodległości, 20 maja 2002 roku nazwa parlamentu została przemianowana na obecną.
Liczba członków parlamentu waha się od 52 do 65. Początkowo była to liczba 88 członków, jednakże po reformie wyborczej oraz pierwszych wyborach liczba ta została zmniejszona. Kadencja parlamentarzysty wynosi 5 lat. Wybór posłów do parlamentu odbywa się na zasadzie wyborów powszechnych oraz po zakończeniu wyborów na zasadzie proporcjonalnej większości głosów. Siedziba parlamentu mieści się w stolicy Timoru, Dili. Budynek parlamentu został przebudowany, specjalnie na potrzeby funkcjonowania parlamentu. Koszt przebudowy pokryła dotacja od rządu Australii w wysokości 1,8 milionów dolarów australijskich, którą Timor otrzymał wraz z odzyskaniem niepodległości. 
Tak jak większość parlamentów na świecie, tak i parlament Timoru posiada własny gabinet rządzący którego obecnym przewodniczącym jest premier, Xanana Gusmão. W niektórych wypadkach władza ustawodawcza, którą wykonuje parlament jest dzielona z prezydentem Timoru, który jednakże pełni głównie funkcje reprezentatywne.
Minimalna granica wieku w którym obywatel kraju ma prawo do głosowania wynosi 17 lat. Uczestnictwo w wyborach nie jest obowiązkowe.

</doc>
<doc id="1345965" url="https://pl.wikipedia.org/wiki?curid=1345965" title="BWV 106">
BWV 106



</doc>
<doc id="1345967" url="https://pl.wikipedia.org/wiki?curid=1345967" title="Partutovice">
Partutovice

Partutovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 527 mieszkańców.

</doc>
<doc id="1345968" url="https://pl.wikipedia.org/wiki?curid=1345968" title="10 Dywizja Grenadierów Pancernych">
10 Dywizja Grenadierów Pancernych

10 Dywizja Grenadierów Pancernych (niem. "10. Panzergrenadier Division") – niemiecka dywizja grenadierów pancernych z okresu II wojny światowej
Historia.
Dywizja została zorganizowana rozkazem z dnia 23 czerwca 1943 roku po przeformowaniu 10 Dywizji Piechoty w rejonie Orła.
Po przeformowaniu od razy weszła do walk w ramach 2 Armii Pancernej na środkowym odcinku frontu wschodniego w rejonie Orła, a następnie Briańska.
W sierpniu 1943 roku skierowana do Grupy Armii „Południe” weszła w skład 4 Armii Pancernej, walczyła w rejonie Połtawy i Krzemieńczuka do stycznia 1944 roku. 
Walczyła następnie na linii rzeki Dniepr, a po przełamaniu przez wojska radzieckie, wycofała się w walkach na teren Besarabii. W walkach na terenie Besarabii doznała znacznych strat i została wycofana z frontu oraz skierowana w rejon Krakowa. Rozwiązano wtedy zostały 10 batalion pancerny i 41 pułk grenadierów. Z pozostałych oddziałów utworzona została dywizyjna grupa bojowa. 
W styczniu 1945 roku dywizyjna grupa bojowa 10 DGPanc. została przerzucono w rejon Radomia. W związku z ofensywą zimową wojsk radzieckich, została następnie wycofana na Śląsk. W marcu 1945 roku przeszła na Morawy, gdzie weszła w skład 1 Armii Pancernej. W składzie tej armii walczyła do kapitulacji w maju 1945 roku.

</doc>
<doc id="1345970" url="https://pl.wikipedia.org/wiki?curid=1345970" title="Henryk Pobóg-Malinowski">
Henryk Pobóg-Malinowski

Henryk Pobóg-Malinowski (ur. 1889, zm. 1930) – polski działacz niepodległościowy, uczestnik strajków 1905 r. w Łodzi, członek organizacji młodzieży niepodległościowej oraz Narodowego Związku Robotniczego. Aresztowany w 1909 r. przez władze rosyjskie i osadzony w więzieniu w Łodzi, a następnie w Piotrkowie Trybunalskim. Wyrokiem Warszawskiej Izby Sądowej z 1911 skazany na dożywotnie osiedlenie na Syberii (wieś Pokatiej, gubernia jenisejska), gdzie zmarł tragicznie w maju 1930 roku.
Życiorys.
Rewolucja 1905.
Jako uczeń szkoły miejskiej (Aleksandryjskiej) w Łodzi – pod wpływem prądu czasu i wypadków, a w zgodzie z rodziną wystąpił ze szkoły rosyjskiej podczas pamiętnych dni w lutym 1905 roku i wydatnie zasłużył się w akcji strajkowej. Gdy otwarto polską szkołę handlową w Łodzi, przeszedł do niej z tzw. kompletów i ukończył w roku 1908. Był pionierem kół samokształcenia, „kompletów” oraz Spójni (nielegalnej organizacji młodzieży w polskiej szkole handlowej). W tym czasie, jeszcze jako uczeń, rozpoczął nielegalną pracę oświatowo-kulturalną wśród robotników łódzkich, a następnie stopniowo przeszedł w szeregi politycznych działaczy robotniczych.
We wrześniu 1908 r., gdy skrystalizował się radykalny kierunek narodowy wśród robotników i na gruncie łódzkim wznowiono działalność Narodowego Związku Robotniczego, rozpoczął pracę jako czynny członek władz okręgu łódzkiego. Z ramienia Zarządu Okręgowego prowadził w Łodzi dzielnice „Zieloną”, a czasowo również dzielnicę „Bałucką”. Pracował pod pseudonimem „Sokół”, a następnie „Warski”. Trzy, cztery wieczory w tygodniu, a często i niedziele i święta poświęcał na wyjazdy, aby prowadzić koła robotników i odbywać zebrania zarządów dzielnicowych.
Syberia.
Wraz z szeregiem innych działaczy N.Z.R. został aresztowany w nocy z 27 na 28 lipca 1909 roku i osadzony w więzieniu w Łodzi, a następnie Piotrkowie Trybunalskim. Po dwuletnim więzieniu, wyrokiem Warszawskiej Izby Sądowej z 1911, skazany został na dożywotnie osiedlenie we wsi Pokatiej w guberni jenisejskiej na Syberii. W roku 1926, w czasie możliwości powrotu do kraju, uważał za swój moralny obowiązek zająć się w pierwszej kolejności wyekspediowaniem do kraju wszystkich innych zesłańców. Gdy zbliżał się termin jego wyjazdu do Ojczyzny, zachorował, przekraczając jednocześnie ostateczny termin wyznaczony przez Sowietów. Mimo usilnych prób rodziny oraz placówek konsularnych MSZ do kraju wrócić mu nie pozwolono. 9 maja 1930 roku w czasie wyjątkowej odwilży i powodzi utonął w rzece Jenisej w niewyjaśnionych okolicznościach.
Czynny udział w działalności niepodległościowej i walce zbrojnej w latach 1905–1945 brało także rodzeństwo Henryka Pobóg-Malinowskiego : Maria Sylwia Szymańska (Pobóg-Malinowska) (1892–1978), Seweryn Edward Malinowski (1898–1952), Marian Malinowski (1900–1977), Bogdan Malinowski (1908–1943).

</doc>
<doc id="1345973" url="https://pl.wikipedia.org/wiki?curid=1345973" title="800xA">
800xA

800xA ("IndustrialIT System") - rozproszony system sterowania firmy ABB powszechnie nazywany platformą. Struktura systemu opiera się na koncepcji Aspect ObjectsTM, pozwala to na dowolne kształtowanie uprawnień użytkowników. Pozwala w czasie rzeczywistym na sprawne zarządzanie przedsiębiorstwem.
W skład platformy 800xA wchodzą następujące funkcje:
"Operations" - intuicyjny interfejs pozwalający na zarządzanie danymi oraz aplikacjami
"Engineering" - środowisko przeznaczone do inżynierskiego zarządzania cyklem życia automatyzacji od planowania przez konfigurację do pełnego uruchomienia i nadzoru.
"Information Management" - zawiera wszystkie najważniejsze dane dotyczące systemu.
"Batch Management" - zawiera narzędzia zarządzania i optimalizacji produkcją
"Asset Optimization" - oprogramowanie optymalizacji wykorzystujące informacje związane z przedsiębiorstwem. Pomaga zredukować w czasie rzeczywistym koszty produkcji.
"Control and I/O" - moduł do kontroli oraz zarządzania sprzętem w fabryce.
"Fieldbus (Field Device integration)" - pakiet do integracji urządzeń, ma na celu minimalizację kosztów.

</doc>
<doc id="1345975" url="https://pl.wikipedia.org/wiki?curid=1345975" title="Miłość grecka">
Miłość grecka



</doc>
<doc id="1345978" url="https://pl.wikipedia.org/wiki?curid=1345978" title="Phyllopoda">
Phyllopoda



</doc>
<doc id="1345984" url="https://pl.wikipedia.org/wiki?curid=1345984" title="Aap Ka Suroor – The Real Love Story">
Aap Ka Suroor – The Real Love Story

Aap Kaa Surroor – indyjski film wyreżyserowany w 2007 roku przez debiutanta Prashant Chadha. To debiut aktorski Himesh Reshammiya, sławnego w Indiach kompozytora muzyki filmowej i piosenkarza, którego głos słychać w playbacku w wielu filmach w hindi. U jego boku występują Hansika Motwani i Mallika Sherawat. Himesh twierdzi, że film opowiada jego własną historię. Tytuł pochodzi od jego ostatniego albumu muzycznego "Aap Ka Suroor". Film kręcono w przeważnie w Niemczech i Tajlandii.
Muzyka i piosenki.
Muzykę skomponował grający główną rolę i śpiewający własne piosenki Himesh Reshammiya, nominowany za muzykę do filmów: "Humraaz" (2002), "Tere Naam" (2003), "Aksar" (2006), "Aashiq Banaya Aapne"', autor muzyki do takich filmów jak "Aitraaz", "Dil Maange More", "Vaada", "Blackmail", "Yakeen", "Kyon Ki", "Shaadi Se Pehle", "Chup Chup Ke", "Dil Diya Hai", "Namastey London", "Ahista Ahista", "Shakalaka Boom Boom", "Apne", "Maine Pyaar Kyun Kiya?", "Silsilay", "36 China Town", "Banaras – A Mystic Love Story", "Fool and Final", "Good Boy Bad Boy", "Welcome" i "Karzzzz".

</doc>
<doc id="1345992" url="https://pl.wikipedia.org/wiki?curid=1345992" title="Albrecht Austriacki">
Albrecht Austriacki



</doc>
<doc id="1345993" url="https://pl.wikipedia.org/wiki?curid=1345993" title="Edward Czuruk">
Edward Czuruk

Edward Stanisław Czuruk (ur. 13 października 1895, zm. 25 stycznia 1981 w Wielkiej Brytanii) – podpułkownik żandarmerii Wojska Polskiego. Przez polskie władze na uchodźstwie został awansowany na pułkownika w korpusie oficerów żandarmerii. 
Życiorys.
Edward Stanisław Czuruk urodził się 13 października 1895 w majątku Sumówka-Hajsyn na Podolu na obszarze ówczesnego Imperium Rosyjskiego. Był synem Jerzego Ignacego Czuruka i Franciszki z domu Bętkowskiej. Miał braci Bolesława (1881-1950, nauczyciel, tłumacz), Ottona (1887–1945, oficer Wojska Polskiego), Bronisława (1888–1943, urzędnik), Karola (1893-1914, legionista poległy w bitwie pod Laskami).
Po wybuchu I wojny światowej wstąpił do Legionów Polskich i był żołnierzem II Brygady. Od kwietnia 1915 roku, jako podoficer, pełnił służbę w Komendzie Żandarmerii Polowej przy c. i k. Komendzie II Brygady Legionów na terenie Besarabii. Do 14 marca 1917 roku, w stopniu plutonowego żandarmerii, był komendantem posterunku żandarmerii polowej przy Domu Ozdrowieńców w Kamieńsku. Następnie pełnił służbę w posterunku żandarmerii polowej przy c. i k. Komendzie II Brygady Legionów. 4 sierpnia 1917 roku został komendantem tego posterunku.
30 lipca 1920 roku został mianowany z dniem 1 maja 1920 roku porucznikiem w żandarmerii. W czasie wojny z bolszewikami dowodził 5 plutonem Żandarmerii Wojskowej. Wyróżnił się w obronie Płocka, za co wraz z rotmistrzem żandarmerii Czesławem Smoczyńskim został odznaczony Krzyżem Srebrnym Orderu Virtuti Militari.
Po zakończeniu wojny kontynuował służbę w 1 dywizjonie żandarmerii w Warszawie. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 68. lokatą w korpusie oficerów żandarmerii. W 1923 roku był dowódcą plutonu żandarmerii „Warszawa II”.
W lipcu 1926 został dowódcą plutonu żandarmerii w składzie Kompanii Zamkowej. W październiku tego samego roku, wskutek interwencji gen. bryg. Kordiana Józefa Zamorskiego, dowodzony przez niego pododdział został wyłączony ze struktury kompanii, podporządkowany bezpośrednio szefowi Gabinetu Wojskowego Prezydenta RP i przemianowany na Zamkowy Pluton Żandarmerii. 18 lutego 1928 roku został awansowany na majora ze starszeństwem z dniem 1 stycznia 1928 roku i 4. lokatą w korpusie oficerów żandarmerii.
Z dniem 1 maja 1928 roku został wyznaczony na stanowisko dowódcy Oddziału Zamkowego Prezydenta Rzeczypospolitej, pozostając w ewidencji kadry oficerów żandarmerii. W czerwcu 1934 otrzymał przeniesienie z Gabinetu Wojskowego Prezydenta RP do Komendy Miasta Warszawa, w której objął funkcję kierownika Referatu Bezpieczeństwa z równoczesnym, czasowym, powierzeniem mu obowiązków zastępcy komendanta miasta. Na stanowisku zastępcy komendanta miasta pozostał do wybuchu II wojny światowej. 1 stycznia 1936 został awansowany na podpułkownika. Podczas kampanii wrześniowej brał udział w obronie Warszawy służąc w stołecznym garnizonie.
Do 1939 zamieszkiwał przy ulicy Fryderyka Chopina 16 w Warszawie.
W czasie okupacji niemieckiej prowadził działalność konspiracyjną w szeregach Armii Krajowej. Był oficerem Oddziału II Informacyjno-Wywiadowczego Komendy Głównej Armii Krajowej. Kierował Referatem „Generalna Gubernia” o kryptonimie „Arkadiusz”. Po upadku powstania warszawskiego trafił do niewoli niemieckiej, do Oflagu II C Woldenberg. W styczniu 1945 wraz z innymi jeńcami został ewakuowany w głąb Niemiec. 22 marca osadzono go w Oflagu VII A Murnau.
Po wyzwoleniu obozu przez wojska amerykańskie został skierowany do Włoch i wcielony do Polskich Sił Zbrojnych. Dowodził żandarmerią Bazy 2 Korpusu Polskiego i 2 Warszawskiej Dywizji Pancernej. Po przeniesieniu 2 KP do Wielkiej Brytanii i utworzeniu Polskiego Korpusu Przysposobienia i Rozmieszczenia dowodził żandarmerią 4 Grupy Dywizyjnej. 15 listopada 1948 roku, po likwidacji Inspektoratu Żandarmerii PKPR, kierował działalnością pozostałych pododdziałów żandarmerii. Służbę wojskową zakończył w marcu 1949, a następnie został zdemobilizowany. Przez polskie władze na uchodźstwie został awansowany na pułkownika w korpusie oficerów żandarmerii. 
Po wojnie pozostawał na emigracji. Był honorowym prezesem Zarządu Koła Oddziałowego Stowarzyszenia Polskich Kombatantów Nr 106 „Żandarm” w Londynie. Zmarł 25 stycznia 1981 w Londynie. Jego pierwszą żoną była od 1921 do 1935 Maria z domu Łączkowska (rozwód), z którą miał synów Jerzego (ur. 1922) i Edward (ur. 1924). Drugą żoną została w 1935 Krystyna z domu Jeleniewska (1908–1965), córką właścicieli majątku Osiny. Wraz z drugą żoną został pochowany na Cmentarzu Gunnersbury w Londynie.

</doc>
<doc id="1345995" url="https://pl.wikipedia.org/wiki?curid=1345995" title="Chicago Tribune">
Chicago Tribune

Chicago Tribune – szósty największy dziennik w Stanach Zjednoczonych, należący do Tribune Publishing Company, który wydawany jest w Chicago. Wcześniej występował pod nazwą „"World’s Greatest Newspaper"”. Najważniejsza gazeta okręgu metropolitalnego Chicago i środkowo-zachodnich Stanów Zjednoczonych.
„"Chicago Tribune"” założono 10 czerwca 1847 roku przez Jamesa Kelly’ego, Johna Wheelera oraz Josepha Forresta.
W 1948 roku gazeta zyskała rozgłos z powodu błędu popełnionego w trakcie odbywających się w listopadzie wyborów prezydenckich. 3 listopada na pierwszej stronie nagłówek głosił „Dewey pokonuje Trumana” ("Dewey defeats Truman"). Tymczasem wybory wygrał Harry Truman, a symbolem tychże wyborów, było zdjęcie uśmiechniętego prezydenta wskazującego na nagłówek.

</doc>
<doc id="1346000" url="https://pl.wikipedia.org/wiki?curid=1346000" title="Post Tower">
Post Tower

Post Tower – wieżowiec w Bonn, w Niemczech, o wysokości 162,5 m. Budynek został otwarty w 2002 i posiada 41 kondygnacji.

</doc>
<doc id="1346008" url="https://pl.wikipedia.org/wiki?curid=1346008" title="Cœur Défense">
Cœur Défense

Cœur Défense – wieżowiec w Paryżu, we Francji, w dzielnicy La Défense, o wysokości 161 m. Budynek został otwarty w 2001, liczy 40 kondygnacji.

</doc>
<doc id="1346015" url="https://pl.wikipedia.org/wiki?curid=1346015" title="Rajd Włoch 2008">
Rajd Włoch 2008

Rezultaty Rajdu Sardynii ("5º Rally d'Italia Sardegna"), szóstej eliminacji Rajdowych Mistrzostw Świata, w 2008 roku, który odbył się w dniach 16 maja-18 maja:
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="1346016" url="https://pl.wikipedia.org/wiki?curid=1346016" title="Diwang International Commerce Center">
Diwang International Commerce Center

Diwang international Commerce Center () - wieżowiec w Nanning, w Chinach, o wysokości 276 m. Budynek został otwarty w 2006, posiada 54 kondygnacje.

</doc>
<doc id="1346019" url="https://pl.wikipedia.org/wiki?curid=1346019" title="Grace Zabriskie">
Grace Zabriskie

Grace Zabriskie (ur. 17 maja 1941 w Nowym Orleanie) – amerykańska aktorka. W Polsce znana przede wszystkim z roli Sarah Palmer w serialu telewizyjnym "Miasteczko Twin Peaks".
Życiorys.
Urodziła się w Nowym Orleanie w Luizjanie jako córka Marion Grace (z domu Zabriskie) i Rogera Thomasa „Toma” Caplingera. Jej matka miała pochodzenie polskie i była krewną Jakuba Zabriskiego, XIX-wiecznego przemysłowca kolejowego i pioniera Kalifornii. Dorastała we francuskiej dzielnicy Nowego Orleanu, gdzie jej ojciec założył dwie kawiarnie, z których jedna – gejowska Cafe Lafitte in Exile – była odwiedzana przez Tennessee Williamsa i Trumana Capote. Po studiach przeniosła się do Atlanty, gdzie występowała, malowała i czytała poezję w kawiarniach.
Po przeprowadzce do Hollywood, zadebiutowała na małym ekranie w roli wdowy Cummins w telewizyjnym dramacie przygodowym Walt Disney Productions "The Million Dollar Dixie Deliverance" (1978) u boku Brocka Petersa. Po raz pierwszy wystąpiła na kinowym ekranie jako żona Lema (Dennis Fimple) w komedii slapstickowej "They Went That-A-Way &amp; That-A-Way" (1978) na podstawie scenariusza Tima Conwaya. Następnie zagrała rolę Linette Odum w dramacie Martina Ritta "Norma Rae" (1979) z Sally Field. W miniserialu ABC "Na wschód od Edenu" ("East of Eden", 1981) według powieści Johna Steinbecka wystąpiła w roli matki Cathy Ames (Jane Seymour). W 1985 wystąpiła na scenie Center Theatre Group, Mark Taper Forum, TaperToo w Los Angeles jako Marks w przedstawieniu "Talking With". W operze mydlanej NBC "Santa Barbara" (1985) przyjęła rolę Theda Bassett. W 1988 grała w trzech produkcjach off-Broadwayowskich: "Zimny pot" ("Cold Sweat"), "Pavlovsky Marathon" i "Mennica angielska" ("English Mint"). W serialu Davida Lyncha "Miasteczko Twin Peaks" (1989–1991) i kinowej wersji "" (1992) zagrała postać Sarah Palmer, matki Laury Palmer (Sheryl Lee).

</doc>
<doc id="1346026" url="https://pl.wikipedia.org/wiki?curid=1346026" title="Marcelo Álvarez">
Marcelo Álvarez

Marcelo Raúl Álvarez' (ur. 27 lutego 1962 w Cordobie) – argentyński śpiewak operowy, tenor liryczny. Interpretator ról bel canto, opery francuskiej. Od 2006 kojarzony z rolami "lirico spinto" i "lirico pieno".
Początki kariery.
Rozpoczął naukę muzyki jako pięciolatek w Szkole Młodych Śpiewaków w Cordobie i ukończył pełny, dwunastoletni cykl kształcenia. Mimo tego postanowił zostać ekonomistą i rozpoczął pracę jako menadżer rodzinnej fabryki mebli. Przez kilkanaście lat śpiewał jedynie amatorsko. W 1992 zdecydował się jednak na kontynuowanie nauki śpiewu muzyki poważnej w Buenos Aires. Kilkakrotnie bez powodzenia usiłował uzyskać angaż w tamtejszym teatrze Colon. W czasie jednej z tych prób usłyszał go Giuseppe Di Stefano, który poradził mu przeniesienie się do Włoch.
Lata 90..
Álvarez błyskawicznie został zauważony we Włoszech, gdy wygrał konkurs śpiewaczy w Pawii w 1995. Został wtedy zaangażowany do weneckiej opery La Fenice. Zadebiutował rolą Elwina w Lunatyczce i odniósł natychmiastowy sukces. Śpiewał w większości znanych włoskich teatrów operowych, koncentrując się na twórczości kompozytorów bel canto (Tonio w Córce pułku, Arturo w Purytanach, Carlo w Lindzie z Chamounix), a także śpiewając rolę Księcia w Rigoletcie, z którą występował w Buenos Aires. Jego sława rosła, artysta w ciągu 11 lat kariery wykonał łącznie 21 nowych ról. Śpiewał partię Alfreda w Traviacie w Hamburgu i Wiedniu i Edgara w Łucji z Lammermooru w Tuluzie. Od 1997 grał regularnie w La Scali, w 1998 po raz pierwszy zaśpiewał w Metropolitan Opera.
2000-2010.
Jako tenor o ustalonej światowej renomie, Álvarez dodał do repertuaru role Fausta w operze Gounoda pod tym samym tytułem, Hoffmana w Opowieściach Hoffmanna, Gennara w Lukrecji Borgii, Nemorina w Napoju miłosnym oraz Włoskiego Śpiewaka w Kawalerze srebrnej róży, Ryszarda w Balu maskowym, Romea w Romeo i Julii. Regularnie pojawiał się też w swoich najsłynniejszych rolach – Alfreda i Księcia na scenach Włoch i rodzinnej Argentyny. Od 2006, mimo kontrowersji, występuje w "cięższych" rolach – Manrika w Trubadurze, Rudolfa w Cyganerii, Cavaradossiego w Tosce i Don Josego w Carmen.

</doc>
<doc id="1346029" url="https://pl.wikipedia.org/wiki?curid=1346029" title="Edmund Kean">
Edmund Kean

Edmund Kean (ur. 17 marca 1789 w Londynie, zm. 15 maja 1833 tamże) – angielski aktor, uważany w swoich czasach za najwybitniejszego aktora w historii. Był pionierem tzw. romantycznego stylu gry, nadającego postaciom cechy indywidualne, otwarcie pokazującego emocje nimi targające, w opozycji do poprzedzającego romantyzm klasycyzmu.
Jego największe role to kreacje postaci Szekspira na słynnej londyńskiej scenie Drury Lane, m.in. Otella, Schylocka i Ryszarda III. Podczas swojego pobytu w Londynie w 1831 Juliusz Słowacki zobaczył Keana w roli Ryszarda III i zachwycił się jego nowatorską grą.
Kean urodził się w Londynie jako syn Edmunda Keana, urzędnika w biurze architekta i aktorki Anne Carey, córki XVII-wiecznego kompozytora Henry’ego Careya. Mieszkał przez wiele lat w słynnym Keydell House.

</doc>
<doc id="1346031" url="https://pl.wikipedia.org/wiki?curid=1346031" title="Il Sole 24 Ore">
Il Sole 24 Ore

Il Sole 24 Ore – włoski dziennik ekonomiczny o nakładzie 390 tys. egzemplarzy.

</doc>
<doc id="1346034" url="https://pl.wikipedia.org/wiki?curid=1346034" title="Tulio de Melo">
Tulio de Melo



</doc>
<doc id="1346037" url="https://pl.wikipedia.org/wiki?curid=1346037" title="Słowo Podlasia">
Słowo Podlasia

Słowo Podlasia – jeden z największych tygodników we wschodniej Polsce. Istnieje od 28 grudnia 1979 roku. Zasięgiem obejmuje znaczną część województwa lubelskiego oraz wschodnią mazowieckiego.
Ukazuje się w powiatach: bialskim, parczewskim, radzyńskim, łosickim i łukowskim.
Redakcja mieści się w Białej Podlaskiej przy ul. Warszawskiej 13. Wydawcą tygodnika jest Grupa Wydawnicza „Słowo”, w skład której wchodzą obecnie także takie tytuły jak: „Super Tydzień Chełmski”, „Kronika Tygodnia” (dawniej „Kronika Zamojska”).
W 2008 roku „Słowo Podlasia” zajęło drugie miejsce w rankingu najbardziej dynamicznie rozwijających się tygodników regionalnych w Polsce.
Historia.
„Słowo Podlasia” zaczynało swoją historię jako pismo o zasięgu wojewódzkim, w granicach dawnego woj. bialskopodlaskiego. Od początku pełniło ważną funkcję informacyjną dla lokalnej społeczności. Do 1990 roku było organem prasowym Komitetu Wojewódzkiego PZPR w Białej Podlaskiej. Po reformie administracyjnej ukazuje się na obszarze pięciu powiatów – czterech z północy woj. lubelskiego i łosickiego w woj. mazowieckim. Jego średnia sprzedaż przekracza 20 tys. egzemplarzy, co na dzisiejszym rynku plasuje je w ścisłej krajowej czołówce tygodników o podobnym charakterze. Od lat opisuje współczesną historię regionu, oraz towarzyszy czytelnikom w ich sprawach.
Redaktorzy naczelni

</doc>
<doc id="1346057" url="https://pl.wikipedia.org/wiki?curid=1346057" title="Lytico">
Lytico



</doc>
<doc id="1346058" url="https://pl.wikipedia.org/wiki?curid=1346058" title="Bodig">
Bodig



</doc>
<doc id="1346063" url="https://pl.wikipedia.org/wiki?curid=1346063" title="Alejandro Alonso">
Alejandro Alonso

Alejandro César Alonso (ur. 3 marca 1982 roku w Buenos Aires) - argentyński pomocnik występujący obecnie w klubie z Ligue 1, AS Saint-Étienne.
Kariera klubowa.
Do obecnego klubu trafił w 2011 roku z AS Monaco. W 2011 roku podpisał 2.5–letni kontrakt z pierwszoligowym AS Saint-Étienne.
Linki zewnętrzne.
Profil zawodnika

</doc>
<doc id="1346065" url="https://pl.wikipedia.org/wiki?curid=1346065" title="Mittelwerk">
Mittelwerk

Mittelwerk – podziemna fabryka rakiet V2 w Niemczech. Nazwa Mittelwerk pochodzi od nazwy spółki Mittelwerk GmbH zarządzającej produkcją.
Po nalotach na Peenemünde w 1943 (Operacja Hydra) rozpoczęto budowę podziemnej fabryki Mittelwerk w okolicach wzgórza Kohnstein (335 m n.p.m.; Góry Harz), koło miasta Nordhausen (Turyngia, Niemcy). W pobliżu powstał obóz koncentracyjny Mittelbau-Dora, który dostarczał Niemcom niewolniczej siły roboczej dla zakładów Mittelwerk.
Założenia konstrukcyjne polegały na wykopaniu dwóch prawie dwukilometrowych równoległych tuneli połączonych galeriami prostopadłymi. Były zbliżone do niektórych konstrukcji systemu Riese. Poszczególne prace były prowadzone przez wielkie koncerny niemieckie (AEG, Siemens, Volkswagen, IG Farben i inne). Sam obóz koncentracyjny był również (zwłaszcza na początku) umieszczony pod ziemią. Baraki były umiejscowione w galeriach podziemnych. W styczniu 1944 prace były na tyle zaawansowane, że było możliwe rozpoczęcie prac nad konstrukcją rakiet.
Fabryka została w 1945 zajęta najpierw przez Amerykanów, później przez Rosjan.
Jednym z naukowców pracujących w zakładach oraz odpowiedzialnym za śmierć pracujących tam jeńców był Arthur Rudolph. Został on po wojnie sprowadzony do Stanów Zjednoczonych w ramach Operacji Paperclip.

</doc>
<doc id="1346066" url="https://pl.wikipedia.org/wiki?curid=1346066" title="Aatma">
Aatma

Aatma (pol.: "Dusza") – bollywoodzki horror z 2006 roku w reżyserii debiutanta Deepaka Ramsaya. W rolach głównych wystąpili Kapil Jhaveri i Neha – Shabana Raza.
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Refugee", "Fiza" "Aśoka Wielki", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1346068" url="https://pl.wikipedia.org/wiki?curid=1346068" title="Gdynia Port">
Gdynia Port

Gdynia Port – stacja towarowa w Gdyni, w województwie pomorskim w Polsce. Ma górkę rozrządową obsługiwaną z nastawni GPD.
W maju 2018 roku spółka PKP Polskie Linie Kolejowe ogłosiła przetarg na przebudowę stacji Gdynia Port oraz części linii kolejowych 201, 228, 723, 961, 724 i 725, rozjazdami oraz elektryfikacją. Prace przy projekcie zostały wycenione na 1,112 mld zł. 13 września 2018 przetarg został unieważniony ze względu na to, że najniższa oferta złożona przez Torpol opiewała na 1,843 mld zł.

</doc>
<doc id="1346069" url="https://pl.wikipedia.org/wiki?curid=1346069" title="A.CHR.N.">
A.CHR.N.



</doc>
<doc id="1346070" url="https://pl.wikipedia.org/wiki?curid=1346070" title="Irena Nawrocka">
Irena Nawrocka

Irena Maria Nawrocka (ur. 3 listopada 1917 w Rzeszowie, zm. 24 listopada 2009 w Warszawie) – polska florecistka, dwukrotna olimpijka.
Życiorys.
Ukończyła Gimnazjum Żeńskie w Katowicach oraz Wydział Prawa Uniwersytetu Jagiellońskiego (w 1945).
Zainteresowała się szermierką przed II wojną światową, choć największe sukcesy w tym sporcie odniosła po niej. W 1948 w Hadze zdobyła brązowy medal mistrzostw świata w turnieju indywidualnym we florecie. W tym samym roku startowała na Igrzyskach Olimpijskich w Londynie, ale odpadła w eliminacjach. Cztery lata później, na Igrzyskach Olimpijskich w Helsinkach w 1952, odpadła w ćwierćfinale.
Była indywidualną mistrzynią Polski we florecie w 1947, 1948 i 1951, wicemistrzynią w 1946 oraz brązową medalistką w 1953. W turnieju drużynowym zdobywała złoty medal w 1946, 1947, 1950, 1951 i 1953, srebrny w 1952, 1959 i 1960 i brązowy w 1938.
Na początku 1952 otrzymała tytuł mistrza sportu.
Po zakończeniu kariery była działaczką Polskiego Związku Szermierczego i sędzią międzynarodowym. Zawodowo zajmowała się problematyką transportu międzynarodowego.. Została odznaczona m.in. Złotym Krzyżem Zasługi. Była siostrą szermierza olimpijczyka Jana Nawrockiego. Została pochowana na cmentarzu Bródnowskim (kwatera 1B-3-28).

</doc>
<doc id="1346071" url="https://pl.wikipedia.org/wiki?curid=1346071" title="Otton Czuruk">
Otton Czuruk

Otton Czuruk (ur. 16 stycznia 1887 w Antonówce, zm. 5 lutego 1945 w Paryżu) – pułkownik dyplomowany piechoty inżynier Wojska Polskiego.
Życiorys.
Otton Czuruk urodził się 16 stycznia 1887 w Antonówce w ówczesnym powiecie taraszczańskim na obszarze Imperium Rosyjskiego. Był synem Jerzego Ignacego Czuruka i Franciszki z domu Bętkowskiej. Miał braci Bolesława (1881-1950, nauczyciel, tłumacz), Bronisława (1888–1943, urzędnik), Karola (1893-1914, legionista poległy w bitwie pod Laskami), Edwarda (1895–1981, oficer Wojska Polskiego).
Ukończył gimnazjum w Krakowie, następnie studiował na Politechnice Lwowskiej. W latach 1912–1914 dowodził kompanią podoficerską rzemieślniczą lwowskich Drużyn Bartoszowych. 
Po zakończeniu I wojny światowej dekretem Wodza Naczelnego Józefa Piłsudskiego z 19 lutego 1919 r. jako były oficer armii austro-węgierskiej został przyjęty do Wojska Polskiego z dniem 1 stycznia 1918 r. wraz z zatwierdzeniem posiadanego stopnia porucznika ze starszeństwem z dniem 1 sierpnia 1917 i rozkazem z tego samego dnia 19 lutego 1919 r. Szefa Sztabu Generalnego płk. Stanisława Hallera został mianowany komendantem kompanii 14 pułku piechoty w Jarosławiu. Uczestniczył w obronie Lwowa. 28 października 1919 r. zawarł związek małżeński z Wandą Iwanowską (ur. 1890). 15 lipca 1920 r. został zatwierdzony z dniem 1 kwietnia 1920 r. w stopniu majora, w piechocie, w grupie oficerów byłej armii austro-węgierskiej. Za męstwo wykazane w walkach z bolszewikami odznaczony został Krzyżem Walecznych. 
3 maja 1922 r. został zweryfikowany w stopniu majora ze starszeństwem z dniem 1 czerwca 1919 r. i 145. lokatą w korpusie oficerów piechoty. W 1923 roku pełnił służbę na stanowisku szefa Wydziału Ewidencyjnego Oddziału V Personalnego Sztabu Generalnego w Warszawie. 31 marca 1924 r. został awansowany do stopnia podpułkownika ze starszeństwem z dniem 1 lipca 1923 r. i 63. lokatą w korpusie oficerów piechoty. 1 listopada 1924 r. został przeniesiony do macierzystego 14 pp, stacjonującego we Włocławku z równoczesnym odkomenderowaniem na IV Kurs Doszkolenia w Wyższej Szkole Wojennej w Warszawie. 15 października 1925 r., po ukończeniu kursu i otrzymaniu dyplomu oficera Sztabu Generalnego został przydzielony do 21 pułku piechoty w Warszawie na stanowisko zastępcy dowódcy pułku. Z dniem 24 października 1926 r. został przydzielony do składu osobowego inspektora armii generała dywizji Aleksandra Osińskiego na stanowisko II oficera sztabu. 5 maja 1927 r. został przeniesiony z GISZ do Oddziału IV Sztabu Generalnego w Warszawie. 20 lutego 1928 r. otrzymał przeniesienie do 62 pułku piechoty w Bydgoszczy na stanowisko dowódcy pułku. 23 grudnia 1929 r. otrzymał przeniesienie do Oddziału IV Sztabu Głównego na stanowisko szefa wydziału. Następnie pełnił służbę w Biurze Ogólno – Administracyjnym Ministerstwa Spraw Wojskowych na stanowisku szefa wydziału. Na pułkownika awansował ze starszeństwem z dniem 1 stycznia 1931 r. i 2. lokatą w korpusie oficerów piechoty. We wrześniu 1935 roku został szefem nowo utworzonego Biura Przemysłu Wojennego Ministerstwa Spraw Wojskowych. Równocześnie pełnił funkcję przewodniczącego Komisji Normalizacyjnej Ministerstwa Spraw Wojskowych. W 1938 r. przeniesiony został w stan spoczynku i powołany na stanowisko prezesa Spółki z o.o. „Sepewe”. Do 1939 r. zamieszkiwał przy ulicy Sewerynów 5 w Warszawie.
Zmarł 5 lutego 1945 r. w Paryżu i został pochowany na podparyskim Cmentarzu Montmorency (kwatera H, grób 1554).

</doc>
<doc id="1346072" url="https://pl.wikipedia.org/wiki?curid=1346072" title="Roch Siemianowski">
Roch Siemianowski

Roch Szczęsny Siemianowski (ur. 4 sierpnia 1950 w Warszawie) – polski lektor, aktor filmowy, serialowy, teatralny i dubbingowy oraz prezenter telewizyjny.
Życiorys.
W 1974 roku ukończył Państwową Wyższą Szkołę Teatralną im. Aleksandra Zelwerowicza w Warszawie. Lektor telezakupów (dawniej TV Market, później Top Shop, obecnie Mango) i wersji dźwiękowych tygodnika "Do Rzeczy". W 2002 na antenie Polsatu prowadził teleturniej "Rozbij bank". Wielokrotnie użyczał swojego głosu w spotach wyborczych Polskiej Partii Pracy. Sporadycznie jako lektor czytał filmy fabularne – głównie na kasetach VHS.
Od 1972 roku był tajnym współpracownikiem Służby Bezpieczeństwa PRL pseudonim „Szczęsny”. Działał także w akcji o kryptonimie „Gniazdo” polegającej na obserwowaniu przez SB środowiska „komandosów”. Z zachowanych dokumentów wynika, że donosił m.in. na aktorów Tadeusza Łomnickiego, Krzysztofa Kolbergera, Zygmunta Hübnera, Adama Hanuszkiewicza, Krystynę Jandę, Halinę Mikołajską i Andrzeja Seweryna, muzyków Jacka Kleyffa i Macieja Zembatego, dziennikarza Bogusława Kaczyńskiego i kabareciarza Stanisława Tyma. Ponadto donosił na elitę opozycji z lat 70., w tym na Adama Michnika, Jacka Kuronia, Seweryna Blumsztajna, Antoniego Macierewicza i Leszka Moczulskiego. Jego oficer prowadzący pisał o nim: „Nie posiada żadnych oporów ani zastrzeżeń natury moralnej”.

</doc>
<doc id="1346074" url="https://pl.wikipedia.org/wiki?curid=1346074" title="Visual Meteorological Conditions">
Visual Meteorological Conditions

VMC (ang. "Visual Meteorological Conditions") – określenie stosowane w lotnictwie, które oznacza minima pogodowe, które muszą być spełnione do wykonywania lotów VFR. 

</doc>
<doc id="1346076" url="https://pl.wikipedia.org/wiki?curid=1346076" title="Sašo Filipovski">
Sašo Filipovski

Sašo Filipovski (ur. 6 września 1974 w Lublanie) – słoweński trener koszykarski, dwukrotny mistrz Polski ze Stelmetem BC Zielona Góra, trzykrotny laureat nagrody - Najlepszy Trener PLK.
Kariera.
Grał jako zawodnik w drużynach młodzieżowych. Jednak po kontuzji ramienia zdecydował się podjąć studia na Wydziale Sportu Uniwersytetu w Lublanie. Na tej uczelni został asystentem, gdzie przez dwa lata łączył teorię z praktyką – dwa razy dziennie uczestnicząc w treningach zespołu Olimpija Ljubljana. W tym klubie Filipovski zaczął swoją pracę w 1996 roku jako asystent trenera (Zmago Sagadina). W sezonie 2003/2004 oraz 2004/2005 był pierwszym trenerem Olimpiji prowadząc ten zespół w rozgrywkach Ligi Słoweńskiej, Lidze Adriatyckiej oraz Euroligi. Od sezonu 2006/2007 - 2008/2009 trener Turowa Zgorzelec, który gra w PLK oraz od sezonu 2007/2008 w Eurocup. W dniu 8 stycznia 2009 roku przestał pełnić funkcję trenera zespołu PGE Turów Zgorzelec. Po kilku tygodniach objął stanowisko I trenera zespołu Lokomotiw Rostów, który występuje w rosyjskiej ekstraklasie. W grudniu 2009 roku podał się do dymisji i pożegnał się z klubem. Przed sezonem 2010/11 podpisał kontrakt z CSKA Moskwa i został asystentem Dusko Vujosevicia. Opuścił jednak ten zespół pod koniec listopada 2011. 12 stycznia 2011 roku podpisał kontrakt do końca sezonu 2011/12 z zespołem Lottomatiki Rzym. Od 2011 do 2013 roku ponownie pełnił funkcję pierwszego trenera Olimpiji Ljubljana. W listopadzie 2014 roku został pierwszym trenerem Stelmetu Zielona Góra, zastępując w tej roli Andrzeja Adamka. Z klubem tym zdobył dwa mistrzostwa Polski oraz Superpuchar i Puchar Polski, a także awansował do ćwierćfinału Eurocupu. W czerwcu 2016 roku przeniósł się do tureckiego klubu Banvit B.K., gdzie został pierwszym trenerem.

</doc>
<doc id="1346080" url="https://pl.wikipedia.org/wiki?curid=1346080" title="Frazeologia lotnicza">
Frazeologia lotnicza

Frazeologia lotnicza – zasady określające typowy dla lotnictwa sposób porozumiewania się. Zostały stworzone w celu ułatwienia i uściślenia komunikacji między pilotami a kontrolerami z różnych zakątków świata.
Wyróżnia się:

</doc>
<doc id="1346081" url="https://pl.wikipedia.org/wiki?curid=1346081" title="Dekanat Szydłowiec">
Dekanat Szydłowiec



</doc>
<doc id="1346085" url="https://pl.wikipedia.org/wiki?curid=1346085" title="Świeży materiał">
Świeży materiał

Świeży materiał – jedyny album polskiego producenta muzycznego Waco. Wydawnictwo ukazało się 29 czerwca 2001 roku nakładem wytwórni muzycznej Prosto, w dystrybucji BMG Poland. 
Nagrania dotarły do 16. miejsca zestawienia OLiS.
Pochodzący z albumu utwór pt. „Tak to wygląda” znalazł się na 69. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="1346087" url="https://pl.wikipedia.org/wiki?curid=1346087" title="Rozmiary prącia człowieka">
Rozmiary prącia człowieka

Rozmiary penisa człowieka – długość i obwód prącia mężczyzny.
W porównaniu do innych naczelnych, nawet tych o większych posturach jak np. goryle, prącie człowieka jest szczególnie duże. Ludzki penis jest dłuższy i grubszy pod względem wartości bezwzględnej oraz w stosunku do rozmiarów reszty ciała niż penisy innych naczelnych. Natomiast wśród innych kręgowców rekord długości penisa w stosunku do rozmiarów ciała należy do kaczki sterniczki argentyńskiej, której penis osiąga średni rozmiar 22 cm. Wśród ssaków największe penisy, przekraczające 2,5 m, mają płetwale błękitne.
Technika badania.
Zalecane jest kilkakrotne powtórzenie czynności mierzenia długości prącia w pewnych odstępach czasu (najlepiej w różnych dniach), a następnie uśrednienie otrzymanych wyników. Różnice w wynikach pomiarów wiążą się między innymi z takimi czynnikami jak temperatura pomieszczenia, stopień podniecenia seksualnego, czas, który upłynął od poprzedniej erekcji, pora dnia oraz błąd pomiaru.
Długość.
Długość powinna być mierzona w pozycji stojącej, na stronie grzbietowej prącia, od podstawy do szczytu. Rezultaty są błędne podczas mierzenia go po stronie brzusznej lub bocznej.
Obwód.
Obwód należy mierzyć podczas pełnej erekcji w trzech miejscach – tuż pod żołędzią, u podstawy oraz pomiędzy tymi dwoma miejscami, a następnie wyliczyć średnią z pomiarów.
Uwagi.
Penis musi być "w całkowitej" erekcji, aby wyniki pomiarów były wiarygodne. U części populacji może to być trudne do osiągnięcia z przyczyn technicznych. Pomiary podczas pełnego wzwodu wywołanego metodami farmakologicznymi dawały bardziej zgodne rezultaty. Czasami badanie musi opierać się na rozciąganiu zwiotczałego penisa tak mocno, jak jest to bezboleśnie możliwe. Ponadto podawana w ankietach długość własnego prącia jest często niewiarygodna ze względu na skłonność do jej zawyżania przez część mężczyzn.
Dane statystyczne.
Wyniki różnią się nieco w zależności od metodologii badania, wydaje się jednak, że długość ludzkiego penisa wynosi około 12,9–15,0 cm z 95-procentowym poziomem ufności (w rozpiętości 10,7–19,1 cm). Typowy obwód wynosi w przybliżeniu 12,6 centymetra, o ile występuje pełna erekcja. Średnia wielkości penisa jest nieco większa od mediany wielkości; innymi słowy większość penisów jest poniżej statystycznej średniej rozmiaru.
Tuż po urodzeniu.
90% urodzonych chłopców ma penisa o długości pomiędzy 2,4 a 5,5 cm, ze średnią wynoszącą 3,5 centymetra. W innym badaniu noworodki miały penisy o średniej długości 2,8 centymetra i średnim obwodzie 0,8 centymetra (badanie 336 chłopców); stwierdzono dodatnią korelację z wiekiem ciążowym natomiast nie stwierdzono korelacji z obwodem głowy, wzrostem ani masą. Prącie nie powiększa się bardzo do piątego roku życia – średnia wynosi 3,95 cm w trzecim miesiącu, 4,26 w szóstym, a roczne dziecko ma 4,6-centymetrowe prącie. Pięciolatek ma penisa o długości 6 centymetrów. Dalszy rozwój do początku okresu dojrzewania jest bardzo słaby. W 1943 roku W.A. Schonfeld opublikował krzywą rozmiaru prącia w zależności od wieku.
Długość podczas erekcji.
Wykonano kilka naukowych badań pomiaru długości penisa w stanie erekcji u dorosłych mężczyzn. Badania, które opierały się na pomiarach własnych narządów płciowych (włączając w to ankiety internetowe) konsekwentnie dawały większe rozmiary penisa od tych prowadzonych metodą naukową.
Następujące badania były przeprowadzone przez personel, ale każde z nich obejmuje wyłącznie specyficzną podgrupę z całej populacji, dlatego wyniki mogą być nieprawidłowe.
Obwód.
Średni obwód prącia wynosi 12,6 centymetrów ze średnim odchyleniem 1,3 cm. Podobnie jak w przypadku długości penisa, badania oparte na ankietach podają większy obwód od pomiarów dokonywanych przez personel. W badaniu we Włoszech (patrz wyżej), średni obwód zwiotczałego penisa wyniósł 10 centymetrów.
Wielkość zwiotczałego penisa.
W jednym z pomiarów długość zwiotczałego penisa wynosiła średnio 8,75 centymetra. Wielkość prącia zwiotczałego nie koreluje z jego rozmiarem podczas erekcji; niektóre małe penisy stają się duże podczas wzwodu. Pod wpływem mechanicznego pobudzenia (jakim jest sama czynność mierzenia) członek może ulegać wzwodowi na skutek odruchowej reakcji kontaktowej na poziomie rdzenia.
Zależność od orientacji seksualnej.
Mężczyźni o orientacji homoseksualnej podawali w ankietach większą średnią długość penisa niż mężczyźni heteroseksualni, przy czym wyjaśnienie rozbieżności otrzymanych wyników nie jest jednoznaczne.
Wpływ środowiska.
Zasugerowano, że długość prącia nie jest zdefiniowana wyłącznie genetycznie, ale także środowiskowo. W przypadku dysfunkcji układu endokrynologicznego, spowodowanego na przykład ekspozycją na czynniki chemiczne, występuje patologia w zakresie narządów płciowych u obu płci (obok wielu innych problemów).
Chirurgiczne powiększanie penisa.
Próby chirurgicznego powiększania rozmiarów penisa są znane w urologii od bardzo dawna. Mediana wieku mężczyzn wyrażających chęć przystąpienia do zabiegu wynosi 27 lat, przy czym większość z nich ma narządy płciowe normalnych rozmiarów
Dwie głównie stosowane metody:
Wielkość penisa w różnych kulturach.
Postrzeganie dawniej.
W sztuce starożytnej Grecji genitalia są zazwyczaj mniejsze niż można by się spodziewać po wielkości rzeźby. Podobnie jest z ascetyczną sztuką renesansową; czego przykładem może być rzeźba "Dawida". Zdaniem Kennetha Dovera grecka sztuka przywiązywała co prawda dużą wagę do narządów płciowych, ale twórcy nie wykazywali obsesji na punkcie ich wielkości.
Według wniosków wyciągniętych przez dziennikarzy "Chicago Reader" starożytni Grecy mały i nieowłosiony penis postrzegali jako męski, natomiast prącie o dużych rozmiarach jako komiczne i groteskowe.
Postrzeganie obecnie.
W kulturze euroamerykańskiej i chińskiej kobiety uważają dłuższe i grubsze penisy za atrakcyjniejsze.
Badania z 2005 roku pokazują, że jedynie 50 procent mężczyzn jest zadowolonych z wielkości swojego prącia, podczas gdy 70 procent kobiet jest „bardzo zadowolonych” z wielkości narządów płciowych swoich partnerów; tylko 6 procent uważa, że mogłyby być one większe. W tych samych badaniach 70 procent kobiet było niezadowolonych z rozmiaru swoich piersi, podczas gdy większość (56%) mężczyzn uznawała je za odpowiednie; około 20 procent pragnęłoby większych u swoich partnerek.
W Nigerii istnieje wierzenie, że długi penis występuje u mężczyzn o wątłej budowie ciała oraz o płaskich pośladkach.
Wielkość penisa a kobiety.
Część mężczyzn przecenia rolę głębokiej penetracji pochwy w stymulacji kobiet, która ma prowadzić do osiągnięcia orgazmu, jednocześnie nie doceniając roli gry wstępnej. Najbardziej wrażliwy obszar narządów płciowych u kobiety obejmuje srom, łechtaczkę oraz pierwsze 10 centymetrów pochwy mierzone od strony zewnętrznej. Ponadto u kobiet wrażliwie unerwiony jest większy obszar na zewnątrz ciała niż dawniej przypuszczano. Penisy większości mężczyzn przekraczają długość 10 centymetrów, a więc posiadają wystarczającą długość do efektywnego stymulowania partnerki. Jednocześnie 34% ze 323 przebadanych szkockich studentek (160 z nich miało wystarczające doświadczenie seksualne aby zostać ujęte w wynikach) zadeklarowało, że penis dłuższy od 15,5 cm zwiększa u nich szanse na osiągnięcie orgazmu pochwowego. Inne badanie potwierdziło ten wniosek. Inne badanie wykazało, że kobiety preferują nieprzeciętnie duże penisy tylko u wysokich i posiadających szerokie ramiona mężczyzn. W badaniu z 2014 roku wykazano, że gdy kobiety wybierają partnera na jedną noc preferują u niego grubszego penisa niż przy długotrwałych związkach. Średnia długość wybieranych penisów to 16,5 cm.

</doc>
<doc id="1346092" url="https://pl.wikipedia.org/wiki?curid=1346092" title="Średnia wielkość prącia">
Średnia wielkość prącia



</doc>
<doc id="1346095" url="https://pl.wikipedia.org/wiki?curid=1346095" title="Średni rozmiar penisa">
Średni rozmiar penisa



</doc>
<doc id="1346096" url="https://pl.wikipedia.org/wiki?curid=1346096" title="Średni rozmiar prącia">
Średni rozmiar prącia



</doc>
<doc id="1346097" url="https://pl.wikipedia.org/wiki?curid=1346097" title="Andrzej Prus">
Andrzej Prus

Andrzej Prus (ur. 31 października 1947 w Warszawie) – polski aktor teatralny i filmowy.
Życiorys.
Ukończył XXVII Liceum Ogólnokształcące im. Tadeusza Czackiego w Warszawie. Absolwent Wydziału Aktorskiego PWST w Warszawie z 1970 roku.
Debiutował w Teatrze Polskim w Bydgoszczy 5 listopada 1970 roku. Od 1971 roku aktor w teatrach warszawskich – Teatrze Ziemi Mazowieckiej, Teatrze Popularnym i Teatrze Szwedzka 2/4. Występował w Teatrze Dramatycznym w Płocku.
Z Teatrem Kameralnym w Siedlcach współpracował jako aktor i reżyser.
W latach 1993-2007 wykładowca w Szkole Głównej Handlowej w Warszawie (zajęcia: dykcja, emisja głosu, aktorstwo w negocjacjach).
Działalność społeczna.
We wrześniu 1980 inicjował powstanie Komitetu Założycielskiego NSZZ „Solidarność” w Teatrze Popularnym w Warszawie. W latach 1989–1990 był Przewodniczącym Komisji Zakładowej NSZZ „Solidarność” w Teatrze Popularnym i w Teatrze Szwedzka 2/4.
W 1989 roku uczestniczył w pracach Śródmiejskiego Komitetu Obywatelskiego w Warszawie.
19 maja 1990 na zebraniu Sekcji Regionalnej NSZZ „Solidarność” Pracowników Instytucji Artystycznych, został wybrany do Prezydium tej Sekcji a także do Krajowej Sekcji Pracowników Instytucji Artystycznych.
W listopadzie 1990 wystąpił ze Związku w proteście przeciwko narastającym podziałom w NSZZ „Solidarność”.
Życie prywatne.
Ma córkę Matyldę Prus.

</doc>
<doc id="1346100" url="https://pl.wikipedia.org/wiki?curid=1346100" title="Średnia długość penisa">
Średnia długość penisa



</doc>
<doc id="1346102" url="https://pl.wikipedia.org/wiki?curid=1346102" title="Czesław Baranowski">
Czesław Baranowski

Czesław Andrzej Baranowski (ur. 5 marca 1956, zm. 18 sierpnia 2018) – polski aktor teatralny, filmowy i telewizyjny. Absolwent Studia Wokalno-Aktorskiego im. Danuty Baduszkowej przy Teatrze Muzycznym w Gdyni (1983). Związany ze scenami teatrów muzycznych w Gdyni (1980-1984) i Warszawie (Teatr Syrena, 1985, 1986). 
Od 1997 roku wraz z żoną prowadził Fundację wspierającą osoby cierpiące na nowotwory krwi i wymagające przeszczepu szpiku kostnego, był jej prezesem (Fundacja Urszuli Jaworskiej). Od tej pory nie pracował w teatrze, na ekranie pojawiał się sporadycznie.
Teatr.
W teatrze zadebiutował 8 marca 1980 roku.
Film.
Na srebrnym ekranie zadebiutował w roku 1986 w filmie "Weryfikacja".

</doc>
<doc id="1346103" url="https://pl.wikipedia.org/wiki?curid=1346103" title="Średnia wielkość penisa">
Średnia wielkość penisa



</doc>
<doc id="1346105" url="https://pl.wikipedia.org/wiki?curid=1346105" title="KR Cube">
KR Cube

[KR]cube – singiel zespołu Dir En Grey wydany w 2000 roku. Jego drugi utwór jest ponownym nagraniem pierwszego singla zespołu - Jealous, który później znalazł się także na best-albumie DECADE 1998-2002. 
Lista utworów.
Autorem tekstów jest Kyo. Muzykę skomponował zespół Dir en grey. 
1. [KR]cube (4:12)
2. Jealous -Reverse- (4:56)
3. [KR]cube -K.K. Vomit Mix- (2:28)

</doc>
<doc id="1346109" url="https://pl.wikipedia.org/wiki?curid=1346109" title="Osvaldo Cavandoli">
Osvaldo Cavandoli

Osvaldo Cavandoli znany także pod pseudonimem Cava (ur. 1 stycznia 1920, zm. 3 marca 2007) – włoski rysownik. Jego najbardziej znanym dziełem jest seria około 150 krótkich kreskówek La Linea.
Cavandoli urodził się w Maderno sul Garda we Włoszech, lecz gdy miał dwa lata przeprowadził się do Mediolanu (później został honorowym obywatelem tego miasta). Od 1936 do 1940 pracował jako projektant techniczny w firmie samochodowej Alfa Romeo. Gdy w 1943 odkrył swój talent do tworzenia kreskówek, nawiązał współpracę z Nino Pagot, który później stworzył japońską kreskówkę Calimero. W 1950 rozpoczął samodzielną pracę jako reżyser i producent. Sławę zdobył dopiero dzięki serii La Linea – prostej kreskówce, która po raz pierwszy pojawiła się w 1969. W 1978 i 1988 stworzył dwie nowe serie: Sexlinea i Eroslinea.

</doc>
<doc id="1346111" url="https://pl.wikipedia.org/wiki?curid=1346111" title="Sakrament chrztu">
Sakrament chrztu



</doc>
<doc id="1346112" url="https://pl.wikipedia.org/wiki?curid=1346112" title="Kanał Saint Martin">
Kanał Saint Martin

Kanał Saint Martin, fr. "Canal Saint-Martin" – szlak wodny długości 4,55 km przebiegający przez 10 i 11 okręg paryski. Łączy Basen de la Villette – poprzez kanał Ourcq – z Basenem Arsenal, wpadając ostatecznie do Sekwany i stanowiąc część szlaku żeglugi śródlądowej, jak i (w przeszłości) źródło zaopatrzenia Paryża w wodę pitną. Uregulowany, z 9 śluzami (niwelującymi 25-metrową różnicę poziomów) i dwoma mostami, został otwarty w 1825 r.
Przebieg.
Kanał rozpoczyna się śluzą na Placu Bitwy Stalingradzkiej, w pobliżu rotundy Villette. Jego pierwszy, odkryty odcinek wiedzie wzdłuż nabrzeży de Valmy i de Jemappes. W dalszym biegu kanał jest zakryty. Przepływa kolejno pod bulwarem Jules Ferry (przykryty od 1907 r.), Richard Lenoir i pod placem Bastylii (od 1862 r. zakryty). Za placem Bastylii kanał wpada do basenu Arsenału by połączyć się z Sekwaną. Kanał przecinają liczne kładki piesze z końca XIX wieku i kilka mostów w tym dwa ruchome, które umożliwiają ruch samochodowy. Kanał zaliczany jest do zabytków historycznych Paryża i jest pod ochroną.
Historia.
Problemów z wodą pitną doświadczali mieszkańcy Paryża właściwie od początku istnienia miasta. Pierwszy poważny projekt zmian w tym zakresie pojawił się jednak dopiero w epoce Napoleona Bonapartego (chociaż podobno wcześniej rozważał podobną inwestycję Ludwik XIV Burbon), na którego polecenie Jean Chaptal sporządził projekt przebudowy istniejącej sieci kanałów w mieście oraz wykopania nowego szlaku łączącego się z szesnastowiecznym kanałem Ourcq. Pieniądze na budowę pochodziły z podniesienia podatku dla producentów win, lecz mimo tego trwały przez 23 lata, od 1802 do 1825 r.
W XIX wieku kanał spełniał – poza rolą źródła wody pitnej – istotną rolę ekonomiczną. Wielokrotnie był wykorzystywany do transportu towarów, zaopatrzenia oraz materiałów budowlanych w czasie wielkiej przebudowy Paryża. Brzegi kanału zapełniały wówczas zabudowania fabryk oraz mieszkania robotników pracujących przy przeładunku i transporcie. W szczytowym okresie miesięcznie po kanale kursowało kilka tysięcy barek. Szybki rozwój kolei oraz transportu drogowego przyniósł jednak upadek znaczenia kanału. W latach 70. władze Paryża chciały całkowicie przykryć kanał, budując nad nim nową szosę szybkiego ruchu. Pomysł ten nie został jednak zrealizowany.
Współcześnie kanał służy przede wszystkim turystyce. Jest popularnym miejscem rekreacji mieszkańców Paryża, a jego okolice zmieniły charakter, z dzielnicy robotniczej stając się modnym obszarem zamieszkania dobrze sytuowanych paryżan. Od 2003 do 2009 dwa baseny Kanału były w remoncie. Dzisiaj można podziwiać cały kanał i przemierzać jego śluzy na pokładzie statków turystycznych, na rowerach albo na piechotę idąc wzdłuż jego brzegów. Ulice po obu stronach kanału są zamknięte dla ruchu samochodowego w soboty i w niedziele.

</doc>
<doc id="1346115" url="https://pl.wikipedia.org/wiki?curid=1346115" title="Józef Miączyński (1740–1800)">
Józef Miączyński (1740–1800)

Józef Miączyński herbu Suchekomnaty (ur. 11 kwietnia 1740 roku, zm. 1800 roku, pochowany we Lwowie na cmentarzu Łyczakowskim), mylony z generałem francuskim Józefem Miączyńskim marszałkiem konfederacji województwa bełskiego. Konfederat barski, generał adiutant króla Stanisława Augusta.
Życiorys.
Syn Szymona Miączyńskiego, skarbnika płockiego (zmarły 1764, oraz Zofii Bębnowskiej h. Odrowąż. Mąż bar. Maryny Schenck, córki generała wojsk koronnych oraz księżniczki Bironówny Kurlandzkiej.
Brał udział podobnie jak jego brat Władysław (ojciec Ignacego Miączyńskiego (1767–1840)) w konfederacji barskiej, następnie pogodził się z królem i 18 stycznia 1774 roku został generałem adiutantem króla Stanisława Augusta.

</doc>
<doc id="1346121" url="https://pl.wikipedia.org/wiki?curid=1346121" title="Nasalis">
Nasalis



</doc>
<doc id="1346124" url="https://pl.wikipedia.org/wiki?curid=1346124" title="Saku (singel)">
Saku (singel)

 – singiel zespołu Dir En Grey wydany w 2004 roku. Dwa pierwsze utwory znajdują się również na albumie Withering to death.
Lista utworów.
Autorem tekstów jest Kyo.

</doc>
<doc id="1346130" url="https://pl.wikipedia.org/wiki?curid=1346130" title="Erythrocebus">
Erythrocebus



</doc>
<doc id="1346133" url="https://pl.wikipedia.org/wiki?curid=1346133" title="Memoriał Huberta Jerzego Wagnera 2008">
Memoriał Huberta Jerzego Wagnera 2008

Memoriał Huberta Jerzego Wagnera 2008 – 6. edycja turnieju siatkarskiego odbyła się w dniach 16–18 maja 2008 roku w Olsztynie.
Edycja ta była także pierwszym turniejem kwalifikacyjnym Polaków do Mistrzostw Europy 2009.

</doc>
<doc id="1346138" url="https://pl.wikipedia.org/wiki?curid=1346138" title="Clever Sleazoid">
Clever Sleazoid

Clever Sleazoid – singel zespołu Dir En Grey wydany w 2005 roku. Autorem tekstów jest Kyo. Tytułowy utwór poprzedzają trzy koncertowe nagrania piosenek z albumu Withering to Death. Nowa wersja "Clever Sleazoid" znajduje się na albumie The Marrow of a Bone.
Lista utworów.
Autorem tekstów jest Kyo. 

</doc>
<doc id="1346139" url="https://pl.wikipedia.org/wiki?curid=1346139" title="Documenta">
Documenta

documenta – jedna z najważniejszych na świecie wystawa sztuki współczesnej odbywająca się co pięć lat w niemieckim mieście Kassel i trwająca 100 dni.
Pierwsza wystawa "documenta" odbyła się w 1955 roku. Zorganizował ją wraz z przyjaciółmi profesor malarstwa z Akademii Sztuk Pięknych w Kassel Arnold Bode. Odróżniała się od innych wystaw tego typu nową koncepcją przestrzeni wystawienniczej. Ideą Bodego, oprócz zorganizowania ekspozycji nowoczesnej sztuki, było ukazanie idei wystawy artystycznej jako medium. 
Prócz ASP, Kassel nie miało w owym czasie żadnych powiązań krajowych czy międzynarodowych ze sztuką współczesną czy nowoczesną. Było jednak znanym ośrodkiem kulturalnym w kraju, z uwagi na muzeum Fridericianum (pierwsze otwarte dla publiki muzeum w Europie), pochodzących stamtąd braci Grimm, czy też z teatru Ottoneum, utworzonego w 1605. Pierwsza "documenta" nie była samodzielnym wydarzeniem. Została zorganizowana jako część krajowych targów ogrodniczych w prowizorycznie odbudowanym po II wojnie światowej muzeum Fridericianum (miasto zostało zniszczone w 80%, głównie przez nocne bombardowania w październiku 1943). Do lat 90. XX wieku wystawa skupiała się raczej na twórcach zachodniego kręgu kulturowego. Potem nabrała charakteru ogólnoświatowego. 
W odróżnieniu od innych podobnych wydarzeń artystycznych, takich jak biennale w Wenecji czy w São Paulo, "documenta" ma zwyczaj "zawłaszczania" całej przestrzeni Kassel, na czas swego trwania. W przestrzeni miejskiej pozostawiono kilkanaście instalacji stworzonych bądź wystawianych w ramach "documenta".
Kolejne edycje wystawy:
documenta 1 – 1955.
"documenta 1" zorganizowano w ruinach Muzeum Fridericianum, spalonego podczas II wojny światowej. Impreza trwała od 15 lipca do 18 września 1955 roku i miała charakter przede wszystkim historyczny. Pięcioosobowa komisja robocza, w niej również historyk sztuki Werner Haftmann, wybrała dzieła sztuki stanowiące kompleksowe podsumowanie wiedzy o europejskiej sztuce nowoczesnej. Arnold Bode powiesił abstrakcyjne modernistyczne obrazy na metalowych prętach w niewielkiej odległości ścian, na których zniszczona powierzchnia pobielonych prowizorycznie cegieł kontrastowała z gładzią białego sztucznego tworzywa. Uczestnicy wystawy pochodzili, w przeważającej większości, z Europy (49 – Niemcy, 44 – Francuzi, 26 – Włosi).
documenta 2 – 1959.
Następna edycja wydarzenia nabrała rozmachu – w celu organizacji wystawy utworzono spółkę z o.o., a nad poszczególnymi działami debatowały dwie komisje (malarstwa i rzeźby oraz grafiki), jak również komisja wystawiennicza. Wśród eksponowanych dzieł przeważał powtórnie abstrakcjonizm, a dokładniej jeden z jego nurtów – informel. Szerzej niż poprzednio zaprezentowano rzeźbę. Tym razem zadaniem wystawy było wszechstronne zaprezentowanie współczesnej sztuki, a nie, jak przedtem, ukazanie historycznych powiązań.
documenta 3 – 1964.
Następną edycję przygotowano stawiając nie na historyczność czy wszechstronność, ale na najbardziej istotnych artystów i kluczowe dzieła. Pojawił się też nowy dział – rysunek. Jego ekspozycja została przygotowana przez komisję roboczą z Wernerem Haftmannem na czele.
documenta 4 – 1968.
Na "documenta 4" demokratyczna rada zdecydowała się na mały przełom, obawiając się skostnienia formuły wystawy. Zaprezentowano szerzej dzieła z najmłodszych nurtów sztuki, to jest pop-artu, minimalizmu, malarstwa barwnych płaszczyzn. Nie pojawiły się natomiast happeningi, performance czy reprezentanci ruchu fluxus.
documenta 5 – 1972.
Piąta edycja, trwająca od 30 czerwca do 8 października w Museum Fridericianum, Kino Royal i Neue Galerie, stała się wielkim przełomem dla historii tej wystawy. Za całość koncepcji i realizacji odpowiadał Harald Szeemann, sekretarz generalny, który zastąpił demokratyczną radę. Koncepcja "documenta 5" zwracała się przeciwko muzealnemu, statycznemu podejściu do ekspozycji. Wystawa miała stać się „wydarzeniem antymuzealnym” dokonującym się na terenie całego miasta.
Harald Szeemann był wówczas dyrektorem Kunsthalle w Bernie. Został mianowany kuratorem generalnym, ponieważ podczas wcześniejszych edycji dochodziło do problemów związanych z przekraczaniem budżetu i konfliktami w gronie decyzyjnym, w związku z czym postanowiono oddać odpowiedzialność za całe przedsięwzięcie w ręce jednej osoby. Poza nim nad wystawą pracowali także: Arnold Bode i Jean-Christopher Amann, Bazon Brock, Peter Iden, Ulrich Gregor, Alexander Kluge, Edgar Reitz, Karlheinz Braun. Wzięło w niej udział 218 artystów, m.in. Joseph Beuys, Jasper Johns, Hermann Nitsch, Claes Oldenburg, Gilbert &amp; George, William Wegman, 820 prac, a wystawę odwiedziło osób.
Przed "documenta5" Szeemann zorganizował dwie bardzo ważne dla jej struktury wystawy: "When attitudes become form" (1969) i "Happening &amp; Fluxus" (1970). Wskazywały one na jego zainteresowania procesem, działaniem i związkami sztuki z rzeczywistością. Ponadto koncepcja wystawy z 1969 była pierwowzorem "documenta5" – pozbawiona sztywnych ram, całkowicie skupiona na działaniu, a nie na obiekcie. Również w documenta Szeeman postanowił zmienić ideę „100 dni muzeum” w „100 dni wydarzeń”.
Założenia "documenta5":
Sekcje:
Wystawa spotkała się z falą krytyki: zarzucano jej, że pozbawia artystów wolności do decydowania o ich dziele, traktuje je przedmiotowo i zmienia ich znaczenie, nie licząc się ze zdaniem autorów, że odchodzi od przeszłości, jednocześnie nie wskazując żadnego nowego kontekstu, a zamiast tego zajmuje się jedynie konstatacją rzeczywistości oraz że postawiła ideologię ponad faktycznie znaczenie dzieł i ich formę. Wyrazem tych protestów był m.in. list artystów z Robertem Morrisem na czele do Flash Artu oraz esej Roberta Smithsona, umieszczony w katalogu wystawy. Jednak mimo całej krytyki nie da się ukryć, że była to jedna z ważniejszych wystaw po II wojnie światowej, która zmieniła spojrzenie na projektowanie wystaw oraz instytucję kuratora.
documenta 6 – 1977.
Kierownictwo artystyczne szóstej edycji zostało powierzone Manfredowi Schneckenburgerowi.

</doc>
<doc id="1346141" url="https://pl.wikipedia.org/wiki?curid=1346141" title="Rozmiar penisa człowieka">
Rozmiar penisa człowieka



</doc>
<doc id="1346145" url="https://pl.wikipedia.org/wiki?curid=1346145" title="Priehyba">
Priehyba

Priehyba (1190 m) – przełęcz w głównym grzbiecie Niżnych Tatr w Centralnych Karpatach Zachodnich na Słowacji.
Jeśli przyjąć słowacki podział Karpat Zachodnich, według którego Niżne Tatry sięgają na zachodzie jedynie po Przełęcz Hiadelską (słow. "Hiadeľské sedlo"), przełęcz Priehyba jest najniższym punktem w całym głównym grzbiecie tej grupy górskiej.
Położenie.
Przełęcz Priehyba leży w przybliżeniu w połowie długości głównego grzbietu wschodniej części Niżnych Tatr (tzw. "Kráľovohoľskich Tatr"), pomiędzy szczytami: Wielka Wapienica (słow. Veľká Vápenica, 1691 m) na wschodzie i Kolesárová (1508 m) na zachodzie. Spod przełęczy w kierunku północnym spływa potok Driečna, który poprzez Ipolticę uchodzi do Czarnego Wagu, natomiast w kierunku południowym – potok Krivula, uchodzący w Helpie do Hronu.
Dolinami wspomnianych potoków z osady Čierny Váh do Helpy wiedzie utwardzona droga, użytkowana jako droga leśna (niedostępna dla ruchu publicznego). Na północnym skłonie przełęczy, tuż pod jej siodłem (po stronie Wielkiej Wapienicy) źródło z dobrą wodą. W siodle niewielka Boża Męka.
Turystyka.
Przez przełęcz, ściśle grzbietem, wiodą czerwone znaki dalekobieżnego szlaku turystycznego (Cesta hrdinov SNP):
Na przełęcz wyprowadzają szlaki:
Na przełęczy punkt odpoczynkowy (daszek z ławami), można tam również legalnie rozbić namioty.

</doc>
<doc id="1346148" url="https://pl.wikipedia.org/wiki?curid=1346148" title="Futbol totalny">
Futbol totalny

Futbol totalny – w piłce nożnej termin używany w odniesieniu do zbioru zasad taktycznych, stworzonych w latach 60. i 70. XX w. przez holenderskiego trenera Rinusa Michelsa. Istota "futbolu totalnego" polegała na uczestniczeniu zarówno w obronie, jak i ataku wszystkich piłkarzy danego zespołu, przy maksymalnym wykorzystaniu pozycji boiskowych. Taktyka opierała się na ofensywnym ustawieniu 4-3-3 (rzadziej 4-4-2), przy czym podział ten był umowny, gdyż "futbol totalny" zakładał zniesienie sztywnego podziału na formacje. W takim ustawieniu każdy z piłkarzy miał za zadanie zarówno bronić, jak i uczestniczyć w akcjach ofensywnych. W trakcie meczu piłkarze płynnie zmieniali swoje pozycje na boisku. To wówczas także pojawiło się pojęcie pułapki ofsajdowej. "Futbol totalny" wymagał od piłkarzy doskonałego przygotowania fizycznego i dużych umiejętności technicznych. Zjawisko "futbolu totalnego" wymagało ciągłego pressingu.
Z drużyn, które grały tym systemem, najsłynniejsze to AFC Ajax z początku lat 70. oraz reprezentacja Holandii z roku 1974. Zarówno Ajax, jak i Holandię prowadził Rinus Michels. W późniejszych latach system ten ewoluował i kolejni trenerzy próbowali wprowadzać do niego własne modyfikacje. Podobną taktyką grała np. reprezentacja Holandii, trenowana przez Marco van Bastena, podczas Euro 2008, FC Barcelona za czasów trenerskich Pepa Guradioli, a także Reprezentacja Hiszpanii, gdy ich trenował Vicente del Bosque.

</doc>
<doc id="1346150" url="https://pl.wikipedia.org/wiki?curid=1346150" title="Child Prey">
Child Prey

Child prey – singel zespołu Dir En Grey wydany w 2002 roku. Piosenka została wykorzystana jako opening do anime Baki the Grappler. W nieco zmienionej wersji pojawiła się na albumie VULGAR. Trzy pozostałe to koncertowe wersje utworów z albumu Kisou.
Lista utworów.
Autorem tekstów jest Kyo. Muzykę do tytułowej piosenki skomponował Kaoru.

</doc>
<doc id="1346156" url="https://pl.wikipedia.org/wiki?curid=1346156" title="Międzynarodowy Park Pokoju Waterton-Glacier">
Międzynarodowy Park Pokoju Waterton-Glacier

Międzynarodowy Park Pokoju Waterton-Glacier (ang. "Waterton-Glacier International Peace Park") to oficjalna nazwa określająca wspólnie graniczące ze sobą Park Narodowy Waterton Lakes w Kanadzie oraz Park Narodowy Glacier w Stanach Zjednoczonych.
Parki otrzymały wspólną nazwę w 1932 roku i w ten sposób powstał pierwszy międzynarodowy park narodowy na świecie. W 1976 roku został uznany za rezerwat biosfery UNESCO, a w 1995 roku wpisany na listę światowego dziedzictwa UNESCO.

</doc>
<doc id="1346157" url="https://pl.wikipedia.org/wiki?curid=1346157" title="Funkcje boolowskie">
Funkcje boolowskie



</doc>
<doc id="1346164" url="https://pl.wikipedia.org/wiki?curid=1346164" title="Państwowa Uczelnia Zawodowa im. Ignacego Mościckiego w Ciechanowie">
Państwowa Uczelnia Zawodowa im. Ignacego Mościckiego w Ciechanowie

Państwowa Uczelnia Zawodowa im. Ignacego Mościckiego w Ciechanowie (wcześniej: "Państwowa Wyższa Szkoła Zawodowa w Ciechanowie") – publiczna uczelnia zawodowa w Ciechanowie. 
Charakterystyka.
Została utworzona na mocy Rozporządzenia Rady Ministrów z 24 lipca 2001 roku, z uprawnieniami do prowadzenia trzech specjalności: języka polskiego z logopedią, pielęgniarstwa i położnictwa.
Z dniem 1 października uczelnia zmieniła nazwę na "Państwowa Uczelnia Zawodowa im. Ignacego Mościckiego w Ciechanowie", wybierając jednocześnie za patrona Ignacego Mościckiego, prezydenta II Rzeczypospolitej w latach 1926–1939.
PUZ prowadzi własną Bibliotekę Uczelnianą oraz wydawnictwo. W murach uczelni mieści się oddział Głównej Biblioteki Lekarskiej, który został przeniesiony z Kalisza do Ciechanowa w 2005.
W ramach działalności uczelni prowadzone są również następujące jednostki:
PUZ uczestniczy w programie Erasmus+ oraz innych projektach finansowych ze środków Unii Europejskiej.
Rektorem uczelni, od 2020 roku, jest dr inż. Grzegorz Koc. W latach 2012–2020 rektorem był prof. dr hab. Leszek Zygner, który zastąpił na tym stanowisku prof. dr hab. inż. Andrzeja Kolasę (2002–2012). Pierwszym rektorem Uczelni był natomiast prof. dr hab. inż. Stanisława Mańkowski (2001–2002).
Wydziały i kierunki kształcenia.
Aktualnie PUZ oferuje możliwość kształcenia na dziesięciu kierunkach studiów pierwszego stopnia (studia licencjackie i inżynierskie), dwóch kierunkach studiów drugiego stopnia i jednego kierunku jednolitych studiów magisterskich. Kierunki te prowadzone są w ramach trzech wydziałów, w tym jednego jako filii w Mławie:

</doc>
<doc id="1346166" url="https://pl.wikipedia.org/wiki?curid=1346166" title="Ratusz w Rawie Mazowieckiej">
Ratusz w Rawie Mazowieckiej

Ratusz w Rawie Mazowieckiej – budynek ratusza z 1. połowy XIX wieku w Rawie Mazowieckiej, wpisany do rejestru zabytków nieruchomych województwa mazowieckiego.
Historia.
Ratusz został wybudowany w latach 1822-1824 w stylu neoklasycystycznym według projektu Bonifacego Witkowskiego. W 2006 ratusz został odrestaurowany. Obecnie mieści się w nim Urząd Miejski.

</doc>
<doc id="1346168" url="https://pl.wikipedia.org/wiki?curid=1346168" title="Kierkini">
Kierkini

Kierkini (gr. Κερκίνη) – miejscowość w Grecji, w administracji zdecentralizowanej Macedonia-Tracja, w regionie Macedonia Środkowa, w jednostce regionalnej Seres, w gminie Sindiki. W 2011 roku liczyła 980 mieszkańców. Otrzymała nazwę od jeziora Kierkini, które jest położone niedaleko miasta.

</doc>
<doc id="1346170" url="https://pl.wikipedia.org/wiki?curid=1346170" title="Członkowie KEP">
Członkowie KEP



</doc>
<doc id="1346171" url="https://pl.wikipedia.org/wiki?curid=1346171" title="Wiktor Tołkin">
Wiktor Tołkin

Wiktor Tołkin (ur. 21 lutego 1922 w Tołkaczach, zm. 7 maja 2013 w Gdańsku) – polski rzeźbiarz i architekt.
Życiorys.
W czasie II wojny światowej był członkiem Armii Krajowej. Aresztowany przez Gestapo, od 17 listopada 1942 do lutego 1944 przebywał w obozie koncentracyjnym Auschwitz. Został zwolniony dzięki staraniom rodziny, później walczył w powstaniu warszawskim, następnie był więźniem obozu jenieckiego w Sandbostel koło Bremy.
Absolwent Wydziału Architektury Politechniki Gdańskiej (1946-1952) oraz Wydziału Rzeźby Państwowej Wyższej Szkoły Sztuk Plastycznych w Gdańsku (1947-1954). Od 1952 pracował jako architekt w biurach projektów, po 1963 poświęcił się działalności artystycznej. Do końca lat 90. prowadził pracownię rzeźbiarską na Głównym Mieście w Gdańsku, przy ul. Mariackiej 3.
Jeden z głównych polskich twórców monumentalnej rzeźby pomnikowej; twórca martyrologicznych monumentów na terenach byłych niemieckich obozów Stutthof i Majdanek. Prace te są wielkimi kompozycjami o ekspresyjnych kształtach, wkomponowane w całe założenia architektoniczne.
Zajmował się też medalierstwem, projektowaniem i wystrojem wnętrz.
Artysta został pochowany na Cmentarzu Srebrzysko w Gdańsku (rejon VI, kwatera III, międzylesie, grób 89).

</doc>
<doc id="1346173" url="https://pl.wikipedia.org/wiki?curid=1346173" title="China Gate">
China Gate

China Gate – bollywoodzki dramat z 1998 roku w reżyserii Rajkumar Santoshi, autora "Halla Bol", "Lajja", "The Legend of Bhagat Singh". Inspiracją dla filmu jest "Siedmiu samurajów" Akiro Kurosawy. W rolach głównych Om Puri, Naseeruddin Shah, Danny Denzongpa, Amrish Puri. Piosenkę "Chamma Chamma", w której tańczy Urmila Matondkar, użyto w filmie "Moulin Rouge!".
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1346175" url="https://pl.wikipedia.org/wiki?curid=1346175" title="Tommy Burns (piłkarz)">
Tommy Burns (piłkarz)

Tommy Burns – (ur. 16 grudnia 1956 w Glasgow; zm. 15 maja 2008 w Glasgow na raka skóry) – szkocki piłkarz występujący na pozycji pomocnika oraz trener.
Sukcesy piłkarskie.
Celtic F.C.
Sukcesy trenerskie.
Kilmarnock F.C.
Celtic F.C.

</doc>
<doc id="1346177" url="https://pl.wikipedia.org/wiki?curid=1346177" title="Serpent (kryptografia)">
Serpent (kryptografia)

Serpent – symetryczny szyfr blokowy, jeden z finalistów konkursu na Advanced Encryption Standard. Został stworzony przez Rossa Andersona, Eliego Bihama i Larsa Knudsena.
W konkursie AES szyfr ten zajął drugie miejsce, zaraz po Rijndaelu. Serpent jest wolniejszy od laureata konkursu, jednak równocześnie bardziej bezpieczny.
Serpent podobnie jak inne szyfry zgłoszone na konkurs AES operuje na blokach o rozmiarach 128 bitów oraz na kluczu o długościach: 128, 192 lub 256 bitów. Korzysta on z 32 rund, w trakcie których następuje przekształcenie przez XOR względem klucza rundy, użycie 128-bitowej funkcji mieszającej i zastosowanie 32 4-bitowych S-Boksów.
Dzięki użyciu w S-Boksach wyłącznie funkcji boolowskich algorytm zyskuje znacznie na szybkości. W przypadku zwykłej implementacji konieczne byłoby przejrzenie w każdej z 32 rund 32 S-Boksów, co oznaczałoby konieczność przejrzenia 1024 S-Boksów. W Serpencie każdy z czterech bitów wynikowych tych S-Boksów jest wyrażany w postaci funkcji boolowskiej czterech bitów wejściowych. Dodatkowo w 32-bitowych procesorach można przetwarzać transformacje na wszystkich 32 S-Boksach jednocześnie, gdyż każdy bit wynikowy opisany jest taką samą funkcją, choć działającą na różnych danych wejściowych.
Serpent nie został opatentowany. Oznacza to, że każdy może z niego nieodpłatnie korzystać w swoim oprogramowaniu czy urządzeniach kryptograficznych.

</doc>
<doc id="1346180" url="https://pl.wikipedia.org/wiki?curid=1346180" title="Elementy muzyki">
Elementy muzyki



</doc>
<doc id="1346181" url="https://pl.wikipedia.org/wiki?curid=1346181" title="Plasmosfera">
Plasmosfera



</doc>
<doc id="1346183" url="https://pl.wikipedia.org/wiki?curid=1346183" title="Pabu (księżyc)">
Pabu (księżyc)

Pabu (pełna nazwa: (66652) Borasisi I Pabu) – księżyc planetoidy transneptunowej (66652) Borasisi.
Pabu obiega centralną planetoidę w czasie 46,263 dnia w średniej odległości ok. 4660 ± 170 km. Średnica obiektu szacowana jest na ok. 137 km. Ma on masę ok. (1,34 ± 0,27) kg.

</doc>
<doc id="1346188" url="https://pl.wikipedia.org/wiki?curid=1346188" title="Goutte d’Or">
Goutte d’Or

La Goutte d’Or (Złota Kropla) – dzielnica Paryża w 18 okręgu paryskim, na wzgórzu Montmartre. Wyznaczają ją ulice Barbès, de la Chapelle, la Gare du Nord oraz Ordener. Jej nazwa pochodzi od koloru wina, które ongiś było na jej terenie produkowane. W granicach administracyjnych Paryża od 1840 r.
W przeszłości była to jedna z najgorszych dzielnic miasta, znana ze swoich lokali z piwem oraz niezdrowej zabudowy - wąskie ulice oraz kilkupiętrowe wieloskrzydłowe kamienice poprzez swoją konstrukcję nie miały prawie dostępu do światła dziennego. Émile Zola usytuował w tej dzielnicy akcję swojej powieści "W matni" (której poświęcono zresztą plac w dzielnicy, o starej Goutte d’Or śpiewał także Aristide Bruant. W tym czasie Goutte d’Or zamieszkiwali przede wszystkim robotnicy - Francuzi oraz imigranci z Polski, Belgii, Hiszpanii i Włoch.
Liczy obecnie ok. 20 tys. mieszkańców należy do najbardziej kosmopolitycznych dzielnic miasta. Liczba mieszkańców pochodzenia niefrancuskiego, osiedlających się na jej terenie od lat 80. XX wieku, oscyluje wokół 30% (na całym terenie miasta jest to 17,5%), są to przede wszystkim emigranci z postkolonialnych terenów Afryki Subsaharyjskiej oraz Magrebu. To tam na koszt miasta buduje się szereg lokali socjalnych dla legalnych imigrantów, w celu ich asymilacji z resztą społeczeństwa.
Dzielnica nadal należy do niepewnych, jest znana jako centrum handlu narkotykami. Ponadto w 2005 r. miały w niej miejsce zamieszki, część wielkiej fali protestów imigranckich. Równolegle władze tego obszaru starają się nadać jej bardziej przyjazny profil, organizując imprezy kulturalne i promując stale znajdujący się na jej terenie wielki targ Barbès.

</doc>
<doc id="1346189" url="https://pl.wikipedia.org/wiki?curid=1346189" title="Holloman AFB">
Holloman AFB



</doc>
<doc id="1346191" url="https://pl.wikipedia.org/wiki?curid=1346191" title="Krystyna Gawlikowska-Hueckel">
Krystyna Gawlikowska-Hueckel

Krystyna Gawlikowska-Hueckel (ur. 1947) – polska ekonomistka specjalizująca się w ekonomii międzynarodowej, gospodarce regionalnej oraz integracji europejskiej.
Od 1972 jest zatrudniona na Uniwersytecie Gdańskim. W 1973 uzyskała tytuł doktora, a 24 lutego 2003 doktora habilitowanego nauk ekonomicznych w zakresie ekonomii.
Rodzina.
Mąż Krzysztof Hueckel jest naczelnym architektem miasta Sopot. Córka Magda Hueckel jest artystką.

</doc>
<doc id="1346193" url="https://pl.wikipedia.org/wiki?curid=1346193" title="Baza Sił Lotniczych Vandenberg">
Baza Sił Lotniczych Vandenberg



</doc>
<doc id="1346197" url="https://pl.wikipedia.org/wiki?curid=1346197" title="Benelli">
Benelli

Benelli – włoskie przedsiębiorstwo zajmujące się produkcją motocykli i motorowerów.
Historia.
Firma powstała we Włoszech w miejscowości Pesaro w 1911 roku. Teresa Benelli postanowiła zainwestować swój majątek w warsztat po zmarłym wcześnie mężu. Początkowo firma nazywała się „Benelli Garage” („Warsztat Mechaniczny Benelli”) i zajmowała serwisem samochodów i motocykli. Możliwości, jakimi dysponowała, pozwalały na samodzielną produkcję części niezbędnych do napraw. W 1920 roku Benelli stworzył swój pierwszy, jednocylindrowy silnik dwusuwowy, a już rok później – pierwszy gotowy motocykl. Nastąpił zwrot w kierunku produkcji motocykli pod marką Benelli. W latach trzydziestych XX wieku maszyny ze stajni Benelli odnosiły sukcesy na torach wyścigowych. W czasie II wojny światowej fabryka Benelli została poważnie zniszczona.
W 1962 roku Benelli połączyło się z firmą Motobi, która powstała w 1949 roku w wyniku niesnasek rodzinnych. Moce produkcyjne pozwalały na produkowanie około 300 motocykli dziennie. W wyniku załamania rynku motocyklowego w Europie w latach sześćdziesiątych XX wieku marka Benelli podupadła. Japońska konkurencja spowodowała upadek firmy Benelli. W roku 1995 Adrian Morton kupił firmę i postanowił ją ożywić. Zaczął od produkcji skuterów pod marką Benelli, a w 1999 roku powrócił do produkcji potężnych i mocnych motocykli. Produkcja motorowerów i motocykli od 2008 została przeniesiona do Chin, co zmniejszyło cenę jednośladów.

</doc>
<doc id="1346200" url="https://pl.wikipedia.org/wiki?curid=1346200" title="Świadkowie Jehowy w Etiopii">
Świadkowie Jehowy w Etiopii

Świadkowie Jehowy w Etiopii – społeczność wyznaniowa w Etiopii, należąca do ogólnoświatowej wspólnoty Świadków Jehowy, licząca w 2022 roku 11 074 głosicieli, należących do 183 zborów. W 2022 roku na dorocznej uroczystości Wieczerzy Pańskiej zebrało się 24 477 osób. Działalność miejscowych głosicieli oraz w Dżibuti, Jemenie i Somalii koordynuje Biuro Oddziału w Addis Abebie, gdzie znajduje się również Sala Zgromadzeń.
Historia.
Początki.
Krikor Hatzakortzian w połowie lat 30. XX wieku jako jedyny pionier prowadził działalność w Etiopii. Miał on nawet okazję przedstawić swoją religię cesarzowi Haile Selassie. Pierwszymi Świadkami Jehowy w tym kraju zostali – oprócz rodzimych mieszkańców – również żyjący tam Ormianie.
W 1950 roku przybyli do tego kraju misjonarze Biblijnej Szkoły Strażnicy – Gilead – Ray Casson, John Kamphuis i Haywood Ward, a rok później – George i Lucille Brumley. Uwzględniając żądanie władz, założyli placówkę misyjną i rano uczyli w szkole, a popołudniami objaśniali nauki religijne. Nowymi wyznawcami zostali m.in. byli policjanci, nauczyciele lub diakoni ze szkół misjonarskich oraz szkół prowadzonych przez Etiopski Kościół Ortodoksyjny. We wrześniu 1951 roku zanotowano liczbę 13 głosicieli, dwa lata później – 51, a w 1954 roku – 67 w 5 zborach. W roku 1952 przybyło kolejnych 8 misjonarzy.
Pod koniec lat 50. XX wieku Prawosławny Etiopski Kościół Ortodoksyjny skłonił rząd do wydalenia wszystkich misjonarzy, działających z ramienia Świadków Jehowy. W roku 1953 w stolicy otwarto Biuro Oddziału. W 1957 roku liczba głosicieli wynosiła 119, a 11 lat później – 313. 30 maja 1957 roku władze państwowe zamknęły Biuro Oddziału. W maju 1959 roku Etiopię odwiedził prezes Towarzystwa Strażnica — Nathan H. Knorr.
W latach 60. XX wieku miejscowych głosicieli odwiedzali również misjonarze z innych krajów. W 1969 roku 33 z 384 miejscowych Świadków Jehowy było obecnych na nowojorskim kongresie międzynarodowym pod hasłem „Pokój na ziemi”. Na początku września 1972 roku uwięziono i skazano na 3 miesiące więzienia 208 wyznawców. Te masowe aresztowania miały miejsce w dwóch zborach. Po wniesionej apelacji 111 osób zwolniono. W tym samym roku na kongres pod hasłem „Panowanie Boskie” do Kampali w Ugandzie przybyło 728 osób, a chrzest przyjęły 34 osoby, w tym kilka z Etiopii.
W 1974 roku przybyli tu nowi misjonarze, Willie i Lois Davis, a kilkadziesiąt osób brało udział w kongresie pod hasłem „Boskie zamierzenie” w Nairobi.
Zakaz działalności i prześladowania.
W latach 1974–1991 działalność Świadków Jehowy w Etiopii była zakazana. Wielu spośród ówczesnych 1844 etiopskich Świadków Jehowy brutalnie torturowano i osadzono w więzieniach. Później kilkudziesięciu z nich stracono publicznie. Inni odwołali się od wyroku kary śmierci, a bardziej liberalny sąd ich uwolnił. Niektórzy po wypuszczeniu z więzień zostawali ponownie aresztowani, np. Tesfu Temelso trafiał do więzienia 17 razy. Dziesiątki wyznawców z Akaki (gdzie później działał 100-osobowy zbór i powstała pierwsza w tym kraju Sala Królestwa) – wtrącano do więzień i brutalnie bito. W ukryciu drukowano publikacje biblijne.
Ponowna legalizacja Świadków Jehowy.
11 listopada 1991 roku przywrócono legalizację tego związku wyznaniowego, a w Bole otwarto niewielkie Biuro Oddziału. W styczniu 1992 roku w Etiopii odbył się pierwszy po zniesieniu zakazu działalności kongres międzynarodowy pod hasłem „Lud miłujący wolność”. Obecnych było przeszło 7000 osób. Rok później nastąpiło kolejne zgromadzenie na stołecznym stadionie. Od 13 do 15 stycznia 1994 roku na "Stadionie Miejskim" w Addis Abebie, odbył się kongres międzynarodowy pod hasłem „Pouczani przez Boga”. Przybyło około 270 zagranicznych delegatów z 16 państw (w tym z Dżibuti, Jemenu czy Erytrei – krajów, gdzie ich działalność jest zakazana lub prawnie ograniczona). Ponad połowa z tych delegatów przyjechała z Europy i Ameryki Północnej. Przemówienia wygłaszali m.in. członkowie Ciała Kierowniczego: William Lloyd Barry i Daniel Sydlik. Ogólna liczba obecnych wyniosła 9556, w tym 530 nowych członków. W mediach pojawiły się przychylne komentarze, co przyczyniło się do dalszego zainteresowania tą religią.
Gdy w 1998 roku rząd Etiopii rozpoczął deportacje Erytrejczyków i Kuszytów pochodzenia erytrejskiego, zadecydował jednak, że Świadkowie Jehowy pochodzenia erytrejskiego nie podlegają deportacji, ponieważ mogą być w Erytrei narażeni na prześladowania religijne. W lutym tego samego roku w różnych sytuacjach lokalne władze w etiopskim regionie Tigray zakłócały ich działalność religijną. Na krótko zatrzymano około 50 osób. W marcu 1999 roku sąd w Tigray nakazał ich aresztowanie.
20 listopada 2004 roku w stolicy otwarto Biuro Oddziału, a przemówienia członka Ciała Kierowniczego, Gerrita Löscha, wysłuchało 2230 osób, w tym 200 delegatów z 29 krajów. W 2007 roku na uroczystości Wieczerzy Pańskiej zebrało się 26 419 osób. W 2008 roku wydano Chrześcijańskie Pisma Greckie w Przekładzie Nowego Świata (Nowy Testament) w języku amharskim.
W 2009 roku liczba głosicieli wynosiła 8672, a rok później – 9009. W latach 2011–2012 zorganizowano pomoc humanitarną dla poszkodowanych przez suszę oraz powódź. W 2012 roku wydano Chrześcijańskie Pisma Greckie w Przekładzie Nowego Świata w języku tigrinia.
W 2014 roku liczba głosicieli wynosiła 10 168. Na kongresie pod hasłem „Szukajmy najpierw Królestwa Bożego!”, który odbył się w dniach od 11 do 13 grudnia 2014 roku w stolicy, ogłoszono wydanie w języku amharskim Pisma Świętego w Przekładzie Nowego Świata. 9 października 2016 roku na kongresie pod hasłem „Lojalnie trwajmy przy Jehowie!” ogłoszono wydanie Pisma Świętego w Przekładzie Nowego Świata w języku tigrinia oraz Chrześcijańskich Pism Greckich w Przekładzie Nowego Świata (Nowy Testament) w języku oromo.
4 lipca 2020 roku Delroy Williamson, członek etiopskiego Komitetu Oddziału, ogłosił w nagranym wcześniej przemówieniu wydanie Pisma Świętego w Przekładzie Nowego Świata w języku oromo. W związku z pandemią COVID-19 zorganizowano specjalne zebranie, które było nadawane w telewizji satelitarnej oraz w trybie telekonferencji, z którego skorzystało 12 548 Świadków Jehowy, w tym 2000 posługujących się tym językiem.
Kongresy odbywają się w 6 językach: amharskim, angielskim, oromo, sidamo, tigrinia i wolaita. W etiopskim Biurze Oddziału literatura biblijna jest tłumaczona na pięć miejscowych języków. Większość wyznawców mieszka w stolicy i jej okolicach.

</doc>
<doc id="1346203" url="https://pl.wikipedia.org/wiki?curid=1346203" title="The Big Picture">
The Big Picture

The Big Picture – 26. studyjny album brytyjskiego piosenkarza i kompozytora Eltona Johna, nagrywany w przedziale wiosna-lato 1997, a wydany 22 września tego samego roku (w USA 23 września).
Krążek zawiera trzy światowe przeboje: "Something About the Way You Look Tonight" (wydane później wraz z "Candle in the Wind 1997" w hołdzie Księżnej Dianie), "Recover Your Soul" i "If the River Can Bend". Chociaż album zawiera mocny akcent orkiestrowy, to jednak dopiero na następnym albumie Songs from the West Coast z 2001, widać wyraźniejszy powrót Johna do fortepianowej bazy zestawionej z orkiestrą, aranżowaną przez Paula Buckmastera (który od dawna towarzyszył Eltonowi Johnowi w realizacji nagrań, szczególnie we wczesnych latach siedemdziesiątych). W 2006 John wyznał w wywiadzie, że Bernie Taupin, przyjaciel i tekściarz muzyka, uznaje album "The Big Picture", za najmniej ulubiony spośród wszystkich jakie stworzyli, podczas gdy pianista uważa, że to Leather Jackets z 1986 zasługuje na to określenie.
Płyta jest dedykowana przyjacielowi Eltona, popularnemu projektantowi mody – Gianni Versacemu, który został zastrzelony na dwa miesiące przed ukazaniem się albumu.
Podczas sesji nagraniowych do albumu, powstał również utwór "Past Imperfect", który jak dotąd nie ujrzał światła dziennego, podobnie jak alternatywna wersja piosenki "Recover Your Soul".
Spis utworów.
W niektórych krajach (m.in. w Japonii) dostępny był jeszcze jeden utwór:

</doc>
<doc id="1346207" url="https://pl.wikipedia.org/wiki?curid=1346207" title="Ratusz w Oławie">
Ratusz w Oławie

Ratusz w Oławie – neoklasycystyczna budowla wzniesiona w roku 1823 według projektu Karola Schinkla. Budynek przebudowywano w latach 1910-1915, oraz w roku 1924. Obecnie ratusz jest siedzibą władz miasta oraz Izby Muzealnej Ziemi Oławskiej i biblioteki. 
Historia.
Budynek został wzniesiony w 1823 roku według projektu znanego pruskiego architekta Karola Fryderyka Schinkla, z wykorzystaniem średniowiecznej wieży pochodzącej z poprzedniego ratusza. W latach 1910–1915 przebudowano wnętrze ratusza, niszcząc wiele jego zabytkowych cech. Kolejny remont miał miejsce w 1924 roku, kiedy to jedną z przylegających od strony północnej kamieniczek, przerobiono na klatkę schodową. W trakcie pierwszego powojennego remontu w 1958 do dwóch środkowych północnych kamieniczek dobudowano kondygnacje, rozbierając ich szczyty. Przeprowadzony w 2002 remont wieży i zegara rozpoczął wieloletni plan przywracania tego zabytku do świetności. Artysta rzeźbiarz Maciej Stoksik wykonał wtedy nowe ruchome figury zegara. W roku 2006 wyremontowano dach i odnowiono elewację, a w roku 2012 zakończono przebudowę ratuszowych wnętrz, finalizując tym samym kompleksowy remont budowli.
Decyzją wojewódzkiego konserwatora zabytków z dnia 20 listopada 1964 roku ratusz został wpisany do rejestru zabytków. 
Architektura.
Ratusz w Oławie jest trzykondygnacyjnym budynkiem wzniesionym na planie prostokąta i nakrytym dachem dwuspadowym. Przez całą fasadę przebiega płytki ryzalit, ujęty w boniowane pilastry i zwieńczony tympanonem. Kondygnacje są podzielone gzymsem kordonowym, a szczyty ścian zwieńczono gzymsem kostkowym. Najstarszą częścią ratusza jest wieża, w dolnej części czworoboczna, wyżej ośmioboczna z tarczami zegarowymi, pomiędzy którymi są postaci: księżyca, koguta, śmierci i rycerza, poruszane mechanizmem zegara, pochodzącym z 1718 roku. Ponad zegarem przebiega galeria widokowa, a ponad nią jest trzykondygnacyjny barokowy hełm z dwoma prześwitami. Przed budynkiem stoi pręgierz, przeniesiony tam w roku 1935 z pl. Piastów.
Obecnie ratusz jest siedzibą władz miasta Oławy oraz Izby Muzealnej Ziemi Oławskiej i biblioteki.

</doc>
<doc id="1346211" url="https://pl.wikipedia.org/wiki?curid=1346211" title="Nadjeziorze">
Nadjeziorze

Nadjeziorze (niem. "Obenamsee") – nieoficjalna kolonia wsi Małe Rudy w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość należała administracyjnie do województwa bydgoskiego.
Nazwa nie występuje w oficjalnym spisie miejscowości i ich części w Polsce.

</doc>
<doc id="1346216" url="https://pl.wikipedia.org/wiki?curid=1346216" title="Suchy Pies">
Suchy Pies

Suchy Pies (niem. "Dürrhund") – nieoficjalna kolonia wsi Niedźwiady w Polsce położona w województwie kujawsko-pomorskim, w powiecie nakielskim, w gminie Szubin.
W latach 1975–1998 miejscowość należała administracyjnie do województwa bydgoskiego.
W osadzie dominuje zabudowa z XIX wieku. W pobliżu miejscowości (w lesie niedaleko drogi leśnej z Suchego Psa do Niedźwiadów) zlokalizowany jest nieczynny cmentarz ewangelicki z XIX wieku.

</doc>
<doc id="1346218" url="https://pl.wikipedia.org/wiki?curid=1346218" title="Kobiety na skraju załamania nerwowego">
Kobiety na skraju załamania nerwowego

Kobiety na skraju załamania nerwowego (hiszp. "Mujeres al borde de un ataque de nervios") – hiszpański komediodramat z 1988 roku w reżyserii Pedro Almodóvara, luźno inspirowany sztuką Jeana Cocteau pt. "Głos ludzki". W głównych rolach wystąpili: Carmen Maura i Antonio Banderas. Film, który przyniósł Almodóvarowi międzynarodową sławę, w 1989 roku był nominowany do Oscara dla najlepszego filmu zagranicznego oraz zdobył pięć nagród Goya, w tym za najlepszy film i dla najlepszej aktorki pierwszoplanowej.

</doc>
<doc id="1346220" url="https://pl.wikipedia.org/wiki?curid=1346220" title="Mujeres al borde de un ataque de nervios">
Mujeres al borde de un ataque de nervios



</doc>
<doc id="1346221" url="https://pl.wikipedia.org/wiki?curid=1346221" title="Nadjezierze">
Nadjezierze

2 osady w Polsce:
Inne miejscowości:
Miejscowości na Białorusi

</doc>
<doc id="1346227" url="https://pl.wikipedia.org/wiki?curid=1346227" title="Czas zdwojenia">
Czas zdwojenia



</doc>
<doc id="1346228" url="https://pl.wikipedia.org/wiki?curid=1346228" title="Czas wyprzedzenia">
Czas wyprzedzenia



</doc>
<doc id="1346231" url="https://pl.wikipedia.org/wiki?curid=1346231" title="Baza Sił Lotniczych Edwards">
Baza Sił Lotniczych Edwards



</doc>
<doc id="1346233" url="https://pl.wikipedia.org/wiki?curid=1346233" title="Laurent Batlles">
Laurent Batlles

Laurent Batlles (ur. 23 września 1975 w Nantes) – francuski piłkarz grający na pozycji pomocnika.
Kariera klubowa.
W sezonie 1993/94 Batlles awansował z akademii do pierwszego zespołu Tuluzy. Swój pierwszy mecz w seniorskiej kadrze zagrał 2 kwietnia 1994 w przegranym 1-0 spotkaniu z Olympique Lyon. W 1999 roku Batlles dołączył do Girondins Bordeaux, dla którego rozegrał 70 meczów i strzelił 3 bramki. W styczniu 2003 Francuz trafił do Bastii, gdzie zagrał w 19 spotkaniach.
W styczniu 2004 Batlles odszedł natomiast do Olympique Marsylia. W czasie półtora sezonu spędzonego na Stade Vélodrome Batlles strzelił 3 bramki w 15 występach. Wystąpił również w finale Pucharu UEFA przegranym przez OM 0:2 z Valencią. W sezonie 2005/06 wystąpił w 4 spotkaniach Olympique po czym został wypożyczony do Tuluzy, gdzie w 31 występach zaliczył 3 trafienia.
Przed sezonem 2006/07 Batlles już na zasadzie transferu definitywnego związał się z Tuluzą. Sezon ten miał udany zarówno indywidualnie (31 występów, 4 gole), jak i drużynowo, ponieważ jego drużyna zajęła 3. miejsce w Ligue 1 i wystąpiło w el. Ligi Mistrzów, gdzie zostało wyeliminowane przez .
W 2008 roku piłkarz przeszedł do Grenoble Foot 38, a po 2 latach trafił do AS Saint-Étienne.

</doc>
<doc id="1346235" url="https://pl.wikipedia.org/wiki?curid=1346235" title="Real Brasília FC">
Real Brasília FC

Real Brasília Futebol Clube – brazylijski klub piłkarski z siedzibą w mieście Guará wchodzącym w skład Dystryktu Federalnego.

</doc>
<doc id="1346236" url="https://pl.wikipedia.org/wiki?curid=1346236" title="Something About the Way You Look Tonight">
Something About the Way You Look Tonight

"Something About the Way You Look Tonight" – pierwszy singel z albumu Eltona Johna "The Big Picture". Został wydany również jako "podwójna strona A" wraz z utworem "Candle in the Wind 1997".
W teledysku pojawili się aktorzy i aktorki z brytyjskiego programu telewizyjnego "This Life", a także supermodelki Kate Moss i Sophie Dahl. Mimo że wideo zostało uznane za jedno z najlepszych w całej karierze muzyka, on nie zdaje się podzielać tej opinii (określił je nawet jako "cholernie odpychające") oświadczając, że od tej pory nie ma zamiaru pojawiać się w swoich teledyskach zbyt często.
Sprzedaż.
W samej Wielkiej Brytanii singel "Something About the Way You Look Tonight" / "Candle In the Wind 1997" rozszedł się w nakładzie ponad 4 865 000 kopii (8x platyna), stając się tym samym najlepiej sprzedającym się singlem w historii Wysp Brytyjskich. Na miejscu pierwszym spędził pięć tygodni. W Stanach Zjednoczonych spędził czternaście tygodni na pierwszej pozycji w zestawieniu Billboard Hot 100. Na całym świecie sprzedano ponad 33 mln kopii, czyniąc zeń jeden z najlepiej sprzedawanych singlii w historii muzyki.
Warto wspomnieć, że na liście "Billboard Adult Contemporary" piosenka była notowana osobno od "Candle In the wind 1997". Podczas, gdy ta druga dotarła do miejsca 2. powyższego notowania, "Something About the Way You Look Tonight" spędziło 11 tygodni na miejscu 1.

</doc>
<doc id="1346239" url="https://pl.wikipedia.org/wiki?curid=1346239" title="Dom Pedro II Brasilia">
Dom Pedro II Brasilia



</doc>
<doc id="1346242" url="https://pl.wikipedia.org/wiki?curid=1346242" title="Esporte Clube Dom Pedro II">
Esporte Clube Dom Pedro II



</doc>
<doc id="1346244" url="https://pl.wikipedia.org/wiki?curid=1346244" title="Sukcynit">
Sukcynit

Sukcynit – odmiana bursztynu, cechująca się zawartością kwasu bursztynowego powyżej 3%. Jak wszystkie bursztyny jest naturalną substancją organiczną, żywicą kopalną. 
Sukcynit czasami utożsamiany jest z eoceńskim bursztynem bałtyckim, gdyż w rejonie Bałtyku są największe złoża i najliczniejsze wystąpienia sukcynitu. Jednak sukcynit tworzy też złoża w eoceńskich osadach Lubelszczyzny i Wołynia, ponadto tworzył duże złoża w mioceńskich seriach węglonośnych rejonu Bitterfeld-Wolfen (Niemcy). W niewielkich ilościach występuje także w Rumunii i w Ameryce. 

</doc>
<doc id="1346246" url="https://pl.wikipedia.org/wiki?curid=1346246" title="Estádio da Metropolitana - Núcleo Bandeirante">
Estádio da Metropolitana - Núcleo Bandeirante



</doc>
<doc id="1346247" url="https://pl.wikipedia.org/wiki?curid=1346247" title="Ludovic Delporte">
Ludovic Delporte

Ludovic Delporte (ur. 6 lutego 1980 w Sainte-Catherine-lès-Arras) – francuski piłkarz, pomocnik, od 2010 zawodnik Gimnàstica Tarragona.

</doc>
<doc id="1346248" url="https://pl.wikipedia.org/wiki?curid=1346248" title="Katastrofa lotu Aloha Airlines 243">
Katastrofa lotu Aloha Airlines 243

Lot Aloha Airlines 243 (ang. "Aloha Airlines Flight 243") – planowy lot samolotu Boeing 737-200 linii Aloha Airlines z Hilo do Honolulu na Hawajach, który 28 kwietnia 1988 ucierpiał wskutek gwałtownej dekompresji w trakcie lotu. Mimo bardzo poważnych uszkodzeń zdołał bezpiecznie wylądować na lotnisku Kahului na wyspie Maui.
Jeden z członków załogi zginął wyssany z wnętrza samolotu, a 65 osób z grona pasażerów i obsługi lotu zostało rannych. Bezpieczne lądowanie tak bardzo uszkodzonej maszyny pozostaje w dalszym ciągu niezwykłym wydarzeniem w całej historii lotnictwa.
Przebieg wydarzeń.
28 kwietnia 1988 o godzinie 13:25 (UTC-10) samolot "Queen Liliuokalani" (nazwany tak na cześć ostatniej królowej Królestwa Hawajów – Lydii Liliʻuokalani), oznaczony numerem bocznym N73711, wystartował z międzynarodowego portu lotniczego Hilo w kierunku Honolulu. Na pokładzie znajdowało się 90 pasażerów i 5 członków załogi. Podczas startu i wznoszenia nie odnotowano żadnych niepokojących zjawisk.
Około 13:48 (UTC-10), kiedy samolot osiągnął normalną wysokość lotu 7300 metrów ( stóp) i znajdował się około 43 kilometrów (23 mile morskie) na południowy wschód od Kahului, po lewej stronie kadłuba, w jego górnej części, pojawiło się niewielkie pęknięcie poszycia. W wyniku eksplozywnej dekompresji, która nastąpiła na skutek tego zdarzenia, od samolotu oderwała się duża część poszycia, stanowiąca górną część kadłuba na odcinku od kokpitu do czoła skrzydeł.
Wstrząs spowodowany eksplozją zaalarmował załogę. Pierwsza oficer Madeline „Mimi” Tompkins zauważyła elementy izolacji kabiny latające w kokpicie, a kapitan Robert Schornsteimer odwrócił się i zauważył brak dachu nad fotelami przedziału klasy biznesowej. Tompkins natychmiast skontaktowała się z lotniskiem Kahului na Maui, by zgłosić awarię. 
W chwili wystąpienia dekompresji szefowa pokładu Clarabelle „C.B.” Lansing stała w piątym rzędzie, odbierając od pasażerów kubki po napojach. Pasażerowie zeznali, że została wyssana z samolotu przez otwór wyrwany z boku samolotu. Jej ciała nigdy nie odnaleziono, pomimo zakrojonych na szeroką skalę poszukiwań.
Stewardesa Michelle Honda stojąca w tej samej chwili pomiędzy 15. i 16. rzędem została powalona na podłogę, jednak pomimo doznanych w wyniku tego obrażeń, czołgała się przejściem pomiędzy fotelami, uspokajając przerażonych pasażerów. Stewardesa Jane Sato-Tomita, która w chwili zdarzenia znajdowała się w przedniej części samolotu, została raniona odłamkami kadłuba i powalona na podłogę przedziału pasażerskiego, gdzie do chwili lądowania zaopiekowali się nią pasażerowie.
Załoga zakończyła sukcesem awaryjne lądowanie na pasie numer 2 lotniska Kahului o 13:58. Mając na względzie skalę uszkodzeń i stan samolotu, obsługa naziemna spisała go na straty i nie wierzyła w powodzenie tej operacji. W pewnej chwili z wieży kontroli lotów padło nawet pytanie: 
Przyczyny wypadku.
Po wypadku Narodowa Rada Bezpieczeństwa Transportu rozpoczęła zakrojone na szeroką skalę dochodzenie mające wyjaśnić jego przyczyny. Ostatecznie uznano, że bezpośrednią przyczyną było zmęczenie materiału połączone z przyspieszoną korozją powstałych rys i pęknięć w wyniku stałego kontaktu metalu ze środowiskiem wody morskiej.
Konstrukcja Boeinga 737 miała elementy niwelujące naprężenia poprzez system tolerujący awarie, które w zamyśle projektantów w tego typu przypadkach miały zapobiegać naruszeniu integralności struktury kadłuba. Jednakże wiek samolotu oraz stan kadłuba (skorodowanie i obciążenie nitów ponad przewidzianą wytrzymałość) spowodowały, iż w tym wypadku nastąpił efekt domina.
Ważnym elementem, ujawnionym dopiero na etapie śledztwa był fakt, że system tolerujący awarie praktycznie zawiódł w tym konkretnym przypadku, gdyż sytuacja, jaka miała miejsce na pokładzie nie została przewidziana przez jego twórców. Zgodnie z założeniami systemu, poszycie kadłuba samolotu jest podzielone na płaszczyzny o powierzchni około 1 m². Zgodnie z projektem, nawet w przypadku zaistnienia dekompresji o charakterze eksplozywnym, oderwaniu ma ulec jedna, maksymalnie dwie takie płaszczyzny, a powstały w ten sposób otwór, błyskawicznie wyrównujący różnicę ciśnień pomiędzy wnętrzem samolotu a jego otoczeniem, ma zapobiegać uszkodzeniu większej powierzchni, czy naruszeniu integralności całego kadłuba. Śledczy długo szukali powodów, dla których system zawiódł w tym jedynym przypadku. Ich uwagę zwróciły zeznania pasażerów o „zniknięciu” jednej ze stewardes. Ostatecznie uznano, że system zadziałał prawidłowo, ale pechowo, oderwała się płaszczyzna dokładnie nad głową zaginionej stewardesy, która została zassana w powstały otwór, zaczopowała go, zablokowała wyrównywanie różnicy ciśnień i w ten sposób nastąpiło wyrwanie znacznej powierzchni całego kadłuba.

</doc>
<doc id="1346253" url="https://pl.wikipedia.org/wiki?curid=1346253" title="Oskar Vogt">
Oskar Vogt

Oskar Georg Dieckmann Vogt (ur. 6 kwietnia 1870 w Husum, zm. 30 lipca 1959 we Fryburgu Bryzgowijskim) – niemiecki lekarz neurolog i neuroanatom. Jego żoną była francuska neurolog Cécile Vogt-Mugnier.
Życiorys.
Studiował medycynę na Uniwersytecie Christiana-Albrechta w Kilonii i Uniwersytecie w Jenie, tytuł doktora medycyny otrzymał w Jenie w 1894. Gdy pracował w Paryżu z Josephem Jules′em Déjerine’em i jego żoną, Augustą Marie Dejerine-Klumke, poznał przyszłą żonę, Cécile Mugnier. Ożenił się z nią w 1899. Małżeństwo Vogtów pracowało od tej pory razem, publikując prace wspólnie, zazwyczaj z Cécile jako pierwszą autorką. Vogtowie mieli dwie córki, Marthe (1903–2003) i Marguerite (1913–2007). Marthe została neurofarmakologiem, otrzymała tytuł członka (Fellow) Royal Society i profesurę w Cambridge; Marguerite zajmowała się genetyką ewolucyjną, w latach 50. wyemigrowała do Stanów, gdzie pracowała z Renato Dulbecco nad opracowaniem szczepionki przeciwko poliowirusom i dostała posadę w laboratorium Salka.
5 czerwca 1936 otrzymał tytuł doktora "honoris causa" Uniwersytetu Stefana Batorego w Wilnie jako pierwszy Niemiec uhonorowany tego typu wyróżnieniem w Polsce.
Dorobek naukowy.
Vogtowie utworzyli w Berlinie Instytut Badań Mózgu ("Institut für Hirnforschung"). Studiowali tam m.in. Korbinian Brodmann. Uczniami Vogta byli też Maksymilian Rose, Igor Klatzo, Jerzy Olszewski, Hubert Meessen, Lieselotte Gerhard i Adolf Hopf.
Oskar i Cecile Vogtowie byli jednymi z twórców cytoarchitektoniki ludzkiego mózgu, w 1910 roku przedstawili pierwszą mieloarchitektoniczną mapę ludzkiej kory mózgowej. Pozostawili wiele prac poświęconych klinice chorób wzgórza i neuroanatomii. Opisali zespół objawów, znany jako stan marmurkowaty albo choroba Vogtów (ang. Vogt-Vogt syndrome).
Vogt interesował się hipnotyzmem i psychologią. W okresie międzywojennym wydawał „Journal für Psychologie und Neurologie” (potem „Journal für Hirnforschung”). W 1924 roku został zaproszony na konsultację śmiertelnie chorego Lenina, a rok później przyjął ofertę tamtejszego ministerstwa zdrowia założenia w Moskwie instytutu badań mózgu (Institut Mozga). W Berlinie szkoliło się u niego wielu rosyjskich lekarzy i biologów, w tym Siergiej Zarapkin, Nikołaj Popow, Isaj Sapir, Siemion Sarkisow.

</doc>
<doc id="1346256" url="https://pl.wikipedia.org/wiki?curid=1346256" title="Mateusz Skibniewski">
Mateusz Skibniewski

Mateusz Skibniewski, (ur. 19 lipca 1912 w Maćkowicach, zm. 25 listopada 2002 w Lubiniu) – ksiądz katolicki, zakonnik, przeor klasztoru benedyktynów w Tyńcu, bibliotekarz. 
Urodził się w rodzinnych Maćkowicach jako syn właścicieli dóbr ziemskich: Ludwika Skibniewskiego i Felicji z Dębickich. Na chrzcie dostał imię Józef. Wstępując do zakonu benedyktynów przyjął imię Mateusz. Był bratankiem dwóch zasłużonych duchownych katolickich: ks. Mariusza Skibniewskiego, jezuity i profesora Papieskiego Instytutu Wschodniego w Rzymie oraz ks. Stefana Skibniewskiego, protonotariusza apostolskiego i profesora filozofii chrześcijańskiej na Uniwersytecie Jana Kazimierza we Lwowie.
Życie zakonne rozpoczął w benedyktyńskim opactwie w Brugii w Belgii. W 1934 roku złożył tam pierwsze śluby zakonne i podjął studia filozoficzne i teologiczne. Powrócił do kraju w 1938 roku i poświęcił się odrodzeniu życia benedyktyńskiego w Polsce. Uczestniczył w akcji, która doprowadziła do powrotu - po ponad stu latach nieobecności - benedyktynów do Tyńca w 1939 roku. W roku 1959 objął po Piotrze Rostworowskim kierownictwo klasztoru w Tyńcu. Przeorem tego klasztoru był przez 10 lat, do roku 1969. Potem był wielokrotnie przeorem benedyktynów w Lubiniu. Był m.in. autorem prac na temat historii lubińskiego opactwa benedyktynów. Zmarł w Lubiniu dnia 25 listopada 2002.

</doc>
<doc id="1346257" url="https://pl.wikipedia.org/wiki?curid=1346257" title="Berlinghiero Berlinghieri">
Berlinghiero Berlinghieri

Berlinghiero Berlinghieri (ur. w Volterra w Toskanii, zm. przed 1236 w Lukce w Toskanii) – gotycki malarz włoski; tworzył w toskańskiej Lukce w latach 1228 – 1232.
Malarstwo Berlinghieriego, jako przedstawiciela sztuki toskańskiej XIII wieku, wykazują jeszcze ewidentne wpływy bizantyjskie. Współczesne Berlinghieriemu dzieła architektury i rzeźby są już bardzo gotyckie lub romańskie. Dzieła Berlinghieriego są jednak uważane za przykłady sztuki przejściowej pomiędzy malarstwem bizantyjskim a malarstwem zachodnim.
Berlinghiero Berlinghieri pochodził prawdopodobnie z Volterry, w której też się kształcił. Z pewnego dokumentu z 1228 wywnioskować można, iż razem ze swoimi synami Bonawenturą Berlinghierim i Baronem Berlinghierim ślubował rozejm z mieszkańcami Pizy.
Pierwszym znanym dziełem Berlinghieriego jest "Krycyfiks" przechowywany w Muzeum Narodowym w Villa Guinigi w Lukce. Dzieło to znajdowało się wcześniej w klasztorze Matki Bożej Anielskiej w Lukce w latach 1210-1220. Berlinghieri przedstawił na nim Chrystusa w sposób typowy dla sztuki bizantyjskiej – Christus triumphans. Brak w nim całkowicie dramatyczności. Postać Ukrzyżowanego jest przedstawiona w sposób statyczny.
Inny "Krucyfiks", datowany na lata 1230-1235 pochodzi z Fucecchio. Przechowywany jest obecnie w Muzeum św. Mateusza w Pizie. Ulegając wpływom Giunta Pisano, osobie Chrystusa nadane zostały rysy dramatyczne.
Berlinghieri przypisywane są również dwie "Madonny z Dzieciątkiem" (Metropolitan Museum of Art oraz Katedra w Pizie). Jedna nazywana "Madonna Strauss", druga "Da Camaiore".

</doc>
<doc id="1346258" url="https://pl.wikipedia.org/wiki?curid=1346258" title="Interkineza">
Interkineza

Interkineza lub interfaza II – stadium występujące między pierwszym i drugim podziałem mejotycznym. W czasie interkinezy (w odróżnieniu od interfazy) nie występuje replikacja chromosomów. W tej fazie chromosomy składają się z dwóch chromatyd połączonych centromerami.
Wiele roślin pomija telofazę I i interkinezę, wchodząc natychmiastowo w profazę II.

</doc>
<doc id="1346259" url="https://pl.wikipedia.org/wiki?curid=1346259" title="Bursztyn japoński">
Bursztyn japoński

Bursztyn japoński – wydobywany w północnej części wyspy Honsiu, nad brzegiem Oceanu Spokojnego. Żywica ta, zwana obecnie bursztynem japońskim, ma cechy nieco zbliżone do sukcynitu (bursztynu bałtyckiego) pod względem możliwości obróbki, choć wymaga znacznie większej ostrożności przy wszystkich operacjach, a szczególnie przy polerowaniu, z racji efektu "ciągnienia się". Tylko niewielka część ma urodę podobną do cenionych odmian przezroczystego i złocistego bursztynu bałtyckiego. Przeważa odmiana nieprzezroczysta ciemnopomarańczowa, a znaczna część to bryłki brązowawe z charakterystycznymi małymi plamkami.

</doc>
<doc id="1346263" url="https://pl.wikipedia.org/wiki?curid=1346263" title="Refugee">
Refugee

Refugee (tłumaczenie: "Uchodźca") – bollywoodzki dramat miłosny wyreżyserowany w 2000 roku przez J.P. Dutta, autora "Border", "Umrao Jaan" i "LOC Kargil". W filmie tym debiutują Abhishek Bachchan, syn sławnego aktora Amitabh Bachchana i Kareena Kapoor, siostra aktorki Karisma Kapoor. Ponadto w filmie występują też Jackie Shroff, Sunil Shetty i Anupam Kher. Tematem filmu jest historia miłości Pakistanki, która rozgrywa się na tle exodusu muzułmańskiej rodziny uciekającej w 1971 roku przez Indie ze Wschodniego Pakistanu przekształconego w wyniku wojny w Bangladesz do Zachodniego Pakistanu.
J.P. Dutta jest scenarzystą, reżyserem i producentem filmu.
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Murder", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1346265" url="https://pl.wikipedia.org/wiki?curid=1346265" title="Robert Goodloe Harper">
Robert Goodloe Harper

Robert Goodloe Harper (ur. w styczniu 1765, zm. 14 stycznia 1825) – amerykański polityk związany z Partią Federalistyczną.
W latach 1795–1801 był przedstawicielem Karoliny Południowej w Izbie Reprezentantów Stanów Zjednoczonych. W 1816 roku był przedstawicielem stanu Maryland w Senacie Stanów Zjednoczonych.

</doc>
<doc id="1346267" url="https://pl.wikipedia.org/wiki?curid=1346267" title="Międzynarodowa Akademia Nauk w San Marino">
Międzynarodowa Akademia Nauk w San Marino



</doc>
<doc id="1346269" url="https://pl.wikipedia.org/wiki?curid=1346269" title="Akademio Internacia de la Sciencoj">
Akademio Internacia de la Sciencoj



</doc>
<doc id="1346271" url="https://pl.wikipedia.org/wiki?curid=1346271" title="Międzynarodowa Akademia Nauk">
Międzynarodowa Akademia Nauk



</doc>
<doc id="1346272" url="https://pl.wikipedia.org/wiki?curid=1346272" title="Smileys">
Smileys



</doc>
<doc id="1346274" url="https://pl.wikipedia.org/wiki?curid=1346274" title="Bad Kösen">
Bad Kösen

Bad Kösen − dzielnica uzdrowiskowa miasta Naumburg (Saale) w Niemczech, w kraju związkowym Saksonia-Anhalt w powiecie Burgenland. Do 31 grudnia 2009 było to samodzielne miasto. Centrum niewielkiego regionu winiarskiego Saale-Unstrut.
W miejscowości znajdują się tężnie solanek.
Geografia.
Bad Kösen leży w zachodniej części Naumburg (Saale). Przez dzielnicę przebiega droga krajowa B87.
Współpraca.
Miejscowość partnerska:

</doc>
<doc id="1346276" url="https://pl.wikipedia.org/wiki?curid=1346276" title="Pomnik Anonimowego Przechodnia we Wrocławiu">
Pomnik Anonimowego Przechodnia we Wrocławiu

__BEZSPISU__
Pomnik Anonimowego Przechodnia – wrocławski pomnik odsłonięty w nocy z 12 na 13 grudnia 2005 składający się z czternastu odlanych z brązu postaci ludzkich naturalnej wielkości, stojących po obu stronach ulicy Świdnickiej w miejscu, w którym krzyżuje się ona z ulicą Piłsudskiego.
Pierwowzorem pomnika była instalacja „Przejście” autorstwa Jerzego Kaliny z 1977, ustawiona w Warszawie przy ulicach Świętokrzyskiej i Mazowieckiej. Stworzona była ona dla potrzeb programu telewizyjnego „Vox Populi”. Niedługo potem została zdemontowana i trafiła na 28 lat do wrocławskiego Muzeum Narodowego. Gipsowe figury stały się wzorcem dla nowego pomnika z brązu.
Pomnik został uznany przez amerykański "Budget Travel" za jedno z najbardziej niezwykłych miejsc na świecie. W 2011 r. Newsweek Polska umieścił go wśród 15 najpiękniejszych rzeczy w Polsce, nazywając go „najbardziej spektakularnym” pomnikiem we Wrocławiu. Prestiżowy magazyn "Arch20" umieścił go wśród 25 najbardziej kreatywnych pomników świata.
W studium uwarunkowań i kierunków zagospodarowania przestrzennego dla miasta Wrocławia z 2018 r. pomnik ten został uznany za dobro kultury współczesnej.
Różne ujęcia obu części pomnika:

</doc>
<doc id="1346284" url="https://pl.wikipedia.org/wiki?curid=1346284" title="Irak Perski">
Irak Perski

Irak Perski (albo Dżibal) − termin używany w średniowieczu na określenie regionu w północno-zachodnim Iranie, odpowiadającego w przybliżeniu starożytnej Medii.
Arabscy geografowie określali jego terytorium jako ograniczone przez Fars i Chuzestan od południa, Mezopotamię (to jest Irak właściwy) od zachodu, Azerbejdżan, Dejlam i Ghumes od północy oraz Wielką Pustynię Słoną od wschodu. Odpowiadał on więc mniej więcej terytorium starożytnej Medii. Ponieważ na terytorium tym przeważały góry, wcześni arabscy geografowie nazywali je "Dżibal" (dosłownie "góry"). Od momentu jednak podboju tego terenu przez Seldżuków zaczęto je nazywać "Irakiem Perskim" ("Irak Adżami"). Stało się tak ponieważ rządzący również Irakiem sułtani z dynastii Seldżukidów czasem nazywali się z tego powodu "Sułtanami Iraku", chociaż ich stolica była położona w Hamadanie w Dżibalu. Stąd ten ostatni zaczął być również nazywany Irakiem, tyle że "perskim", dla odróżnienia od Iraku właściwego, który zaczęto nazywać "arabskim". Ostatecznie nazwy "Dżibal" przestano używać po najeździe mongolskim w XIII wieku. Nazwa "Irak Perski" była następnie używana przez stulecia, i do dzisiaj nosi ją jeden z dystryktów na południowy zachód od Teheranu.
Aż do początków X wieku prowincja była bezpośrednio kontrolowana przez kalifów. Najważniejszymi miastami regionu były wówczas Kermszirin (późniejszy Kermanszah), Hamadan, Kom, Isfahan i Rej, który zazwyczaj był stolicą. W późniejszych latach X wieku i na początku wieku XI na terenie Dżibalu istniał emirat Bujidów, ze stolicą w Reju. Hamadan był stolicą bocznej, podporządkowanej linii Bujidów, później większość południowej części regionu przeszła pod kontrolę Kakujidów. Pierwszy z władców seldżuckich, Togryl Beg, na krótki czas w roku 1050 uczynił swoją stolicą Isfahan. Był on także stolicą Malekszaha, później jednak tę rolę przejął Hamadan. W okresie ilchanidzkim suma podatków zbierana z Iraku Perskiego była dużo niższa niż w okresie abbasydzkim, co jest widomym świadectwem zniszczeń mongolskiego najazdu i późniejszej ekonomicznej zapaści.

</doc>
<doc id="1346285" url="https://pl.wikipedia.org/wiki?curid=1346285" title="Dżibal">
Dżibal



</doc>
<doc id="1346289" url="https://pl.wikipedia.org/wiki?curid=1346289" title="Vysoká (Małe Karpaty)">
Vysoká (Małe Karpaty)

Vysoká (754 m n.p.m.) – drugi co do wysokości szczyt w grupie górskiej Małych Karpat w Centralnych Karpatach Zachodnich na Słowacji.
Vysoká znajduje się w południowej (wapiennej) części Małych Karpat. Jej szczyt wznosi się nad wsiami Kuchyňa i Rohožník i jest wysunięty ok. 1,5 km na zachód od głównego grzbietu pasma. Ma formę skalistego grzebienia.
Góra jest klasycznym przykładem ostańca, wyerodowanego siłą płynących wód z dawnego płaskowyżu. Budują ją kredowe wapienie.
W masywie występuje szereg zbiorowisk roślinnych, zwłaszcza leśnych i naskalnych, z licznymi rzadkimi gatunkami flory i fauny.
Od 1988 masyw obejmuje rezerwat przyrody "Vysoká".
Szczyt znany jest z panoramy, obejmującej znaczą część Małych Karpat i Nizinę Borską. Dostępny jest niebiesko znakowanym szlakiem turystycznym z miejscowości Kuchyňa lub ze schroniska turystycznego Zochova chata.

</doc>
<doc id="1346292" url="https://pl.wikipedia.org/wiki?curid=1346292" title="Jeff Koons">
Jeff Koons

Jeff Koons (ur. 21 stycznia 1955 w Yorku w Pensylwanii) – amerykański artysta. Zajmuje się malarstwem i rzeźbą.
Biografia.
Już jako ośmiolatek kopiował dzieła dawnych mistrzów, sprzedając je potem w sklepie meblowym swojego ojca. Studiował w Maryland Institute College of Art w Baltimore oraz w Art Institute of Chicago. Zaraz po ukończeniu studiów został uznany za jednego z najbardziej obiecujących współczesnych artystów.
W roku 1991 poślubił włoską gwiazdę filmów pornograficznych Ilonę Staller ("Cicciolinę"), która pozowała mu do cyklu erotycznych rzeźb i obrazów. Ich małżeństwo przetrwało zaledwie rok. Już po rozwodzie urodził im się syn Ludwig, który stał się przedmiotem długiej batalii sądowej o prawo do opieki. Staller wprawdzie ostatecznie przegrała, ale syn pozostał z nią we Włoszech.
Kontynuuje idee dadaizmu i pop-artu – używa przedmiotów codziennego użytku, zabawek jako ready mades, inspiruje się reklamą, jego dzieła bardzo często przypominają powiększone drobnomieszczańskie bibeloty. Analizuje ukryte mechanizmy władzy w oparciu o obserwacje kina, popkultury i reklamy.
Na początku lat 90. wykonał ze szkła i plastiku cykl rzeźb "Made in Heaven", przedstawiający go wraz z żoną w pozycjach z kamasutry, a utrzymanych w kiczowatej stylistyce.
W 1992 zasłynął dzięki ogromnej rzeźbie z wielokolorowych kwiatów "Puppy". Była ona wystawiana m.in. w Nowym Jorku, Sydney i Bilbao. Tworzył cykle malarskie (np. "Celebration" 1995–1998) i rzeźbiarskie ("Easyfun", 1999–2000).
W maju 2019 roku rzeźba "Rabbit" Jeffa Koonsa została sprzedana za ponad 91 milionów dolarów. Tym samym Koons został najdroższym żyjącym artystą.

</doc>
<doc id="1346293" url="https://pl.wikipedia.org/wiki?curid=1346293" title="Igor Zajcew">
Igor Zajcew

Igor Zajcew, ros. Игорь Аркадевич Зайцев (ur. 27 maja 1938 w Ramienskim) – rosyjski szachista i trener szachowy, arcymistrz od 1976 roku.
Kariera szachowa.
W latach 1962–1991 sześciokrotnie uczestniczył w finałach indywidualnych mistrzostw Związku Radzieckiego, najlepszy wynik osiągając w 1970 r. w Rydze, gdzie zajął 16. miejsce. W 1969 r. zdobył tytuł mistrza Moskwy, natomiast w 1970 r. zajął II m. (za Janem Smejkalem) w memoriale Akiby Rubinsteina w Polanicy-Zdroju. W kolejnych latach sukcesy odniósł m.in. w Dubnej (1976, II m. i 1979, dz. I m. wspólnie z Dragutinem Šahoviciem, Jurijem Razuwajewem i Aleksiejem Suetinem), Quito (1977, II m.), Podolsku (1991, III m. za Jakowem Murejem i Leonidem Judasinem), Bukareszcie (1993, memoriał Victora Ciocaltei, dz. I m. wspólnie z Walerijem Niewierowem i Władysławem Niewiedniczym), Orle (1994, I m.), Moskwie (1994, dz. II m. za Aleksandrem Złoczewskim, wspólnie z Igorem Lempertem), Woroneżu (1997, memoriał Władimira Zagorowskiego, II m. za Jewgienijem Wasiukowem) oraz ponownie w Moskwie (1997, dz. I m. wspólnie z Ratmirem Chołmowem i Andriejem Ryczagowem). W 2004 r. odniósł kolejny sukces, dzieląc w Tuli II m. (za Władimirem Karasiowem, wspólnie m.in. z Jurijem Szabanowem) w mistrzostwach Rosji seniorów (zawodników pow. 60. roku życia).
Na przełomie lat 70. i 80. zanotował znaczne osiągnięcia jako szachowy trener. W 1978 i 1981 r. pełnił funkcję sekundanta Anatolija Karpowa w trakcie jego meczów o mistrzostwo świata przeciwko Wiktorowi Korcznojowi, natomiast w 1980 i 1982 r. był kapitanem drużyny Związku Radzieckiego na szachowych olimpiadach. Wniósł również wkład w rozwój teorii szachowej, do dziś w partii hiszpańskiej stosowany jest wariant powstający po posunięciach:
i noszący nazwę wariantu Flohra-Zajcewa. W systemie tym czarne wykorzystują fianchetto białopolowego gońca do ataku na centralnego piona e4. Nazwisko Zajcewa nosi również jeden z wariantów gambitu wołżańskiego.
Najwyższy ranking w swojej karierze osiągnął 1 lipca 1971 r., z wynikiem 2520 punktów dzielił wówczas 55-60. miejsce na światowej liście FIDE.

</doc>
<doc id="1346296" url="https://pl.wikipedia.org/wiki?curid=1346296" title="Rudolf Albert von Kölliker">
Rudolf Albert von Kölliker



</doc>
<doc id="1346300" url="https://pl.wikipedia.org/wiki?curid=1346300" title="Ralph Goings">
Ralph Goings

Ralph Goings (ur. 9 maja 1928, zm. 4 września 2016) - amerykański malarz, związany w latach 60. i 70. XX wieku z nurtem fotorealizmu. Najbardziej znany z wyjątkowo dokładnych obrazów współczesnych mu barów i ciężarówek. Studiował w Kalifornijskim Uniwersytecie Sztuk Pięknych w Oakland.

</doc>
<doc id="1346301" url="https://pl.wikipedia.org/wiki?curid=1346301" title="Bogdan Malinowski">
Bogdan Malinowski

Bogdan Malinowski (ur. 1908 w Łodzi, zm. 6 maja 1943 w Tangerhütte) - podchorąży rezerwy 28 pułku piechoty Strzelców Kaniowskich, absolwent Wyższej Szkoły Handlowej w Poznaniu, uczestnik walk w obronie Warszawy we wrześniu 1939 roku.
Od kapitulacji Warszawy przebywał w obozie jenieckim w Altengrabow Stalag XI A. Zmarł na gruźlicę w szpitalu dla polskich jeńców wojennych w Tangerhütte 6 maja 1943 roku.
"„Wśród wielu innych utrwalił mi się obraz podchorążego rezerwy 28 Pułku Strzelców Kaniowskich, Bogdana Malinowskiego, urodzonego 1908 roku w Łodzi. Stan płuc podchorążego: kawerny, rozpadówka, krwotoki. Tak jak w innych przypadkach można było myśleć wyłącznie o przedłużaniu jego życia. Podchorąży był świadom, że nie ma możności wyzdrowienia. Pogodzony z koniecznością zgonu, witał mnie zawsze uśmiechnięty, chętnie usługiwał ciężko chorym, gorączkującym kolegom i ze wszystkimi dzielił się zawartością obwitych paczek żywnościowych, jakie często otrzymywał z kraju. Sam śmiertelnie chory, stale pocieszał zdrowszych od siebie, opowiadając coraz to nowe kawały. Po przebytym pod koniec listopada 1942 roku krwotoku podchorąży gorączkował. Poleciłem mu stałe leżenie, ale już następnego dnia po spadku temperatury zastałem go przy łóżku jednego z kolegów. Troskliwie, jak matka, karmił łyżką chorego. Podchorąży Bogdan Malinowski zmarł 6 maja 1943 roku.”"
Czynny udział w działalności niepodległościowej i walce zbrojnej w latach 1905–1945 brało także rodzeństwo Bogdana Malinowskiego: Henryk Pobóg-Malinowski (1889–1930), Maria Sylwia Szymańska (Pobóg-Malinowska) (1892–1978), Seweryn Malinowski (1898–1952), Marian Malinowski (1900–1977).

</doc>
<doc id="1346304" url="https://pl.wikipedia.org/wiki?curid=1346304" title="TzG">
TzG



</doc>
<doc id="1346305" url="https://pl.wikipedia.org/wiki?curid=1346305" title="Małpa komputerowa">
Małpa komputerowa



</doc>
<doc id="1346308" url="https://pl.wikipedia.org/wiki?curid=1346308" title="^">
^



</doc>
<doc id="1346312" url="https://pl.wikipedia.org/wiki?curid=1346312" title="The Book of Mozilla">
The Book of Mozilla



</doc>
<doc id="1346314" url="https://pl.wikipedia.org/wiki?curid=1346314" title="Orzeł australijski">
Orzeł australijski

Orzeł australijski ("Aquila audax") – gatunek dużego ptaka z rodziny jastrzębiowatych (Accipitridae). Jest największym ptakiem drapieżnym w Australii i najliczniejszym z dużych gatunków orłów.
Systematyka.
Wyróżniono dwa podgatunki "A. audax":
Morfologia.
Wygląd zewnętrzny: 
Ptak ma długie, dosyć szerokie skrzydła, upierzone golenie, staw skokowy i część skoku na nogach oraz ogon i charakterystyczne skrzydła o klinowatym zakończeniu. Ze względu na dużą rozpiętość skrzydeł ten gatunek jest jednym z największych w rzędzie szponiastych. Upierzenie dorosłego orła australijskiego jest głównie ciemnobrązowe lub czarne z czerwonawo-brązowymi plamami na spodniej stronie skrzydeł, łopatkach, karku i poniżej karku.
Rozmiary: 
Długość ciała – od 0,9 do 1,15 m.
Rozpiętość skrzydeł – od 1,8 do 2,5 m.
Masa ciała:
Średnio od 3,2 do 4,2 kg. Czasami nawet 5,5 kg.
Występowanie.
Środowisko:
Zamieszkują prawie wszystkie środowiska, choć skłaniają się raczej do lasów. Otwierają kolonie w południowej i wschodniej Australii.
Zasięg występowania:
Orły australijskie są spotykane w Australii, włączając w to Tasmanię, oraz w południowej części Nowej Gwinei.
Pożywienie.
Zwykle pożywieniem dla orła są króliki i potrącone przez pojazdy owce. Polowanie czasami odbywa się w grupach – wtedy ofiarą orłów mogą paść zwierzęta nawet wielkości kangura rudego.
Rozród.
W czasie pory lęgowej orły wykonują powietrzne akrobacje. Często toczą również ze sobą walki o terytorium.
Gniazdo: Gniazdo to wielka platforma zbudowana z patyków i wyłożona zielonymi liśćmi, zwykle umieszczona na dużym drzewie (najczęściej eukaliptusie) na wysokości 2–73 m nad ziemią. Gniazda są również budowane na klifach, wśród skał, a nawet na ziemi w miejscach trudno dostępnych dla ludzi. Gniazda są ponownie wykorzystywane w kolejnych latach, uzupełniane są jedynie o dodatkowy materiał budulcowy.
Jaja: 
W zniesieniu 1–4 jaj, zwykle 2.
Wysiadywanie:
Okres wysiadywania trwa 42–44 dni. Wysiadują oboje rodzice, ale głównie samica.
Wychowanie piskląt:
Pisklętami opiekują się oboje rodzice, głównie jednak samica. Młode opuszczają gniazdo po 79–90 dniach od wyklucia. Są jednak nadal zależne od rodziców przez co najmniej 4 miesiące.
Status.
Międzynarodowa Unia Ochrony Przyrody (IUCN) uznaje orła australijskiego za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznaje się za wzrostowy.

</doc>
<doc id="1346317" url="https://pl.wikipedia.org/wiki?curid=1346317" title="Aquila audax">
Aquila audax



</doc>
<doc id="1346319" url="https://pl.wikipedia.org/wiki?curid=1346319" title="The Last Song">
The Last Song

The Last Song – jest to drugi singiel z wydanego w 1992 roku albumu "The One" Eltona Johna. Piosenka jest hołdem dla zmarłego w tym samym roku ojca pianisty.
Istnieją również pogłoski, że została napisana ku czci pamięci Ryana White’a, 18-letniej ofiary AIDS. Elton był z chłopcem związany emocjonalnie, a na jednym z koncertów w Barcelonie w 1992 roku przyznał nawet, że jest to piosenka o AIDS.
Utwór został też użyty jako motyw muzyczny zamykający krótki film ukazujący montaż zdjęć sławnych ludzi, którzy padli ofiarami AIDS, oraz na końcu ukazanego w 1993 roku filmu And the Band Played On.

</doc>
<doc id="1346321" url="https://pl.wikipedia.org/wiki?curid=1346321" title="FannyAnn Eddy">
FannyAnn Eddy

FannyAnn Eddy (ur. 1974, zm. 28 września 2004 roku) – działaczka na rzecz praw gejów i lesbijek w ojczystym Sierra Leone i całej Afryce. Była założycielką pierwszego stowarzyszenia LGBT w Sierra Leone. Odbyła wiele podróży, adresując swoją misję do krajów ONZ i innych międzynarodowych organizacji.
Do działaczy ONZ mówiła:
Eddy została zamordowana krótko po wygłoszeniu przemówienia na temat pogróżek i przemocy, które spotykają osoby homoseksualne w Sierra Leone. Co najmniej trzech mężczyzn wtargnęło do jej biura, gwałcąc ją, raniąc nożem i w końcu łamiąc jej kark.
Eddy osierociła 9-letniego syna. Umierając, pozostawiła swoją partnerkę, Esther.
Imię Eddy i Magnusa Hirschfelda nosi Fundacja Hirschfeld-Eddy.

</doc>
<doc id="1346323" url="https://pl.wikipedia.org/wiki?curid=1346323" title="Międzynarodowa Liga Nauczycieli Esperantystów">
Międzynarodowa Liga Nauczycieli Esperantystów

Międzynarodowa Liga Nauczycieli Esperantystów () – organizacja pozarządowa powołana do życia w 1949 roku. Międzynarodowe stowarzyszenie nauczycieli języka esperanto z siedzibą w Rotterdamie.
Opis.
Międzynarodowa Liga Nauczycieli Esperantystów założona została 12 sierpnia 1949 roku w Bournemouth w Wielkiej Brytanii. Obecnie siedziba znajduje się w Rotterdamie, w Holandii. Przed II wojną światową istniała organizacja Tutmonda Asocio de Geinstruistoj Esperantistaj (TAGE), założona w 1924 roku, podczas 16. Światowego Kongresu Esperanto w Wiedniu, która dała początek ILEI. Pierwszym prezydentem założycielem była Violet C. Nixon z Wielkiej Brytanii, po sześćdziesięciu latach drugą kobietą prezydentem ILEI została w 2013 roku Mireille Grosjean ze Szwajcarii. ILEI w 1990 roku przystąpiło do Universala Esperanto-Asocio.
Oficjalnym organem ILEI jest pismo "„Internacia Pedagogia Revuo”" wydawane co najmniej trzy razy w roku. Liga wydaje także międzynarodowy magazyn esperanto dla uczniów i początkujących "„Juna Amiko”".
Struktura.
Zarząd.
Skład zarządu na lata 2018–2021:
Prezydencja.
Od 1972 roku prezydencję sprawowali:
Komitet.
Najwyższym organem Ligi jest komitet. Spotyka się raz w roku na konferencji. Przez cały rok podejmuje decyzje poprzez głosowanie online, które zostało wprowadzone w kwietniu 2011 roku. Oddziały krajowe powołują członków komitetu, na trzyletnią kadencję, proporcjonalnie do ich składu: 5–14 członków jest uprawnionych do jednego członka komitetu, 15–34 dwóch, 35–49 trzech i 50–99 czterech. Członkowie zarządu automatycznie stają się członkami komitetu.
ILEI posiada 43 oddziały na całym świecie, z których na dzień 9 stycznia 2019, wyłonionych zostało 64 członków komitetu. Polskę reprezentują: prezes polskiego oddziału Ligi Magdalena Tatara i przewodniczący Polskiego Związku Esperantystów Robert Kamiński.
Cele.
Aktualny statut ILEI został zatwierdzony podczas 44. Konferencji ILEI w Kopenhadze w lipcu 2011 roku. Określa on m.in. główne cele organizacji:
Cele realizowane są poprzez wytyczone zadania:

</doc>
<doc id="1346324" url="https://pl.wikipedia.org/wiki?curid=1346324" title="ILEI">
ILEI



</doc>
<doc id="1346330" url="https://pl.wikipedia.org/wiki?curid=1346330" title="I tylko wiosna nie nadejdzie">
I tylko wiosna nie nadejdzie

I tylko wiosna nie nadejdzie (tytuł oryginalny: "Pranvera s'erdhi vetëm") – albański film fabularny z roku 1988 w reżyserii Piro Milkaniego.
Opis fabuły.
Irena jest młodym fizykiem, który odbywa praktykę z daleka od domu rodzinnego. Pogarszający się stan zdrowia powoduje, że trafia do szpitala, gdzie zostaje rozpoznana u niej białaczka. Po początkowym załamaniu, zaczyna żyć i pracować bardzo intensywnie, chcąc jak najlepiej wykorzystać ostatni okres swojego życia.

</doc>
<doc id="1346332" url="https://pl.wikipedia.org/wiki?curid=1346332" title="Cmentarz Inwalidów w Berlinie">
Cmentarz Inwalidów w Berlinie

Cmentarz Inwalidów w Berlinie ("Invalidenfriedhof") – jeden z najstarszych cmentarzy w Berlinie, założony w 1748 roku jako miejsce pochówku inwalidów z pierwszych wojen śląskich, zamieszkałych w pobliskim przytułku (czemu zawdzięcza swą nazwę). W 1824 roku stał się miejscem pochówku wysokich rangą wojskowych pruskich. Znajdują się na nim też groby uczestników niemieckich walk wyzwoleńczych z lat 1813–1815 oraz żołnierzy poległych podczas Wiosny Ludów.
W okresie Republiki Weimarskiej stał się miejscem spoczynku dowódców z okresu I wojny światowej, a po dojściu Adolfa Hitlera do władzy również funkcjonariuszy III Rzeszy. Po II wojnie światowej nagrobki o nazistowskiej wymowie zostały zlikwidowane przez administrację okupacyjną, choć ciała nazistów nie zostały ekshumowane. W 1951 roku nekropolia została zamknięta dla publiczności.
W latach 60. i 70. został zdewastowany przez oddziały NVA. Jedynie fakt, że był on miejscem pochówku wojskowych pruskich uznanych przez armię NRD za jej poprzedników, ocalił nekropolię przed całkowita likwidacją. Po upadku Muru Berlińskiego cmentarz został uznany za obiekt zabytkowy i objęty ochroną. Rozpoczęto też prace renowacyjne.
Pochowani.
Wśród pochowanych są m.in.:

</doc>
<doc id="1346334" url="https://pl.wikipedia.org/wiki?curid=1346334" title="Internacia Ligo de Esperanstistaj Instruistoj">
Internacia Ligo de Esperanstistaj Instruistoj



</doc>
<doc id="1346336" url="https://pl.wikipedia.org/wiki?curid=1346336" title="Jure Radelj">
Jure Radelj

Jure Radelj (ur. 26 listopada 1977 w Lublanie) – słoweński skoczek narciarski i trener skoków narciarskich.
Przebieg kariery.
Po raz pierwszy w zawodach Pucharu Świata w skokach narciarskich wystąpił w sezonie 1992/1993 na dużej skoczni w Planicy, gdzie zajął 56. miejsce. Pierwsze punkty w Pucharze Świata zdobył 30 grudnia 1995 podczas zawodów Turnieju Czterech Skoczni w Oberstdorfie, gdzie zajął 27. miejsce.
W następnych sezonach zdobywał pojedyncze punkty w klasyfikacji PŚ. Największym osiągnięciem w latach 90. było zajęcie 21. miejsca na zawodach w Tauplitz w sezonie 1996/1997.
W sezonie 2000/2001 był najlepszym słoweńskim zawodnikiem. Już na pierwszych trzech zawodach w Kuopio zajął kolejno 7., 6. i 12. miejsce i znalazł się w czołowej piętnastce. Nie udało mu się jednak utrzymać formy do następujących tuż po tym zawodów Turnieju Czterech Skoczni. W Garmisch-Partenkirchen nie zakwalifikował się do serii finałowej, a najwyższą lokatą zajętą podczas turnieju było 13. miejsce w Innsbrucku. W dalszej części sezonu skakał równo, a jego najwyższym osiągnięciem było 7. miejsce na zawodach w Hakubie. Wystąpił na Mistrzostwach Świata w Narciarstwie Klasycznym 2001 w Lahti, gdzie na dużej skoczni zajął 21. miejsce. W końcówce sezonu oraz zawodach Letniego Grand Prix udawało mu się zdobywać pojedyncze punkty, jednak jego forma znacznie osłabła, dlatego znacznie częściej niż w zawodach Pucharu Świata występował w Pucharze Kontynentalnym. Ostatni raz w zawodach PŚ wystąpił w 2005/2006 na skoczni w Sapporo, gdzie podczas pierwszych zawodów zajął 23. miejsce, a podczas drugich nie zakwalifikował się do serii finałowej.
Po zakończeniu sezonu 2006/2007 zakończył karierę skoczka narciarskiego. Jego rekord życiowy wynosi 197,5 m i został ustanowiony w 1997 w Planicy.
Po zakończeniu kariery został trenerem skoków. Był asystentem trenera reprezentacji Turcji, w latach 2014–2016 współpracował z reprezentacją Rumunii, a od 2016 do 2017 był głównym trenerem reprezentacji Korei Południowej. W lipcu 2018 objął chińską kadrę mężczyzn.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 sumowano punkty za wszystkie skoki (jak m.in. w TCS).

</doc>
<doc id="1346338" url="https://pl.wikipedia.org/wiki?curid=1346338" title="Kościół Przemienienia Pańskiego w Sońsku">
Kościół Przemienienia Pańskiego w Sońsku

Kościół Przemienienia Pańskiego w Sońsku – kościół rzymskokatolicki w diecezji płockiej.
Historia.
Kościół w Sońsku został zbudowany staraniem ks. proboszcza Franciszka Chełmińskiego, w latach 1904–1905 w stylu neogotyckim, z cegły, na fundamencie z kamienia polnego. Konsekrował go Antoni Julian Nowowiejski – biskup płocki dnia 2 czerwca 1910 roku. Z początku XX w. pochodzi neogotyckie wyposażenie wnętrza i ogrodzenie cmentarza kościelnego. Polichromią przyozdobił kościół Władysław Drapiewski w latach 1931–1932. Częściowo uszkodzony w 1944, po wojnie został odbudowany, polichromia uzupełniona, zabrane w czasie okupacji dzwony zostały zastąpione nowymi. Chodnik wokół kościoła położono w roku 1966, kute z żelaza żyrandole ufundowano w 1969, ołtarz soborowy – w roku 1970, stacje Drogi krzyżowej – w roku 1973.

</doc>
<doc id="1346341" url="https://pl.wikipedia.org/wiki?curid=1346341" title="Cienie przeszłości">
Cienie przeszłości

Cienie przeszłości (ang. "Murder") – bollywoodzki thriller z 2004 roku wyreżyserowany przez Anuraga Basu, autora "Gangster", "Życie w... metropolii" i "Saaya". W filmie grają Mallika Sherawat, Emraan Hashmi i Ashmit Patel. Film, remake hollywoodzkiego filmu "Niewierna" i bollywoodzkich filmów: "Hawas" i "Tezaab – The Acid of Love", kręcono w Bangkoku w Tajlandii. Scenariusz napisał Mahesh Bhatt, autor "Duplicate", "Tamanna", "Zakhm"
Muzyka i piosenki.
Muzykę do filmu skomponował Anu Malik, twórca muzyki do takich filmów jak: "Akele Hum Akele Tum", "Chaahat", "Miłość", "Border", "China Gate", "Refugee", "Fiza" "Aśoka Wielki ", "Aks", "LOC Kargil", "Tamanna", "Ishq Vishk", "Fida", "No Entry", "Humko Deewana Kar Gaye", "Zakochać się jeszcze raz", " Umrao Jaan", czy "Paap". Nagroda Filmfare za Najlepszą Muzykę za "Baazigar" i "Jestem przy tobie".

</doc>
<doc id="1346342" url="https://pl.wikipedia.org/wiki?curid=1346342" title="Katepsyna G">
Katepsyna G

Katepsyna G – proteaza powodująca depolimeryzację włókien kolagenowych i degradację proteoglikanów. Znajduje się w ziarnistościach neutrofili. Jej działalność jest hamowana przez α2-makroglobulinę. Nadmierna aktywność katepsyny G bierze udział w patogenezie przewlekłej obturacyjnej chorobie płuc.

</doc>
<doc id="1346344" url="https://pl.wikipedia.org/wiki?curid=1346344" title="Polityka zagraniczna Timoru Wschodniego">
Polityka zagraniczna Timoru Wschodniego

Timor Wschodni jako niedawno powstały kraj dopiero rozpoczyna rozwiniętą politykę zagraniczną.
Stosunki Zagraniczne z wybranymi państwami oraz regionami.
Współpraca z krajami południowej Azji.
Timor Wschodni jako jedyne państwo Azji południowo-wschodniej nie należy do Stowarzyszenia Narodów Azji Południowo-Wschodniej (ASEAN). Timor nie ma nawet stosunku obserwatora tej grupy. Jednakże Timor wyrażał chęć dołączenia do tej grupy, składając podania w 2002 oraz 2006 roku. Za każdym razem organizacja nie zaakceptowała możliwości członkostwa Timoru w ASEAN. Organizacja wyznaczyła termin wejścia Timoru do ASEAN na rok 2011. Dobrym krokiem w kierunku wstąpienia do tej organizacji jest podpisanie paktu o współpracy oraz kooperacji pomiędzy ASEAN a Timorem Wschodnim.
Indonezja.
Mimo traumatycznej historii stosunki pomiędzy Timorem a Indonezją wyglądają bardzo dobrze. Indonezja to największy partner handlowy Timoru. Ponad 50% całego importu Timoru pochodzi właśnie z Indonezji. Jedyną kwestią sporną stanowi granica lądowa pomiędzy oboma krajami. Propozycja rozwiązania sporu zaproponowana przez Timor została odrzucona przez Indonezję.
Filipiny.
Filipiny, jako drugie po Timorze państwo z dominującą religią jaką jest chrześcijaństwo posiadają dobre stosunki z Timorem już od czasu ogłoszenia przez ten kraj niepodległości. Obecnie pomiędzy oboma krajami istnieje szeroko pojęta wymiana kulturowa, w tym m.in. wymiana studentów.
Status oraz uczestnictwo w organizacjach międzynarodowych.
Timor stara się o członkostwo w ASEAN, IMF, ONZ, Azjatyckim Banku Rozwoju, NAM oraz we Wspólnocie Państw Portugalskojęzycznych.
Timor Wschodni posiada status obserwatora przy Forum Wysp Pacyfiku.

</doc>
<doc id="1346346" url="https://pl.wikipedia.org/wiki?curid=1346346" title="Sokołda (rzeka)">
Sokołda (rzeka)

Sokołda ("Sokółka") – rzeka, prawy dopływ Supraśli o długości 44,1 km i spadku 33 metrów. 
Opis.
Płynie w województwie podlaskim. Jej źródła znajdują się na Wzgórzach Sokólskich w okolicach wsi Trzcianka. Przepływa przez Puszczę Knyszyńską i miejscowości: Straż, Ostrówek, Dworzysk, Międzyrzecze, Kopna Góra, Sokołda, Podłaźnie, Surażkowo. Na przestrzeni kilkunastu kilometrów, od Kurył do Straży, Sokołda płynie doliną wzdłuż torów kolejowych z dużym spadkiem od 5‰ do 8‰. Uchodzi do Supraśli przy wsi Zasady. Na całej swojej długości ma charakter rzeki typowo nizinnej o stosunkowo niewielkim spadku i niewielkiej prędkości przepływu wody. W górnym i dolnym biegu koryto rzeki dość silnie meandruje.
Dopływami rzeki są Poganica, Jałówka i Kamionka.

</doc>
<doc id="1346349" url="https://pl.wikipedia.org/wiki?curid=1346349" title="Sapele">
Sapele



</doc>
<doc id="1346357" url="https://pl.wikipedia.org/wiki?curid=1346357" title="Gwałciciele">
Gwałciciele

Gwałciciele (tytuł oryginalny: "Përdhunuesit") – albański film fabularny z roku 1994 w reżyserii Spartaka Pecaniego.
Opis fabuły.
Nikt nie wie, kto jest prawdziwym ojcem dziecka. Matka nie chce pamiętać sytuacji, w której została zgwałcona przez swojego kolegę i sąsiada. Gwałciciel należał do grupy motocyklistów, którzy uciekli po tamtym zdarzeniu. Przyjaciel rodziny odkrywa prawdę, kto był gwałcicielem.

</doc>
<doc id="1346359" url="https://pl.wikipedia.org/wiki?curid=1346359" title="Antoni Mackiewicz">
Antoni Mackiewicz

Antoni Mackiewicz (lit. "Antanas Mackevičius", ur. 1826 lub 1828 w Cytowianach na Żmudzi, zm. 28 lub 16 grudnia 1863 w Kownie) – duchowny katolicki, inicjator powstania styczniowego 1863–64 na Litwie, naczelnik wojenny województwa kowieńskiego, organizator i dowódca oddziału partyzanckiego.
Jego ojcem był Tadeusz Mackiewicz, szlachcic zaściankowy z okolic Cytowian, w powiecie rosieńskim na Litwie. W wieku 12 lat udał się do Wilna, gdzie uczęszczał do gimnazjum, jako protegowany ojców marianów z Mariampola. Gimnazjum prawdopodobnie nie ukończył. 
Następnie studiował dwa lata na uniwersytecie Świętego Włodzimierza w Kijowie. W 1850 wstąpił do seminarium duchownego w Worniach. Był znanym kaznodzieją wileńskim. Działalność duszpasterską i społeczną rozwinął pracując na Żmudzi. W 1855 pełnił funkcję wikariusza na parafii w Krakinowie, następnie jako filialista parafii Surwiliszki w kościele w Podbrzeziu.
Mackiewicz wcześnie zaangażował się w działalność rewolucyjną i niepodległościową. Nawiązał kontakty ze stronnictwem czerwonych na Litwie. W sierpniu 1862 roku brał udział w ślubie Zygmunta Sierakowskiego z Apolonią Dalewską, gdzie zgromadziło się całe przywództwo czerwonych i przedstawiciele białych.
8 marca 1863 roku odczytał manifest Rządu Narodowego w kościele Podbrzeziu w powiecie poniewieskim i zorganizował pierwszy oddział powstańczy na Litwie. Na czele 250 ochotników ruszył do puszczy krakinowskiej. Chrzest bojowy oddział Mackiewicza przeszedł pod Megianami 27 marca, gdzie po połączeniu z oddziałem Bolesława Dłuskiego-Jabłonowskiego został zaatakowany przez Rosjan. Bitwa zakończyła się zwycięsko, mimo tego że większość niewprawionych w boju chłopów uciekła z pola bitwy. Następnie Mackiewicz na czele już tylko 120 powstańców połączył się 19 kwietnia z oddziałem Sierakowskiego.
Połączone siły odniosły zwycięstwo 21 kwietnia pod Ginietyniami. Zgrupowanie Sierakowskiego rosło w siłę, osiągając liczbę 2500 żołnierzy, i operowała w regionie Puszczy Zielonej. Mackiewicz dowodził 3 batalionem. Zadaniem Mackiewicza w tym okresie była likwidacja rosyjskiej administracji terenowej w regionie oraz zdobycie funduszy na działalność partyzancką. Oddział Mackiewicza wziął udział w rozpoczętym 3 maja marszu Sierakowskiego na Kurlandię, dowodził prawym skrzydłem maszerującym w kierunku Birż przez Komaje i Rakiszki. Marsz zakończył się klęską pod Sznurkiszkami, w której zgrupowanie zostało rozbite.
Po bitwie Mackiewicz, zebrawszy rozbitków ze zgrupowania Sierakowskiego, połączył się z oddziałem Ignacego Laskowskiego pod Podbrzeziem. Następnie w czasie potyczki w okolicach Użwent 2 czerwca, do zgrupowania dołączył oddział Jana Staniewicza-Pisarskiego. Wraz z nimi Mackiewicz odniósł zwycięstwo 6 czerwca pod Cytowianami. Po bitwie Staniewicz odłączył się, a Mackiewicz wraz z Laskowskim skierował się na Żoginty, gdzie 18 czerwca zgrupowanie poniosło porażkę. Po kolejnej przegranej bitwie, 24 czerwca pod Montwidami, oba oddziały rozłączyły się. Mackiewicz na czele 200 powstańców, skierował się na Poniewież.
Oddział Mackiewicza koniec lipca, sierpień i wrzesień spędził w lasach poniewieskich. W tym czasie oddział Mackiewicza rozbudowywał bazę powstańczą, rozpraszał mniejsze oddziały rosyjskie, likwidował rosyjską administrację i posterunki policji. Mackiewicz stoczył również kilka większych potyczek z większymi oddziałami wroga, m.in. pod Poniewieżem (19 lipca), Bystropolem (31 lipca/1 sierpnia), Kiejdanami (12 sierpnia), Budą, Krakinowem (18 września), Remigołą (9 października). W tym czasie, w końcu sierpnia, Mackiewicz otrzymał nominację od Konstantego Kalinowskiego na komisarza politycznego województwa kowieńskiego.
W drugiej połowie października Mackiewicz opuścił lasy poniewieskie i udał się w kierunku lasów kowieńskich, gdzie połączył się z oddziałami Pawła Staniewicza i Kończy. Zgrupowanie poniosło porażkę 20 października pod Świętoborścią, w której poległ Staniewicz. Po bitwie Mackiewicz kontynuował działalność partyzancką, założył obóz pod Gojżewkami, do jego oddziału dołączały mniejsze rozproszone partie. W końcu listopada miał pod bronią 272 partyzantów. Zgrupowanie zostało rozbite 26 listopada, po kolejnej klęsce, ksiądz Mackiewicz rozpuścił oddział i przerwał działalność bojową. Rozkazał żołnierzom zgłosić się do walki na wiosnę, sam zaś zamierzał udać się do Francji.
Mackiewicz został zaaresztowany 17 grudnia przez rosyjskich żandarmów w czasie przeprawy przez Niemen, między Średnikami a Wilkami. Według rozbieżnych relacji zamierzał udać się do Warszawy, a stamtąd do Paryża, lub też dostać się do stolicy Francji drogą przez Berlin. Możliwe że jego aresztowanie było możliwe dzięki zdradzie jego towarzyszy podróży Juliana Rodowicza i d'Artuzziego. Po tygodniu 24 grudnia sąd polowy skazał go na karę śmierci, która została wykonana przez powieszenie 28 grudnia w Kownie.
Pamięć o ks. Antonim Mackiewiczu kultywowana jest na Żmudzi. W Podbrzeziu (obecnie w rejonie kiejdańskim), w domu księdza znajduje się Muzeum Powstania Styczniowego. W Warszawie od 1938 jego imię nosi ulica w dzielnicy Praga-Północ. Ulica Mackiewicza - równoległa do ulicy Sierakowskiego - znajduje się w Łodzi.

</doc>
<doc id="1346360" url="https://pl.wikipedia.org/wiki?curid=1346360" title="Futbol Totalny">
Futbol Totalny



</doc>
<doc id="1346365" url="https://pl.wikipedia.org/wiki?curid=1346365" title="Saint Deamon">
Saint Deamon

Saint Deamon – zespół muzyczny grający power metal, założony przez Jana-Thore Grefstada, Toya, Nobby’ego, Ronny’ego Milianowicza w 2008.

</doc>
<doc id="1346367" url="https://pl.wikipedia.org/wiki?curid=1346367" title="Kirył Georgiew">
Kirył Georgiew



</doc>
<doc id="1346369" url="https://pl.wikipedia.org/wiki?curid=1346369" title="Sapele (drzewo)">
Sapele (drzewo)

Sapele, sapelli lub aboudikro ("Entandrophragma cylindricum") – gatunek rośliny z rodziny meliowatych ("Meliaceae"). Rośnie w tropikalnej Afryce. Według czerwonej księgi gatunków zagrożonych jest to gatunek narażony.
Morfologia.
Duże drzewo osiągające 45 m, a sporadycznie nawet do 60 m.

</doc>
<doc id="1346370" url="https://pl.wikipedia.org/wiki?curid=1346370" title="Greatest Hits 1970–2002">
Greatest Hits 1970–2002

Greatest Hits 1970–2002 – podsumowujący całą karierę Eltona Johna album kompilacyjny, zawierający jego największe hity, które ukazały się do roku 2002. Był wydany równolegle z alternatywną wersją trzypłytową oraz z nieco inną wersją na rynek amerykański oraz brytyjski.
Wydawnictwo zadebiutowało na liście Billboard 200 na pozycji 12, 30 listopada 2002 roku. Album spędził w notowaniach 67 tygodni. Został nagrodzony złotą i platynową płytą 13 grudnia 2002, oraz podwójną platyną 5 marca 2003, a następnie potrójną platyną 2 sierpnia 2004 przez RIAA.
Była to pierwsza kompilacja Eltona Johna, od kiedy PolyGram, które współpracowało z muzykiem przed 1976 zostało sprzedane wytwórni Universal Music Group, która to współpracowała z nim po roku 1976. W okresie do 1992, prawa do nagrań Johna spotykały się z trudnościami gdyż lawirowały pomiędzy różnymi kompaniami. UMG jest obecnym ogólnoświatowym dystrybutorem praw do wszystkich nagrań Eltona Johna, które to prawa dzieli z samym pianistą.

</doc>
<doc id="1346374" url="https://pl.wikipedia.org/wiki?curid=1346374" title="Misja za morzem">
Misja za morzem

Misja za morzem (tytuł oryginalny: "Misioni përtej detit") – albański film fabularny z roku 1988 w reżyserii Lisenko Malaja.
Opis fabuły.
Akcja filmu rozgrywa się pod koniec 1944. Dobiega końca wojna na Bałkanach. Czterech partyzantów albańskich wyrusza na niebezpieczną misję – mają dotrzeć niepostrzeżenie łodzią do jednej z wysp greckich.
Powstanie filmu łączy się z nawiązaniem po długiej przerwie bliskiej współpracy dyplomatycznej między Grecją i Albanią. W filmie wykorzystano utwory, skomponowane przez greckiego kompozytora Mikisa Theodorakisa.

</doc>
<doc id="1346377" url="https://pl.wikipedia.org/wiki?curid=1346377" title="Gabriel Narutowicz (loża wolnomularska)">
Gabriel Narutowicz (loża wolnomularska)

Gabriel Narutowicz – łódzka loża wolnomularska działająca w okresie międzywojennym. Miała charakter elitarny, zrzeszała ok. 10 członków, m.in. Zygmunta Lorentza.
Została zlikwidowana jesienią 1938 po dekrecie prezydenta RP Ignacego Mościckiego, nakazującym rozwiązanie wszystkich stowarzyszeń masońskich w Polsce.
Tę samą nazwę przyjęła powstała 31 października 1991 roku w Krakowie loża Wielkiego Wschodu Francji. Działa ona do dziś.

</doc>
<doc id="1346378" url="https://pl.wikipedia.org/wiki?curid=1346378" title="Wiesława Czapińska">
Wiesława Czapińska

Wiesława Czapińska-Kalenik (ur. 1932 w Bydgoszczy, zm. 26 września 2010 w Warszawie) – krytyk filmowy, historyk filmu, scenarzystka (filmy krótkometrażowe, dokumentalne i animacje), dziennikarka, pisarka i animatorka kultury.
Życiorys.
Pomysłodawczyni Nagrody im. Zbyszka Cybulskiego (1969) i zarazem członek jury tego konkursu. Specjalistka w dziedzinie życia i twórczości Poli Negri oraz autorka jej biografii.
Zawodowo była związana z tygodnikiem Ekran oraz współpracowała z innymi pismami. Prowadziła wykłady w Bródnowskim i Płońskim Uniwersytecie Trzeciego Wieku (m.in. na tematy: "Polska w obcym filmie", "Chłodny Bergman, gorący Antonioni"), współpracowała z Akademią Filmu i Telewizji w Warszawie.
Otrzymała tytuł Honorowej Obywatelki Lipna oraz była dyrektorem artystycznym festiwalu "Pola i inni", organizowanym od 2007 roku przez Lipnowskie Towarzystwo Kulturalne im. Poli Negri w Lipnie.

</doc>
<doc id="1346383" url="https://pl.wikipedia.org/wiki?curid=1346383" title="Pavlovice u Přerova">
Pavlovice u Přerova

Pavlovice u Přerova – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 711 mieszkańców.

</doc>
<doc id="1346385" url="https://pl.wikipedia.org/wiki?curid=1346385" title="Pío del Río-Hortega">
Pío del Río-Hortega

Pío del Río-Hortega (ur. 5 maja 1882 w Portillo, zm. 1 czerwca 1945 w Buenos Aires) – hiszpański lekarz neurolog, neuroanatom i neuropatolog, jeden z czołowych przedstawicieli hiszpańskiej szkoły neurologicznej.
Życiorys.
Urodził się w małej miejscowości Portillo w prowincji Valladolid jako syn Juana del Río i Dolores Ortega. Uczęszczał do szkoły w stolicy prowincji i odbył kilka kursów rysunku w szkole plastycznej, a w 1899 podjął studia medyczne na Uniwersytecie w Valladolid. Jego nauczycielem był Leopoldo López García. W 1909 roku wyjechał do Madrytu na studia doktoranckie. Jego dysertacja doktorska "Etiología y anatomía patológica de los tumores del encéfalo" dotyczyła guzów mózgu. W 1912 rozpoczął pracę w laboratorium Francisco Tello, potem u Nicolása Achúcarro. Po wybuchu wojny domowej w 1936, wyemigrował najpierw do Paryża, gdzie przez rok pracował w Hôpital de la Pitié, a potem jako kierownik Laboratory of Neuropathology of the Department of Surgery at the Radcliffe Infirmary Uniwersytetu w Oksfordzie. Po wybuchu II wojny światowej zdecydował się wyjechać do Argentyny. Tam oferowano mu własny instytut, Instituto de Investigaciones Histológicas e Histopatológicas, którym kierował do śmierci w 1945 roku.
Komórki mikrogleju bywają nazywane komórkami Hortegi.

</doc>
<doc id="1346386" url="https://pl.wikipedia.org/wiki?curid=1346386" title="Durrant Brown">
Durrant Brown

Durrant Brown (ur. 8 lipca 1964) – piłkarz jamajski grający na pozycji środkowego obrońcy.
Kariera klubowa.
Całą piłkarską karierę Brown spędził w zespole Wadadah z miasta Montego Bay w barwach którego przez lata występował w Jamaican National Premier League. Swój pierwszy sukces w karierze osiągnął w 1988 roku, kiedy został mistrzem kraju. Osiągnięcie to powtórzył w 1992 roku.
Kariera reprezentacyjna.
W 1998 roku Brown został powołany przez selekcjonera René Simõesa do reprezentacji Jamajki na Mistrzostwa Świata we Francji. Tam był rezerwowym i nie rozegrał żadnego spotkania. Ogółem w drużynie narodowej wystąpił 102 razy (nieoficjalnie rozegrał 132 spotkania).

</doc>
<doc id="1346387" url="https://pl.wikipedia.org/wiki?curid=1346387" title="Profesor Frink">
Profesor Frink



</doc>
<doc id="1346389" url="https://pl.wikipedia.org/wiki?curid=1346389" title="Podolí (kraj ołomuniecki)">
Podolí (kraj ołomuniecki)

Podolí – gmina w Czechach w powiecie Przerów w kraju ołomunieckim. Według danych z dnia 1 stycznia 2012 liczyła 223 mieszkańców. Obszar gminy katastralnej wynosi 214 ha.
Pierwsza wzmianka o miejscowości pochodzi z roku 1349.
Zobacz też:

</doc>
<doc id="1346391" url="https://pl.wikipedia.org/wiki?curid=1346391" title="Parafia św. Hieronima w Warszawie Wesołej">
Parafia św. Hieronima w Warszawie Wesołej

Parafia Świętego Hieronima – parafia rzymskokatolicka w Warszawie. Znajduje się na terenie diecezji warszawsko-praskiej, w dekanacie rembertowskim, w dzielnicy Wesoła, na osiedlu Stara Miłosna.
Historia.
Budowę i tworzenie nowego ośrodka duszpasterskiego za zgodą Kurii Warszawsko-Praskiej, zainicjował ksiądz Prałat Jerzy Banak – Proboszcz Parafia Najświętszego Serca Pana Jezusa. 14 czerwca 2002 r. ówczesny Ordynariusz Diecezji Warszawsko-Praskiej, bp Kazimierz Romaniuk, dokona erygowania Ośrodka Duszpasterskiego św. Hieronima i poświęcenia kaplicy. 28-29 kwietnia 2002 r. rozpoczęto budowę kaplicy.
30 czerwca 2002 r. o godz. 11:30 w kaplicy została odprawiona pierwsza Msza Święta, po której ks. prał. Mariusz Mirecki, dziekan Dekanatu Anińskiego liturgicznie wprowadził ks. proboszcza Stanisława Popisa. Tego dnia wydano również po raz pierwszy parafialną gazetkę.
30 września 2002 r. dekretem wydanym przez bpa Kazimierza Romaniuka erygowano parafię pw. św. Hieronima. W dzień wspomnienia patrona parafii odbyła się pierwsza Msza Święta odpustowa.
W kwietniu i maju 2003 r. odbyły się w parafii po raz pierwszy uroczystości bierzmowania i I Komunii Świętej.
Budowa kościoła rozpoczęła się 19 marca 2005 r., a 27 marca bp Kazimierz Romaniuk poświęcił dzwon nazwany, na cześć papieża, imieniem – Jan Paweł II.
30 września 2007 r. podczas Mszy Świętej odpustowej, w piątą rocznicę powstania parafii bp Kazimierz Romaniuk pobłogosławił oraz wmurował kamień węgielny pod kościół św. Hieronima.
Uroczyste przeniesienie Najświętszego Sakramentu z kaplicy do nowego kościoła wraz z poświęceniem kościoła do użytkowania dokonało się w dniu odpustu parafialnego 30 września 2014 r. Uroczystości przewodniczył bp Marek Solarczyk.
14 sierpnia 2016 r. pożegnano ks. proboszcza Stanisława Popisa, którego zastąpił ks. Dariusz Marczak – dotychczasowy Dyrektor Caritas Diecezji Warszawsko-Praskiej.
27 maja 2018 r. rozpoczęło się bezpośrednie przygotowanie do konsekracji kościoła. Intronizowano Ikonę św. Hieronima oraz głoszone były specjalne kazania wyjaśniające znaki towarzyszące konsekracji świątyni i ołtarza.
17 czerwca 2018 r. bp Romuald Kamiński dokonał konsekracji kościoła.
Ikona św. Hieronima.
Ikona została wykonana przez Panią Joannę Kruk i przedstawia świętego Hieronima pracującego nad przekładem Pisma świętego.
Święty ubrany jest w skąpy strój w kolorze jasnej czerwieni. W liturgii czerwień symbolizuje Ducha Świętego. Kolor ten nawiązuje też do krwi męczenników (św. Hieronim umartwiał swoje ciało biczując się). Jasna czerwień jest wyjątkowym kolorem, który rozświetla postać uświęconą przez swoje męczeństwo. Zaś zwycięstwo nad lękiem i własną słabością możliwe jest tylko dzięki obecności Ducha Świętego. Na ikonie św. Hieronima kolor czerwieni ma też dodatkową symbolikę. Nawiązuje do faktu, że był doradcą Papieża. Znane są przedstawienia świętego w pełnym ubraniu kardynalskim, co faktycznie nie miało miejsca. Tradycja jednak dla podkreślenia zasług (doktor kościoła) i bliskości Świętego z papieżem ukazuje go w kardynalskiej czerwieni.
Św. Hieronim na miejsce swojej pustelni wybrał okolice Betlejem. Święty znajduje się więc w grocie, w jakiej pracował nad licznymi pismami, komentarzami, a przede wszystkim nad stworzeniem Wulgaty. Jaskinia, grota jest szczególnym miejscem, ponieważ w takim miejscu narodził się Jezus.
U stóp Hieronima leży lew, który towarzyszył mu jeszcze w czasie, kiedy mieszkał w klasztorze. Ale na ikonie nie ma ram czasowych. Teraźniejszość miesza się z przeszłością. Stąd lew może towarzyszyć Świętemu. Lew jest atrybutem świętego. Według legendy Hieronim ujarzmił groźne zwierzę i namówił do pomocy zakonników. Zastanówmy się nad symboliką tego opowiadania. Wiadomym jest, że Hieronim miał porywczą naturę, którą tłumił narzucając sobie rygorystyczne reguły życia i ofiarowując ją Panu Bogu. Swoją zapalczywość „przekierował” na liczne dyskusje na tematy religijno-dogmatyczne i wykorzystał ją w obnażaniu występków przeciwko pobożności. Ale lew to też oznaka pustelniczego życia. Natomiast czaszka, to symbol pokuty i pobożności.
Hieronim przedstawiony jest jako starzec z siwą brodą i wysokim czołem, które są oznaką mądrości i doświadczenia.
Ważnym aspektem, odróżniającym ikonę od zwykłego obrazu jest to, że musi być podpisana. Wraz z nadaniem imienia obrazowi, uznaje się wypełnienie gwarancji wierności w stosunku do Praobrazu.
Ikona powstała na lipowej desce, na którą naklejono płótno na znak związku z pierwszą ikoną, jaką było oblicze Jezusa Chrystusa, odbite na płótnie jako podarunek dla król Abgara. Zagruntowano ją 12 warstwami gruntu, ponieważ było 12 apostołów – fundament kościoła. Malatura została wykonana w technice zimnej enkaustyki. Tło zostało wyzłocone 23 karatowym złotem rosyjskim na pulment, najstarszą techniką złocenia. Być może dla niektórych wszechobecność złota na ikonie jest przesadą, ale złoto w ikonie jest symbolem obecności Boga. Złoto jest światłem, czystością i występuje tam, gdzie jest obecny Bóg, który przemienia osobę świętego.
Intronizacji ikony dokonano 27 maja 2018 roku.

</doc>
<doc id="1346392" url="https://pl.wikipedia.org/wiki?curid=1346392" title="BWV 198">
BWV 198



</doc>
<doc id="1346394" url="https://pl.wikipedia.org/wiki?curid=1346394" title="Rozbiór zdania">
Rozbiór zdania



</doc>
<doc id="1346395" url="https://pl.wikipedia.org/wiki?curid=1346395" title="Rozbiór logiczny zdania">
Rozbiór logiczny zdania



</doc>
<doc id="1346396" url="https://pl.wikipedia.org/wiki?curid=1346396" title="Physical Review">
Physical Review

Physical Review (często używany skrót: Phys. Rev.) – czasopismo naukowe publikujące prace naukowe ze wszystkich gałęzi fizyki. Wydawane przez Amerykańskie Towarzystwo Fizyczne ("American Physical Society, APS"). Założony w roku 1893 "Physical Review" jest najstarszym wciąż wydawanym i jednym z najbardziej prestiżowych czasopism poświęconych fizyce.
Historia.
Czasopismo zostało założone w roku 1893 na Uniwersytecie Cornella z inicjatywy prof. Edwarda Nicholsa. Pierwszy zeszyt ukazał się w lipcu 1893, miał 80 stron i zawierał 5 prac. Do końca roku 1912 zespół redakcyjny pod kierownictwem Nicholsa wydał 35 woluminów. Stanowią one tzw. pierwszą serię "Physical Review".
W roku 1913 czasopismo zostało przekazane utworzonemu w roku 1899 Amerykańskiemu Towarzystwu Fizycznemu. Tytuł został zachowany, ale numeracja woluminów rozpoczęła się od początku. Numery wydane od tego momentu nazywane są drugą serią "Physical Review". Redakcja początkowo pozostała w Cornell, redaktorem naczelnym został G.S. Fulcher. W roku 1926 redaktorem został John Torrence Tate, zaś redakcja przeniesiona została na Uniwersytet Minnesota. W roku 1929 czasopismo zaczęło ukazywać się dwa razy w miesiącu (wcześniej ukazywało się co miesiąc). W tym samym roku założone zostało siostrzane czasopismo "Reviews of Modern Physics" przeznaczone do publikacji dłuższych artykułów przeglądowych.
Tate kierował pismem aż do śmierci w roku 1950. Po krótkim okresie przejściowym kierownictwo redakcji objęli Samuel Goudsmit i Simon Pasternak, a redakcja przeniosła się do Brookhaven National Laboratory. Pod ich kierownictwem utworzono "Physical Review Letters" – czasopismo publikujące krótkie doniesienia o najciekawszych odkryciach.
Seria druga czasopisma zakończyła się w roku 1969, gdy gwałtownie rosnąca liczba i objętość artykułów doprowadziła do decyzji o podziale "Physical Review" na czasopisma tematyczne. Ogółem w serii II wydano 188 woluminów. Aby zilustrować wzrost liczby artykułów wystarczy wspomnieć, że o ile w latach dwudziestych pojedynczy wolumin obejmował artykuły opublikowane w ciągu półrocza i liczył zwykle poniżej 1000 stron, to w roku 1969 wolumin obejmował artykuły opublikowane w jednym miesiącu, a jego objętość często przekraczała 2000 stron. Kolejne zeszyty wychodziły pięć razy w miesiącu, a objętość zeszytu sięgała nawet 500 stron.
W wyniku podziału, w roku 1970, utworzone zostały cztery czasopisma o następujących zakresach tematycznych:
W roku 1993, w odpowiedzi na gwałtownie rosnącą liczbę publikacji z tej dziedziny, utworzone zostało piąte czasopismo:
Łącznie wszystkie części znane są jako Physical Review seria III.
W roku 2007 wszystkie czasopisma serii opublikowały w sumie 15 387 artykułów o łącznej objętości 112 205 stron.
Redakcja "Physical Review" szybko reagowała na rozwój Internetu, wprowadzając już na początku lat 90. ubiegłego wieku możliwość nadsyłania materiałów w formie elektronicznej i zachęcając autorów do korzystania z niej. Także proces recenzji prowadzony jest elektronicznie. Kompletne archiwum czasopisma, poczynając od pierwszego wydania, zostało zeskanowane do postaci cyfrowej i udostępnione środowisku naukowemu za pośrednictwem Internetu. Nowe artykuły są publikowane elektronicznie równolegle z publikacją drukiem, a od roku 1999 wersje elektroniczne publikowane są w sposób ciągły, w miarę napływania, czyli publikacja elektroniczna wyprzedza drukowaną.
W roku 1998 "Physical Review" utworzył pierwsze czasopisma publikowane wyłącznie elektronicznie: "Physical Review Special Topics – Accelerators and Beams" (poświęcone fizyce akceleratorów i wiązek) i popularnonaukowe "Physical Review Focus". Pozostałe czasopisma internetowe wydawane przez Amerykańskie Towarzystwo Fizyczne to "Physical Review Special Topics – Physics Education Research" (zainaugurowane w 2005 roku, poświęcone dydaktyce fizyki), "Physical Review X" (powstałe w 2011, obejmujące zakresem tematycznym wszystkie działy fizyki) oraz "Physical Review Applied" (ukazujące się od 2014, poświęcone fizyce stosowanej).
Czasopisma pochodne.
Physical Review Letters.
(skrót "Phys. Rev. Lett. ") – założone w roku 1958 przez ówczesnego redaktora "Physical Review" Sama Goudsmita, jako miejsce publikowania listów do redakcji "Physical Review". Jego misją jest szybka publikacja krótkich doniesień o ważnych, fundamentalnych odkryciach we wszystkich gałęziach fizyki. Listy powinny dotyczyć odkryć, których znaczenie wybiega poza wąską specjalizację, i które są przez to interesujące dla szerokiego grona czytelników. Objętość publikacji w "Physical Review Letters" jest ograniczona do pięciu stron druku. Prace muszą być oryginalne i nigdzie wcześniej nie publikowane.
Dla maksymalnego skrócenia cyklu wydawniczego czasopismo w wersji drukowanej ukazuje się co tydzień, zaś w wersji elektronicznej artykuły dodawane są w sposób ciągły. Artykuły przechodzą standardową procedurę oceny przez dwóch niezależnych recenzentów. "Physical Review Letters" publikuje obecnie około 4000 artykułów rocznie.
Reviews of Modern Physics.
Założone w roku 1929 czasopismo publikuje dłuższe artykuły przeglądowe z różnych dziedzin fizyki. Artykuły przeglądowe stanowią podsumowanie aktualnego stanu wiedzy na pewien temat i nie zawierają zwykle nowych, oryginalnych wyników, zawierają za to wyczerpującą bibliografię tematu. Objętość artykułu wynosi zazwyczaj kilkadziesiąt stron. Czasopismo publikuje także krótsze artykuły ("colloquia"), których celem jest przedstawienie szerszemu środowisku naukowemu nowych dziedzin badań mogących zainteresować przedstawicieli różnych gałęzi fizyki.
"Rev. Mod. Phys." w wersji papierowej ukazuje raz na kwartał i publikuje zwykle kilkadziesiąt artykułów rocznie.
Physical Review Special Topics.
W roku 1998 rozpoczęto wydawanie czasopisma "Physical Review Special Topics – Accelerators and Beams" poświęconego fizyce i technologii budowy akceleratorów cząstek i dynamice wiązek w akceleratorach. Pismo wydawane jest wyłącznie w postaci elektronicznej, publikacje przechodzą normalną procedurę recenzowania.
W roku 2005 wystartowało drugie czasopismo w tej serii: "Physical Review Special Topics – Physics Education Research" poświęcone dydaktyce fizyki. Podobnie jak poprzednie jest ono publikowane wyłącznie elektronicznie.
Physical Review Focus.
Wydawany od roku 1998 "Physical Review Focus" nie jest właściwie czasopismem naukowym, lecz popularyzatorskim. Ukazują się w nim omówienia najciekawszych (zdaniem redakcji) artykułów opublikowanych w "Physical Review" i "Physical Review Letters" napisane językiem dostępnym dla niespecjalistów. Artykuły publikowane są wyłącznie elektronicznie i ukazują się średnio raz na tydzień.
Finansowanie.
Czasopismo finansowane jest przede wszystkim z opłat wnoszonych przez abonujące je instytucje. Autorzy w większości wypadków nie muszą płacić za publikację. Wyjątkiem od tej ostatniej reguły są publikacje w "Physical Review Letters", a także publikacje wymagające dodatkowego nakładu pracy edytorskiej (nadesłane w niestandardowym formacie, zawierające kolorowe ilustracje itp.).
Nieco inna jest sytuacja czasopism elektronicznych serii "Physical Review Special Topics". "Accelerators and Beams" jest bezpłatne tak dla autorów, jak i czytelników, a finansowane jest przez sponsorów, którymi są laboratoria z całego świata prowadzące badania bądź korzystające z akceleratorów. Z kolei "Physical Review Special Topics – Physics Education Research" jest częściowo finansowane przez autorów w nim publikujących, a częściowo sponsorowane przez APS i Amerykańskie Stowarzyszenie Nauczycieli Fizyki (AAPT).
Dostęp elektroniczny.
"Physical Review" prowadzi elektroniczne archiwum wszystkich artykułów opublikowanych we wszystkich swoich czasopismach od ich założenia. Publicznie dostępne są dane bibliograficzne i abstrakty artykułów, dostęp do ich pełnej treści jest natomiast płatny. Instytucje naukowe mogą wykupić subskrypcję dającą dostęp do archiwum wszystkim ich pracownikom. Możliwy jest też indywidualny zakup pojedynczych artykułów.
Dostęp do artykułów opublikowanych w czasopismach wydawanych tylko w formie elektronicznej ("Physical Review Special Topics" i "Physical Review Focus") jest bezpłatny.
Otwarty dostęp.
Od 15 lutego 2011 autorzy artykułów publikowanych w czasopismach serii "Physical Review" mogą dobrowolnie pokryć całkowity koszt publikacji (w roku 2011 było to 1700 USD dla artykułów w "Physical Review" i 2700 USD w "Physical Review Letters"). Artykuły takie publikowane są wtedy na licencji Creative Commons CC-BY 3.0 i dostęp do ich elektronicznych wersji jest otwarty. Artykuły dostępne publicznie we wcześniejszym programie "Free to read", zostały również z tym dniem objęte licencją CC-BY, podobnie jak kompletne archiwa czasopism serii "Physical Review Special Topics".

</doc>
<doc id="1346397" url="https://pl.wikipedia.org/wiki?curid=1346397" title="Waga czasu">
Waga czasu

Waga czasu (tytuł oryginalny: "Pesha e kohës") – albański film fabularny z roku 1988 w reżyserii Rikarda Ljarji.
Opis fabuły.
Akcja filmu rozgrywa się współcześnie, w małej wsi albańskiej. Przewodniczący lokalnej rady ma przejść na emeryturę. Vasili zapisał się dobrze w pamięci mieszkańców, choć wielu uważało go za biurokratę. Jego następca chce to zmienić, ale okazuje się, że największym problemem są sami mieszkańcy, którzy nabrali niewłaściwych nawyków.

</doc>
<doc id="1346401" url="https://pl.wikipedia.org/wiki?curid=1346401" title="Temat–remat">
Temat–remat

Temat–remat – opozycja między tym, czego dotyczy wypowiedź (tematem), a tym, co o temacie jest powiedziane (rematem). 
Temat jest znaną, określoną wcześniej częścią wypowiedzi (informacją wyjściową), zaś remat wprowadza nowe informacje. Podział zdania na temat i remat nazywa się aktualnym rozczłonkowaniem zdania. Opozycja temat–remat nie musi mieć bezpośredniego przełożenia na opozycje między częściami zdania ani częściami mowy. 
Przykład w języku polskim:

</doc>
<doc id="1346402" url="https://pl.wikipedia.org/wiki?curid=1346402" title="Remat">
Remat



</doc>
<doc id="1346403" url="https://pl.wikipedia.org/wiki?curid=1346403" title="Stefan Linke">
Stefan Linke

Stefan Linke (ur. 4 stycznia 1898, zm. 19 listopada 1918 w Łodzi) – uczeń VIII klasy Gimnazjum Polskiego w Łodzi, plutonowy POW. Pośmiertnie odznaczony Srebrnym Krzyżem Orderu Virtuti Militari.
Przebieg służby.
We wrześniu 1918 r., za zgodą Rady Pedagogicznej uczniowie klas VII i VIII, a także ochotnicy z klas VI, wstąpili w szeregi Polskiej Organizacji Wojskowej i opuścili Łódź. Stefan Linke został wysłany w okolice Chełma, gdzie uczestniczył w formowaniu oddziałów POW. 11 listopada 1918 roku przyjechał do Łodzi po amunicję i wziął udział w rozbrajaniu Niemców. W czasie akcji został postrzelony u zbiegu ulicy Spacerowej (ob. al. Tadeusza Kościuszki) z ul. Benedykta (obecnie ul. 6 Sierpnia) w pobliżu gmachu Banku Państwa (dziś siedziby Oddziału Okręgowego NBP).
Zmarł 19 listopada 1918 roku po kilkudniowym pobycie w szpitalu Betlejem przy ulicy Podleśnej (ob. ul. Marii Skłodowskiej-Curie).
Pogrzeb Stefana Linkego był wielką manifestacją patriotyczną. Trumnę spowitą biało-czerwoną flagą przeniesiono w kondukcie z kościoła ewangelickiego Św. Trójcy na stary cmentarz przy ul. Ogrodowej. Został pochowany w ewangelickiej części Starego Cmentarza przy ul. Ogrodowej.

</doc>
<doc id="1346405" url="https://pl.wikipedia.org/wiki?curid=1346405" title="Polkovice">
Polkovice

Polkovice – gmina w Czechach w powiecie Przerów w kraju ołomunieckim.
Pierwsza wzmianka o miejscowości pochodzi z roku 1275.

</doc>
<doc id="1346406" url="https://pl.wikipedia.org/wiki?curid=1346406" title="Aktualne rozczłonkowanie zdania">
Aktualne rozczłonkowanie zdania



</doc>
<doc id="1346407" url="https://pl.wikipedia.org/wiki?curid=1346407" title="Przestrzeń barw L,a,b">
Przestrzeń barw L,a,b

Przestrzeń barw "Lab – kolorymetryczny model przestrzeni barw rozciągający się pomiędzy barwami przeciwstawnymi, tworzącymi następujące wymiary: wymiar L oznaczający jasność, oraz wymiary a i b", oparte na nieliniowo skompresowanych koordynatach przestrzeni barw CIEXYZ.
Koordynaty systemu barw L, a, b zaproponowanego przez Huntera w 1948 roku to L, a i b. Jednakże Lab stanowi obecnie często nieformalny skrót przestrzeni CIE 1976 ("L*", "a*", "b*") (zwanej również CIELab, która jest właśnie wyznaczona przez koordynaty "L*", "a*" i "b*"). Dlatego też akronim Lab nie jest jednoznaczny. Standardy Lab zbudowane są na bazie tzw. trójchromatycznego modelu percepcji barw.
Koordynaty.
Przestrzeń barw L*a*b* jest opisana jako trójwymiarowy system koordynat. Oś a przedstawia udział barwy zielonej lub czerwonej w analizowanej barwie, przy czym odcienie koloru zielonego mają wartość ujemną, a odcienie koloru czerwonego – wartość dodatnią. Oś b przedstawia udział barwy niebieskiej lub żółtej w analizowanej barwie, przy czym odcienie koloru niebieskiego mają wartość ujemną, a odcienie koloru żółtego – wartość dodatnią. Skale osi a i b rozciągają się pomiędzy wartościami -150 i +100 oraz -100 i +150, bez względu na to, że niektóre wartości nie posiadają swojego odpowiednika w kolorze. Ponieważ przy tworzeniu przestrzeni uwzględniono postrzeganie barw, spektrum kolorów nie jest kwadratem, lecz nieregularną bryłą.
Oś L opisuje jasność barwy w obrębie wartości od 0 do 100.
W porównaniu do pierwotnej przestrzeni XYZ standardowej tablicy barw systemu CIE obszar zieleni systemu a*b* jest mniejszy, natomiast obszar purpura-niebieski-cyjan – większy.
Zastosowanie.
Przestrzeń barw L,a,b wykorzystywana jest szeroko w grafice komputerowej. Ponadto stosuje się do oznaczania barwy produktów w przemyśle spożywczym, lub w ogrodnictwie do wyznaczania parametrów jakościowych plonu oraz dojrzałości zbiorczej owoców.

</doc>
<doc id="1346409" url="https://pl.wikipedia.org/wiki?curid=1346409" title="Polityka zagraniczna Andory">
Polityka zagraniczna Andory

Wraz z ratyfikacją konstytucji pochodzącej z 1993 roku, Andora
stała się aktywnym członkiem wspólnoty międzynarodowej. W 1993 Andora wysłała pierwszą misję dyplomatyczną, której celem było dołączenie do ONZ, cel ten udało się dokonać w lipcu tego samego roku. Od 1995 roku Andora utrzymuje formalne stosunki dyplomatyczne ze Stanami Zjednoczonymi. Wkrótce po tym wydarzeniu Andora rozwinęła swoją politykę zagraniczną na inne kraje.
Andora posiada swoje ambasady we: Francji, Hiszpanii, Belgii oraz Wielkiej Brytanii, natomiast swoje ambasady w Andorze mają: Francja, Hiszpania oraz Portugalia. Oprócz tego Andora ma stałą misję dyplomatyczną w Stanach Zjednoczonych z siedzibą w Nowym Jorku oraz posiada swoje placówki dyplomatyczne zarówno w USA jak i Kanadzie.
Andora jest pełnoprawnym członkiem: ONZ, UNESCO, UNCTAD, ICC, ITU, Międzynarodowego Ruchu Czerwonego Krzyża, Rady Europy, UNWTO, OBWE oraz Interpolu. Od 1991 roku Andora posiada specjalną umowę dyplomatyczną z Unią Europejską.

</doc>
<doc id="1346410" url="https://pl.wikipedia.org/wiki?curid=1346410" title="Tworków (przystanek kolejowy)">
Tworków (przystanek kolejowy)

Tworków – przystanek osobowy i ładownia publiczna położona we wsi Tworków, w powiecie raciborskim, w województwie śląskim.
W roku 2017 przystanek obsługiwał 0–99 pasażerów na dobę.

</doc>
<doc id="1346411" url="https://pl.wikipedia.org/wiki?curid=1346411" title="Orzeł">
Orzeł

orzeł – nazwa zwyczajowa kilkunastu gatunków ptaków drapieżnych z rodzaju "Aquila", "Hieraaetus" i "Harpagornis" z rodziny jastrzębiowatych;

</doc>
<doc id="1346415" url="https://pl.wikipedia.org/wiki?curid=1346415" title="Związki fosforoorganiczne">
Związki fosforoorganiczne

Związki fosforoorganiczne – organiczne związki chemiczne zawierające wiązanie węgiel–fosfor (C−P), na przykład fosfoniany lub fosfiny. Nazwą tą często obejmuje się także estry fosforanowe, mimo że nie zawierają one wiązania P−C. Definicja związku fosforoorganicznego nie jest więc jednoznaczna. W chemii przemysłowej za związki fosforoorganiczne uważa się substancje zawierające w swojej cząsteczce fragment organiczny, nie jest zaś konieczne występowanie wiązania chemicznego pomiędzy węglem a fosforem.
Ponieważ fosfor jest w stanie przyjmować różne stopnie utlenienia, fakt ten został wykorzystany do utworzenia zwyczajowego podziału związków fosforoorganicznych na zawierające fosfor(V) lub fosfor(III). Mimo że jest to wygodna klasyfikacja (zawiera się w niej większość związków fosforoorganicznych), nie wyczerpuje ona wszystkich możliwych klas tych związków – dlatego utworzono kompletny system nomenklatury bazujący na dwóch parametrach: liczbie koordynacyjnej δ (wskazującej ile ligandów jest związanych z centralnym atomem fosforu) oraz liczbie walencyjnej λ.
Podstawowe klasy związków fosforoorganicznych pięciowiązalnych (fosforanoorganicznych).
W tej grupie związków charakterystyczna jest obecność formalnie podwójnego wiązania P=X (gdzie X to atom tlenowca, na przykład grupa fosforylowa P=O) oraz trzech ligandów połączonych z atomem fosforu wiązaniami pojedynczymi. Pięciowiązalny atom fosforu oznacza się symbolem λ5.
Kwasy fosforowe i ich estry.
Wzór ogólny związków w tej grupie to X=P(YR)3 (gdzie X to atom tlenowca, Y to tlenowiec lub azot, a R to grupa organiczna lub wodór), na przykład estry kwasu fosforowego o wzorze ogólnym O=P(OR)3. Z powodu braku wiązania P-C z formalnego punktu widzenia nie są one związkami fosforoorganicznymi, a jedynie estrami lub amidami kwasu fosforowego i jego pochodnych. Najczęściej są one otrzymywane poprzez alkoholizę tlenochlorku fosforu. Związki tego rodzaju często występują w naturze, przykładem mogą być nukleotydy i kwasy nukleinowe, fosfolipidy budujące błonę komórkową oraz fosforany sacharydów odgrywające znaczącą rolę w procesach metabolicznych, między innymi w glikolizie. Istnieje także wiele związków zawierających grupę tiofosforylową P=S (rzadko spotykane w naturze).
Fosfoniany, fosfiniany, kwasy fosfonowe, kwasy fosfinowe i ich pochodne.
Wzór ogólny fosfonianu może zostać przedstawiony jako R-P(=O)(OR')2. Związki te znalazły wiele zastosowań jako herbicydy, leki na osteoporozę oraz gazy bojowe o charakterze neurotoksyn. Fosfiniany zawierają natomiast dwa wiązania P-C, wiele związków z tej klasy to herbicydy.
Obecnie najczęściej spotykaną metodą otrzymywania fosfonianów jest reakcja Michaelisa-Arbuzowa. Związki te mają duże znaczenie w syntezie organicznej. W reakcji Hornera-Wadswortha-Emmonsa, będącej modyfikacją powszechnie znanej reakcji Wittiga, stosuje się je do rozbudowy szkieletu węglowego cząsteczki. Ponieważ wiązanie pomiędzy fosforem a węglem jest bardzo stabilne, produktami hydrolizy tych związków są pochodne odpowiednich kwasów fosfonowych lub fosfinowych, ale nigdy fosforany.
Tlenki fosfin i pokrewne związki z wiązaniem N-P.
Tlenki fosfin mogą zostać przedstawione jako R3P=O, gdzie formalny stopień utlenienia atomu fosforu wynosi +I. Z uwagi na skłonność do tworzenia wiązań wodorowych wiele tych związków jest rozpuszczalnych w wodzie. Wiązanie P=O jest znacznie spolaryzowane, co prowadzi do wystąpienia znacznego momentu dipolowego (w przypadku tlenku trifenylofosfiny wartość momentu dipolowego wynosi 4,51 D. Do związków pokrewnych tlenkom fosfin zalicza się fosforoimidy (R3P=NR') oraz różnego rodzaju chalkogenidy postaci: (R3P=X, X = S, Se, Te). Związki z tych klas są stabilne termicznie, niektóre z nich znajdują ponadto zastosowania praktyczne.
Podstawowe klasy związków fosforoorganicznych trójwiązalnych.
W tej grupie związków fosforoorganicznych charakterystyczna jest obecność wolnej pary elektronowej na atomie fosforu (oznaczanej P:) oraz trzech ligandów połączonych z atomem fosforu wiązaniami pojedynczymi. Trójwiązalny atom fosforu oznacza się symbolem λ3.
Sole fosfoniowe i fosfiny.
Podstawowym związkiem w tej grupie organicznych pochodnych fosforu jest fosfan, nazywany zwyczajowo fosforowodorem. Zamiana jednego lub więcej atomów wodoru w cząsteczce tej substancji prowadzi do powstania fosfiny organicznej.
Sole fosfoniowe stanowią odpowiednik soli amoniowych, w których azot znajduje się na +III stopniu utlenienia. Ogólny wzór dla tej klasy związków może zostać zapisany jako [PR4+]X-. Aniony tych soli posiadają geometrię piramidy tetragonalnej. Sole fosfoniowe nie są tak rozpowszechnione w przyrodzie jak sole amoniowe, nie znajdują też tak szerokiego zastosowania. Mimo tego są często używane w syntezie organicznej jako substraty do otrzymywania ylidów fosforowych używanych w reakcji Wittiga.
Fosforyny, fosfoniny i fosfininy.
Wzory ogólne:
Fosforyny to triestry kwasu fosforawego. Otrzymuje się je zazwyczaj na drodze alkoholizy trichlorku fosforu:
Związki te stanowią substraty w reakcji Arbuzowa, a także mogą stanowić ligandy w wielu związkach kompleksowych metali przejściowych. Związkami pośrednimi pomiędzy fosforynami a fosfinami są fosfoniny oraz fosfininy. Takie związki powstają na drodze alkoholizy odpowiednio chlorków kwasowych, których schematyczne wzory można odpowiednio przedstawić jako(PClR'2) oraz PCl2R'.
Fosfoalkeny i fosfoalkiny.
Związki zawierające wielokrotne wiązania pomiędzy węglem a fosforem trójwiązalnym nazywane są fosfoalkenami (R2C=PR) oraz fosfoalkinami (RC≡PR). Podstawowa metoda syntezy fosfoalkenów polega na przeprowadzeniu 1,2-eliminacji odpowiedniego prekursora. Reakcja jest wywoływana przez wysoką temperaturę lub silnie nukleofilowe zasady takie jak DBU, DABCO lub trietyloamina:
Termoliza Me2PH prowadzi do uzyskania CH2=PMe.
Tego rodzaju związki zawierające wielokrotne wiązania C−P są stosunkowo rzadkie i nie zostały one jeszcze dobrze zbadane.
Pestycydy fosforoorganiczne.
Pestycydy na bazie organicznych związków fosforu działają w ten sam sposób jak broń chemiczna na nich oparta – blokują działanie jednego z enzymów, acetylocholinoesterazy (podobnie działają również pestycydy na bazie karbaminianów). Działanie to polega na nieodwracalnej inaktywacji AChE, która jest niezbędna do działania układu nerwowego owadów, ludzi oraz innych zwierząt.
Pestycydy te bardzo szybko ulegają degradacji poprzez hydrolizę podczas ekspozycji na warunki atmosferyczne, jednak ich śladowe ilości wciąż są wykrywane na przykład w żywności, czy wodzie pitnej. Ich pozorna zdolność do biodegradacji czyni je atrakcyjną alternatywą dla trwałych chemicznie pestycydów chloroorganicznych jak ddt, aldryna, dieldryna. Mimo szybszej degradacji, pestycydy fosforoorganiczne wykazują dużą większą toksyczność w porównaniu z chloroorganicznymi, co stanowi ryzyko dla ludzi narażonych na ich działanie.
Pospolicie używane pestycydy fosforoorganiczne to paration, malation, paration metylowy, chloropiryfos, diazinon, dichlorwos, fosmet, fenitrotion, tetrachlorwinfos, azametyfos i azynofos metylowy.
Efekty zdrowotne.
Ekspozycja długotrwała.
Powtarzająca się lub długotrwała ekspozycja na pestycydy fosforoorganiczne jest potencjalnie groźna dla zdrowia i może prowadzić do takich samych efektów jak jednorazowe narażenie na kontakt z dużymi ilościami tych substancji. Potencjalnie mogą też występować skutki opóźnione w czasie. Udokumentowane efekty zdrowotne u pracowników mających częsty kontakt z tym rodzajem pestycydów obejmują: osłabienie pamięci i koncentracji, dezorientację, poważną depresję, drażliwość, bóle głowy, zaburzenia mowy, opóźnienie czasu reakcji, koszmary, lunatyzm, senność lub bezsenność. Występują również objawy grypopodobne.
Ekspozycja na małe dawki.
Nawet w relatywnie małych stężeniach pestycydy fosforoorganiczne mogą być niebezpieczne dla zdrowia. Pestycydy te są w stanie oddziaływać z szerokim spektrum substancji chemicznych występujących w mózgu, związanych na przykład z występowaniem ADHD, co jest szczególnie niebezpieczne u niemowląt i dzieci, których rozwój neurologiczny zależy od sekwencji następujących po sobie zdarzeń biochemicznych, których kolejność musi być ściśle zachowana Związki fosforoorganiczne mogą być wchłanianie przez skórę, drogą wziewną przez płuca, a także wraz z pokarmem. Zgodnie z wydanym w 2008 roku raportem amerykańskiego Departamentu Rolnictwa ślady pestycydów fosforoorganicznych wykryto w 28% mrożonych jagód, 20% selera, 27% zielonej fasoli, 17% brzoskwiń, 8% brokułów i 25% truskawek.
Agencja Ochrony Środowiska USA umieściła pestycyd fosforoorganiczny paration na liście związków potencjalnie karcynogennych.
Jednym z powszechnych efektów zdrowotnych u osób narażonych na kontakt z tymi pestycydami jest występowanie chronicznego zmęczenia. Związek pomiędzy ekspozycją a wspomnianym wyżej efektem zdrowotnym został potwierdzony przez badania z 2003 roku.
Badania z 2007r wskazują na związek pomiędzy kontaktem z insektycydem chlorpirynfosem a spadkiem zdolności do nauki, zmniejszoną koordynacją ruchową i zaburzeniami behawioralnymi u dzieci, szczególnie z ADHD.
Dieta oparta na produktach organicznych i ekologicznych jest efektywnym sposobem na zmniejszenia narażenia na pestycydy. Metabolity związków fosforoorganicznych badane w moczu dzieci są poniżej progu detekcji podczas stosowania diety organicznej.
Badania przeprowadzone w 2010 wskazują na związek pomiędzy ekspozycja na pestycydy fosforoorganiczne a zwiększeniem ryzyka wystąpienia choroby Alzheimera. Inne badania wskazują, że dziesięciokrotne zwiększenie stężenia pozostałości pestycydów w moczu prowadzi do zwiększenia przypadków wystąpienia ADHD u dzieci o 55 do 72%. Naukowcy badali stężenie związków fosforoorganicznych w moczu ponad 1100 dzieci w wieku 8-15 lat i jednoznacznie stwierdzili, że te u których wykryto duże stężenie fosforanów dialkilowych (które są produktami rozkładu pestycydów fosforoorganicznych) są znacznie bardziej narażone na wystąpienie ADHD. Ten efekt występuje nawet dla skrajnie małych stężeń związków fosforoorganicznych – dzieci u których wykryto jakiekolwiek wykrywalne ślady pestycydów zapadały na ADHD dwa razy częściej niż te, u których stężenie tych związków było poniżej granicy wykrywalności.
Dodatkowo wykazano, że nawet narażenie na związki fosforoorganiczne podczas życia płodowego prowadzi do częstszego występowania zaburzeń uwagi w późniejszych latach.
Badania z 2012 roku opublikowane w Environmental Health Perspectives pokazują, że prenatalny kontakt z pestycydami fosforoorganicznymi ma znaczący wpływ na masę noworodków oraz czas porodu. 10 krotne zwiększenie stężenia związków fosforoorganicznych u matki skutkuje wystąpieniem przedwczesnego porodu (średnio o pół tygodnia) i spadkiem wagi porodowej o średnio 151 gram. Dieta i przydomowe użycie pestycydów zostały zidentyfikowane jako główny sposób narażenia na związki fosforoorganiczne u osób niezwiązanych z rolnictwem. Badacze wskazują również, że przestawienie się na dietę opartą o warzywa ekologiczne już po kilku dniach obniża stężenie związków fosforoorganicznych poniżej limitu wykrywalności, co w jasny sposób wskazuje spożywanie produktów z rolnictwa przemysłowego jako drogę ekspozycji na pestycydy fosforoorganiczne. "
Propozycje ograniczeń w stosowaniu.
Zgodnie z danymi organizacji pozarządowej Pesticide Action Network pestycyd fosforoorganiczny o nazwie Paration jest jednym z najgroźniejszych środków ochrony roślin. W samym USA ponad 650 rolników uległo zatruciu tą substancja od 1966 roku, z czego 100 zmarło. Sytuacja przedstawia się jeszcze gorzej w krajach mniej rozwiniętych. Światowa Organizacja Zdrowia, Polska Akademia Nauk i wiele innych organizacji działających na rzecz ochrony środowiska proponują wprowadzenie ogólnoświatowego zakazu stosowania parationu. Jak dotąd jego użycie jest zakazane bądź ograniczone w 23 krajach, a import jest nielegalny w 50 krajach [21]. W USA użycie parationu zostało zakazane w 2000 roku.
Inny pestycyd fosforoorganiczny, diazinon, zanim został zakazany był użyty w ilości ponad pół miliona kilogramów w samej tylko Kalifornii w 2000 roku.
W maju 2006 roku EPA dokonała ponownej oceny użycia dichlorfosu i zaproponowała kontynuację jego użycia pomimo obaw o bezpieczeństwo oraz dowodów wskazujących na jego rakotwórczość i szkodliwość dla mózgu i systemu nerwowego. Ekolodzy wskazują, że decyzje te zostały podjęte podczas zakulisowych nacisków i porozumień pomiędzy producentami pestycydów a politykami.
W 2001 roku EPA wprowadziła nowe restrykcje dotyczące użycia dwóch rodzajów pestycydów fosforoorganicznych: fosmetu i metyloazinfosu w celu zwiększenia ochrony osób zatrudnionych w rolnictwie.

</doc>
<doc id="1346416" url="https://pl.wikipedia.org/wiki?curid=1346416" title="Krzyżanowice (stacja kolejowa)">
Krzyżanowice (stacja kolejowa)

Krzyżanowice – stacja kolejowa położona we wsi Krzyżanowice, w powiecie raciborskim, w województwie śląskim.
W roku 2017 stacja obsługiwała 0–9 pasażerów na dobę.

</doc>
<doc id="1346417" url="https://pl.wikipedia.org/wiki?curid=1346417" title="Benelli Pepe 50">
Benelli Pepe 50

Benelli Pepe 50 – skuter o klasycznej linii, produkowany przez firmę Benelli, nawiązujący wyglądem do takich legend jak Vespa i Lambretta.
Wszystkie osłony wykonane są z plastiku o bardzo wysokiej jakości. Elegancję podkreśla fakt umiejętnego połączenie elementów matowych i lakierowanych. Dostępny w różnych wariantach kolorystycznych. W wersji LX dostarczany jest wraz z fabrycznym kufrem mieszczącym niemal każdy kask.
Wadami skutera są:
Do zalet należą:

</doc>
<doc id="1346422" url="https://pl.wikipedia.org/wiki?curid=1346422" title="Antonio Carlos Pacheco e Silva">
Antonio Carlos Pacheco e Silva

Antônio Carlos Pacheco e Silva (ur. 29 maja 1898 w São Paulo, zm. 27 maja 1998 tamże) – brazylijski psychiatra. 
W 1921 przebywał krótko w Salpêtrière. Profesor psychiatrii klinicznej na Uniwersytecie São Paulo i w szkole medycznej Paulista, dyrektor Hospicio de Juquery i prywatnego sanatorium Pinela. Był zaangażowany w południowoamerykański ruch eugeniczny. Uważa się, że wprowadził terapię elektrowstrząsową do brazylijskiej psychiatrii. Zmarł na 2 dni przed ukończeniem 100 lat.

</doc>
<doc id="1346423" url="https://pl.wikipedia.org/wiki?curid=1346423" title="Roszków Raciborski">
Roszków Raciborski

Roszków Raciborski – przystanek kolejowy położony we wsi Roszków, w powiecie raciborskim, w województwie śląskim.
W roku 2017 przystanek obsługiwał 0–9 pasażerów na dobę.

</doc>
<doc id="1346424" url="https://pl.wikipedia.org/wiki?curid=1346424" title="Estry fosforanowe">
Estry fosforanowe

Estry fosforanowe, estry fosforanoorganiczne, fosforany organiczne, organofosforany – estry kwasu fosforowego lub jego pochodnych i związków organicznych zawierających grupę hydroksylową (na przykład alkoholi, cukrów, nukleozydów). Powszechnie występują w organizmach żywych. Niekiedy zaliczane są do związków fosforoorganicznych, mimo że estry te nie zawierają wiązania węgiel–fosfor, charakterystycznego dla tej grupy związków.
Do estrów fosforanowych zalicza się zwykle także estry innych kwasów fosforu, między innymi tiofosforany (zawierające wiązanie ), halogenofosforany (zawierające wiązanie , gdzie X to halogen) i . Proste fosforany organiczne wykazują często silne własności toksyczne. Szerokie spektrum ważnych biologicznie związków to estry kwasu fosforowego, między innymi DNA, RNA, a także kofaktory.
Estry fosforanowe mają szerokie zastosowanie w przemyśle technicznym (rozpuszczalniki, plastyfikatory, dodatki do paliw płynnych, dodatki do smarów i płynów hydraulicznych) i spożywczym (składniki suplementów diety), rolnictwie (insektycydy, herbicydy i fungicydy) oraz w technice wojskowej (niektóre paralityczno-drgawkowe bojowe środki trujące, w tym tak zwane nowiczoki).
Kwas fosforowy może tworzyć monoestry , diestry , triestry oraz – zwykle mało trwałe – pentaestry , należące do klasy ortoestrów.
Estry fosforanowe zawierające grupę hydroksylową wykazują właściwości kwasowe i ulegają częściowemu deprotonowaniu w roztworach wodnych. Dla przykładu DNA i RNA są polimerami organicznymi, których reszty fosforanowe można zapisać ogólnym wzorem . Polifosforany również mogą tworzyć estry, a jednym z ważnych biologicznie przykładów tych związków jest adenozyno-5′-trifosforan, który jest monoestrem kwasu trójfosforowego ().

</doc>
<doc id="1346428" url="https://pl.wikipedia.org/wiki?curid=1346428" title="Alina Afanasjew">
Alina Afanasjew

Alina Afanasjew lub Ronczewska-Afanasjew, z d. Alina Ronczewska (ur. 27 czerwca 1930 w Puszkarni koło Wilna, zm. 17 czerwca 2018 w Sopocie) – polska artystka, scenograf teatralny i telewizyjny, autorka bajek, scenariuszy
Życiorys.
W 1945 roku zamieszkała w Sopocie. Jej rodzicami byli Włodzimierz, pracownik branży turystycznej "Orbis" i Olga, nauczycielka. Jej bratem-bliźniakiem był aktor Ryszard Ronczewski. W 1957 roku poślubiła Jerzego Afanasjewa. 
Studiowała w Państwowej Wyższej Szkole Sztuk Plastycznych w Gdańsku, dyplom na Wydziale Malarstwa w 1961. Podjęła pracę Teatrze Muzycznym w Gdyni jako scenograf. Autorka scenografii do sztuk w teatrach m.in. w Łodzi, Warszawie, Trójmieście oraz przedstawień Teatru Telewizji Polskiej. W latach 1959–1965 wraz z mężem prowadziła teatr pantonimy "„Cyrk rodziny Afanasjeff”".
Członek Związku Polskich Artystów Plastyków; w latach 1963–1983 w składzie Rady Artystycznej Zarządu Głównego Sekcji Scenografii, Stowarzyszenia Pisarzy Polskich od 1989, Związku Artystów Scen Polskich od 1969, I.T.I. od 1974, Związku Autorów i Kompozytorów Scenicznych (ZAiKS) od 1965, NSZZ "„Solidarność”" od 1981. Była członkiem Społecznego Komitetu Budowy Pomnika Ofiar Grudnia 1970 roku w Gdyni w 1980. Radna Miasta Sopotu w latach 1990–1996; przez okres siedmiu lat przewodniczyła w Radzie Miasta Komisji Kultury.
Pochowana została na cmentarzu katolickim w Sopocie (kwatera F5-3-6).

</doc>
<doc id="1346429" url="https://pl.wikipedia.org/wiki?curid=1346429" title="Eddy Arnold">
Eddy Arnold

Eddy Arnold (ur. 15 maja 1918 w Henderson, zm. 8 maja 2008 w Nashville) – amerykański muzyk country odznaczony Narodowym Medalem Sztuk.
Życiorys.
W 1936 zadebiutował w radiu. W wieku 18 lat odszedł z domu i rozpoczął karierę w Grand Ole Opry. Był wokalistą zespołu Pee Wee King. W 1944 nagrał swoją pierwszą płytę. Pierwszym jego sukcesem było wydanie w 1946 płyty "That’s How Much I Love You". Zdobył przydomek „Tennessee Plowboy”. W latach 1947–1948 na 20 piosenek 13 zdobyło 1. miejsce na listach przebojów muzyki country. W 1955 wyjechał do Nowego Jorku, by móc zagrać z orkiestrą Hugo Winterhaltera. Nagrał z nimi albumy "Cattle Call", "The Richest Man (in the World)". Pozwoliło mu to wyjść z kręgu muzyki country. Wraz z nadejściem ery rock and rolla jego popularność spadała.
W 1964 rozpoczął współpracę z Jerrym Purcellem. Ponownie zaczął odnosić sukcesy. Nagrał wówczas piosenkę "Make The World Go Away". Współpraca z Billem Russellem ukształtowała jego styl lat 60. Koncertował z wieloma orkiestrami symfonicznymi we wszystkich miastach stanu Nowy Jork. Udało mu się dać dwa koncerty w Carnegie Hall. Pokazał się fanom z Hollywood w swoim domu Coconut Grove. Na jego koncerty w Las Vegas i Lake Tahoe wyprzedano wszystkie bilety. W latach 40. nagrał 4 albumy w wytwórni MDM Records. Były wśród nich największe przeboje "I Wish That I Had Loved You Better", który był jednym z 20 przebojów roku 1974. Po tym sukcesie wydał płytę w wytwórni RCA "Eddy" oraz singel "Cowboy". W 1999 zagrał koncert w Hotelu Orleans w Las Vegas z okazji swoich 81. urodzin.
W 2005 roku zrealizował swój ostatni album: "After All These Years".

</doc>
<doc id="1346430" url="https://pl.wikipedia.org/wiki?curid=1346430" title="I uderzył grom (film)">
I uderzył grom (film)

I uderzył grom ("A Sound of Thunder") – film powstały w międzynarodowej koprodukcji w reżyserii Petera Hyamsa z 2005 roku. Scenariusz powstał na podstawie opowiadania Raya Bradbury'ego pod tym samym tytułem.
Opis fabuły.
W 2055 roku możliwe jest podróżowanie w czasie. Dr Travis Ryer jest biologiem lubiącym badać struktury DNA nieistniejących już gatunków zwierząt. Razem ze swoją ekipą Travis zabiera ludzi na prehistoryczne polowanie na dinozaury. Jest ono jednak obwarowane ścisłymi regułami – nie wolno niczego zabierać, niczego zostawiać, ani zabijać (poza wyznaczonym celem). Pewnego razu coś jednak idzie nie tak. Po powrocie ekipy łowieckiej do swoich czasów wszystko zaczyna się zmieniać, niestety na gorsze. Dr Travis musi ponownie cofnąć się w czasie aby naprawić szkody.

</doc>
<doc id="1346433" url="https://pl.wikipedia.org/wiki?curid=1346433" title="Język kiczua">
Język kiczua



</doc>
<doc id="1346434" url="https://pl.wikipedia.org/wiki?curid=1346434" title="Nicolás Achúcarro">
Nicolás Achúcarro

Nicolás Achúcarro y Lund (ur. 14 czerwca 1880 w Bilbao, zm. 23 kwietnia 1918 w Guecho) – hiszpański neurolog.
Życiorys.
Nicolás Achúcarro urodził się w Bilbao w zamożnej inteligenckiej rodzinie. Rozpoczął studia medyczne na Uniwersytecie w Madrycie w 1897 roku. Po drugim roku wyjechał na kilka miesięcy do Marburga, gdzie uczył się fizjologii. Po powrocie do Madrytu uczył się m.in. u gastroenterologa Juana Madinaveitii, a histologii i patologii u Luisa Simarro, który nakierował go na neuropsychiatrię. W 1904 roku Achúcarro przez kilka miesięcy przebywał w Paryżu, gdzie miał możliwość pracy z Pierre Mariem i Józefem Babińskim. We Florencji zajmował się psychiatrią, następne trzy lata spędził w Monachium u Emila Kraepelina i Alois Alzheimera. W 1908 z rekomendacją Alzheimera wyjechał do Stanów Zjednoczonych organizować wydział patologii Government Hospital for the Insane w Waszyngtonie. Po dwóch latach powrócił do Madrytu, gdzie dostał stanowisko w Instytucie kierowanym przez Ramóna y Cajala. Po dwóch latach Achúcarro został dyrektorem madryckiego Laboratorio de Histopatología del Sistema Nervioso. W 1914 roku Ramón y Cajal połączył swoje laboratorium z Laboratorio de Investigaciones Biológicas. Kilka lat później zachorował na ziarnicę złośliwą i zmarł po kilku miesiącach w wieku 38 lat. 
Achúcarro zajmował się przede wszystkim komórkami gleju, określanymi jako "Stäbchenzellen" przez ich odkrywcę, Franza Nissla.

</doc>
<doc id="1346437" url="https://pl.wikipedia.org/wiki?curid=1346437" title="Mściwój II Pomorski">
Mściwój II Pomorski



</doc>
<doc id="1346439" url="https://pl.wikipedia.org/wiki?curid=1346439" title="Somatomammotropina kosmówkowa">
Somatomammotropina kosmówkowa

Somatomammotropina kosmówkowa - hCS (ang. "human chorionic somatomammotropin") to hormon peptydowy produkowany przez ludzkie łożysko, do niedawna powszechnie znana jako laktogen łożyskowy - hPL (ang. "human placental lactogen"), była też zwana CGP (ang. "chorionic growth hormone-prolactin").
Struktura biochemiczna.
Hormon białkowy w budowie bardzo zbliżony do hormonu wzrostu (GH) oraz prolaktyny (PRL), prawdopodobnie wywodzący się ze wspólnej cząsteczki progenitorowej.
Składa się ze 190 aminokwasów połączonych dwoma mostkami disiarczkowymi. Masa cząsteczkowa wynosi 22 125. Podobnie jak hormon wzrostu jest kodowany przez geny na chromosomie 17q22-24, przy czym jego ekspresja zachodzi głównie w łożysku. 
Dwa główne geny kodujące laktogen łożyskowy CSH1 i CSH2 ("chorionic somatomammotropin hormone") ulegają coraz silniejszej ekspresji w przebiegu ciąży, przy czym stopniowo wzrasta stosunek ekspresji CSH1 do CSH2. Dodatkowo, zarówno CSH1 jak i CSH2 kodują po trzy zidentyfikowane izoformy białka. 
Defekty w genie "CSH1" prowadzą do niedoboru laktogenu łożyskowego oraz są przyczyną zespołu Silvera-Russella.
Fizjologia.
hCS produkowana jest przez syncytiotrofoblast w dużych ilościach i uwalniana do organizmu matczynego, docierając do płodu jedynie w niewielkich ilościach. Wykazuje aktywność laktogenną oraz słabą aktywność hormonu wzrostu (ok. 100 razy słabsze działanie od GH). 
Zasadniczą funkcją somatomammotropiny kosmówkowej jest zapewnienie dostatecznej podaży składników odżywczych dla płodu, zwłaszcza glukozy. Realizowane jest to poprzez:
hCS powoduje także pobudzenie erytropoezy i przez to wzrost zapotrzebowania kobiety ciężarnej na żelazo.
Wydzielanie hCS podczas ciąży wzrasta w przybliżeniu liniowo z masą łożyska, co czyni z tego hormonu dobry wskaźnik wydolności łożyskowej w późniejszych etapach ciąży, jednak stosunkowo rzadko wykorzystywany w praktyce klinicznej (ponieważ zazwyczaj oznacza się jedynie poziom hCG w pierwszym trymestrze). 
Poziom hCS w krwi matki osiąga szczyt przed porodem i wynosi zazwyczaj 5–7 mg/ml. Wartość ta jest zwykle wyższa w przypadku ciąż mnogich. 
Obniżenie poziomu hCS występuje w przypadku nadciśnienia, wewnątrzmacicznego zahamowania wzrostu płodu, wewnątrzmacicznego obumarcia płodu, przy niewydolności łożyska i porodzie przedwczesnym.
Czas półtrwania "in vivo" wynosi 15 min.

</doc>
<doc id="1346441" url="https://pl.wikipedia.org/wiki?curid=1346441" title="De Coy">
De Coy

De Coy właściwie Katarzyna Rakowska Smoczyńska, z d. Ziemek (ur. 19 grudnia 1972 w Ustce) – polska wokalistka. Zadebiutowała w 1986 roku wraz z grupą muzyczną Bruno Wątpliwy przekształconej później w zespół Fading Colours wykonujący muzykę z nurtu rocka gotyckiego. W 2004 roku ukazał się debiutancki album wokalistki "Pleasure For Nothing" zrealizowany we współpracy z Rudolfem Świerczyńskim, wydany nakładem wytwórni muzycznej Big Blue Records.

</doc>
<doc id="1346445" url="https://pl.wikipedia.org/wiki?curid=1346445" title="Ekran monochromatyczny">
Ekran monochromatyczny

Ekran monochromatyczny - nazwa wyświetlaczy ciekłokrystalicznych cechujących się możliwością wyświetlania tylko 2 stanów - czarnego pola i wyłączonego. Występują wersje dotykowe. Najczęściej posiadają także podswietlenie (np. w telefonach komórkowych)

</doc>
<doc id="1346446" url="https://pl.wikipedia.org/wiki?curid=1346446" title="Międzynarodowa Akademia Nauk San Marino">
Międzynarodowa Akademia Nauk San Marino

Międzynarodowa Akademia Nauk San Marino (esp. "Akademio Internacia de la Sciencoj San-Marino", AIS) – instytut naukowy o charakterze uniwersyteckim, założony w 1983 roku w San Marino.
AIS w komunikacji korzysta przede wszystkim z języka międzynarodowego i zdecydowała, że będzie nim esperanto. Jednak jeśli jakaś ważna, międzynarodowa organizacja wybierze inny neutralny język jako narzędzie międzynarodowej komunikacji, AIS deklaruje rozważenie wprowadzenia go u siebie (narzędzie to w esperanto "ilo", ILo to także skrót od "Internacia Lingvo" – język międzynarodowy).
Międzynarodowa Akademia Nauk organizuje na całym świecie studenckie egzaminy w języku esperanto – w Polsce ostatnio w 1990 roku, w Białymstoku.
Jedną z uczelni Międzynarodowej Akademii Nauk jest – w zakresie turystyki i kultury – Międzynarodowe Studium Turystyki i Kultury w Bydgoszczy (esp. "Internacia Studumo pri Turismo kaj Kulturo").
Byłym prezesem polskiej sekcji AIS jest socjolog, dr hab. Zbigniew Galor.

</doc>
<doc id="1346447" url="https://pl.wikipedia.org/wiki?curid=1346447" title="Octave Crouzon">
Octave Crouzon

Louis Edouard Octave Crouzon (ur. 29 września 1874 w Paryżu, zm. 16 września 1938 tamże) – francuski lekarz neurolog.
Studiował na Uniwersytecie w Paryżu, m.in. u Paula Georges'a Dieulafoya, Józefa Babińskiego i Pierre'a Mariego. Jako lekarz związany był z Hôtel-Dieu de Paris i szpitalem Salpêtrière. Członek Académie nationale de médecine.
Jego szczególnym zainteresowaniem cieszyły się wrodzone choroby neurologiczne, zwłaszcza ataksja rdzeniowo-móżdżkowa. Jako pierwszy opisał zespół wad wrodzonych, znany dziś jako zespół Crouzona.
Komandor Legii Honorowej, odznaczony również Krzyżem Wojennym.

</doc>
<doc id="1346448" url="https://pl.wikipedia.org/wiki?curid=1346448" title="Salpêtrière">
Salpêtrière



</doc>
<doc id="1346449" url="https://pl.wikipedia.org/wiki?curid=1346449" title="Louis Edouard Octave Crouzon">
Louis Edouard Octave Crouzon



</doc>
<doc id="1346450" url="https://pl.wikipedia.org/wiki?curid=1346450" title="Parafia św. Jana Chrzciciela i Narodzenia Najświętszej Maryi Panny w Biskupcu">
Parafia św. Jana Chrzciciela i Narodzenia Najświętszej Maryi Panny w Biskupcu

Parafia św. Jana Chrzciciela i Narodzenia NMP w Biskupcu – wchodzi w skład dekanatu biskupieckiego. Przed rokiem 1525 Biskupiec był siedzibą jednego z archiprezbiteratów warmińskich.
Historia.
Za datę powstania parafii przyjmuje się drugą połowę XIV wieku – kościół już istniał w czasie lokacji miasta przez biskupa warmińskiego Henryka Sorboma 17 października 1395.
W czasie wojny głodowej w roku 1414 kościół został spalony. Biskup Łukasz Watzenrode przeznaczył na jego odbudowę materiały z rozbiórki kościoła św. Ducha w Lidzbarku. Brak jest szczegółowych informacji, ale odbudowany kościół uległ zniszczeniu w czasie wojny polsko-krzyżackiej 1519-21. Nowy kościół konsekrował 26 kwietnia 1580 roku biskup Marcin Kromer. Wówczas w wieży kościelnej ulokowano szkołę. Szkoła parafialna w Biskupcu znana jest z 1565 r.
Bractwo różańcowe w parafii biskupieckiej znane jest z 1628 roku.
Drewniana wieża kościoła spłonęła 13 maja 1651 r., a odbudowano ją w 1668. Wieża ponownie spłonęła 26 lutego 1700, a odbudowano ją w roku 1717. W latach 1728-1734 odbudowywano ponownie kościół. Kościół został powiększony :przedłużono prezbiterium i dodano ołtarze boczne Przemienienia Pańskiego i św. Walentego. Kościół ten był wielkości obecnej nawy środkowej. Kościół był konsekrowany przez biskupa Michała Remigiusza Łaszewskiego 14 sierpnia 1735.
Ruch naturalny w parafii w 1772 roku: urodzeni – 151, zmarli -110, śluby – 35. Komunię św. wielkanocną przyjęło – 2240 wiernych.
Kościół ponownie spłonął 21 kwietnia 1766 wraz z wieżą i plebanią. Kościół odbudowano kilkanaście lat później ze składek z całej diecezji warmińskiej przy wsparciu biskupa Ignacego Krasickiego. Szczególną ofiarność wykazał właściciel Stanclewa Zygmunt Zeyguth Stanisławski, który opłacił budowę wieży kościelnej 1783 i zafundował organy gdańskie (przetrwały do 1922).
Kościół w roku 1838 przechodził konserwację. Kościół okazał się za mały dla zwiększającej się liczby parafian. Rozbudowę kościoła w roku 1881 rozpoczęto z inicjatywy proboszcza Edwarda Herrmanna. Dobudowano dwie boczne nawy z kaplicami i poszerzono chór. Kościół był konsekrowany już przez biskupa Edwarda Herrmanna 6 lipca 1908.
Kościół został spalony w czasie II wojny światowej, a odbudowano go w latach 1948-1949.
Zasięg parafii.
Do parafii w Biskupcu należeli w 1729 roku wierni z następujących wsi: Kojtryny, Kramarka, Nasy, Najdymowo, Parleza Wielka, Pudląg, Rukławki, Rzeck, Zabrodzie, Zazdrość, Bredynki i Rasząg a w roku 1938: Bredynki, Najdymowo, Rasząg, Rukławki i Rzeck.

</doc>
<doc id="1346451" url="https://pl.wikipedia.org/wiki?curid=1346451" title="Laktogen łożyskowy">
Laktogen łożyskowy



</doc>
<doc id="1346452" url="https://pl.wikipedia.org/wiki?curid=1346452" title="Słomiński">
Słomiński



</doc>
<doc id="1346454" url="https://pl.wikipedia.org/wiki?curid=1346454" title="Linia kolejowa nr 691">
Linia kolejowa nr 691

Linia kolejowa nr 691 – magistralna, dwutorowa, zelektryfikowana linia kolejowa znaczenia państwowego, łącząca posterunek odgałęźny Nędza Wieś z posterunkiem odgałęźnym Turze.
Linia umożliwia przejazd pociągów z kierunku Rybnika w stronę Kędzierzyna-Koźla bez konieczności zmiany czoła pociągu na stacji Nędza.
Charakterystyka techniczna.
Linia w całości jest klasy D3, maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowana do maksymalnej prędkości 110 km/h, obciążalność prądowa wynosi 1725 A, a minimalna odległość między odbierakami prądu wynosi 20 m.
Na linii zostały wprowadzone ograniczenia w związku z niezachowaną skrajnią budowli linii kolejowej – nieodpowiednia odległość międzytorza od osi toru na odcinku 0,950 – 1,000 km.
Linia jest dostosowana do prędkości do 60 km/h, a jej prędkość konstrukcyjna wynosi 80 km/h. Obowiązują następujące prędkości maksymalne dla pociągów:

</doc>
<doc id="1346455" url="https://pl.wikipedia.org/wiki?curid=1346455" title="Akademio Internacia de la Sciencoj San-Marino">
Akademio Internacia de la Sciencoj San-Marino



</doc>
<doc id="1346457" url="https://pl.wikipedia.org/wiki?curid=1346457" title="Árpád">
Árpád



</doc>
<doc id="1346458" url="https://pl.wikipedia.org/wiki?curid=1346458" title="Click Wheel">
Click Wheel



</doc>
<doc id="1346459" url="https://pl.wikipedia.org/wiki?curid=1346459" title="HCS">
HCS



</doc>
<doc id="1346460" url="https://pl.wikipedia.org/wiki?curid=1346460" title="HPL">
HPL

Skrót HPL może odnosić się do:

</doc>
<doc id="1346461" url="https://pl.wikipedia.org/wiki?curid=1346461" title="Keryks">
Keryks

Keryks (gr. "kḗryx" „herold”, łac. "ceryx") – urzędnik (herold) w starożytnej Grecji.
Początkowo zaufany członek świty władcy pełniący głównie funkcje porządkowe na dworze oraz w czasie zgromadzeń, obwieszczający postanowienia, wysyłany jako posłaniec z wiadomościami.
Według mitologii greckiej i rzymskiej funkcję tę pełnili boscy posłańcy: bóg Hermes (Merkury) i bogini Iris, a także liczne inne postacie (m.in. Ajtalides, Eurybates, Idmon, Idajos, Kopreus, Medon).

</doc>
<doc id="1346462" url="https://pl.wikipedia.org/wiki?curid=1346462" title="Spad 51">
Spad 51



</doc>
<doc id="1346463" url="https://pl.wikipedia.org/wiki?curid=1346463" title="Spad 61">
Spad 61



</doc>
<doc id="1346464" url="https://pl.wikipedia.org/wiki?curid=1346464" title="Keryx">
Keryx



</doc>
<doc id="1346466" url="https://pl.wikipedia.org/wiki?curid=1346466" title="Akademio Internacia de la Sciencoj San Marino">
Akademio Internacia de la Sciencoj San Marino



</doc>
<doc id="1346468" url="https://pl.wikipedia.org/wiki?curid=1346468" title="Kędzierzyn-Koźle Azoty">
Kędzierzyn-Koźle Azoty



</doc>
<doc id="1346470" url="https://pl.wikipedia.org/wiki?curid=1346470" title="Kuntschius">
Kuntschius



</doc>
<doc id="1346472" url="https://pl.wikipedia.org/wiki?curid=1346472" title="Rūdolfs Blaumanis">
Rūdolfs Blaumanis

Rūdolfs Blaumanis (ur. 1 stycznia 1863, zm. 4 września 1908) – łotewski pisarz, dramaturg i dziennikarz, zaliczany do klasyków literatury łotewskiej.
W latach 1875-1881 Blaumanis uczył się w niemieckiej szkole kupieckiej. Pracował jako dziennikarz w niemieckich i łotewskich czasopismach, wydawanych w Rydze i Petersburgu: "Zeitung für Stadt und Land", "Mājas Viesis", "Dienas Lapa", "Latvija". Zadebiutował w 1882 r. utworem w języku niemieckim. W latach 1902-1903 redagował dodatek satyryczny wydawanego w Petersburgu łotewskiego czasopisma "Pēterburgas Avīzes". Wiosną 1907 r. zachorował na gruźlicę. Zmarł w 1908 r. w sanatorium w Punkaharju (dziś na terytorium Finlandii).
Blaumanis jest autorem nowel i opowiadań, w których posługując się metodą realistyczną stworzył galerię wyrazistych, dobrze opracowanych psychologicznie postaci niższych warstw społeczeństwa łotewskiego przełomu XIX i XX w. Pisał również dramaty teatralne oraz poezje.
Jego dzieła były tłumaczone na wiele języków, m.in. na angielski, niemiecki, estoński, litewski, fiński, ukraiński, rosyjski, węgierski i polski.

</doc>
<doc id="1346473" url="https://pl.wikipedia.org/wiki?curid=1346473" title="Jerzy Sobek">
Jerzy Sobek

Jerzy Sobek (zm. 1649) – szlachcic ze Śląska Cieszyńskiego.
Syn Jerzego. 3 lipca 1606 roku został immatrykulowany na Uniwersytecie w Wittenberdze. Zdobył spory majątek, udzielając kredytów szlachcie, miastom oraz księciu cieszyńskiemu Adamowi Wacławowi. W 1637 roku wraz ze swoim bratem Henrykiem został przyjęty do stanu czeskich panów.
Był właścicielem jednego z największych ówczesnych śląskich księgozbiorów (ponad 570 dzieł). W 1609 roku Baltazar Exner poświęcił Jerzemu Sobkowi epigramat, w którym chwalił jego umiłowanie do literatury.

</doc>
<doc id="1346475" url="https://pl.wikipedia.org/wiki?curid=1346475" title="Piotr Aleksander Tarło">
Piotr Aleksander Tarło

Piotr Aleksander Tarło herbu Topór (ur. ok. 1580, zm. 1649), kasztelan lubelski w latach 1618-1630, wojewoda lubelski w latach 1630–1649. 
Syn Jana, kasztelana małogoskiego, kasztelana radomskiego i wojewody lubelskiego i Agnieszki Szafraniec.
Życiorys.
Po śmierci ojca nim i jego starszym bratem opiekował się Stanisław Szafraniec z Pieskowej Skały. Zapewne pierwsze nauki pobierał w kalwińskiej szkole w Secyminie (według współczesnej pisowni Secemin). W 1605 wyjechał na studia do protestanckiego Strasburga gdzie przebywał dwa lata. W 1606 jest notowany jako student w Genewie. Po powrocie do Polski, biorąc pod uwagę bezpotomność wuja Andrzeja Szafrańca i wczesną śmierć brata zapewne przypuszczano, że stanie się ich następcą w Kościele kalwińskim. Nadzieje te okazały się płonne i ok. 1615 przeszedł na katolicyzm. Nie zerwał jednak zupełnie związków z dysydentami, np. nauczycielem jego synów był Andrzej Wiszowaty, a nawet wysłał ich na studia do Akademii Rakowskiej.
W 1613 był posłem na sejm, w 1618 zapewne w nagrodę za konwersje awansował na kasztelanię lubelską, a w 1630 został wojewodą lubelskim. Godność tę rodzina Tarłów z drobnymi przerwami utrzymała do 1744. Był członkiem konfederacji generalnej zawiązanej 16 lipca 1632 roku. Był elektorem Władysława IV Wazy z województwa lubelskiego w 1632. W 1641 wyznaczony został senatorem rezydentem.
Potomstwo.
W pierwszym małżeństwie z Zofią Działyńską miał trzech synów:
W drugim małżeństwie z Jadwigą z Lanckorońskich miał czterech synów:
Wojewodą lubelskim został po jego śmierci jego najstarszy żyjący syn.
Przypisy.
 

</doc>
<doc id="1346478" url="https://pl.wikipedia.org/wiki?curid=1346478" title="Wielka Loża Chile">
Wielka Loża Chile

Wielka Loża Chile (hiszp. "Gran Logia de Chile") – powstała 24 maja 1862 roku w Valparaiso. W 1906 jej siedziba i archiwa zostały zniszczone przez trzęsienie ziemi, wskutek czego siedzibę obediencji przeniesiono do Santiago. Została ulokowana w budynku swojej aktualnej siedziby – Klubie Republiki.
Odegrała kluczową rolę w przyjęciu w 1920 roku "Ustawy o obowiązkowym wykształceniu podstawowym". W 1947 roku była członkiem założycielem Międzyamerykańskiej Konfederacji Masońskiej, a w dwa lata później doprowadziła do przyznania kobietom praw wyborczych. W 2007 roku zrzeszała 207 lóż i 15 trójkątów.

</doc>
<doc id="1346481" url="https://pl.wikipedia.org/wiki?curid=1346481" title="Wielka Loża Irlandii">
Wielka Loża Irlandii

Wielka Loża Irlandii jest drugą najstarszą wielką lożą masońską na świecie. Za datę jej powstania uznaje się rok 1725, kiedy to zainstalowano nowego wielkiego mistrza, pierwszego earla Rosse Richarda Parsonsa. Obecnie Wielka Loża Irlandii posiada jurysdykcje nad 13 regionalnymi wielkimi lożami w Irlandii i Irlandii Północnej oraz 12 prowincjami poza terytorium wyspy (m.in. w Zambii, Ghanie, na Bermudach i na Sri Lance).
Linki zewnętrzne.
Oficjalna strona obediencji

</doc>
<doc id="1346484" url="https://pl.wikipedia.org/wiki?curid=1346484" title="Adopcyjne loże">
Adopcyjne loże



</doc>
<doc id="1346487" url="https://pl.wikipedia.org/wiki?curid=1346487" title="Bawet (wolnomularstwo)">
Bawet (wolnomularstwo)

Bawet – w tradycji wolnomularskiej górna trójkątna część fartuszka. U większości lóż masońskich ma znaczenie symboliczne – uczeń pracuje z podniesionym bawetem, wolnomularze wyższych szczebli zaś z opuszczonym.

</doc>
<doc id="1346489" url="https://pl.wikipedia.org/wiki?curid=1346489" title="Krążowniki ciężkie typu Admiral Hipper">
Krążowniki ciężkie typu Admiral Hipper

Krążowniki ciężkie typu Admiral Hipper – seria pięciu niemieckich ciężkich krążowników z okresu międzywojennego i II wojny światowej. Trzy weszły do służby w Kriegsmarine i brały udział w wojnie: "Admiral Hipper", "Prinz Eugen" i "Blücher". Nieukończony "Lützow" został przekazany ZSRR w 1940 roku, gdzie służył pod nazwą "Pietropawłowsk", a później "Tallin". "Seydlitz" miał być przebudowany na lotniskowiec, jednak prace nie zostały zakończone przed końcem wojny.

</doc>
<doc id="1346490" url="https://pl.wikipedia.org/wiki?curid=1346490" title="Bronisława Bałutowa">
Bronisława Bałutowa

Bronisława Bałutowa, właśc. "Bronisława Maria Bałut", (ur. 1919, zm. 2005) – doktor habilitowany, anglista.
Autorka książek o literaturze angielskiej, tłumacz literatury angielskiej, członek Stowarzyszenia Pisarzy Polskich. Autorka popularnego poradnika wymowy angielskiej (dziewięć wydań) "Wymowa angielska dla wszystkich". Jej książki wydawane były przez PWN, Wiedzę Powszechną, Ossolineum i inne wydawnictwa.

</doc>
<doc id="1346491" url="https://pl.wikipedia.org/wiki?curid=1346491" title="Rauf Denktaş">
Rauf Denktaş

Rauf Raif Denktaş (ur. 27 stycznia 1924 w Pafos, zm. 13 stycznia 2012 w Nikozji Północnej) – polityk turecko-cypryjski, pierwszy prezydent Tureckiej Republiki Cypru Północnego w latach 1983–2005. Były lider Partii Jedności Narodowej (UBP, "Ulusal Birlik Partisi").
Życiorys.
Rauf Denktaş był w latach 1983 do 2005 prezydentem tureckiej części Cypru, kraju nieuznawanego przez żadne państwo świata poza Turcją. Był zwolennikiem daleko idącej autonomii dla tureckiej części Cypru, a nawet opowiadał się za włączeniem tej części wyspy w struktury Republiki Tureckiej.
Jednocześnie był przeciwnikiem połączenia tureckiej i greckiej części wyspy.
Aktywnie hamował zbliżenie obojga narodów zamieszkałych na tej wyspie Morza Śródziemnego.
Denktaş zrezygnował z urzędu prezydenta po referendum dotyczącego tak zwanego Planu Annana, który przewidywał utworzenie wspólnej federacji obu części wyspy. Wbrew jego woli, większość obywateli tureckiej części opowiedziała się niespodziewanie za realizacją tego planu, który umożliwiał by "de facto" przystąpienie obu części wyspy do Unii Europejskiej.
Chociaż realizacja planu został zablokowana poprzez odrzucenie planu przez większość mieszkańców greckiej części wyspy, Denktaş dotrzymał zapowiedzi przedreferendalnej i nie ubiegał się więcej o następną – piątą kadencję.
W roku 2005 Denktaş był najdłużej urzędującym prezydentem z wszystkich państw na świecie.

</doc>
<doc id="1346493" url="https://pl.wikipedia.org/wiki?curid=1346493" title="Casas Grandes">
Casas Grandes

Casas Grandes – miejscowość i siedziba gminy w Meksyku, w stanie Chihuahua, nad rzeką San Miguel.
Zachowały się tu pozostałości prekolumbijskiego miasta Paquimé, w 1998 roku wpisane na listę światowego dziedzictwa UNESCO. Miasto to zamieszkane było przez rolniczy lud Indian Paquimé (odłam kultury Mogollón) od około 700 roku n.e. do 1519 roku, kiedy to zostało opuszczone prawdopodobnie wskutek najazdów Apaczów. W czasach swojej największej świetności było ważnym ośrodkiem handlowym regionu.
Architektura budowanych z gliny trzypiętrowych budynków mieszkalnych łączy w sobie elementy architektury indiańskich "pueblos" z terenów południowych stanów USA ze stylem budowniczym Mezoameryki.

</doc>
<doc id="1346494" url="https://pl.wikipedia.org/wiki?curid=1346494" title="Paquimé">
Paquimé



</doc>
<doc id="1346495" url="https://pl.wikipedia.org/wiki?curid=1346495" title="Paquime">
Paquime



</doc>
<doc id="1346497" url="https://pl.wikipedia.org/wiki?curid=1346497" title="Silverburn">
Silverburn

Silverburn (manx "Awin Rosien") – rzeka w południowej części Wyspy Man przepływająca przez miasto Castletown i uchodząca do zatoki Castletown Bay.

</doc>
<doc id="1346503" url="https://pl.wikipedia.org/wiki?curid=1346503" title="I bitwa pod Kernstown">
I bitwa pod Kernstown

Pierwsza bitwa pod Kernstown miała miejsce 23 marca 1862 podczas wojny secesyjnej. Rozpoczęła ona prowadzoną przez generała Skonfederowanych Stanów Ameryki, Thomasa Jacksona, kampanię w dolinie Shenandoah. Zakończyła się zwycięstwem wojsk Unii dowodzonych przez pułkownika Nathana Kimballa.
Polegając na błędnych raportach wywiadowczych, według których garnizon Unii w okolicy Winchester liczył tylko około 3000 żołnierzy, generał Thomas „Stonewall” Jackson wyruszył agresywnie na północ ze swoją armią liczącą około 3400 żołnierzy. Dowodzone przez pułkownika Nathana Kimballa siły Unii, w sile około 8500 żołnierzy, najpierw powstrzymały Jacksona pod Kernstown, a następnie przeszły do kontrataku obchodząc lewe skrzydło pozycji Jacksona i zmuszając go do wycofania się.
Jackson winą za niepowodzenie obarczył dowódcę jednej z brygad, generała Richarda Garnetta, który bez zezwolenia głównodowodzącego wycofał swe oddziały z pola bitwy. Jackson zdecydował się oddać Garnetta pod sąd wojenny zarzucając mu tchórzostwo, w efekcie czego ten ostatni trafił do aresztu. Należy jednakże zauważyć, iż decyzja o wycofaniu się została podjęta wskutek przewagi liczebnej wojsk Unii, którą konfederaci zostali zaskoczeni w wyniku błędnych danych wywiadu. Brygadzie Garnetta groziło okrążenie, a ponadto kończyła jej się amunicja. Generał Robert E. Lee nakazał później wstrzymanie postępowania wobec Garnetta i zwolnienie go z aresztu. Generał Garnett objął dowództwo w jednej z brygad w dywizji gen. George'a Picketta. Jednakże niesłuszne oskarżenie, w dodatku wniesione przez bardzo popularnego w armii Konfederatów Jacksona, bardzo zaciążyło na jego reputacji. Chcąc się zrehabilitować, w czasie słynnej "szarży Picketta" w bitwie pod Gettysburgiem, Garnett zdecydował się osobiście poprowadzić swoją brygadę do ataku mimo że z powodu kontuzji nie mógł chodzić. Pojechał zatem na koniu chociaż oznaczało to właściwie pewną śmierć, gdyż oficer jadący konno był doskonałym celem dla żołnierzy Unii. Garnett zginął w czasie szarży.
Pomimo zwycięstwa Unii, bitwa miała ważne znaczenie strategiczne dla Konfederacji. Prezydent Stanów Zjednoczonych Abraham Lincoln był zaniepokojony zagrożeniem, jakie armia Jacksona stanowiła dla Waszyngtonu i wysłał znaczące posiłki do doliny rzeki Shenandoah. Tym samym generał Unii George McClellan, prowadzący w tym samym czasie kampanię półwyspową, nie mógł ich wykorzystać jako wzmocnienia dla swojej armii. McClellan później twierdził, że brak wsparcia nie pozwolił mu na zdobycie Richmond i przesądził o niepowodzeniu kampanii półwyspowej.

</doc>
<doc id="1346513" url="https://pl.wikipedia.org/wiki?curid=1346513" title="Rauf Denktasz">
Rauf Denktasz



</doc>
<doc id="1346519" url="https://pl.wikipedia.org/wiki?curid=1346519" title="Bridgwater (stacja kolejowa)">
Bridgwater (stacja kolejowa)

Bridgwater – stacja kolejowa w mieście Bridgwater na linii Bristol – Exeter. Wybudowana w 1845 roku, zaprojektowana przez Isambarda Kingdom Brunela. Budynek uznany za zabytek klasy II. W okresie od kwietnia 2020 do marca 2021 stacja obsłużyła 133 410 pasażerów. W 2015 przez stację przewinęło się 44390 pasażerów
Ruch pasażerski.
Stacja ma znaczenie lokalne i regionalne, z Bridgwater można uzyskać bezpośrednie połączenie do następujących większych miast: Bristol, Cardiff, Exeter, Newport, Plymouth, Taunton. Ze względu na krótkie i niewymiarowe perony, nie zatrzymują się na niej pociągi dalekobieżne linii First Great Western.
Obsługa pasażerów.
Kasa biletowa, poczekalnia, automat biletowy, bufet, parking, przechowalnia rowerów (12), postój taksówek

</doc>
<doc id="1346523" url="https://pl.wikipedia.org/wiki?curid=1346523" title="Polom (kraj ołomuniecki)">
Polom (kraj ołomuniecki)

Polom – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 283 mieszkańców.

</doc>
<doc id="1346527" url="https://pl.wikipedia.org/wiki?curid=1346527" title="Nagroda Klio">
Nagroda Klio

Nagroda KLIO – nagroda przyznawana od 1995 za wybitny wkład w badania historyczne. Inicjatorem fundatorem nagrody jest Porozumienie Wydawców Książki Historycznej. Nagroda wręczana jest w ramach Targów Książki Historycznej.
Laureaci.
1995
1996
1997
1998
1999
2000
2006
2007
2008
2009
2010
2011
2013
2014
2015
2016
2017
Kategoria autorska i monografii naukowych:
2018
Kategoria autorska i monografii naukowych:
Kategoria edytorska:
Kategoria varsaviana:
2019
Kategoria autorska i monografii naukowych:
Uwaga: przyznano dwie nagrody II stopnia. 
Kategoria edytorska:
Kategoria varsaviana:
2020
Kategoria autorska:
Kategoria monografia naukowa:
Kategoria edytorska:
Kategoria varsaviana:
2021
Kategoria autorska:
Kategoria monografia naukowa:
Kategoria varsaviana:

</doc>
<doc id="1346528" url="https://pl.wikipedia.org/wiki?curid=1346528" title="Barbara Grochulska">
Barbara Grochulska

Barbara Grochulska, z d. Szemplińska (ur. 13 października 1924 w Worowicach k. Płocka, zm. 30 kwietnia 2017) – polska historyk, profesor Uniwersytetu Warszawskiego, żołnierz Armii Krajowej i uczestniczka powstania warszawskiego.
Życiorys.
W 1944 zdała tajną maturę w Liceum im. H. Gepnerówny w Warszawie. W 1952 ukończyła studia historyczne na Uniwersytecie Warszawskim. Uzyskała stopień doktora (1963, promotor prof. Stefan Kieniewicz) i doktora habilitowanego (1976) na Uniwersytecie Warszawskim. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W 1990 została profesorem nadzwyczajnym. Od 1992 na emeryturze. Badaczka dziejów Księstwa Warszawskiego, przewodnicząca jury „Nagrody im. prof. Jerzego Skowronka” i członek jury „Nagrody Naukowej KLIO”.
Uczniowie.
Do grona jej uczniów należą: Martyna Deszczyńska, Maciej Mycielski, Magdalena Ślusarska, Piotr Ugniewski.
Linki zewnętrzne.
 

</doc>
<doc id="1346532" url="https://pl.wikipedia.org/wiki?curid=1346532" title="Tour de Pologne 1960">
Tour de Pologne 1960

17. edycja wyścigu kolarskiego Tour de Pologne odbyła się w dniach 11 – 18 września 1960. Rywalizację rozpoczęło aż 178 kolarzy, a ukończyło 83. Łączna długość wyścigu – 1336 km.
Pierwsze miejsce w klasyfikacji generalnej zajął Roger Diercken (Belgia), drugie Jan Kudra (Polska II), a trzecie Anatolij Olizarenko (ZSRR).
Wyścig miał bardzo liczną obsadę (wystartowało rekordowo aż 178 kolarzy, zaproszono dziewięć zagranicznych ekip). Po raz pierwszy wystartowali kolarze ZSRR i od razu wygrali klasyfikację zespołową (Polacy przegrali po raz pierwszy od początku TdP). W koszulce lidera klasyfikacji indywidualnej, po raz pierwszy w historii, ani jeden etap nie jechał żaden polski kolarz. Sędzią głównym wyścigu był Tadeusz Stawski.

</doc>
<doc id="1346536" url="https://pl.wikipedia.org/wiki?curid=1346536" title="Konik Falabella">
Konik Falabella



</doc>
<doc id="1346539" url="https://pl.wikipedia.org/wiki?curid=1346539" title="Złoty Trójkąt (Chiny)">
Złoty Trójkąt (Chiny)

Złoty trójkąt ("Golden Industrial Triangle/Golden Economic Triangle") - obszar najbardziej dynamicznej działalności gospodarczej oraz największych lokat kapitałowych i inwestycyjnych (krajowych i zagranicznych) w Chinach, jego wierzchołki wyznaczają miasta: Szanghaj, Hangzhou i Ningbo. Położony w delcie rzeki Jangcy. Zamieszkuje go około 8% ludności Chin.

</doc>
<doc id="1346540" url="https://pl.wikipedia.org/wiki?curid=1346540" title="Taunton (stacja kolejowa)">
Taunton (stacja kolejowa)

Taunton – węzłowa stacja kolejowa w mieście Taunton w hrabstwie Somerset na linii Bristol - Exeter z bezpośrednimi połączeniami ze stacjami London Paddington, Bristol Temple Meads i Penzance. Podobnie jak większość stacji kolejowych na odcinku Bristol - Exeter, zaprojektowana przez Isambarda Kingdom Brunela. Początkowo jednoperonowa, stacja uzyskuje kształt zbliżony współczesnemu pod koniec XIX w., po wydłużeniu peronów. Południowy budynek jest zabytkiem grupy II.
Ruch pasażerski.
Stacja kolejowa w Taunton obsługuje 364 244 pasażerów rocznie (dane za okres od kwietnia 2020 do marca 2021). Ważniejsze ośrodki bezpośrednio połączone z Taunton: Bath, Birmingham, Bristol, Cardiff, Exeter, Glasgow, Londyn, Plymouth, Swindon.
Obsługa pasażerów.
Kasy biletowe, automaty biletowe, automat do odbioru zamówionych biletów, informacja, windy peronowe, WC, bar, bufet, poczekalnia kl. II, postój taksówek, przystanek autobusowy, parking rowerowy (82 miejsca).
Dostępność.
Pomoc obsługi, windy na perony, ułatwienia dla wózków inwalidzkich

</doc>
<doc id="1346542" url="https://pl.wikipedia.org/wiki?curid=1346542" title="Flexsecurity">
Flexsecurity

Flexisecurity – w kontekście rynku pracy jest to system łączący bezpieczeństwo pracy z elastycznością zatrudnienia co ma służyć mobilności pracowników i zwiększenia ich zatrudnienia jak też zwiększeniu dostępu do edukacji i podnoszenia kwalifikacji. W praktyce pojęcie to oznacza zwiększenie możliwości zwolnienia pracownika jak i zwiększenie możliwości uzyskania nowej pracy. W czasie pozostawania bez pracy system flexsecurity zapewnia byłemu pracownikowi pełne bezpieczeństwo socjalne jak i dochody na podobnym poziomie jak w okresie zatrudnienia. System ten jest wspierany przez kraje UE. Stosowany jest m.in. w Danii i Holandii.

</doc>
<doc id="1346544" url="https://pl.wikipedia.org/wiki?curid=1346544" title="Jurij Polanśkyj">
Jurij Polanśkyj

Jurij Polanśkyj ukr. Юрій Іванович Полянський (ur. 6 marca 1892 w Żółtańcach, zm. 19 lipca 1975 w Buenos Aires) – ukraiński geolog, geograf i etnograf. W okresie okupacji niemieckiej – od 30 czerwca 1941 do 10 września 1941 przewodniczący Zarządu Miasta (p.o. burmistrza) Lwowa.
Życiorys.
Urodził się w rodzinie księdza greckokatolickiego. Po ukończeniu szkoły średniej w Jarosławiu studiował na wydziale filozoficznym Uniwersytetu Wiedeńskiego, a następnie na Uniwersytecie Lwowskim. W okresie I wojny światowej był porucznikiem pułku artyleryjskiego w armii austro-węgierskiej. Jesienią 1918 członek Ukraińskiego Generalnego Komisariatu Wojskowego we Lwowie. Uczestniczył w wojnie polsko-ukraińskiej jako komendant 4 baterii Ukraińskiej Armii Halickiej. Od 1920 był członkiem Towarzystwa Naukowego im. Szewczenki. W latach 1922-23 był pierwszym komendantem krajowym nielegalnej Ukraińskiej Organizacji Wojskowej (UWO). Następnie zrezygnował z działalności politycznej, poświęcając się pracy naukowej.
W latach 1921-1925 wykładał geografię na Tajnym Uniwersytecie Ukraińskim we Lwowie, w latach 1920-1937 uczył geografii i historii w ukraińskim gimnazjum akademickim. W 1928 r. obronił pracę doktorską na Uniwersytecie Jana Kazimierza. W latach 1933-1937 wykładowca antropologii na Greckokatolickiej Akademii Teologicznej, jednocześnie dyrektor Muzeum Przyrodniczego Towarzystwa Naukowego im. Szewczenki. W latach 1937-39 był wizytatorem okręgu szkolnego lwowskiego.
Po agresji ZSRR na Polskę, okupacji Lwowa przez Armię Czerwoną i ukrainizacji Uniwersytetu Lwowskiego został mianowany na profesora i kierownika katedry geografii fizycznej Uniwersytetu. W latach 1940-41 jednocześnie dyrektor Muzeum Przyrodniczego podporządkowanego Akademii Nauk USRR. Po ataku III Rzeszy na ZSRR i okupacji miasta przez Wehrmacht 30 czerwca 1941 został wyznaczony przez Jarosława Stećkę, działającego jako premier Krajowego Rządu Zachodnich Obwodów Ukrainy, na przewodniczącego zarządu miejskiego (burmistrza) Lwowa. 30 czerwca 1941 o 16.30 złożył na ręce Stećki przysięgę wierności państwu ukraińskiemu. Zarząd miejski został zatwierdzony przez niemiecką komendanturę wojskową miasta, której został podporządkowany. Pełnił obowiązki do 10 września 1941, gdy po utworzeniu Dystryktu Galicja w składzie Generalnego Gubernatorstwa zarząd miasta Lwowa przeszedł całkowicie w ręce niemieckie. Pracował następnie w wydziale szkolnictwa miasta. W sierpniu 1943 członek Rady Przybocznej powołanej przez okupacyjnego niemieckiego starostę miejskiego Lwowa Egona Höllera.
W 1943 wyjechał do Krakowa, a następnie do Wiednia, pełniąc obowiązki przedstawiciela Ukraińskiego Komitetu Centralnego.
Po zakończeniu wojny, w latach 1945-1947 był wykładowcą na Wolnym Uniwersytecie Ukraińskim w Monachium. W 1947 r. wyemigrował do Argentyny, gdzie w państwowej służbie geologicznej pracował jego brat. Polanśkyj otrzymał również pracę w służbie geologicznej Argentyny, prowadził badania w Andach, w prowincji Mendoza. W 1956 r. został profesorem na państwowym uniwersytecie w Buenos Aires oraz członkiem argentyńskiej akademii nauk. W Argentynie opublikował 20 monografii oraz ponad 50 książek.

</doc>
<doc id="1346549" url="https://pl.wikipedia.org/wiki?curid=1346549" title="Altay Spor Kulübü">
Altay Spor Kulübü



</doc>
<doc id="1346550" url="https://pl.wikipedia.org/wiki?curid=1346550" title="Uwe Ampler">
Uwe Ampler

Uwe Ampler (ur. 11 października 1964 w Zerbst/Anhalt) – niemiecki kolarz szosowy, do zjednoczenia Niemiec reprezentujący barwy NRD, mistrz olimpijski oraz dwukrotny medalista mistrzostw świata.
Kariera.
Pierwsze sukcesy osiągnął w latach 1981 i 1982 kiedy zdobywał złote medale w drużynowej jeździe na czas na szosowych mistrzostwach świata juniorów. W 1986 roku wziął udział w mistrzostwach świata w Colorado Springs, gdzie zdobył dwa medale. W indywidualnym wyścigu ze startu wspólnego amatorów zdobył złoty medal, bezpośrednio wyprzedzając dwóch Holendrów: Johna Talena i Arjana Jagta, a wspólnie z Mario Kummerem, Uwe Raabem i Danem Radtke zajął trzecie miejsce w drużynowej jeździe na czas. Na rozgrywanych dwa lata później igrzyskach olimpijskich w Seulu razem z Mario Kummerem, Maikiem Landsmannem i Janem Schurem sięgnął po złoto w drużynie. Na tych samych igrzyskach wystąpił również w indywidualnym wyścigu ze startu wspólnego, ale zajął dopiero 82. pozycję. Ponadto czterokrotnie zwyciężał w Wyścigu Pokoju (1987, 1988, 1989 i 1998), trzykrotnie w Internationale Thüringen Rundfahrt (1985, 1986 i 1987) i DDR-Rundfahrt (1986, 1987 i 1989), dwukrotnie Sachsen-Tour (1986 i 1989), a w 1992 roku był najlepszy w Grosser Preis des Kantons Aargau. W zawodowym peletonie startował w latach 1990–1999 (w latach 1997–1998 zawodnik polskiej grupy Mróz).
W sierpniu 1999 w czasie wyścigu Dookoła Saksonii test dopingowy wykazał stosowanie przez niego sterydów, do czego zawodnik się przyznał.
Syn Klausa Amplera – zwycięzcy Wyścigu Pokoju (1963).
Stał się inspiracją dla powstania piosenki "Uve kolarz" autorstwa polskiego zespołu Nagły Atak Spawacza.

</doc>
<doc id="1346552" url="https://pl.wikipedia.org/wiki?curid=1346552" title="Leonid Żytkowicz">
Leonid Żytkowicz

Leonid Żytkowicz (ur. 17 lipca 1910 w Smorgoniach, zm. 4 kwietnia 1991 w Toruniu) – historyk polski, badacz dziejów nowożytnych.
Życiorys.
Studiował na USB w Wilnie oraz w Paryżu. Był uczniem prof. Henryka Łowmiańskiego i Stanisława Kościałkowskiego. W 1933 mgr – "Zburzenie murów obronnych Wilna (1799-1805)". W 1934 objął funkcję sekretarza redakcji Ateneum Wileńskiego. Doktorat (rozprawa "Litwa i Korona w roku 1794") uzyskał w 1938 na Uniwersytecie Stefana Batorego w Wilnie (promotor prof. Janusz Iwaszkiewicz); 1947 habilitacja w Poznaniu, od 1954 prof. UMK w Toruniu i Instytutu Historii PAN. Opublikował m.in. "Rządy Repnina na Litwie 1794-1797" (Wilno 1938), rozprawa ta była podstawą habilitacji Po II wojnie światowej zajmował się dziejami gospodarczymi Rzeczypospolitej w okresie nowożytnym. Był też autorem artykułów w "Polskim Słowniku Biograficznym".
Pochowany na cmentarzu św. Jerzego w Toruniu.
Wybrane publikacje.
Istnieją dwie bibliografie prac Leonida Żytkowicza: K. Zielińska-Melkowska, "Bibliografia prac Leonida Żytkowicza do roku 1975", „Zapiski Historyczne” 41 (1976), z. 3, s. 200-211 i K. Zielińska-Melkowska, "Bibliografia prac Leonida Żytkowicza za lata 1933-1995", „Czasy Nowożytne” 9 (2000), s. 57-75.

</doc>
<doc id="1346553" url="https://pl.wikipedia.org/wiki?curid=1346553" title="Penzance (stacja kolejowa)">
Penzance (stacja kolejowa)

Penzance – stacja kolejowa w miejscowości Penzance w hrabstwie Kornwalia. Stacja leży na linii kolejowej Cornish Main Line. Najbardziej na południe i na zachód wysunięta stacja kolejowa kraju, zwana często 'ostatnią stacją Anglii". Stąd rozpoczyna się najdłuższa linia kolejowa Wielkiej Brytanii - Penzance - Dundee (czas przejazdu 11 h 55 min.).
Dworzec posiada specyficzne rozwiązanie architektoniczne - otaczają go perony odkryte (częściowo pierwszy i czwarty), używane do ruchu dalekobieżnego, podczas gdy perony drugi i trzeci znajdują się w hali dworca i obsługują ruch lokalny.
Ruch pasażerski.
Stacja obsługuje 190 426 pasażerów rocznie (dane za okres od kwietnia 2020 do marca 2021). Najważniejsze ośrodki bezpośrednio obsługiwane przez stację to: Birmingham, Bristol, Exeter, Glasgow, Leeds, Londyn, Plymouth, Swindon.

</doc>
<doc id="1346554" url="https://pl.wikipedia.org/wiki?curid=1346554" title="Mourning Beloveth">
Mourning Beloveth

Mourning Beloveth jest irlandzkim death doom metalowym zespołem, który powstał w 1992 roku. Stylem przypomina takie zespoły jak Katatonia, My Dying Bride, Paradise Lost, czy Anathema. Ich piosenki są bardzo długie, a utwory cechuje: wolne tempo i prowadząca, melodyjna gitara. Wokal natomiast jest mieszanką harmonijnego i czystego męskiego głosu.
Historia.
Zespół Mourning Beloveth powstał w 1992 z inicjatywy Darrena Moore'a (wokal), Tima Johnsona (perkusja), Briana Delaneya (gitara basowa) i Franka Brennana (gitara). Dopiero w 1996 zespół nagrał swoje pierwsze, beztytułowe demo. Zawiera dwie piosenki, które wskazują styl Mourning Beloveth.
Po nagraniu tego dema do zespołu dołączył Adrian Butler, który zastąpił na gitarze basowej Delaneya, a ten z kolei wybrał gitarę akustyczną. Takie ustawienie doprowadziło do powstania w 1996 roku następnego dema, Autumnal Fires.

</doc>
<doc id="1346555" url="https://pl.wikipedia.org/wiki?curid=1346555" title="Ema Destinnová">
Ema Destinnová

 Ema Destinnová , właśc. Emilie Pavlína Kittlová, znana jako Emmy Destinn (ur. 26 lutego 1878 w Pradze, zm. 28 stycznia 1930 w Czeskich Budziejovicach) – czeska śpiewaczka (sopran liryczno-dramatyczny).
Życiorys.
Pochodziła z rodziny patrycjuszy praskich. Śpiew studiowała u Marii von Dreger Loewe-Destinn, po której miała swój pseudonim.
1898-1909 występowała w berlińskiej Hofoper, 1901 i 1902 w niemieckim Bayreuth, 1904-14 i 1919 w londyńskim Covent Garden Theatre, 1908-16 i 1920-21 w The Metropolitan Opera w Nowym Jorku, 1901-24 w Teatrze Narodowym w Pradze (od 1908 honorowa członkini).
Śpiewała na przykład partie Minnie podczas światowej premiery opery "Dziewczyna ze Złotego Zachodu" G. Pucciniego w The Metropolitan Opera w Nowym Jorku (1910) i Marzenki podczas amerykańskiej premiery opery "Prodaná nevěsta" Bedřicha Smetany (1909).
Zdobyła sławę międzynarodową - należała do grona najwybitniejszych czeskich śpiewaków operowych - nie tylko dramatycznym głosem ciemnej barwy, ale i mistrzowską techniką oraz aktorstwem.
Zwracała też uwagę na działalność koncertową i literacką (powieść "Ve stínu modré růže", 1930; powieść z elementami autobiograficznymi "Dr. Casanova", która powstała 1900-15; dramaty "Rahel" i "Tůně", wiele wierszy, tekstów pieśni i muz. librett).
W czasach I wojny światowej pośredniczyła pomiędzy krajowym i zagranicznym ruchem oporu. Jej działalność została odkryta i w latach 1915-17 była przetrzymywana w areszcie domowym w swoim pałacu w miasteczku Stráž nad Nežárkou. W latach 1917-18 uczestniczyła w ruchu narodowym, między innymi inicjatorka "Manifestu muzyków czeskich".
Jej wizerunek znajduje się na czeskim banknocie o nominale 2000 koron.

</doc>
<doc id="1346556" url="https://pl.wikipedia.org/wiki?curid=1346556" title="Maria Barbara Piechowiak">
Maria Barbara Piechowiak

Maria Barbara Piechowiak, de domo Antczak primo voto Topolska (ur. 21 maja 1938 w Koźminku) – polska historyczka.
Życiorys.
Absolwentka studiów historycznych na Uniwersytecie im. Adama Mickiewicza w Poznaniu (UAM). Uczennica Henryka Łowmiańskiego. Doktorat w 1966, habilitacja w 1984 na UAM . Tytuł naukowy profesora w 2003. W latach 1978–2004 pracowniczka naukowa w Zakładzie Badań Polonijnych (następnie Narodowościowych PAN w Poznaniu).
Od 1997 profesor nadzwyczajna w Wyższej Szkole Pedagogicznej w Zielonej Górze, a następnie od 2003 profesor zwyczajna na Uniwersytecie Zielonogórskim. Wypromowała pięć prac doktorskich. Od 2011 na emeryturze.
Jej zainteresowania naukowe obejmują: udział narodów i narodowości w procesach przemian cywilizacyjnych na wzór zachodni w XV–XX w. na ziemiach litewskich, białoruskich i ukraińskich; rolę Polaków i polskości w Wielkim Księstwie Litewskim, na ziemiach ruskich, Korony i w zaborze rosyjskim oraz austriackim (XVI–XX w.); zasługi uchodźstwa polskiego po 1945 w krzewieniu polskiej nauki i kultury w środowiskach emigracyjnych i w krajach osiedlenia.
Życie prywatne.
Jej pierwszym mężem – w latach 1962–1973 – był Jerzy Topolski, a drugim Alfred Piechowiak (w latach 1986–2004).

</doc>
<doc id="1346557" url="https://pl.wikipedia.org/wiki?curid=1346557" title="Mark Dworecki">
Mark Dworecki

Mark Dworecki, ros. Марк Израилевич Дворецкий (ur. 9 grudnia 1947 w Moskwie, zm. 26 września 2016) – rosyjski szachista, trener i autor książek o tematyce szachowej, mistrz międzynarodowy od 1975 roku.
Kariera szachowa i trenerska.
W latach 1967–1975 trzykrotnie uczestniczył w finałach indywidualnych mistrzostw Związku Radzieckiego, najlepszy wynik uzyskując w 1974 r. w Leningradzie, gdzie zajął VI miejsce. W 1973 r. zdobył tytuł mistrza Moskwy oraz odniósł pierwszy międzynarodowy sukces, dzieląc I miejsce (wspólnie z Włodzimierzem Schmidtem) w memoriale Akiby Rubinsteina w Polanicy-Zdroju. W 1975 r. zwyciężył w turnieju B festiwalu "Hoogovens" w Wijk aan Zee.
Najwyższy ranking w karierze osiągnął 1 stycznia 1976 r., z wynikiem 2540 punktów dzielił wówczas 37-45. miejsce na światowej liście FIDE, natomiast według systemu Chessmetrics, najwyższą punktację osiągnął w lutym 1975 r., zajmując 20. miejsce na świecie z wynikiem 2690 punktów.
Mark Dworecki nie wystąpił w wielu międzynarodowych turniejach, poświęcając się pracy trenerskiej. Wielu spośród jego uczniów osiągnęło poziom arcymistrzowski, do ich grona należeli m.in. pretendent do tytułu mistrza świata Aleksiej Driejew oraz trzech mistrzów świata juniorów do lat 20: Walerij Czechow, Artur Jusupow i Siergiej Dołmatow. W latach 1990–1992 wspólnie z Arturem Jusupowem prowadził "Szkołę przyszłych mistrzów", w której nauki pobierali m.in. Aleksiej Aleksandrow, Piotr Swidler, Wadim Zwiagincew czy Siergiej Mowsesian. Jest współautorem książek, które w sposób dogłębny analizują zagadnienia treningu, gry pozycyjnej, techniki i przygotowania debiutowego.
Wybrane publikacje.
"Pozycje z lat 1997-1998: wspólnie z Arturem Jusupowem."

</doc>
<doc id="1346558" url="https://pl.wikipedia.org/wiki?curid=1346558" title="Randers SK Freja">
Randers SK Freja

Randers Sportsklub Freja – duński klub sportowy z siedzibą w mieście Randers.
Historia.
"Freja" założona została 6 listopada 1898 roku. Klub prowadził różne sekcje sportowe - lekką atletykę, piłkę ręczną, tenis stołowy i piłkę nożną.
Pierwszym poważnym sukcesem klubu było wicemistrzostwo Danii zdobyte w 1918 roku. Na kolejny duży sukces krajowy trzeba było czekać blisko pół wieku - w 1967 roku "Freja" zdobyła Puchar Danii. Dało to możliwość gry w europejskich pucharach - w Pucharze Zdobywców Pucharów w sezonie 1967/68. Już w pierwszej rundzie duńska drużyna trafiła na bardzo trudnego rywala - niemiecki klub HSV Hamburg, który, jak się później okazało, dotarł aż do finału. W pierwszym meczu w Hamburgu drużyna duńska strzeliła rywalom aż 3 bramki, przegrywając ostatecznie 3:5. U siebie "Freja" przegrała 0:2 i odpadła z turnieju.
Drugi z rzędu Puchar Danii, zdobyty w 1968, dał drużynie okazję do powtórnego występu w Pucharze Zdobywców Pucharów w sezonie 1968/69. "Freja" miała tym razem szczęście w losowaniu - w pierwszej rundzie trafiła na irlandzki Shamrock Rovers Dublin, który pokonała dwukrotnie (2:1 i 1:0), a w kolejnej rundzie z łatwością poradziła sobie z maltańskim Sliema Wanderers. W ćwierćfinale rywal był jednak stanowczo za silny. Niemiecki klub 1. FC Köln z Kolonii z trudem pokonał u siebie Duńczyków 2:1, jednak w Danii niemiecka drużyna wygrała 3:0 i "Freja" została wyeliminowana.
W 1973 "Freja" zdobyła drugie wicemistrzostwo Danii, jednak ponieważ w tym samym sezonie zdobyła po raz kolejny Puchar Danii, wystąpiła w Pucharze Zdobywców Pucharów w sezonie 1973/74. W trzecim występie "Freja" trafiła na austriacki Rapid Wiedeń, stawiając przeciwnikom zacięty opór. Po bezbramkowym remisie u siebie "Freja" przegrała 1:2 w Wiedniu.
Wysokie miejsce w lidze dało klubowi możliwość gry w Pucharze UEFA w sezonie 1974/75. Jedyny start w tych rozgrywkach "Freja" zakończyła już na pierwszej rundzie, choć stawiła zacięty opór, napędzając strachu wyżej notowanemu przeciwnikowi - reprezentującemu NRD klubowi Dynamo Drezno.
W latach 90. sekcja piłki nożnej klubu występowała pod nazwą "Randers Freja FC". W 2002 roku sekcja piłki nożnej połączyła się z klubami "Dronningborg BK" (założony w 1928), "Hornbæk SF" (założony w 1945), "Kristrup BK" (założony w 1908), "Randers KFUM" (założony w 1920) i "Vorup FB" (założony w 1915) tworząc nowy klub piłkarski - Randers FC. Nie oznaczało to końca istnienia sekcji piłkarskiej klubu "Freja", która odtąd stała się zespołem rezerwowym dla "Randers FC".
Także sekcja piłki ręcznej klubu w 1996 stała się częścią klubu piłki ręcznej Randers HK.

</doc>
<doc id="1346559" url="https://pl.wikipedia.org/wiki?curid=1346559" title="Randers Freja">
Randers Freja



</doc>
<doc id="1346560" url="https://pl.wikipedia.org/wiki?curid=1346560" title="Potštát">
Potštát

Potštát (niem. "Bodenstadt") – miasto w Czechach w powiecie Przerów w kraju ołomunieckim nad potokiem Veličką, dopływem Beczwy. Historyczne centrum miasta jest od 2003 miejską strefą zabytkową.
Pierwsza wzmianka o miejscowości pochodzi z roku 1322. 10 października 2006 Potštát odzyskał status miasta.

</doc>
<doc id="1346561" url="https://pl.wikipedia.org/wiki?curid=1346561" title="Zdzisław Wroniak">
Zdzisław Wroniak

Zdzisław Wroniak (ur. 8 lutego 1927 w Poznaniu, zm. 24 marca 2021) – polski historyk dyplomacji XX wieku, uczeń Janusza Pajewskiego. 
Kariera naukowa.
Uzyskał doktorat w 1962 i habilitację (w 1987 – na podstawie rozprawy "Polityka Polski wobec Francji w latach 1925–1932") na Uniwersytecie im. Adama Mickiewicza, w latach 1954–1993 był pracownikiem naukowo-dydaktycznym Instytutu Historii UAM (w 1969 został docentem), w latach 1985–1991 prodziekanem Wydziału Historycznego UAM, w latach 1993–2002 profesorem w Instytucie Historii Uniwersytetu Zielonogórskiego, a w latach 2002–2021 był profesorem w Wyższej Szkole Nauk Humanistycznych i Dziennikarstwa w Poznaniu.
Pochowany na cmentarzu Miłostowo w Poznaniu.
Przynależność partyjna.
W latach 1945–1948 był członkiem PPR, a w latach 1948–1990 (przez cały okres istnienia partii) należał do PZPR.
Uczestnik wydarzeń "Czerwca '56".
28 czerwca 1956 został ranny w prawą nogę podczas wydarzeń "Poznańskiego Czerwca '56", gdy z żoną znajdował się na Placu Stalina (obecnie Plac Uniwersytecki) w Poznaniu podczas manifestacji robotniczej (był jedynym pracownikiem Uniwersytetu im. Adama Mickiewicza poszkodowanym w "Czerwcu '56").

</doc>
<doc id="1346562" url="https://pl.wikipedia.org/wiki?curid=1346562" title="Bawet (w wolnomularstwie)">
Bawet (w wolnomularstwie)



</doc>
<doc id="1346563" url="https://pl.wikipedia.org/wiki?curid=1346563" title="Terbutalina">
Terbutalina

Terbutalina – organiczny związek chemiczny, krótko działający β2-mimetyk, stosowany w terapii astmy oskrzelowej i przewlekłej obturacyjnej choroby płuc (powoduje szybkie poszerzenie oskrzeli) oraz jako lek tokolityczny w celu opóźnienia porodu przedwczesnego (wskazanie niezaaprobowane przez amerykańską Agencję Żywności i Leków). Jest związkiem chiralnym, produkt farmaceutyczny jest mieszaniną racemiczną obu enancjomerów.
Działanie wziewnej formy terbutaliny zaczyna się po około piętnastu minutach i utrzymuje do sześciu godzin.

</doc>
<doc id="1346565" url="https://pl.wikipedia.org/wiki?curid=1346565" title="Mathcore">
Mathcore

Mathcore – styl w muzyce metalcore odznaczający się używaniem dużych ilości dysonansów i zdynamizowania utworów. Często utwory składają się z kilku – kilkunastu motywów muzycznych, występuje również polirytmia. Źródeł gatunku należy szukać w twórczości takich zespołów jak Converge, Botch, The Dillinger Escape Plan, Lichmistress.

</doc>
<doc id="1346567" url="https://pl.wikipedia.org/wiki?curid=1346567" title="Dean Sewell">
Dean Sewell

Dean Sewell (ur. 13 kwietnia 1972) – piłkarz jamajski grający na pozycji środkowego obrońcy lub defensywnego pomocnika.
Kariera klubowa.
Karierę piłkarską Sewell rozpoczął w Stanach Zjednoczonych, w college'u w New Hampshire. W drużynie piłkarskiej grał w pomocy i zdobył 40 goli w 53 spotkaniach. W 1997 roku wrócił na Jamajkę i został zawodnikiem klubu Constant Spring F.C. z miasta o tej samej nazwie. Tam występował przez dwa sezony i w 1999 roku ponownie trafił do USA. Występował w Charleston Battery grającym w USL First Division, a w 2001 roku przeszedł do Connecticut Wolves, z którym przez rok rywalizował na tym samym szczeblu rozgrywek, a w 2002 w lidze D-3 Pro League. W tamtym roku zakończył piłkarską karierę.
Kariera reprezentacyjna.
W reprezentacji Jamajki Sewell zadebiutował w 1993 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam był rezerwowym i nie rozegrał żadnego spotkania. Ostatni mecz w "Reggae Boyz" rozegrał w 2000 roku przeciwko Kajmanom. Ogółem w drużynie narodowej wystąpił 22 razy i zdobył jednego gola.

</doc>
<doc id="1346573" url="https://pl.wikipedia.org/wiki?curid=1346573" title="Andrzej Chodubski">
Andrzej Chodubski

Andrzej Jan Chodubski (ur. 1 stycznia 1952 w Grabienicach Małych, zm. 6 lipca 2017 w Gdańsku) – polski politolog, profesor nauk humanistycznych, profesor zwyczajny Uniwersytetu Gdańskiego. Specjalista w zakresie metodologii badań politologicznych.
Życiorys.
W latach 1971-1976 odbył studia historyczne na Uniwersytecie Gdańskim. W 1996 uzyskał tytuł naukowy profesora nauk humanistycznych. Był członkiem Komitetu Nauk Politycznych Polskiej Akademii Nauk (w randze zastępcy przewodniczącego) i recenzentem arkuszy maturalnych z wiedzy o społeczeństwie w Wydziale Egzaminu Maturalnego Centralnej Komisji Egzaminacyjnej. W 2001 otrzymał Nagrodę im. Ireny i Franciszka Skowyrów na KUL. Został pochowany na Cmentarzu Garnizonowym w Gdańsku (kw. 20, rząd 11, grób 17).

</doc>
<doc id="1346574" url="https://pl.wikipedia.org/wiki?curid=1346574" title="Provodovice">
Provodovice

Provodovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 158 mieszkańców.

</doc>
<doc id="1346576" url="https://pl.wikipedia.org/wiki?curid=1346576" title="Kamienica (dopływ Bobru)">
Kamienica (dopływ Bobru)

Kamienica (niem. ) – rzeka, lewy dopływ Bobru o długości 21,23 km. 
Płynie na terenie województwa dolnośląskiego w Górach Izerskich i na Pogórzu Izerskim. Źródła rzeki znajdują się na przełęczy rozdzielającej Kamienicę i Kowalówkę. Uchodzi do Jeziora Pilchowickiego. W swoim biegu przyjmuje następujące prawobrzeżne dopływy: Czarny Potok, Hucianka, Chromiec, Kamionka.

</doc>
<doc id="1346577" url="https://pl.wikipedia.org/wiki?curid=1346577" title="Oberówka">
Oberówka

Oberówka – polana i pole biwakowe w Gorcach. Znajdują się w Koninkach, w dolinie potoku Turbacz (dopływ Koninki), w odległości ok. 300 m od dolnej stacji wyciągu krzesełkowego na Tobołów. Pole namiotowe znajduje się na otoczonej z wszystkich stron lasem polanie. Polana ma powierzchnię 0,40 ha i położona jest na wysokości 670–680 m n.p.m. Dawniej była koszona i wypasana, dzięki czemu zachowała się na niej duża różnorodność gatunkowa roślin. Wschodnia część polany to tzw. łąka ostrożeniowa, w której z rzadszych gatunków roślin występują storczyki: storczyk plamisty i kruszczyk szerokolistny. Na suchych miejscach występuje dziewięćsił bezłodygowy (wszystkie te gatunki są prawnie chronione). Dominującą trawą jest mietlica pospolita, wśród której licznie zakwita dzwonek rozpierzchły. Częsty jest również pięciornik złoty. Wczesną wiosną zakwitają na polanie krokusy, później zakwita masowo pierwiosnek wyniosły. Na dolnym skraju polany znajduje się nieduży staw umożliwiający rozród płazom.
Na polanie można rozbijać namioty, jest woda zdatna do picia, ławki, wiaty i parking dla samochodów. Można również urządzać tutaj biwaki i zapalać ognisko. Możliwy jest dojazd samochodem osobowym dobrą (utwardzoną) drogą leśną.
Polana znajduje się na obszarze Gorczańskiego Parku Narodowego, w Koninkach (obecnie jest to część wsi Poręba Wielka w województwie małopolskim, w powiecie limanowskim, w gminie Niedźwiedź.).

</doc>
<doc id="1346578" url="https://pl.wikipedia.org/wiki?curid=1346578" title="Kumagaya">
Kumagaya

 – miasto w Japonii, na wyspie Honsiu, w prefekturze Saitama. Ma powierzchnię 159,82 km2 . W 2020 r. mieszkało w nim 194 439 osób, w 80 030 gospodarstwach domowych (w 2010 r. 203 192 osoby, w 75 416 gospodarstwach domowych).
Położenie.
Miasto leży w północnej części prefektury, graniczy z miastami:
Przemysł.
W mieście rozwinął się przemysł jedwabniczy, cementowy, drzewny oraz spożywczy.

</doc>
<doc id="1346579" url="https://pl.wikipedia.org/wiki?curid=1346579" title="Dziecko szczęścia">
Dziecko szczęścia

Dziecko szczęścia – polska komedia filmowa z 1991 roku w reżyserii Sławomira Kryńskiego.
Zdjęcia plenerowe do filmu kręcone były w następujących lokacjach: Jarocin (stacja PKP), Warszawa (Dworzec Centralny), Głowno (most na Mrodze).

</doc>
<doc id="1346581" url="https://pl.wikipedia.org/wiki?curid=1346581" title="Přestavlky (kraj ołomuniecki)">
Přestavlky (kraj ołomuniecki)

Přestavlky – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 266 mieszkańców.

</doc>
<doc id="1346584" url="https://pl.wikipedia.org/wiki?curid=1346584" title="Gusz Dan">
Gusz Dan

Gusz Dan (hebr. גוש דן) – obszar metropolitalny w Izraelu, obejmujący dzielnice Tel Awiwu, sąsiednie miasta Dystryktu Tel Awiwu, jak i Dystryktu Centralnego. Jest on położony na wybrzeżu Morza Śródziemnego. Stanowi największy wielkomiejski obszar w Izraelu, z populacją oszacowaną na około 3 870 000 mieszkańców.
Historia.
Nazwa "Gusz Dan" oznacza "Blok Dan" i określa obszar, który w historii był terenami plemienia Dan w Starożytnym Izraelu. Zgodnie z biblijnym opisem, plemię Dana usiłowało początkowo osiedlić się na przybrzeżnym obszarze Kanaanu, ale z powodu wrogości Filistyńczyków zdołali utworzyć osiedla na przedgórzu Judei w Dolinie Sorek. Współczesna archeologia zlokalizowała to miejsce jako "Mahaneh Dan" („Obozy Dan”). W przybliżeniu obszar ten obejmuje tereny od Jafy na wybrzeżu do wzgórz Szefeli. W wyniku dalszej wrogości Filistynów, plemię Dan porzuciło nadzieję na zajęcie centralnego wybrzeża i przeniosło się na północ kraju.
Pierścienie metropolii.
Obszar Gusz Dan dzieli się wewnętrzny i zewnętrzny pierścień metropolii.
Wewnętrzny pierścień to Dystrykt Tel Awiwu i obejmuje miasta: Tel Awiw, Bat Jam, Holon, Ramat ha-Szaron, Ramat Gan, Giwatajim, Bene Berak, Herclijja, Or Jehuda, Giwat Szemu’el, Kirjat Ono oraz mniejsze miejscowości.
Zewnętrzny pierścień to większa część Dystryktu Centralnego i obejmuje miasta: Petach Tikwa, Hod ha-Szaron, Kfar Saba, Ra’ananna, Jehud-Monosson, Ramla, Lod, Riszon le-Cijjon, Nes Cijjona, Rechowot oraz wiele mniejszych miejscowości.
Komunikacja.
W obszarze Gusz Dan przecinają się wszystkie szlaki komunikacyjne Izraela. Przez ten obszar przechodzą wszystkie linie kolejowe Rakewet Jisra’el, pięć autostrad oraz wiele innych ważnych dróg krajowych.

</doc>
<doc id="1346589" url="https://pl.wikipedia.org/wiki?curid=1346589" title="Rykowisko (film)">
Rykowisko (film)

Rykowisko – polski film obyczajowy z 1986 roku.
Fabuła.
Ministerstwo Spraw Zagranicznych otrzymuje wiadomość, że na negocjacje handlowe ma przybyć senator Caposta, Amerykanin polskiego pochodzenia. Warunkiem jego przyjazdu jest uzyskanie zgody na odstrzał wspaniałego jelenia, zaś polowanie ma prowadzić Wiktor Szałaj z leśniczówki Kosy.
Film realizowano w osadzie Zwierzyniec w Puszczy Białowieskiej.

</doc>
<doc id="1346592" url="https://pl.wikipedia.org/wiki?curid=1346592" title="Konrad z Konstancji">
Konrad z Konstancji

Konrad z Konstancji (ur. ok. 900 w Altdorfie w Badenii-Wirtembergii, zm. 26 listopada 975 lub 976 w drodze do Rzymu) – biskup Konstancji, święty Kościoła katolickiego.
Konrad był członkiem potężnego rodu Welfów, synem hrabiego Henryka z Altdorf. Po zakończonej edukacji w szkole katedralnej, został prepozytem katedry w Konstancji i w 934 powołany na stanowisko biskupa.
Do jego osiągnięć zalicza się fakt, że uniknął on uwikłania w bieżącą politykę skupiając się na swoich biskupich obowiązkach. Był jednak blisko związany z cesarzem Ottonem I, któremu towarzyszył w pielgrzymce do Włoch w 962 r. Konrad odbył trzy lub cztery (nigdy nie ustalono) pielgrzymki do Ziemi Świętej, jak również wiele do Rzymu. Założył wiele kościołów, klasztorów i szpitali na biskupich włościach m.in. szpital w Kreuzlingen, nazwany tak od fragmentu krzyża, który został przez Konrada przywieziony z Jerozolimy i złożony w darze.
Konrad z Konstancji zmarł w drodze do Rzymu, towarzysząc cesarzowi. Pochowany został w kościele św. Maurycego w Konstancji. Jego relikwie w późniejszym czasie (1089) zostały przeniesione do katedry, jednakże nie przetrwały do dzisiejszego dnia. W 1526 roku zostały zniszczone przez protestantów, którzy wrzucili je do jeziora.
Kult Konrada zawdzięczany jest w całości wysiłkom Ulryka I z Dillingen, biskupa Konstancji (1111-1127). Jego "Vita" zostało spisane około 1120 przez Udalschalka, mnicha z opactwa św. Ulryka i św. Afra w Augsburgu, późniejszego opata (1124 lub 1127 do ok. 1150 lub 1151). Późna data tego dokumentu tłumaczy jego braki, co nie przeszkodziło w zatwierdzeniu kultu Konrada podczas soboru laterańskiego w 1123 roku.
W ikonografii święty Konrad jest niekiedy przedstawiany jako biskup trzymający kielich mszalny z pająkiem w kielichu lub ponad nim. Nawiązuje to do historii, w której podczas celebracji mszy do kielicha wpadł pająk. W tym czasie pająki były uważane jako śmiertelnie trujące. Konrad jednakże wypił wino z pająkiem, dając tym samym swoje świadectwo wiary.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="1346597" url="https://pl.wikipedia.org/wiki?curid=1346597" title="Środowiskowy Szczep 6 Tarnobrzeskich Drużyn Harcerskich „Knieja”">
Środowiskowy Szczep 6 Tarnobrzeskich Drużyn Harcerskich „Knieja”

Środowiskowy Szczep 6 Tarnobrzeskich Drużyn Harcerskich „Knieja” im. Szarych Szeregów to obecnie największe i najstarsze środowisko harcerskie na terenie Tarnobrzega. Od 1981 do 1984 drużyna, następnie przeradza się w szczep. Od chwili powstania działa w ramach Związku Harcerstwa Polskiego.
W latach 80. XX wieku jeden z ośrodków, w których kultywowano harcerskie tradycje, w tym przedwojenne Przyrzeczenie Harcerskie. Harcerki i harcerze szczepu angażowali się w działania organizowane przez niejawny Ruch Harcerski Rzeczypospolitej – Białe Służby, uroczystości partyzanckie na Wykusie, przygotowywali druki, prasę i wystawy propagujące niezafałszowaną historię harcerstwa.
W roku 2007, dziesięcioro harcerek i harcerzy szczepu weszło w skład reprezentacji ZHP na XXI Jamboree w Wielkiej Brytanii, organizowanego z okazji 100-lecia skautingu. Członkowie szczepu uczestniczyli również w XXII Jamboree, które odbyło się w 2011 r. w Szwecji.
Historia.
Przy Szczepie „Żółte Zagłębie”, w Szkole Podstawowej nr 3 w Tarnobrzegu powstaje 6 Drużyna Harcerska. Pierwsze Przyrzeczenie odbywa się pod kapliczką św. Onufrego. 25 marca ukazuje się pierwszy rozkaz, bohaterem drużyny zostają Szare Szeregi.
Przyznano pierwsze barwy drużyny – granatową chustę z białą oblamówką i symbolem Szarych Szeregów. Przyjęto również, poznane w Krakowie, puszczańskie nazewnictwo, w tym nazwę „Knieja”. Drużyna wzięła udział w I Zlocie KIHAM w Hucie Komorowskiej.
Powstaje 7 Środowiskowy Szczep „Puszcza”, w skład którego wchodzi „Knieja”. Drużyna wyjeżdża na obóz do Jerzwałdu oraz bierze udział w XI pielgrzymce żołnierzy Polski Walczącej na Jasnej Górze połączonej z pielgrzymką harcerstwa niepokornego.
Kniejasi po raz pierwszy uczestniczą w Rajdzie „Arsenał”. Na obozie w Siemianach odbywa się pierwszy bieg na ćwika i pionierkę. Powstaje 12 Środowiskowy Szczep 6TDH „Knieja” im. Szarych Szeregów.
Harcerki i harcerze Szczepu dwukrotnie spotykają się z Matulą Polskich Harcerzy – Zdzisławą Bytnar, organizują obóz w Siemianach i wystawę „Harcerstwo Tarnobrzeskie 1912-1985”. Powstaje pierwsza gromada zuchowa.
Powstaje Krąg Instruktorski „Chaszcz”, odbywa się pierwsze Zobowiązanie Instruktorskie. Kniejasi pełnią służbę podczas Zlotu – Pielgrzymki 75-lecia Harcerstwa, biorą udział „75-leciu Harcerstwa” w Krakowie.
Sukcesy na kilku festiwalach piosenki. Przy Szczepie powstaje poczta harcerska. Kniejasi uczestniczą w II Białej Służbie w Tarnowie i Krakowie oraz obozie w Belgii, organizują wystawę „75 lat Harcerstwa Tarnobrzeskiego”.
Harcerze starsi Kniei uczestniczą w uroczystościach symbolicznego pochówku cichociemnego, majora Jana Piwnika „Ponurego” (organizowanych przez Ruch Harcerski) na Wykusie. „Złoty Perkoz” za harcerskie filmy video.
W Tarnobrzegu odbywa się Zlot Drużyn Szaroszeregowych. Kniejasi otrzymują z rąk Stanisława Broniewskiego „Orszy” nowy Proporzec Szczepu.

</doc>
<doc id="1346598" url="https://pl.wikipedia.org/wiki?curid=1346598" title="Konsul (film)">
Konsul (film)

Konsul – polska komedia kryminalna z 1989 r. w reżyserii Mirosława Borka, oparta na życiorysie Czesława Śliwy – największego oszusta epoki Polskiej Rzeczypospolitej Ludowej.
Film kręcony we Wrocławiu, Siechnicach, Otwocku, Kudowie-Zdroju, Warszawie, Sopocie, Gdyni i Gdańsku.
Opis fabuły.
Historia oparta na biografii słynnego w latach 60. XX wieku hochsztaplera Czesława Śliwy. Bohater filmu, Czesław Wiśniak, wychodzi z więzienia na zwolnienie warunkowe. Sprzedaje rzeczy, które nie istnieją. Przedstawiając się jako doktorant AGH, otrzymuje etat technologa. W szpitalu udaje brata członka Biura Politycznego. Wreszcie wpada na pomysł, by podawać się za konsula austriackiego we Wrocławiu. Załatwia dokumenty, urządza wystawny bankiet i jako dr Jacek Ben Silberstein odbywa liczne spotkania z przedstawicielami lokalnych władz.

</doc>
<doc id="1346600" url="https://pl.wikipedia.org/wiki?curid=1346600" title="Herb Ślesina">
Herb Ślesina

Herb Ślesina – jeden z symboli miasta Ślesin i gminy Ślesin w postaci herbu.
Wygląd i symbolika.
Herb przedstawia na zielonej tarczy czerwoną literę „T” na półpierścieniu złotym.
Histoia.
Herb Ślesina wywodzi się z herbu szlacheckiego Dulicz. Na pieczęciach miasta przedstawiany jest od XVII w.
Według Marka Adamczewskiego interpretacja znaków na pieczęciach jako herb Dulicz była błędem Mariana Gumowskiego. Według interpretacji Adamczewskiego, pieczęcie miasta przedstawiały bramę w murze obronnym z blankami, w której klucz w słup piórem w górę i w lewo.

</doc>
<doc id="1346601" url="https://pl.wikipedia.org/wiki?curid=1346601" title="Kure">
Kure

 – duże miasto portowe w Japonii, na wyspie Honsiu, w prefekturze Hiroszima. W okresie II wojny światowej główna baza Japońskiej Marynarki Wojennej.
Położenie.
Miasto leży w południowej części prefektury nad Japońskim Morzem Wewnętrznym, graniczy z miastami:
Historia.
Miasto otrzymało prawa miejskie 1 października 1902 roku.
Przemysł.
W mieście rozwinął się przemysł maszynowy, elektrotechniczny, stoczniowy oraz papierniczy.

</doc>
<doc id="1346603" url="https://pl.wikipedia.org/wiki?curid=1346603" title="Teresa Estreicher">
Teresa Estreicher

Teresa Lasocka-Estreicher (ur. 22 lutego 1905 w Monasterzyskach, zm. 16 stycznia 1974 w Krakowie) pseud. TELL – absolwentka Uniwersytetu Jagiellońskiego, żołnierz AK w Krakowie. Ratowała więźniów niemieckiego nazistowskiego obozu koncentracyjnego w Auschwitz-Birkenau (dzięki jej pomocy uchowali się m.in. Józef Cyrankiewicz i Lucjan Motyka).
Córka hrabiego gen. dyw. Józefa Lasockiego (1861–1931) i Marii bar. Romaszkan (1869–1961), od 14 czerwca 1946 r. żona profesora Karola Estreichera (1906–1984).

</doc>
<doc id="1346605" url="https://pl.wikipedia.org/wiki?curid=1346605" title="Zakręt (film)">
Zakręt (film)

Zakręt – polski film psychologiczny z 1977 roku.

</doc>
<doc id="1346606" url="https://pl.wikipedia.org/wiki?curid=1346606" title="Białoruska Służba Ojczyźnie">
Białoruska Służba Ojczyźnie

Białoruska Służba Ojczyźnie (biał. Беларуская Служба Бацькаўшчынае, BSB) – białoruska kolaboracyjna organizacja młodzieżowa działająca na okupowanej Białorusi podczas II wojny światowej. 
Historia.
Białoruska Służba Ojczyźnie powstała jesienią 1943 z inicjatywy prof. Wacława Iwanouskiego, przewodniczącego Białoruskiej Centralnej Rady. Była ona wzorowana na niemieckim Reichsarbeitsdienst (RAD). Jej członkowie na lewym rękawie nosili opaskę w barwach narodowych ze skrótem "БСБ". W październiku 1943 wyjechała do łotewskiej Mitawy 15-osobowa grupa działaczy BSB z baranowickiego rejonu na 3-miesięczny kurs kierowników prowadzony przy VIII okręgu RAD. Po powrocie na Białoruś stanowili oni kadrę kierowniczą organizującego się BSB. Kolejny kurs odbył się od lutego do czerwca 1944 w Królewcu. Uczestniczyli w nim Białorusini z rejonu mołodeckiego i mińskiego. Po jego zakończeniu zwiedzili kilka miast w Prusach Wschodnich, zapoznając się z działalnością miejscowych struktur RAD. Przed zajęciem obszaru Białorusi przez Armię Czerwoną zdołał jeszcze zostać zorganizowany w Słonimie batalion BSB. W czasie ewakuacji do III Rzeszy Niemcy początkowo rozkazali Białorusinom udać się do Prus Wschodnich i wziąć udział w obronie przed nacierającymi wojskami sowieckimi. Kierownictwu BSB udało się jednak doprowadzić do zmiany tej decyzji. Większość członków BSB pozostała na Białorusi. Do Rzeszy ewakuowało się ok. 120 działaczy, którzy przybyli do miejscowości Eger w Protektoracie Czech i Moraw. Większość z nich została skierowana do obrony przeciwlotniczej miejscowej bazy lotniczej. Później część członków BSB trafiła do 30 Dywizji Grenadierów SS, formowanej od marca 1945.
Funkcje w BSB: сябра, старшы сябра, груповы, зьвязовы, малодшы майстра, майстра.

</doc>
<doc id="1346609" url="https://pl.wikipedia.org/wiki?curid=1346609" title="E-fax">
E-fax



</doc>
<doc id="1346610" url="https://pl.wikipedia.org/wiki?curid=1346610" title="Anonyme Island">
Anonyme Island

Anonyme Island (fr. "Île Anonyme") – wyspa na Oceanie Indyjskim, w grupie Wysp Wewnętrznych w Republice Seszeli. Jej powierzchnia wynosi 9,6 ha. Działa tu luksusowy ośrodek wypoczynkowy.
Zbudowana głównie z granitowych skał wysepka leży w odległości około 700 metrów od wschodnich wybrzeży wyspy Mahé, na wysokości międzynarodowego portu lotniczego.

</doc>
<doc id="1346611" url="https://pl.wikipedia.org/wiki?curid=1346611" title="Parafia Opatrzności Bożej w Kaliszu">
Parafia Opatrzności Bożej w Kaliszu

Parafia Opatrzności Bożej w Kaliszu - parafia rzymskokatolicka w diecezji kaliskiej.
Historia.
Na początku istniała tylko kaplica (duży barak) przy Specjalnym Ośrodku Wychowawczym ul. Kościuszki 24. Kiedy zaczęto w coraz szerszym zakresie spełniać posługę duszpasterską, biskup włocławski 25 września 1952 r. wydaje dekret erygujący parafię pod wezwaniem Opatrzności Bożej. Opiekę nad nową parafią powierza Orionistom. Do czasu wybudowania nowej świątyni, tymczasowym kościołem była kaplica ss. karmelitanek bosych w Kaliszu przy ul. Widok 80. Przed 1925 r. zostaje zakupiony plac pod budowę nowej świątyni przy ul. Polnej 8. Prace przy budowie kościoła Najświętszej Maryi Panny Matki Kościoła rozpoczęto 25 sierpnia 1967. 23 czerwca 1968 został wmurowany kamień węgielny poświęcony przez papieża Pawła VI. 11 października 1968 władze wojewódzkie w Poznaniu wyraziły zgodę na wybudowanie plebanii. Została ona ukończona 1971 r. W dniu 12 września 1971 r. zostaje oddany do użytku kościół dolny (w górnym trwają jeszcze prace). Cały kościół zostaje oddany do użytku 15 października 1972 r. Konsekrował go ksiądz biskup Jan Zaręba, który wcześniej dokonał wmurowania w mensę ołtarzową relikwii polskich świętych męczenników: Benedykta i Jana, Mateusza, Izaaka i Krystyna. 19 maja 1975 r. pasterz diecezji włocławskiej dokonał poświęcenia dzwonów. Otrzymały one imiona: Maryja, Józef, Stanisław. Kościół ten wybudowany jest na kształt dwóch potężnych namiotów. Mają one wysokość 18 i 30 m, które nadają świątyni kształt pierwszej litery alfabetu greckiego. Jego podstawa zaprojektowana jest na planie ostatniej litery tegoż alfabetu. Jest to symbol początku i końca wszystkiego. W kościele znajduje się Obraz Matki Kościoła. Jest to dar Ojca Świętego Pawła VI dla Sanktuarium Matki Bożej – Matki Kościoła w Kaliszu.
Grupy parafialne.
Ministranci, Żywy Różaniec, Apostolat Maryjny, Koło Przyjaciół Radia Maryja, Anonimowi Alkoholicy, Duszpasterstwo dzieci autystycznych i niepełnosprawnych, Wspólnoty neokatechumenalne, Grupa pielgrzymkowa, Ognisko parafialne. Wspólnota Przyjaciele Oblubieńca. 
Działalność społeczna i zasięg.
Z inicjatywy katechetów i pedagoga szkolnego przy parafii powstało Ognisko dla dzieci. Celem jego jest opieka nad dziećmi specjalnej troski, aby mogły wzrastać w wierze i miłości. Dzieci pochodzą z rodzin dysfunkcyjnych.
ulice: Urzędnicza, Żabia, Józefa Bema, Kielecka, Juliusza Słowackiego, Widok, Adama Mickiewicza, Graniczna, al. Wojska Polskiego, Serbinowska
ulice: Górnośląska, Górna, Boczna, Harcerska, Wąska, Strzelecka, Polna
ulice: Bogumiła i Barbary, Młynarska
ulice: Podmiejska

</doc>
<doc id="1346614" url="https://pl.wikipedia.org/wiki?curid=1346614" title="Polska kontra Reszta Świata">
Polska kontra Reszta Świata

Polska kontra Reszta Świata – drużynowe zawody siłaczy. Rywalizują dwie drużyny: narodowa, złożona z zawodników polskich oraz złożona z zawodników zagranicznych, z różnych krajów świata.
Pierwsze zawody Polska kontra Reszta Świata.
Data: 14 grudnia 2002 r.
Miejsce: Sopot
WYNIKI ZAWODÓW:
1. miejsce: Reszta Świata (5 pkt.)
Skład drużyny Reszta Świata:
2. miejsce: Polska (4 pkt.)
Skład drużyny Polska:
Drugie zawody Polska kontra Reszta Świata.
Data: 13 grudnia 2003 r.
Miejsce: Pruszków
WYNIKI ZAWODÓW:
1. miejsce: Polska (5 pkt.)
Skład drużyny Polska:
2. miejsce: Reszta Świata (4 pkt.)
Skład drużyny Reszta Świata:
Trzecie zawody Polska kontra Reszta Świata.
Data: 12 grudnia 2004 r.
Miejsce: Bydgoszcz
WYNIKI ZAWODÓW:
1. miejsce: Polska (30 pkt.)
Skład drużyny Polska:
2. miejsce: Reszta Świata (24 pkt.)
Skład drużyny Reszta Świata:
Czwarte zawody Polska kontra Reszta Świata.
Data: 11 grudnia 2005 r.
Miejsce: Bydgoszcz
WYNIKI ZAWODÓW:
1. miejsce: Polska (13 pkt.)
Skład drużyny Polska:
2. miejsce: Reszta Świata (8 pkt.)
Skład drużyny Reszta Świata:

</doc>
<doc id="1346619" url="https://pl.wikipedia.org/wiki?curid=1346619" title="Tajemnica puszczy">
Tajemnica puszczy

Tajemnica puszczy – polski film przygodowy z 1990 roku w reżyserii Andrzeja Barszczyńskiego.
Fabuła.
Tadeusz, gimnazjalista przyjeżdża na wakacje do swojego dziadka, mieszkającego w prastarej puszczy. Wszystko, co widzi, zadziwia go, a nawet przeraża, chociaż tego nie okazuje. Dowiaduje się od dziadka o zatopionym skarbie w jeziorze w czasie ogniska. Następnego dnia idzie zapolować na koziołka z niedawno poznanym Justysiem. Później okazuje się, że to dziewczyna. Jej rodzice utonęli bardzo dawno temu, a Justynę wychowywał Zachary. W dodatku krążą plotki, że w łodzi, w której płynęła mała Justyna i jej rodzice, były także cenne kosztowności. Dwaj włóczędzy próbują zdobyć skarb, chcą także zmusić Zacharego do wyjawienia im prawdy, gdzie jest skarb. Schwytują Justynę. Tadeusz jest zmuszony do zabicia drugiego człowieka w obronie Justyny, ale dziewczyna także ginie.

</doc>
<doc id="1346622" url="https://pl.wikipedia.org/wiki?curid=1346622" title="Walter Boyd">
Walter Boyd

Walter Boyd (ur. 1 stycznia 1972 w Kingston) – piłkarz jamajski grający na pozycji napastnika.
Kariera klubowa.
Karierę piłkarską Boyd rozpoczął w Stanach Zjednoczonych w 1992 roku w zespole Colorado Foxes. W jego barwach występował w rozgrywkach American Professional Soccer League i dwukrotnie w latach 1992 i 1993 zostawał jej mistrzem. W Colorado grał do końca 1996 roku, a w 1997 roku wrócił na Jamajkę. Został piłkarzem Arnett Gardens ze stolicy kraju, Kingston. Tu z kolei występował przez dwa sezony.
Latem 1999 Boyd wyjechał do Wielkiej Brytanii. Został zawodnikiem walijskiego Swansea City, ale grającego w angielskiej Division Three. W 2000 roku awansował z tym klubem do Division Two. W Swansea grał do końca sezonu 2000/2001.
Latem 2001 Boyd wrócił do Arnett Gardens. W 2001 i 2002 roku został z nim mistrzem kraju, a w tym drugim przypadku dodatkowo dotarł do finału CFU Club Championship. W 2004 roku przeszedł do Constant Spring FC, a w 2006 został piłkarzem Naggo Head. Od 2007 roku ponownie występował w Arnett Gardens. W 2010 roku zakończył tam karierę.
Kariera reprezentacyjna.
W reprezentacji Jamajki Boyd zadebiutował w 1991 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał w trzech spotkaniach jako rezerwowy: przegranych 1:3 z Chorwacją i 0:5 z Argentyną oraz wygranym 2:1 z Japonią. Ostatni mecz w "Reggae Boyz" rozegrał w lipcu 2001 roku przeciwko Saint Kitts i Nevis (0:0). Ogółem w drużynie narodowej wystąpił 66 razy i zdobył 19 goli.

</doc>
<doc id="1346624" url="https://pl.wikipedia.org/wiki?curid=1346624" title="Podróż apostolska Jana Pawła II do Jordanii i Izraela">
Podróż apostolska Jana Pawła II do Jordanii i Izraela

91 podróż apostolska Jana Pawła II odbyła się w dniach 20–26 marca 2000. Papież odwiedził wówczas Jordanię i Izrael (Ziemię Świętą).
Ważnym epizodem tej podróży była modlitwa przed Ścianą Płaczu, która była elementem dialogu z judaizmem.
W czasie tej pielgrzymki Janowi Pawłowi II, jako pierwszemu następcy św. Piotra było dane m.in. zobaczenie domu apostoła w Kafarnaum, nawiedzenie odbudowanej bazyliki "Cudu rozmnożenia chleba" nad Jeziorem Genezaret w Tabdze oraz sprawowanie Eucharystii w jerozolimskim Wieczerniku – miejscu Ostatniej wieczerzy Chrystusa.

</doc>
<doc id="1346627" url="https://pl.wikipedia.org/wiki?curid=1346627" title="Ukryty w słońcu">
Ukryty w słońcu

Ukryty w słońcu – polski film psychologiczny z 1980 roku na podstawie powieści Ireneusza Iredyńskiego.

</doc>
<doc id="1346629" url="https://pl.wikipedia.org/wiki?curid=1346629" title="Okmin">
Okmin

Okmin (z lit. "akmuo" – kamień) – jezioro położone na przedpolu doliny Czarnej Hańczy w województwie podlaskim, w powiecie suwalskim, w gminie Suwałki.
Jest to jezioro rynnowe, bezodpływowe. Linia brzegowa jest słabo rozwinięta. Na zachodnim brzegu jest kilka łagodnie zarysowanych zatoczek. Jezioro ma polne brzegi o łagodnych wzniesieniach, natomiast od strony wschodniej przechodzą w strome skarpy. Dookoła jeziora jest kilka zadrzewień (kępy leśne). Z północnej strony wypływa struga z jeziora Okmin Mały. Na wschodnim brzegu jeziora położone są dwie wsie: od północy Czarnakowizna, a od południa Osowa.
Jest to jezioro typu oligotroficzno-mezotroficznego, pozbawione przy brzegach wysokiej roślinności, o ubogim litoralu. Jezioro jest głębokie o czystych i przejrzystych wodach. Dno jest bardzo kamieniste. Występuje tam również spore połacie dna piaszczystego i piaszczysto-żwirowego. Plaże wykorzystywane są w celach rekreacyjnych.
Według klasyfikacji Stanisława Pietkiewicza, Okmin należy do grupy jezior taciewskich, do których zalicza się też jeziora: 
W jeziorze występują następujące gatunki ryb: sielawa, szczupak, leszcz, okoń.

</doc>
<doc id="1346630" url="https://pl.wikipedia.org/wiki?curid=1346630" title="Nicefor I Dukas">
Nicefor I Dukas



</doc>
<doc id="1346633" url="https://pl.wikipedia.org/wiki?curid=1346633" title="Touroperator">
Touroperator

Touroperator tworzy i promuje swój własny produkt turystyczny w postaci gotowego pakietu usług.
Może to być zorganizowany pobyt turystyczny, wycieczka, pielgrzymka, wyjazd na szkolenie lub konferencję.
Touroperator łączy usługi różnych dostawców w celu sprzedaży ich swojemu klientowi. Standardowy pakiet turystyczny może obejmować przelot, przejazd z lotniska do hotelu, pobyt w hotelu, opiekę rezydenta i ubezpieczenie.
W pracy touroperatora można wyróżnić cztery elementy składowe:
W Polsce, w ustawie z 29 sierpnia 1997 r. o usługach turystycznych, touroperator określany był mianem organizatora turystyki. To samo dotyczy ustawy z dnia 24 listopada 2017 r. o imprezach turystycznych i powiązanych usługach turystycznych.

</doc>
<doc id="1346634" url="https://pl.wikipedia.org/wiki?curid=1346634" title="Przedsiębiorstwo turystyczne">
Przedsiębiorstwo turystyczne

Przedsiębiorstwa turystyczne – wyodrębnione zespoły ludzi wykonujących czynności w zakresie zaspokojenia potrzeb turystów i samodzielnie podejmujących decyzje strategiczne i taktyczne, rozstrzygające o skuteczności działania. Są to jednostki wyposażone w środki materialne i finansowe oraz podporządkowane określonej organizacji wewnętrznej. 
Ich powstanie i rozwój należy wiązać z żywiołowym rozwojem ruchu turystycznego w pierwszej połowie XIX w. Pod wpływem postępującego w tym czasie uprzemysłowienia, postępu technicznego i organizacyjnego sprzyjającego wzrostowi wydajności pracy i stopniowemu skracaniu czasu pracy, ustawowego wprowadzenia płatnych urlopów i wzrostu dochodów ludności, doszło do zmian w strukturze konsumpcji ludności, których wyrazem było ujawnienie się nowych potrzeb w zakresie wypoczynku i turystyki. Intensywność zainteresowania oraz możliwości finansowe potencjalnych turystów spowodowały powstanie przedsiębiorstw turystycznych, które zajęły się zaspokajaniem nowo powstałych potrzeb, polegającym na tworzeniu ofert dotyczących turystyki i wypoczynku. 
Pierwszym przedsiębiorstwem turystycznym było biuro podróży założone w 1841 r. przez Thomasa Cooka. W wieku XIX zaczęły powstawać pierwsze nowoczesne obiekty hotelarskie, a z początkiem XX w. pojawiły się pierwsze towarzystwa akcyjne zajmujące się ich eksploatacją.
Ustawa o usługach turystycznych wyróżniała trzy rodzaje działalności w tym zakresie:
Ustawa o imprezach turystycznych i powiązanych usługach turystycznych, która weszła w życie 1 lipca 2018 r., nie wyróżnia działalności pośredników turystycznych, lecz przedsiębiorców ułatwiających nabywanie powiązanych usług turystycznych.

</doc>
<doc id="1346635" url="https://pl.wikipedia.org/wiki?curid=1346635" title="Tomasz Dukas">
Tomasz Dukas



</doc>
<doc id="1346639" url="https://pl.wikipedia.org/wiki?curid=1346639" title="Kierat (zawody sportowe)">
Kierat (zawody sportowe)

Kierat – ekstremalny maraton pieszy na orientację o długości 100 km, ze startem i metą w Limanowej, organizowany corocznie od 2004 roku. Kierat jest zaliczany do Pucharu Polski w Pieszych Maratonach na Orientację. Pomysłodawcą i głównym sędzią imprezy jest Andrzej Sochoń.
Zawodnicy startują w piątek ok. godz. 18. i maszerują przez kolejne punkty kontrolne z limitem czasowym 30 godzin, niekiedy wydłużonym z uwagi na warunki pogodowe.

</doc>
<doc id="1346643" url="https://pl.wikipedia.org/wiki?curid=1346643" title="Pieriediełkino">
Pieriediełkino

Pieriediełkino, (ros. "Переделкино") – willowe osiedle w nowomoskiewskim okręgu administracyjnym Moskwy.
W latach 30. XX wieku zbudowano tu 50 drewnianych, piętrowych daczy dla pisarzy. Mieści się tu także letnia rezydencja patriarchów moskiewskich i całej Rusi. W okolicy znajdują się dwa przystanki kolejowe – Pieriediełkino i Miczuriniec. Na miejscowym cmentarzu jest pochowanych wielu pisarzy.

</doc>
<doc id="1346648" url="https://pl.wikipedia.org/wiki?curid=1346648" title="Republikanischer Schutzbund">
Republikanischer Schutzbund

Republikanischer Schutzbund ("Republikański Związek Obronny") – lewicowa organizacja paramilitarna, istniejąca w Austrii w okresie międzywojennym.
Zarys historii.
Organizacja powstała na bazie wcześniej istniejących lewicowych bojówek w 1923 jako paramilitarna przybudówka jednej z dwóch największych austriackich partii politycznych, Socjaldemokratycznej Partii Robotniczej Austrii (SDAPÖ), wobec następującej wówczas radykalizacji stosunków politycznych w kraju. Był jedną z licznych podówczas organizacji paramilitarnych w Austrii, skupiających głównie weteranów I wojny światowej, jego zadaniem było pokazanie gotowości do obrony interesów robotników i partii oraz zapewnienie równowagi sił (wobec dominującej wówczas wśród bojówek prawicowej Heimwehr oraz zdominowanych przez prawicowy rząd wojska i policji). Był jednolicie zuniformizowany i zorganizowany na wzór wojskowy, a także dobrze wyposażony. Na jego czele stał Julius Deutsch, a wśród jego współpracowników znajdował się m.in. powojenny prezydent Austrii Theodor Körner.
30 stycznia 1927 w Schattendorfie doszło do starcia pomiędzy członkami Schutzbundu oraz Heimwehry, wskutek którego śmierć poniosły dwie osoby. Oskarżonych o jej spowodowanie członków Heimwehry uniewinniono, co doprowadziło w lipcu 1927 do masowych protestów, zwanych „rewoltą lipcową”. Protestujący spalili wówczas Pałac Sprawiedliwości w Wiedniu, a rząd użył przeciwko nim siły, co spowodowało 84 ofiary śmiertelne. Po tych wydarzeniach liczebność Schutzbundu osiągnęła apogeum (80 000 członków w 1928, głównie w Wiedniu i innych miastach na terenach przemysłowych). Wiosną 1933 rząd Engelberta Dollfussa nakazał rozwiązanie Schutzbundu, spychając go do podziemia.
W dniu 12 lutego 1934 komendant Heimwehry Emil Fey podjął próbę rozbrojenia bojówek Schutzbundu w Linzu. Starcia, które tam wybuchły, objęły natychmiast inne miasta Austrii, w tym Wiedeń, gdzie Schutzbund zajął budynki rady miejskiej. Przeciwko Schutzbundowi stanęła Heimwehra, policja oraz oddziały regularnej armii, a w Wiedniu użyto przeciwko nim artylerii. W efekcie walki skończyły się już po paru dniach (w Wiedniu – 13 lutego). W wyniku starć zginęło kilkaset osób (uczestników walk po obu stronach – w tym ok. 200 członków Schutzbundu – oraz przypadkowych ofiar). Po ich zakończeniu skazano i stracono dziewięciu liderów Schutzbundu, wielu jego członków zostało aresztowanych, a ok. 100 uciekło do Czechosłowacji i Związku Radzieckiego (z tych ostatnich wielu padło ofiarami czystek stalinowskich). Rząd zakazał wówczas także działalności SDAPÖ i związanych z nią związków zawodowych. Kilka miesięcy później, w maju tego roku Dollfuß uchylił obowiązującą konstytucję i wprowadził austrofaszystowską dyktaturę. Wielu byłych członków Schutzbundu wzięło potem udział w hiszpańskiej wojnie domowej.

</doc>
<doc id="1346649" url="https://pl.wikipedia.org/wiki?curid=1346649" title="Ignaz Seipel">
Ignaz Seipel

Ignaz Seipel (ur. 19 lipca 1876 w Wiedniu, zm. 2 sierpnia 1932 w Pernitz) – teolog, ksiądz katolicki, działacz Austriackiej Partii Chrześcijańsko-Społecznej, kanclerz Austrii w latach 1922–1924 oraz 1926–1929.
Życiorys.
W 1899 r. został księdzem, w 1903 r. obronił doktorat z teologii, a w 1907 r. habilitował się, od 1909 r. był wykładowcą teologii moralnej (początkowo w Salzburgu, a od 1917 r. w Wiedniu). Z tego okresu pochodzi jego najbardziej znane dzieło, "Naród i państwo" (1916, "Nation und Staat"), w którym m.in. podnosił nieadekwatność marksistowskiej teorii klas wobec sytuacji narodów środkowoeuropejskich. Działał też w kręgach antywojennych. W 1919 r. został prałatem. 
W ostatnim rządzie Przedlitawii, od października do listopada 1918 r. był ministrem prac publicznych i opieki społecznej. W latach 1919–1920 był członkiem zgromadzenia konstytucyjnego, później (do 1932 r.) posłem do izby deputowanych austriackiego parlamentu. Był aktywnym działaczem Austriackiej Partii Chrześcijańsko-Społecznej (CS) – miał spory udział w jej przekształceniu w 1918 r., w 1920 r. znacząco przyczynił się do zerwania "wielkiej koalicji" z Socjaldemokratyczną Partą Austrii. W latach 1921–1930 stał na czele Austriackiej Partii Chrześcijańsko-Społecznej, nieprzerwanie rządzącej krajem. Piastując tę funkcję dwukrotnie sięgał po fotel kanclerza Austrii: w latach 1922–1924 (stracił funkcję po odniesieniu rany w zamachu 1 czerwca 1924 r.) oraz 1926–1929, w 1930 r. był krótko ministrem spraw zagranicznych w rządzie Carla Vaugoina. 
Był jednym z najważniejszych polityków austriackich doby pierwszej republiki. Przykładał dużą wagę do uzdrowienia sytuacji finansowej państwa, sięgając po podpisaniu protokołu Ligi Narodów po pożyczkę Ligi i wydobywając dzięki temu austriackiego szylinga z powojennej inflacji. Jako przywódca CS i kanclerz Austrii opowiadał się za rządami antymarksistowskiego bloku partii prawicowych, zwalczał socjaldemokratów i wspierał rozwój Heimwehry. Taka postawa doprowadziła do eskalacji konfliktu politycznego w Austrii i masakry w Wiedniu 15 czerwca 1927 r. Z biegiem życia coraz bardziej nie odpowiadała mu formuła austriackiej demokracji parlamentarnej i pragnął wprowadzenia rządów autorytarnych ze sobą na czele. 
W stosunkach zagranicznych opowiadał się początkowo za samodzielnością polityczną Austrii, nawiązał jednak bliską współpracę z Włochami (choć w 1928 r. występował przeciwko włoskiej polityce w południowym Tyrolu wobec mniejszości niemieckiej), a w późniejszym okresie stwierdził, że nie ma możliwości prowadzenia polityki w oderwaniu od Niemiec.
Od 1929 r. jego pozycja w partii stopniowo słabła, w 1931 jej kierownictwo odrzuciło jego kandydaturę na prezydenta Austrii; w tym samym roku ogłosił propozycję powrotu "wielkiej koalicji" z socjaldemokratami, jako jedynej drogi w obliczu kryzysu ekonomicznego oraz radykalizacji stosunków politycznych, która również nie znalazła uznania w kierownictwie partii.
Zmarł wskutek choroby, której się nabawił podczas podróży do Palestyny. Pozostawił po sobie wiele prac, tak teologicznych, jak i politycznych.

</doc>
<doc id="1346652" url="https://pl.wikipedia.org/wiki?curid=1346652" title="Beta2-mimetyki">
Beta2-mimetyki

Beta2-mimetyki, leki β-adrenergiczne – grupa leków działających agonistycznie w stosunku do receptorów β2 zlokalizowanych w ścianach dróg oddechowych. Są wykorzystywane w terapii astmy oskrzelowej, przewlekłej obturacyjnej choroby płuc oraz innych chorób przebiegających z obturacją w drogach oddechowych.
Mechanizm działania.
Beta2-mimetyki wybiórczo pobudzają receptory β2 w oskrzelach, aczkolwiek wykazują także niewielkie działanie poza układem oddechowym. 
Lek wiąże się z receptorem, co powoduje odłączenie podjednostki a (Gs) i w efekcie aktywację cyklazy adenylowej. Prowadzi to do konwersji ATP i powstania cAMP. aAMP aktywuje kinazy PKA i PKG. Następstwem jest reakcja kaskadowa powodująca w zależności od umiejscowienia receptorów β2 różne skutki.
Pobudzenie receptorów β powoduje:
Czas działania.
Beta2-mimetyki dzieli się na krótko- (4-6 h) (SABA) i długodziałające (&gt; 12 h) (LABA). Za dłuższy czas działania odpowiada większa lipofilność, wysokie powinowactwo do receptora oraz duża siła pobudzania.
Zastosowanie.
Beta2-mimetyków używa się w terapii chorób układu oddechowego przebiegających ze skurczem dróg oddechowych, głównie w astmie i POChP. Salbutamol znajduje także zastosowanie w szybkim obniżeniu zagrażającej życiu hiperpotasemii. Wśród wskazań niezarejestrowanych w Polsce wymienia się również zahamowanie czynności skurczowej macicy w przypadku zagrażającego porodu przedwczesnego. Wbrew powszechnemu przekonaniu, zastosowanie Beta2-mimetyków nie powoduje zniesienia obrzęku gardła i krtani (np. w przebiegu tzw. krupu krtaniowego lub reakcji anafilaktycznej), ponieważ receptory β2 nie są zlokalizowane w tych narządach.
Działania niepożądane.
Leki te są stosowane głównie drogą wziewną. Taka droga podania minimalizuje potencjalne efekty uboczne. Mimo tego, że obecnie stosuje się leki wybiórcze w stosunku do receptora β2, wykazują one także słaby efekt ogólnoustrojowy.
Podczas stosowania β2-mimetyków mogą wystąpić: tachykardia, drżenie mięśni szkieletowych, hipokaliemia, wzrost stężenia kwasu mlekowego w osoczu, bóle głowy, hiperglikemia, wydłużenie skorygowanego odstępu QT.
Dawkowanie.
Formy krótkodziałające stosuje się głównie doraźnie w celu opanowania napadu duszności. Formy o przedłużonym czasie działania podaje się 2 razy dziennie w monoterapii lub w skojarzeniu z innymi lekami.

</doc>
<doc id="1346653" url="https://pl.wikipedia.org/wiki?curid=1346653" title="Johann Schober">
Johann Schober

Johann Schober (ur. 14 listopada 1874 r. w Perg, zm. 19 sierpnia 1932 r. w Baden) – prawnik, polityk austriacki, kanclerz Austrii w latach 1921–1922 i 1929–1930, wicekanclerz w latach 1930–1932, pierwszy prezydent Interpolu w latach 1923–1932. 
Życiorys.
Po ukończeniu studiów prawniczych w Wiedniu w 1898 r. rozpoczął służbę w policji austriackiej odnosząc tam spore sukcesy (przez pewien czas był przydzielony do Ministerstwa Spraw Wewnętrznych). W czerwcu 1918 r., krótko przed upadkiem Austro-Węgier został szefem policji w Wiedniu, na którym to stanowisku pozostał do 1932 r. (z przerwami na pełnienie funkcji rządowych). Pozostanie na stanowisku jesienią 1918 r. zawdzięczał swemu umiarkowaniu oraz deklarowanej lojalności wobec powstającej republiki, choć zapewnił wówczas bezpieczny wyjazd z kraju rodzinie cesarskiej. W grudniu 1918 powierzono mu także kierownictwo austriackich służb bezpieczeństwa.
Zdobywał stopniowo uznanie na arenie publicznej jako osoba dbająca o spokój i porządek publiczny. W czerwcu 1921 r., mimo że nie był członkiem żadnej z partii rządzących, został kanclerzem Austrii z nadania Austriacką Partię Chrześcijańsko-Społeczną (CS) i jej prawicowych partnerów, stając na czele rządu uformowanego w większości z bezpartyjnych urzędników. Pełniąc wówczas również funkcję ministra spraw zagranicznych doprowadził do podpisania w Lány traktatu granicznego z Czechosłowacją. Mimo iż, jego zdaniem, zapewniał on prawa mniejszości niemieckiej w Czechosłowacji, to spowodowało w styczniu 1922 r. upadek rządu za sprawą sprzeciwu stronnictwa wszechniemieckiego. Schober pozostał jednak kanclerzem, formując nowy rząd, w którym pełnił także funkcję ministra spraw wewnętrznych, który przetrwał jednak tylko kilka miesięcy (do maja 1922 r.).
Powrócił wówczas do pracy w policji, gdzie realizował liczne przedsięwzięcie mające na celu zarazem poprawę jej funkcjonowania, jak i odsunięcie od wpływów lewicowych. W 1923 r. został pierwszym prezydentem powstałego wówczas Interpolu (pozostał na tym stanowisku do śmierci). Jego reputacja jako urzędnika i polityka umiarkowanego ucierpiała mocno w 1927 r., gdy jako szef policji był współodpowiedzialnym za krwawe stłumienie protestów robotniczych w Wiedniu (od strzałów policji i wojska padło 15 lipca 1927 r. 89 zabitych).
Od września 1929 r. Schober ponownie pełnił funkcje kanclerza i ministra spraw zagranicznych (wsparła go wówczas m.in. Heimwehr). W tym okresie swoich rządów ukończył reformę konstytucyjną (przyznającą więcej uprawnień prezydentowi, 1929) i uzyskał umorzenie reparacji wojennych (1930). Starał się także doprowadzić do skupienia uwagi na próbach złagodzenia objawów wielkiego kryzysu, a osłabienia walki politycznej w Austrii – zaproponował m.in. rozbrojenie organizacji paramilitarnych (lewicowy Republikanischer Schutzbund i prawicowa Heimwehr), co spowodowało jednak ostrą reakcję Heimwehry. Wydalenie z kraju jednego z jej liderów zaogniło konflikt z kanclerzem, w efekcie we wrześniu 1930 r., Schober został zastąpiony na stanowisku kanclerza przez Carla Vaugoina.
W wyborach parlamentarnych w 1930 r. Schober stanął na czele listy Narodowego Bloku Gospodarczego i Landbundu, która zdobyła 19 mandatów. Od grudnia 1930 do stycznia 1932 pełnił funkcje wicekanclerza i ministra spraw zagranicznych w rządach trzech kolejnych kanclerzy. Prowadził wówczas tajne rokowania dotyczące wprowadzenia unii celnej z Niemcami, do czego jednak nie doszło z powodu sprzeciwu Francji, Włoch i Czechosłowacji po ujawnieniu planu podpisania traktatu przez prasę (1931).
Schober w okresie I Republiki pozostawał jedną z ważniejszych postaci areny politycznej Austrii. Nienależący do żadnego stronnictwa (dopiero w 1932 startował w wyborach na czele własnej Austriackiej Partii Gospodarczej), ale reprezentujący tendencje prawicowe, osiągał znaczne sukcesy na arenie międzynarodowej podczas pełnienia funkcji kanclerskich. Jego stanowisku na arenie politycznej sprzyjała też funkcja szefa wiedeńskiej policji, czemu zawdzięczał dostęp do wielu informacji oraz dobre kontakty z mediami.

</doc>
<doc id="1346654" url="https://pl.wikipedia.org/wiki?curid=1346654" title="Leki beta-adrenergiczne">
Leki beta-adrenergiczne



</doc>
<doc id="1346655" url="https://pl.wikipedia.org/wiki?curid=1346655" title="Beta-mimetyki">
Beta-mimetyki



</doc>
<doc id="1346657" url="https://pl.wikipedia.org/wiki?curid=1346657" title="Agoniści receptora beta2">
Agoniści receptora beta2



</doc>
<doc id="1346658" url="https://pl.wikipedia.org/wiki?curid=1346658" title="Ferenc Szombathelyi">
Ferenc Szombathelyi

Ferenc Szombathelyi (ur. 17 maja 1887 w Győrze, zm. 4 listopada 1946 w Petrovaradinie) – generał pułkownik armii węgierskiej.
Życiorys.
Od 1933 na stanowiskach sztabowych w sztabie generalnym i naczelnym dowództwie armii węgierskiej. W latach 1936–1938 komendant wojskowej Akademii Cesarzowej Ludwiki. W latach 1939–1941 dowódca VIII Korpusu węgierskiego. Po napaści Niemiec na ZSRR (22 czerwca 1941) dowódca Grupy „Karpaty” ("Kárpát Csoport") walczącej po stronie niemieckiej, w skład której wchodziły zmechanizowane wojska węgierskie. Od września 1941 do 1944 szef sztabu generalnego armii węgierskiej. Po ujawnieniu negocjacji, jakie prowadził z aliantami przywódca Węgier, Miklós Horthy, wojska niemieckie wkroczyły w marcu 1944 roku na Węgry i Szombathelyi został usunięty ze stanowiska i umieszczony w areszcie domowym. Po przejęciu władzy na Węgrzech przez faszystowskich strzałokrzyżowców w październiku 1944 roku został aresztowany.
Po zakończeniu wojny zatrzymany przez wojska amerykańskie na terenie Niemiec, potem jako zbrodniarz wojenny deportowany na Węgry, uznano bowiem, że ponosi odpowiedzialność za masakrę ludności serbskiej w Wojwodinie w styczniu 1942, gdzie przez trzy dni żołnierze armii węgierskiej zamordowali od 3 tys. (według źródeł węgierskich) do 10 tys. osób (według źródeł jugosłowiańskich). Podczas procesu w Budapeszcie, 22 maja 1946 został skazany na karę dożywocia (dwaj inni węgierscy generałowie, Ferenc Czeydner i József Grassy otrzymali wyroki śmierci). Komunistyczne władze jugosłowiańskie także chciały osądzić węgierskich generałów za masakrę ludności w Wojwodinie. Szombathelyi, Czeydner i Grassy zostali wydani Jugosłowianom pod warunkiem, że wobec Szombathelyi’ego nie zostanie orzeczona surowsza kara niż dożywocie. Mimo to, w kolejnym pokazowym procesie orzeczono karę śmierci przez rozstrzelanie. Ostatecznie 4 listopada 1946, w miejscowości Petrovaradin (węg. Pétervárad) na Wojwodinie, gen. Szombathelyi został rozstrzelany, a generałowie Czeydner i Grassy zostali powieszeni (zgodnie z książką węgierskiego pisarza Tibora Cseresa „Zemsta w Baczce” z 1991 miał zostać stracony przez nabicie na pal, czemu zaprzeczyły protokoły z procesu).

</doc>
<doc id="1346659" url="https://pl.wikipedia.org/wiki?curid=1346659" title="Beta-agoniści">
Beta-agoniści



</doc>
<doc id="1346661" url="https://pl.wikipedia.org/wiki?curid=1346661" title="Plac Nowy w Krakowie">
Plac Nowy w Krakowie

Plac Nowy, popularnie zwany Żydowskim – plac na krakowskim Kazimierzu.
Odchodzą od niego ulice Nowa, Rabina Meiselsa i Warszauera, wschodnią część zamyka ulica Estery.
Historia.
Do XIX wieku na terenie placu Nowego znajdował się tzw. Libuszhof, zespół uliczek i zabudowań. Obecny kształt ustalono w projektach regulacyjnych z 1808 i 1844. Przy północnej stronie placu, wytyczonej wzdłuż murów obronnych Kazimierza, znajdują się domy należące niegdyś do szpitala żydowskiego przy synagodze Kupa.
Okrąglak.
Na środku placu znajduje się tzw. "okrąglak" zwany przez okolicznych mieszkańców "rondlem". Jest to pawilon handlowy wybudowany w 1900 składający się z dwu obiektów: wewnętrznej hali i okalającego ją pierścienia z punktami handlowymi zbudowanym na planie dwunastokąta. Budynki te są oddzielone niezadaszonym korytarzem stanowiącym wejście do sklepików. Do obiektu prowadzą dwa ustawione symetrycznie wejścia od strony zachodniej i wschodniej. W 1927 został wydzierżawiony Gminie Żydowskiej, powstała tam rytualna rzeźnia drobiu. Po wojnie Okrąglak pełnił ponownie funkcję hali targowej, choć przez szereg lat większość sklepików była jedynie magazynami dla handlowców sprzedających swoje towary na straganach. Obecnie w jego murach mieszczą się sklepiki spożywcze, masarnie, obiekty gastronomiczne (w tym punkty sprzedaży zapiekanek). Na dachu okresowo odbywają się koncerty muzyczne.
W 2008 obiekt został wpisany do rejestru zabytków.
Współczesność.
Obecnie plac Nowy funkcjonuje w dni powszednie jako targ gdzie można kupić zarówno warzywa jak i antyki. Przy placu znajduje się wiele kawiarni i pubów. Plac Nowy to także miejsce różnych festiwali i imprez. Odbywają się tu m.in. imprezy w ramach Festiwalu Kultury Żydowskiej (koncert na dachu Okrąglaka), czy też Festiwal Zupy.

</doc>
<doc id="1346662" url="https://pl.wikipedia.org/wiki?curid=1346662" title="Cmentarz ewangelicko-reformowany w Łodzi">
Cmentarz ewangelicko-reformowany w Łodzi

Cmentarz ewangelicko-reformowany w Łodzi znajduje się przy ulicy Rejtana 12 i powstał w 1904 roku. Właścicielem jest parafia przy ul. Radwańskiej 37. Nekropolia zajmuje niewielki obszar, sąsiadujący z terenem po dawnym cmentarzu luterańskim (obecnie park im. T. Rejtana).

</doc>
<doc id="1346664" url="https://pl.wikipedia.org/wiki?curid=1346664" title="Iwan Giełda">
Iwan Giełda



</doc>
<doc id="1346667" url="https://pl.wikipedia.org/wiki?curid=1346667" title="Plac Nowy">
Plac Nowy



</doc>
<doc id="1346671" url="https://pl.wikipedia.org/wiki?curid=1346671" title="Ahmed Szach Abdali">
Ahmed Szach Abdali



</doc>
<doc id="1346673" url="https://pl.wikipedia.org/wiki?curid=1346673" title="Ajub Szach Durrani">
Ajub Szach Durrani



</doc>
<doc id="1346674" url="https://pl.wikipedia.org/wiki?curid=1346674" title="Mahmud Szach Durrani">
Mahmud Szach Durrani



</doc>
<doc id="1346675" url="https://pl.wikipedia.org/wiki?curid=1346675" title="Ściga purpurowa">
Ściga purpurowa

Ściga purpurowa ("Pyrrhidium sanguineum") – chrząszcz z rodziny kózkowatych. Występuje w Polsce. Osiąga długość do 12 mm. Zamieszkuje dąbrowy.

</doc>
<doc id="1346676" url="https://pl.wikipedia.org/wiki?curid=1346676" title="Timur Szach Durrani">
Timur Szach Durrani



</doc>
<doc id="1346683" url="https://pl.wikipedia.org/wiki?curid=1346683" title="Karl von Roques">
Karl von Roques

Karl von Roques (ur. 7 maja 1880, zm. 24 grudnia 1949) – niemiecki generał piechoty, w stopniu General der Infanterie (odpowiednik generała broni). 
W okresie II wojny światowej od kwietnia 1940 do marca 1941, dowódca wojsk wewnętrznych, od marca 1941 - czerwca 1942, dowódca zabezpieczenia rejonu tyłowego ("rueckwaertiges Heeresgebiet") grupy armii Południe; od września do października 1941, dowódca "Armeegruppe von Roques"; od lipca do grudnia 1942, dowódca zabezpieczeniem rejonu tyłowego armii w składzie Heeresgruppe A. 
Po procesie w dniu 27 października 1948 roku został skazany na 20 lat pozbawienia wolności, zmarł w więzieniu 24 grudnia 1949.

</doc>
<doc id="1346686" url="https://pl.wikipedia.org/wiki?curid=1346686" title="Motocyklowe Grand Prix Włoch 2008">
Motocyklowe Grand Prix Włoch 2008

Wyścigi o Motocyklowe Grand Prix Włoch 2008 odbyły się 1 czerwca na torze Mugello Circuit. Była to pięćdziesiąta dziewiąta edycja zawodów o wielką nagrodę Włoch, a osiemnasta edycja na tym torze. Była to szósta eliminacja Motocyklowych Mistrzostw Świata w 2008 roku.
Przebieg kwalifikacji.
125 cm³.
W piątkowej sesji kwalifikacyjnej prym wiedli młodzi, a nawet bardzo młodzi zawodnicy. Zwycięzcą został szesnastoletni Pol Espargaró, który wyprzedził piętnastoletniego Scotta Reddinga. Za nimi znalazł się zwycięzca z Grand Prix Francji - Mike di Meglio. Niebagatelne znaczenie na przejazd miały warunki na których odbył się na mokrej nawierzchni.
W sobotę warunki na torze były już lepsze co spowodowało lepsze czasy niż dzień wcześniej. Najlepsze czasy osiągnięto dopiero w ostatnich minutach sesji. Z pole position wystartuje reprezentant gospodarzy Raffaele De Rosa, który wyprzedził mistrza świata Gábora Talmácsiego. Trzeci okazał się di Meglio. Po raz czwarty na pole position mógł stanąć Bradley Smith, który jednak na swoim ostatnim "szybkim okrążeniu" upadł i zajął ostatecznie siódmą lokatę.
Pierwsza linia startowa
250 cm³.
Piątkowa sesja kwalifikacyjna w klasie 250 rozegrana została na mokrej nawierzchni. Tę sytuację najlepiej wykorzystał Mattia Pasini, który zdobył prowizoryczne pole position. Drugi był jego rodak Marco Simoncelli. Jeszcze tylko jeden zawodnik stracił mniej niż jedną sekundę do zwycięzcy. Był nim Héctor Barberá. Pozostali zawodnicy stracili do Pasiniego ponad dwie sekundy.
Mimo iż warunki na torze w sobotę były lepsze niż w piątek, doszło do kilku wypadków wśród najlepszych zawodników 250-ek. Pasini, który wygrał dzień wcześniej, z powodu właśnie upadku nie zdołał zmieścić się nawet w drugim rzędzie zajmując dopiero 9. miejsce. Po praz pierwszy w sezonie do czołówki wszedł Czech Lukáš Pešek, który był piąty. Zwycięzcą kwalifikacji okazał się Hiszpan Héctor Barberá wyprzedzając swojego rodaka Alvaro Bautistę oraz reprezentanta gospodarzy Simoncelliego. Lider Mistrzostw Mika Kallio uzupełni pierwszą linię.
Pierwsza linia startowa
Wyścigi.
 Grand Prix Włoch w klasie 125 cm³
Początek: 11:00 (czas miejscowy)
Uczestników: 39 (dojechało 34)
Nawierzchnia: sucha
Pogoda: 26 °C, słonecznie
Na ostatniej prostej za Corsim znaleźli się również Espargaró oraz Talmácsi. Obaj ostatecznie zajęli miejsca na podium. Gábor pod koniec wyścigu próbował zaatakować z trzeciej pozycji, jednak nie udało się mu dogonić Corsiego, który został zwycięzcą, a zarazem nowym liderem mistrzostw.
 Grand Prix Włoch w klasie 250 cm³
Początek: 12:15 (czas miejscowy) / 12:15
Uczestników: 23 (dojechało 17)
Nawierzchnia: sucha
Pogoda: 30 °C, słonecznie
Do końca wyścigu Simoncelli spokojnie kontrolował rywalizację i wygrał swoje domowe zawody. Drugi na mecie zameldował się Alex Debon, a tuż za nim znalazł się Szwajcar Thomas Lüthi. Za podium znalazł się lider mistrzostw. Mika Kallio w ciągu wyścigu awansował jeszcze na czwartą pozycję co jest jego najlepszą pozycją na torze Mugello.
 Grand Prix Włoch w klasie MotoGp
Początek: 14:00 (czas miejscowy) / 14:00
Uczestników: 19 (dojechało 15)
Nawierzchnia: sucha
Pogoda: 33 °C, słonecznie

</doc>
<doc id="1346688" url="https://pl.wikipedia.org/wiki?curid=1346688" title="Zaman Szach Durrani">
Zaman Szach Durrani



</doc>
<doc id="1346689" url="https://pl.wikipedia.org/wiki?curid=1346689" title="Ali Szach Durrani">
Ali Szach Durrani



</doc>
<doc id="1346690" url="https://pl.wikipedia.org/wiki?curid=1346690" title="Sulejman Szach">
Sulejman Szach



</doc>
<doc id="1346692" url="https://pl.wikipedia.org/wiki?curid=1346692" title="Szer Szach Suri">
Szer Szach Suri



</doc>
<doc id="1346694" url="https://pl.wikipedia.org/wiki?curid=1346694" title="Ahmad Szach Masud">
Ahmad Szach Masud



</doc>
<doc id="1346697" url="https://pl.wikipedia.org/wiki?curid=1346697" title="Szuja Szach Durrani">
Szuja Szach Durrani



</doc>
<doc id="1346698" url="https://pl.wikipedia.org/wiki?curid=1346698" title="Polski Komitet Narodowy we Lwowie">
Polski Komitet Narodowy we Lwowie

Polski Komitet Narodowy we Lwowie − polska organizacja polityczna działająca we Lwowie w czasie obrony Lwowa w listopadzie 1918 roku.
Powołany 3 listopada 1918 roku jako przedstawicielstwo społeczności polskiej we Lwowie w opanowanej przez Ukraińców części miasta, grupował głównie przedstawicieli partii narodowych i ludowych. Zaplecze polityczne dla PKN stanowiło Stronnictwo Demokratyczno-Narodowe i Stronnictwo Polityki Realnej. Siedzibą PKN był gmach Towarzystwa Kredytowego Ziemskiego przy ul. Kopernika. 
Działania PKN były ograniczone i praktycznie sprowadzały się do rokowań z przedstawicielami Ukraińców. Kilkakrotnie uzgadniano zawieszenia broni w celu zaopatrzenia ludności cywilnej w żywność, pozbierania rannych i pogrzebania zabitych. Z powodu toczących się walk skład komitetu uległ wkrótce po powstaniu dekompletacji, gdyż niektórzy jego członkowie zostali odcięci od siedziby w Izbie Przemysłowo-Handlowej, a inni znaleźli się po stronie polskiej, dlatego też PKN nie odegrał w walkach we Lwowie poważniejszej roli.
Prezesem Komitetu był Tadeusz Cieński, zbliżony do Narodowej Demokracji. 

</doc>
<doc id="1346699" url="https://pl.wikipedia.org/wiki?curid=1346699" title="Nadir Szach">
Nadir Szach



</doc>
<doc id="1346700" url="https://pl.wikipedia.org/wiki?curid=1346700" title="Mohammad Massad">
Mohammad Massad

Mohammad Massad (arab. محمد مسعد; ur. 17 lutego 1983) - saudyjski piłkarz występujący na pozycji środkowego lub lewego obrońcy, a także pomocnika. Obecnie gra w Al-Ahli Dżudda.
Kariera klubowa.
Mohammad Massad zawodową karierę rozpoczynał w 2001 roku w Al-Ahli Dżudda. W debiutanckim sezonie zajął z nim czwarte miejsce w saudyjskiej ekstraklasie. W kolejnych rozgrywkach Al-Ahli w ligowej tabeli uplasowało się na drugim miejscu i zdobyło wicemistrzostwo kraju.
Kariera reprezentacyjna.
W reprezentacji swojego kraju Massad zadebiutował w 2002 roku. W 2006 roku Marcos Paquetá powołał go do kadry na Mistrzostwa Świata. Arabia Saudyjska na mundialu tym zajęła ostatnie miejsce w swojej grupie i odpadła z turnieju. Sam Massad na niemieckich boiskach pełnił rolę rezerwowego i wystąpił tylko w jednym spotkaniu. W przegranym 0:1 meczu przeciwko Hiszpanii w 81 minucie zmienił Husseina Sulaimaniego.

</doc>
<doc id="1346701" url="https://pl.wikipedia.org/wiki?curid=1346701" title="Jakub Chareuski">
Jakub Chareuski

Jakub Chareuski, biał. Якуб Харэўскі, ps. "Якуб Новік" (ur. w 1900 r. w rejonie Prużany, zm. 2 kwietnia 1968 r. w Rio Grande w Brazylii) – białoruski dowódca partyzancki (ataman), emigracyjny publicysta i działacz kombatancki
W 1918 r. zorganizował i stanął na czele białoruskiego oddziału partyzanckiego walczącego z Polakami w Puszczy Różańskiej. Oddział podlegał władzom Białoruskiej Republiki Ludowej. Wchodził w skład 5 grupy partyzanckich wojsk BRL, zaś od 1923 r. był samodzielny. Działał do 1925 r., kiedy otoczony przez polskie wojsko, został rozpuszczony przez swojego dowódcę. Sam J. Chareuski przedostał się na terytorium Białoruskiej Socjalistycznej Republiki Radzieckiej. W 1937 r., ratując się przed aresztowaniem ze strony NKWD, uciekł do Polski. Zamieszkał na Wołyniu. Na nielegalnej konferencji działaczy zdelegalizowanej Białoruskiej Włościańsko-Robotniczej Hromady, jaka odbyła się na pocz. 1939 r. w Baranowiczach, otrzymał zadanie udania się na Polesie i zorganizowania antypolskiego powstania w przypadku wybuchu wojny między Polską i Niemcami. Jakub Chareuski został zastępcą przywódcy partyzantów Iwana Tarasiuka, a po jego śmierci przejął jego funkcję. Dysponował ok. 5 tys. ludzi. Przygotował na 18 września atak na Pińsk, ale musiał z niego zrezygnować z powodu wejścia Armii Czerwonej na wschodnie obszary Polski 17 września. Po zajęciu przez wojska niemieckie Białorusi odtworzył w lipcu 1941 r. swój oddział partyzancki. Współpracował z ukraińskimi partyzantami. W 1942 r. został jednym z przywódców konspiracyjnej Białoruskiej Partyzantki Ludowej działającej na Polesiu. Zasiadał w tzw. "Ławie Atamanów". Jednocześnie wchodził w skład nielegalnej Białoruskiej Ludowej Hromady. W 1943 r. działał na Wołyniu wespół z ukraińskimi oddziałami partyzanckimi Siczy Poleskiej atamana Tarasa Bulby-Borowcia. Podczas ewakuacji Niemców z okupowanej Białorusi pod koniec czerwca 1944 r. oddział J. Chareuskiego zdobył niemiecki magazyn wojskowy w Lubaszowie. Do końca lat 40. prowadził ciężkie walki z Sowietami na Pińszczyźnie i w rejonie Brześcia, stale współpracując z Ukraińską Powstańczą Armią. W 1948 r. przeszedł w rejonie Terespola do Polski. Następnie przedostał się przez Czechosłowację do zachodnich Niemiec. W 1949 r. J. Chareuski wraz ze swoimi podkomendnymi wyemigrował do Brazylii, gdzie stanął na czele południowoamerykańskiego oddziału Związku Byłych Uczestników Zbrojnej Walki o Wyzwolenie Białorusi. W 1968 r. w piśmie "Беларускі Голас", wydawanym w Toronto, ukazał się artykuł jego autorstwa pt. "Аб беларускай партызанцы ў апошнюю вайну".
W 1968 r. zginął w wypadku samochodowym. Według części źródeł mogły być w to zamieszane sowieckie służby specjalne.
Linki zewnętrzne.
Biografia atamana Jakuba Chareuskiego (jęz. białoruski)

</doc>
<doc id="1346703" url="https://pl.wikipedia.org/wiki?curid=1346703" title="Reza Szach">
Reza Szach



</doc>
<doc id="1346711" url="https://pl.wikipedia.org/wiki?curid=1346711" title="(Are You) The One That I’ve Been Waiting For">
(Are You) The One That I’ve Been Waiting For

(Are You) The One That I've Been Waiting For? − drugi singel z albumu "The Boatman’s Call" Nick Cave and the Bad Seeds. Singel został wydany w wersji CD (4 utwory) oraz jako 7" krążek winylowy (2 pierwsze utwory).
Spis utworów.
Producenci: Nick Cave and the Bad Seeds i Flood

</doc>
<doc id="1346714" url="https://pl.wikipedia.org/wiki?curid=1346714" title="Othmar Spann">
Othmar Spann

Othmar Spann (ur. 1 października 1878 w Altmannsdorf, zm. 8 lipca 1950 w Neustift bei Schlaining) – konserwatywny austriacki filozof, socjolog i ekonomista.
Życiorys.
Othmar Spann pochodził z przedmieść Wiednia. Studiował filozofię i politologię na uniwersytetach austriackich, szwajcarskich i niemieckich. W 1903 obronił doktorat z politologii na uniwersytecie w Tybindze, a w 1907 otrzymał habilitację w wyższej szkole technicznej w Brnie. Po tym fakcie zajął się nauczaniem, a wkrótce podjął także pracę w centralnej komisji statystycznej w Wiedniu. W czasie pierwszej wojny światowej służył w stopniu porucznika na froncie wschodnim, został ciężko raniony pod Lwowem i od 1916 został zatrudniony w Ministerstwie Wojny, gdzie zajmował się ekonomią wojenną. 
W 1919 Spann rozpoczął wykłady z dziedziny ekonomii w wydziale prawa na uniwersytecie wiedeńskim (uczył tam do 1938), gdzie zdobył sporą popularność wśród studentów. W 1933 został członkiem austriackiej Akademii Nauk. Był zdeklarowanym przeciwnikiem marksizmu i liberalizmu. Rozwijał teorię idealnego zdecentralizowanego państwa korporacyjnego, którą starał się zainteresować koła rządzące Austrii (teorię tę zawarł w "Der wahre Staat", 1921). Głosił, że pojedyncza osoba podporządkowana jest społeczeństwu i może istnieć tylko jako część tego społeczeństwa. 
Te koncepcje spowodowały, że zaczął być uznawany pod koniec lat 20. ideologiem Heimwehry (jego idee miały też wpływ na konstytucję austriacką z 1934, przez samego Spanna jednak krytykowaną). W 1928 był współzałożycielem Związku Walki o Kulturę Niemiecką ("Kampfbund für deutsche Kultur") - w ramach jego działalności za wzór przywoływał Adolfa Hitlera, widząc w jego ideach trzecią drogę, obok demokracji i marksizmu. W 1931 został jednak wykluczony ze Związku z powodu różnic ideologicznych z innymi przywódcami. Nadal jednak wspierał narodowy socjalizm, od końca lat 20. będąc członkiem austriackiej NSDAP, popierając palenie książek. Obawiał się jednak rozmiarów narastającego w Niemczech antysemityzmu, w związku z czym sam w 1935 został zaatakowany przez organy narodowosocjalistyczne, a po Anschlussie został odsunięty z uniwersytetu, a nawet uwięziony w Dachau. 
W 1945 starał się o powrót na uniwersytet, jednak bez powodzenia.

</doc>
<doc id="1346715" url="https://pl.wikipedia.org/wiki?curid=1346715" title="Candle in the Wind 1997">
Candle in the Wind 1997

Candle in the Wind 1997 lub Goodbye England's Rose – nowa wersja piosenki "Candle in the Wind" Eltona Johna, która została wydana jako singel poświęcony tragicznie zmarłej Dianie, księżnej Walii. Wydana we wrześniu 1997 roku piosenka dotarła do miejsca pierwszego w Wielkiej Brytanii, stając się tym samym czwartym singlem numer jeden Eltona. Poza Wyspami udało jej się także dojść do miejsca pierwszego na listach przebojów wielu krajów. 
Na płycie, poza "Candle in the Wind 1997", pojawiły się też piosenki "Something About the Way You Look Tonight" i "You Can Make History (Young Again)".
O utworze.
Utwór jest nową wersją pochodzącej z 1973 roku piosenki "Candle in the Wind", która została napisana z myślą o Marilyn Monroe. Kiedy Elton John i jego tekściarz Bernie Taupin dowiedzieli się o tragicznej śmierci Księżnej Diany, postanowili stworzyć piosenkę, by oddać jej hołd. Nie mając jednak wystarczająco czasu by komponować zupełnie nowy utwór, postanowili przerobić niemal dwudziestopięcioletni hit z albumu "Goodbye Yellow Brick Road". Bernie Taupin bazując na pierwotnym, ułożył tekst na nowo. W wersji z 1997 roku instrumentem przewodnim jest fortepian, a w tle słyszymy delikatną grę orkiestry. W przeciwieństwie do oryginału nie użyto perkusji czy gitary.
Listy przebojów.
Utwór został najszybciej sprzedającym się singlem w historii Wielkiej Brytanii. Sprzedał się w nakładzie 658 tys. kopii jedynie w ciągu pierwszego dnia sprzedaży i 2 milionów w ciągu pierwszych 7 dni sprzedaży. Jest jedynym singlem, który dostał się na 1 miejsce UK Singles Chart mimo zaledwie dnia sprzedaży i do tego całkowicie zdominował notowanie zostawiając resztę stawki daleko z tyłu. W pierwszym pełnym tygodniu "Candle In The Wind" sprzedało się w nakładzie ponad 1,5 miliona kopii, co dało ponad 2.200.000 kopii w ciągu 8 dni sprzedaży. Singel zajmował miejsce pierwsze w brytyjskiej liście przez pięć tygodni i w sumie został sprzedany w liczbie 4,9 milionów kopii w UK, pobijając tym samym ustanowiony 13 lat wcześniej rekord singla "Do They Know It's Christmas?" zespołu Band Aid i stając się najlepiej sprzedawanym singlem w Wielkiej Brytanii.
W Stanach Zjednoczonych oddźwięk był podobny. Był to siódmy krążek w historii, który zadebiutował jako numer 1. Potrzebował jedynie tygodnia do pokrycia się platyną, którą uzyskał za przekroczenie miliona kopii. W sumie w USA został sprzedany w ponad 11-milionowym nakładzie i spędził 14 tygodni na szczycie Billboard Hot 100.
Płyta odniosła sukces w wielu innych krajach. W Kanadzie spędziła trzy lata w zestawieniu top 20, z 46 tygodniami na szczycie listy. Jednak to dość nietypowe powodzenie można wyjaśnić m.in. ogólnym ówczesnym brakiem dostępności singli na kanadyjskim rynku, w niektórych tygodniach płyta pojawiała się w rankingach sprzedaży z wynikiem niecałych stu kopii sprzedanych na terenie całego kraju.
W Polsce singiel ten pokrył się platyną, przyznaną w 1999 roku. Piosenka była na szczycie Listy Przebojów Programu Trzeciego przez cztery tygodnie.
Na całym globie sprzedano ponad 33 miliony kopii, czyniąc tym samym utwór najlepiej sprzedającym się singlem w historii (przyjmując inną metodykę liczenia, drugim najlepiej sprzedającym się singlem w historii). Obliczono, że w szczytowym momencie w ciągu sekundy na całej Ziemi sprzedawano średnio po 6 kopii. Elton John, wszyscy muzycy, którzy przyczynili się do powstania tego wydawnictwa, a także kompanie płytowe zrzekły się wszelkich profitów płynących ze sprzedaży singla, przekazując całe dochody na rzecz fundacji Diana, Princess of Wales Memorial Fund.

</doc>
<doc id="1346716" url="https://pl.wikipedia.org/wiki?curid=1346716" title="Emil Fey">
Emil Fey

Emil Fey (ur. 23 marca 1886 r. w Wiedniu, zm. 16 marca 1938 r. tamże) – austriacki oficer, polityk, minister i wicekanclerz, jeden z liderów Heimwehry.
W czasie I wojny światowej otrzymał najwyższe odznaczenie wojskowe – order Marii Teresy. Na stopień kapitana został mianowany ze starszeństwem z 1 listopada 1915 w korpusie oficerów piechoty. Jego oddziałem macierzystym był Pułk Piechoty Nr 4.
Po zakończeniu wojny walczył na pograniczu karynckim przeciwko siłom jugosłowiańskim. W latach 20. aktywny członek Austriackiej Partii Chrześcijańsko-Społecznej. Włączył się też w działalność prawicowej organizacji paramilitarnej Heimwehr – stanął na czele jej wiedeńskiej organizacji.
Był zdeklarowanym przeciwnikiem socjaldemokracji i jego działalność – zarówno w ramach organizacji paramilitarnych, jak i na stanowiskach rządowych – podporządkowana była celowi ograniczenia jej wpływów dowolnymi środkami. Z tego powodu był jedną z osób odpowiedzialnych za narastanie przez cały okres istnienia pierwszej republiki wewnętrznego konfliktu politycznego. W 1930 r. objął stanowisko sekretarza stanu do spraw bezpieczeństwa w rządzie Engelberta Dollfussa i zakazał zgromadzeń socjaldemokratycznych, komunistycznych i narodowosocjalistycznych. W 1933 r. został ministrem bezpieczeństwa publicznego, a następnie wicekanclerzem. Dążył do podjęcia radykalnych kroków przeciwko socjaldemokracji oraz zastąpienia władz lokalnych komisarzami rządowymi. W lutym 1934 r. jego rozkaz rozbrojenia lewicowej organizacji paramilitarnej Republikanischer Schutzbund doprowadził do wybuchu powstania, które zostało krwawo stłumione przy dużym udziale Feya. Wkrótce potem, w maju 1934 r. stracił fotel wicekanclerza na rzecz swojego rywala z Heimwehry, Ernsta Stahremberga, a w lipcu tego roku także stanowisko ministra bezpieczeństwa publicznego (pozostał w rządzie jako minister bez teki).
Nie jest jasna jego rola podczas nieudanego puczu 25 lipca 1934 r., gdy był zamknięty w urzędzie kanclerskim z Dollfussem, śmiertelnie rannym podczas zamachu. Po zdarzeniu zarzucono mu oficjalnie jedynie zbyt późne przekazanie informacji o zdobytych planach ataku na urząd kanclerski, aby nie ukazywać potencjalnego uwikłania członka rządu w spisek. Fey otrzymał nawet fotel ministra bez teki w nowym rządzie Kurta Schuschnigga, ale już w 1935 r. został z niego usunięty, utrzymując stanowisko prezesa kolei państwowych. W 1936 r. został też usunięty z Heimwehry i odtąd nie odgrywał żadnej roli politycznej.
W trakcie Anschlussu Fey został aresztowany przez Gestapo na kilka godzin, po wypuszczeniu popełnił samobójstwo.

</doc>
<doc id="1346718" url="https://pl.wikipedia.org/wiki?curid=1346718" title="Ernst Rüdiger Starhemberg">
Ernst Rüdiger Starhemberg

Ernst Rüdiger Starhemberg (ur. 10 maja 1899 w Eferding, zm. 15 marca 1956 w Schuns) – polityk austriacki, przywódca Heimwehry, książę Starhemberg.
Pochodził ze znanej rodziny arystokratycznej. Jego matka (Franziska Stahremberg) była m.in. deputowaną do parlamentu Austrii, a także zastępczynią przewodniczącego Austriackiej Partii Chrześcijańsko-Społecznej.
W czasie I wojny światowej uczestniczył w walkach na froncie włoskim. Po wojnie rozpoczął studia oraz wstąpił do ochotniczej jednostki wojskowej "Freikorps Oberland", z którą brał udział w walkach o Górę Św. Anny podczas III powstania śląskiego. Po rozwiązaniu oddziału zbliżył się do Adolfa Hitlera i w 1923 uczestniczył w jego nieudanym puczu monachijskim, później jednak stał się jego przeciwnikiem.
W 1929 został liderem prawicowej austriackiej organizacji paramilitarnej Heimwehr na terenie Górnej Austrii, rok później został jej wodzem ("Bundesführer", pełnił tę funkcję do 1936). Popierał austrofaszystowską dyktaturę Engelberta Dollfussa. W 1934 został najpierw wicekanclerzem, potem ministrem bezpieczeństwa, a po śmierci Dolfussa stanął na czele Frontu Ojczyźnianego. Odwołany przez kanclerza Schuschnigga w 1936, z uwagi na dążenie Stahremberga do jak najściślejszej współpracy z Włochami, w czym widział jedyną szansę utrzymania niepodległości kraju.
W 1937 wyemigrował do Szwajcarii, gdzie zajął się winiarstwem. W 1940 trafił do Francji. W czasie II wojny światowej służył w lotnictwie brytyjskim oraz Wolnej Francji – do momentu sojuszu ze Związkiem Radzieckim. Wówczas, w 1942, wyemigrował do Argentyny, gdzie pozostawał do 1952. Jego powrót do kraju wywołał protesty ze strony Socjalistycznej Partii Austrii.

</doc>
<doc id="1346720" url="https://pl.wikipedia.org/wiki?curid=1346720" title="Mohammad Khouja">
Mohammad Khouja

Mohammad Khouja znany również jako Mohammad Khojah (arab. محمد خوجة; ur. 15 marca 1982) – saudyjski piłkarz występujący na pozycji bramkarza. Obecnie gra w Al-Ettifaq.
Kariera klubowa.
Mohammad Khouja zawodową karierę rozpoczynał w 2002 roku w Ohud Medina. W sezonie 2004/2005 zajął z nim ostatnie miejsce w tabeli saudyjskiej ekstraklasy i spadł do drugiej ligi.
W 2005 roku Khouja podpisał kontrakt z pierwszoligowym zespołem Al-Shabab. W debiutanckim sezonie zdobył z nim mistrzostwo kraju, a w kolejnych rozgrywkach zajął 4. miejsce w ligowej tabeli. W Al-Shabab Khouja spędził łącznie 4 lata, podczas których o miejsce w składzie rywalizował z takimi bramkarzami jak Tariq Al-Harqan, Rashed Al-Mugren i Waleed Abdullah.
W 2009 roku Khouja odszedł do innego pierwszoligowego saudyjskiego klubu – Al-Ettifaq.
Kariera reprezentacyjna.
W reprezentacji Arabii Saudyjskiej Massad zadebiutował w 2004 roku. W 2006 roku Marcos Paquetá powołał go do kadry na Mistrzostwa Świata w Niemczech. Arabia Saudyjska na mundialu zajęła ostatnie miejsce w swojej grupie i odpadła z turnieju. Sam Khouja po Mabrouku Zaidzie oraz Mohammedzie Al-Deayea był na mistrzostwach 3. bramkarzem w drużynie i nie wystąpił w żadnym spotkaniu.

</doc>
<doc id="1346722" url="https://pl.wikipedia.org/wiki?curid=1346722" title="Karl Lueger">
Karl Lueger

Karl Lueger (ur. 24 października 1844 w Wiedniu, zm. 10 marca 1910 tamże) – prawnik i prawicowy polityk austriacki, burmistrz Wiednia.
Życiorys.
Syn Leopolda i Juliany Schuhmayer. Ukończył prawo na Uniwersytecie Wiedeńskim, był adwokatem, który prowadził praktykę w Wiedniu (prowadził kancelarię do 1896, gdy zdecydował się poświęcić całkowicie polityce). Karierę polityczną rozpoczął w latach 70. XIX w. uczestnicząc w życiu samorządowym miasta (od 1875 aż do 1910, z przerwą w latach 1876–1878 był członkiem rady gminnej w Wiedniu). W 1885 został członkiem Rady Państwa, a w 1890 posłem dolnoaustriackiego sejmu krajowego (Landtagu). W roku 1895 został wiceburmistrzem Wiednia, a w latach 1897–1910 był jego burmistrzem.
Początkowo liberał, stopniowo skłaniał się ku konserwatyzmowi, w efekcie założył w 1893 Austriacką Partię Chrześcijańsko-Społeczną. Był świetnym mówcą o wielkiej charyzmie. Krytykował liberalizm i potęgę prasy. W walce politycznej często posługiwał się przeciw swoim przeciwnikom hasłami antysemickimi, wierząc, że poprawa bytu ludności może być osiągnięta przez ustawodawstwo antyżydowskie. Z tego powodu powoływał się na niego jako na jeden swoich wzorów Adolf Hitler, a cesarz Franciszek Józef I czterokrotnie odmawiał jego nominacji na stanowisko burmistrza (po raz pierwszy wybrany został na to stanowisko w 1894, na trzy lata przed faktycznym objęciem stanowiska) i żądał powtórzenia wyborów do rady miejskiej (ustąpił dopiero na prośbę papieża Leona XIII). Lueger jako burmistrz zwalczał socjaldemokratów, ale także radykalne niemieckie dążenia narodowe.
Zapisał bardzo znaczącą kartę w historii Wiednia. Jego rządy w stolicy zaznaczyły się dużym jej unowocześnieniem – zrealizowano wówczas liczne duże projekty komunalne dotyczące m.in. doprowadzenia wodociągów, elektryfikacji i gazyfikacji, rozwoju komunikacji miejskiej, szkół, szpitali i opieki społecznej. Zdobył dzięki temu popularność i uznanie mieszkańców stolicy, której efektem było upamiętnienie Luegera w nazwie części wiedeńskiego Ringu, a także pomnik wzniesiony w 1926. Jego postać pojawiała się także w piosenkach oraz dramacie i operetce, wykorzystano ją także w nazistowskim filmie propagandowym.
Zmarł na cukrzycę. Po jego śmierci popularność jego stronnictwa w Wiedniu spadła – częściowo z powodu odejścia jego przywódcy, bardzo popularnego, częściowo także wskutek zniesienia kurialnego systemu wyborczego, zapewniającemu decydującą rolę w wyborach bogatszej części społeczeństwa.

</doc>
<doc id="1346724" url="https://pl.wikipedia.org/wiki?curid=1346724" title="Mohammad Khojah">
Mohammad Khojah



</doc>
<doc id="1346725" url="https://pl.wikipedia.org/wiki?curid=1346725" title="Phil LaMarr">
Phil LaMarr

Phillip „Phil” LaMarr (ur. 24 stycznia 1967 w Los Angeles) – amerykański aktor, komik, aktor głosowy i scenarzysta. LaMarr jest jednym z pierwszych członków obsady serialu "MADtv". Znany jest z wielu ról głosowych w serialach i filmach animowanych, jak również grach komputerowych.

</doc>
<doc id="1346727" url="https://pl.wikipedia.org/wiki?curid=1346727" title="Karl von Vogelsang">
Karl von Vogelsang

Karl von Vogelsang (ur. 3 września 1818 w Legnicy, zm. 8 listopada 1890 w Wiedniu) – austriacki polityk i katolicki publicysta.
Urodził się w ówczesnych Prusach, tam studiował prawo, był zatrudniony w pruskim aparacie sprawiedliwości, wreszcie wydawał swoją gazetę oraz był deputowanym do meklemburskiego sejmu prowincjonalnego. W 1850 przeszedł z protestantyzmu na katolicyzm, zrezygnował z funkcji deputowanego oraz zajął się publicystyką (poruszając głównie zagadnienia religijne oraz społeczne). Na przełomie lat 50. i 60. XIX w. poznał księcia Liechtensteinu Jana II, od którego otrzymał tytuł barona. W 1864 przybył do Austrii, gdzie pozostał aż do śmierci.
W Austrii nadal zajmował się publicystyką. W 1875 został redaktorem wiedeńskiej katolicko-konserwatywnej gazety "Das Vaterland", a w 1879 założył "Österreichische Monatsschrift für Gesellschaftswissenschaft und Volkswirtschaft". Głosił potrzebę reform społecznych (takich jak np. ograniczenie czasu pracy robotników, ubezpieczenia powszechne, prawo do stowarzyszeń). Jego działalność (także polegająca na organizowaniu cyklicznych spotkań) sprawiła, że stał się duchowym założycielem austriackiego ruchu chrześcijańsko-społecznego; nawiązał też współpracę z podobnymi ruchami za granicą. Jego program społeczny został przejęty przez Karla Luegera, późniejszego założyciela Austriackiej Partii Chrześcijańsko-Społecznej. Echa jego poglądów odnaleźć można w encyklice Leona XIII "Rerum novarum" z 1891.
Jego imieniem nazwano instytut zajmujący się badaniem historii chrześcijańskiej demokracji w Austrii – "Karl-von-Vogelsang-Institut zur Erforschung der Geschichte der Christlichen Demokratie in Österreich".

</doc>
<doc id="1346729" url="https://pl.wikipedia.org/wiki?curid=1346729" title="Aloys von Liechtenstein">
Aloys von Liechtenstein

Aloys von Liechtenstein ("Aloys, Prinz von und zu Liechtenstein") zwany Czerwonym Księciem ("Roter Prinz") (ur. 18 listopada 1846 w Pradze, zm. 25 marca 1920 w Wiedniu) – austriacki polityk pochodzący z książęcej rodziny Liechtensteinów, jeden z założycieli Austriackiej Partii Chrześcijańsko-Społecznej i jej przewodniczący w latach 1910–1918.
Życiorys.
Był kuzynem Jana II, księcia Liechtensteinu. Studiował prawo na Uniwersytecie Wiedeńskim. Na początku lat 70. XIX w. pracował w austriackiej w służbie dyplomatycznej. Po powrocie do kraju zaangażował się w działalność polityczną jako przeciwnik liberalizmu i zwolennik reform społecznych, współpracował z Karlem von Vogelsang. W 1878 r. został wybrany do Izby Posłów austriackiego Reichsratu. W 1881 r. ze swoim bratem Alfredem założył "Liechtensteinklub" o charakterze chrześcijańsko-społecznym. W 1888 r. stanął na czele konserwatywnego klubu poselskiego Centrum i wystąpił z projektem zakładania szkół wyznaniowych. Wobec kontrowersji wywołanych tym pomysłem, w 1889 r. złożył mandat poselski.
Podjął wtedy bliską współpracę z Karlem Luegerem, z którym założył Austriacką Partię Chrześcijańsko-Społeczną. Był jednym z jej ważniejszych działaczy, ponownie też zasiadł (od 1891) w Izbie Poselskiej Reichsratu. W 1896 r. został też członkiem dolnoaustriackiego sejmu krajowego, a w latach 1906–1918 pełnił tam nawet funkcję marszałka krajowego. W 1907 r. doprowadził do przyłączenia się do jego partii ruchu katolicko-konserwatywnego (co było jego celem od dawna). Po śmierci Luegera, Liechtenstein, który był jednym z głównych przywódców ideowych partii, został jej nowym przewodniczącym (1910). Rok później stracił mandat poselski, był jednak w późniejszym czasie członkiem Izby Panów Reichsratu. Z przewodniczenia partii zrezygnował w 1918 r.

</doc>
<doc id="1346732" url="https://pl.wikipedia.org/wiki?curid=1346732" title="As I Sat Sadly By Her Side">
As I Sat Sadly By Her Side

„As I Sat Sadly By Her Side” to utwór promujący wydany po długim oczekiwaniu, kolejny 11, studyjny albumu grupy Nick Cave and the Bad Seeds zatytułowany "No More Shall We Part". Singel został wydany w wersji CD oraz jako 10” krążek winylowy z takim samym repertuarem.
Spis utworów.
Producenci: Nick Cave and the Bad Seeds i Tony Cohen

</doc>
<doc id="1346733" url="https://pl.wikipedia.org/wiki?curid=1346733" title="Liścionos madagaskarski">
Liścionos madagaskarski

Liścionos madagaskarski ("Langaha madagascariensis") – gatunek węża z podrodziny Pseudoxyrhophiinae w rodzinie Lamprophiidae, klasyfikowany również pod innymi nazwami systematycznymi, m.in. "Langaha intermedia". Gatunek typowy rodzaju "Langaha".
Osiąga długość do 1 m, występuje jedynie na Madagaskarze. Charakteryzuje się ostro wydłużonym pyskiem pokrytym łuskami, zakończonym wyrostkiem. U tego gatunku występuje dymorfizm płciowy – zjawisko rzadkie u węży. Samica i samiec mają tak różne wyrostki (u samca jest on długi, miękki, walcowaty, u samicy szeroki i płaski), że przez długi czas sądzono iż są to przedstawiciele dwóch różnych gatunków.

</doc>
<doc id="1346737" url="https://pl.wikipedia.org/wiki?curid=1346737" title="Polityka zagraniczna Monako">
Polityka zagraniczna Monako

Monako jako w pełni niepodległe oraz suwerenne państwo ma własną politykę zagraniczną. Jest mocno związane z Francją, z którą utrzymuje bliskie stosunki dyplomatyczne. Francja w 1919 roku wraz z podpisaniem traktatu wersalskiego zobowiązała się do obrony suwerenności Monako oraz ochrony kraju przed militarną agresją. W zamian za ochronę Monako miało zagwarantować Francji strefę wpływów. Traktat z Wersalu został zreformowany podczas spotkań obu krajów, w 1945 oraz 1963 roku.
W 2002 roku Monako podpisało z Francją nową umowę, która weszła w życie w 2005 roku. Umowa zawiera następujące gwarancje:
Monako jako kraj niezrzeszony w Unii Europejskiej, lecz mający szczególne stosunki z Francją ma prawo do stowarzyszenia z krajami wchodzącymi w skład UE oraz ma możliwość wprowadzenia euro jako walutę narodową.
Monako jest pełnoprawnym członkiem ONZ, do której państwo wstąpiło w 1993 roku. 4 października 2004 roku dołączyło do Rady Europy. 
Monako jest również członkiem Interpolu oraz Międzynarodowej Organizacji Hydrograficznej, której siedziba znajduje się właśnie w Monako.
Monako ma 10 misji dyplomatycznych w Europie Zachodniej, ma stałego członka w Radzie Europy oraz ONZ. Państwo ma także 106 generalnych konsulatów w 45 państwach świata. 76 krajów ma swoje ambasady lub konsulaty na terenie Monako.
W 2006 roku Monako oraz Stany Zjednoczone odnowiły swoje stosunki dyplomatyczne wkrótce po tym USA założyła swoją pierwszą placówkę dyplomatyczną na terenie Monako.

</doc>
<doc id="1346740" url="https://pl.wikipedia.org/wiki?curid=1346740" title="TAG/Porsche">
TAG/Porsche



</doc>
<doc id="1346741" url="https://pl.wikipedia.org/wiki?curid=1346741" title="Kaczor Daffy">
Kaczor Daffy

Kaczor Daffy – postać animowana stworzona przez wytwórnię Warner Brothers. W USA postaci tej głosu użyczali m.in. Mel Blanc, Jeff Bergman i Dee Bradley Baker, a obecnie – Eric Bauza; w Polsce zaś w większości przypadków aż do chwili obecnej – Stefan Knothe (poza nim, na początku "Zwariowanych melodii" także Mieczysław Gajda). Daffy znany jest przede wszystkim za sprawą słynnego serialu animowanego Zwariowane melodie, w którego sporej części odcinków występuje, często jako postać pierwszoplanowa. Prosiak Porky w niektórych odcinkach serialu "Zwariowane melodie" jest wrogiem Daffy’ego, w innych zaś – jego przyjacielem. Często jego stałym rywalem w najróżniejszych sytuacjach jest Królik Bugs, a w późniejszym czasie – Elmer Fudd.
Opis postaci.
Postać Kaczora Daffy’ego charakteryzuje się wyjątkowym i niewiarygodnym poczuciem humoru. Czasem zdarza się jednak, że jest on bardzo nerwowy, niecierpliwy i wybuchowy. Daffy jest chytry i opryskliwy, a zarazem inteligentny i przebiegły. Jest średniego wzrostu, ma czarne pióra, biały pasek na szyi, pomarańczowe nogi i pomarańczowy dziób.
Jego charakterystyczną cechą jest też plucie podczas mówienia oraz pokrzykiwanie w stylu: "Hu-hu, hu-hu, hu-hu!" podczas jego tzw. "pozytywnego wariactwa".

</doc>
<doc id="1346743" url="https://pl.wikipedia.org/wiki?curid=1346743" title="Mozilla Add-ons">
Mozilla Add-ons

Mozilla Add-ons, dawniej Mozilla Update – strona internetowa, oferująca dodatki do oprogramowania Mozilli, włączając w to Mozilla Firefox, Mozilla Thunderbird, SeaMonkey (dawniej Mozilla Suite) i Mozilla Sunbird. Na dodatki składają się rozszerzenia, motywy, słowniki, wtyczki wyszukiwarek i wtyczki.
Jest to oficjalne miejsce pobierania dodatków Mozilli i oprogramowanie Mozilli zawiera odnośniki do Mozilla Add-ons, jednak dodatki mogą być również instalowane z innych stron internetowych.
Mozilla Add-ons jest również nieformalnie znana jako AMO lub a.m.o (skrót adresu URL). Dawniej nazywane było UMO od adresu URL, którym był update.mozilla.org.
Strona przeszła kilka zmian od momentu uruchomienia.
W odróżnieniu od witryny mozdev.org, która oferuje darmowy hosting dla projektów związanych z Mozillą, ta strona jest skierowana do użytkowników końcowych, nie zaś do twórców oprogramowania.
W lutym 2008 na witrynie było dostępnych ponad 4600 rozszerzeń i ponad 650 motywów. 30 stycznia 2008 poinformowano, że ze strony Mozilla Add-ons dodatki były pobrane ponad 600 milionów razy, zaś każdego dnia ponad 100 milionów razy zainstalowane przez użytkowników dodatki sprawdzają, czy nie pojawiły się aktualizacje.
Jedną z najważniejszych przyczyn, dla których Firefox zdobył popularność w Internecie, jest rozszerzanie możliwości przeglądarki poprzez dodawanie wtyczek i dodatków. Dodatki mają dość małe rozmiary - od 5 kB do 13 MB w przypadku największych, ale zwykle nie przekraczają 500 kB - i mają duży wpływ na sposób, w jaki ludzie używają przeglądarki do korzystania z Internetu. Kilka najbardziej popularnych dodatków (kolejność nie jest znacząca) to: Download Statusbar, AdBlock, Adblock Plus, McAfee SiteAdvisor, IE Tab, FasterFox, VideoDownloader, ChatZilla, FoxyTunes, Map+ i wiele innych.
Witryna Mozilla Add-ons dostępna jest m.in. w językach, takich jak: angielski, albański, baskijski, czeski, duński, holenderski, fiński, francuski, niemiecki, włoski, japoński, koreański, mongolski, polski, rumuński, rosyjski, słowacki i hiszpański.

</doc>
<doc id="1346744" url="https://pl.wikipedia.org/wiki?curid=1346744" title="Malek Mouath">
Malek Mouath

Malek Mouath, znany również jako Malek Maaz (arab. مالك معاذ; ur. 10 sierpnia 1981 w Dżuddzie) - saudyjski piłkarz występujący na pozycji napastnika. Obecnie gra w Al-Ahli Dżudda.
Kariera klubowa.
Malek Mouath zawodową karierę rozpoczynał w 2000 roku w Al-Ansar. W debiutanckim sezonie zajął z nim szóste miejsce w tabeli saudyjskiej ekstraklasy. W Al-Ansar Mouath grywał na pozycji ofensywnego pomocnika. W 2003 roku podpisał kontrakt z Al-Ahli Dżudda, gdzie zaczął występować jako napastnik. Klub ten zapłacił za saudyjskiego piłkarza około 700 tysięcy dolarów amerykańskich. W pierwszym sezonie w Al-Ahli Mouath wraz z zespołem zajął w tabeli czwartą pozycję. W sezonie 2006/07 został wybrany najlepszym zawodnikiem ligowych rozgrywek.
Kariera reprezentacyjna.
W reprezentacji swojego kraju Mouath zadebiutował w 2006 roku. W tym samym roku Marcos Paquetá powołał go do kadry na Mistrzostwa Świata. Arabia Saudyjska na mundialu tym zajęła ostatnie miejsce w swojej grupie i odpadła z turnieju. Sam Mouath na niemieckich boiskach pełnił rolę rezerwowego, jednak na boisku pojawiał się w każdym z trzech spotkań. W 2007 roku wraz z drużyną narodową Mouath pojechał na Puchar Azji. Arabia Saudyjska dotarła do finału, gdzie przegrała z Irakiem 1:0. Na turnieju tym Mouath zdobył dwa gole, oba w zwycięskim 3:2 półfinałowym pojedynku przeciwko Japonii.

</doc>
<doc id="1346746" url="https://pl.wikipedia.org/wiki?curid=1346746" title="Malek Maaz">
Malek Maaz



</doc>
<doc id="1346748" url="https://pl.wikipedia.org/wiki?curid=1346748" title="Wydział Pedagogiki i Psychologii Uniwersytetu Marii Curie-Skłodowskiej">
Wydział Pedagogiki i Psychologii Uniwersytetu Marii Curie-Skłodowskiej

Wydział Pedagogiki i Psychologii UMCS – rozpoczął swoją działalność we wrześniu 1973 r. Wydział jest trzecim co do wielkości na UMCS (wśród 12 Wydziałów Uniwersytetu).
1 października 2019 zmieniona została struktura organizacyjna uczelni, w wyniku której działalność dydaktyczną koordynuje Wydział Pedagogiki i Psychologii, natomiast badaniami zarządzają Instytuty. W skład Instytutu Pedagogiki wchodzi dziesięć Katedr, a w ramach Instytutu Psychologii funkcjonuje cztery.
Kształcenie.
Na Wydziale kształci się blisko 2,5 tys. studentów z Polski i zagranicy na studiach licencjackich, magisterskich doktorskich, a także studiach podyplomowych. Studenci mogą rozwijać swoje zainteresowania w licznych kołach naukowych i organizacjach studenckich, a także sekcjach sportowych.
Od października 2020 zajęcia na kierunku Psychologia odbywają się w nowoczesnym obiekcie dydaktycznym wyposażonym w sale specjalistyczne i laboratoria w Zachodnim Kampusie UMCS.
Wydział oferuje kształcenie na studiach pięcioletnich w zakresie psychologii, pedagogiki przedszkolnej i wczesnoszkolnej oraz pedagogiki specjalnej, a także na studiach licencjackich i magisterskich na kierunkach: animacja kultury, praca socjalna, pedagogika oraz od nowego roku akademickiego pedagogika resocjalizacyjna. Wydział prowadzi także liczne studia podyplomowe dostosowane do potrzeb rynku pracy.
Badania – Instytuty Naukowe.
Instytut Pedagogiki
Lublin, ul. Głęboka 43
Instytut Psychologii
Lublin, ul. Głęboka 45

</doc>
<doc id="1346753" url="https://pl.wikipedia.org/wiki?curid=1346753" title="Brian McClair">
Brian McClair

Brian McClair (ur. 8 grudnia 1963) - szkocki piłkarz i trener. Największe sukcesy odnosił z Manchesterem United na pozycji napastnika lub pomocnika.
Sukcesy.
Celtic F.C.
Manchester United

</doc>
<doc id="1346759" url="https://pl.wikipedia.org/wiki?curid=1346759" title="Państwowa Szkoła Muzyczna im. Grzegorza Fitelberga w Chorzowie">
Państwowa Szkoła Muzyczna im. Grzegorza Fitelberga w Chorzowie

Państwowa Szkoła Muzyczna im. Grzegorza Fitelberga w Chorzowie (w skrócie: PSM Chorzów) – szkoła muzyczna I i II st., prowadzi działalność w zakresie nauczania na poziomie I stopnia (szkoła podstawowa) oraz II stopnia (szkoła średnia). Nauczanie odbywa się w systemie popołudniowym. Szkoła prowadzi nauczanie na wszystkich instrumentach, z wyjątkiem organów i harfy w zindywidualizowanym procesie nauczania.
Historia szkoły.
Szkoła mieści się przy ulicy gen. H. Dąbrowskiego 43 w Chorzowie, a jej budynek stanowi własność Skarbu Państwa. 
Gmach szkoły jako budynek domu mieszkalnego został wzniesiony w 1926 roku, a placówce został przekazany w 1950 roku. Obiekt został rozbudowany i przebudowany w latach 70. XX wieku. W 2019 roku ukończono prace związane z termomodernizacją budynku w ramach programu Ministerstwa Kultury i Dziedzictwa Narodowego pn. "Termomodernizacja budynków szkolnictwa artystycznego". 
Ważnym elementem gmachu szkolnego jest aula koncertowa, która została oddana do użytku 24 stycznia 1972 r. 
Organem prowadzącym i sprawującym nadzór pedagogiczny jest Minister Kultury. Funkcję Wizytatora Regionu VIII i IX – Opolskiego i Śląskiego pełni Wizytator Centrum Edukacji Artystycznej w Warszawie mgr Jolanta Sznajder. 
Działalność szkoły od początku jej istnienia dokumentowana jest w Kronice szkoły i innych dokumentach archiwalnych. 
Ponadto od 1991 roku wszystkie najważniejsze koncerty szkolne rejestrowane są w postaci nagrań video, nagrań audiowizualnych. 
Dzieje historyczne szkoły mają swoje odzwierciedlenie w zgromadzonych dokumentach i aktach prawnych, które sięgają 1945 roku. 13 maja 1945 roku nastąpiło otwarcie szkoły, której zorganizowanie polecił Tadeuszowi Blatt-Borowskiemu – pismem z 13 marca 1945 r. – Urząd Wojewódzki Śląski w Katowicach – Wydział Kultury i Sztuki. 
Z dnia 6 sierpnia tegoż roku pochodzi pismo Urzędu Wojewódzkiego stwierdzające, że Szkoła Muzyczna w Chorzowie została zarejestrowana w tym urzędzie i posiada uprawnienia Średnich Szkół Muzycznych. Zarządzeniem Ministra Kultury i Sztuki z 16 grudnia 1949 r. Chorzowska Szkoła Muzyczna otrzymała nazwę „Miejska Szkoła Muzyczna - Chorzów”, natomiast nazwę Państwowa Szkoła Muzyczna w Chorzowie nadało szkole Zarządzenie Ministra Kultury i Sztuki z 19 grudnia 1949 r. 
Początkowo szkoła funkcjonowała w kilku innych lokalizacjach na terenie miasta Chorzowa, przy ulicy Powstańców 6 (kilka pomieszczeń przez kilka dni) oraz w wilii Steinberga przy ulicy Floriańskiej 37. W roku 1955 po przeniesieniu jej z miasta Bytom utworzono Średnią Szkołę Muzyczną. 
1 września 1978 r. miało miejsce ważne wydarzenie w życiu szkoły. Dzięki staraniom ówczesnej Dyrekcji Szkoły – Zarządzeniem Ministra Kultury i Sztuki – Państwowa Szkoła Muzyczna II st. otrzymała imię Grzegorza Fitelberga – kompozytora, dyrygenta i pedagoga. Obecną nazwę szkoły – Państwowa Szkoła Muzyczna I i II st. im. Grzegorza Fitelberga – wprowadziło Zarządzenie Ministra Kultury i Sztuki z 29 lipca 1985 r. w sprawie utworzenia, przekształcenia i łączenia niektórych szkół artystycznych. 
Organizatorem i pierwszym dyrektorem był Tadeusz Blatt-Borowski, kolejnymi: Stanisław Czarny, Czesław Domagała, Romuald Florian. 1 września 1991 r., po przejściu na emeryturę dyrektora mgr Romualda Floriana, stanowisko to objęła mgr Sabina Widera – absolwentka tutejszej szkoły oraz Akademii Muzycznej im. Karola Szymanowskiego w Katowicach. W 2008 r. stanowisko dyrektora objęła mgr Sabina Kotyczka, a od 2018 r. mgr Anna Zawadzka. 

</doc>
<doc id="1346762" url="https://pl.wikipedia.org/wiki?curid=1346762" title="Routowanie">
Routowanie



</doc>
<doc id="1346765" url="https://pl.wikipedia.org/wiki?curid=1346765" title="Fifteen Feet of Pure White Snow">
Fifteen Feet of Pure White Snow

„Fifteen Feet Of Pure White Snow” to drugi utwór wydany z krążka zatytułowanego "No More Shall We Part" autorstwa grupy Nick Cave and the Bad Seeds. Singel został wydany w wersji CD oraz jako 10” indywidualnie numerowany krążek winylowy z różną zawartością.
Edycja CD.
Producenci: Nick Cave and the Bad Seeds i Tony Cohen

</doc>
<doc id="1346767" url="https://pl.wikipedia.org/wiki?curid=1346767" title="Alex Stepney">
Alex Stepney

Alexander "Alex" Cyril Stepney (ur. 18 września 1942 w Mitcham) – piłkarz, grał na pozycji bramkarza, który swe największe sukcesy odniósł z Manchesterem United. W swojej karierze zaliczył jeden występ w reprezentacji Anglii. Był w jej kadrze na mistrzostwa Europy 1968 i mistrzostwa świata 1970.

</doc>
<doc id="1346772" url="https://pl.wikipedia.org/wiki?curid=1346772" title="Fifteen Feet Of Pure White Snow">
Fifteen Feet Of Pure White Snow



</doc>
<doc id="1346773" url="https://pl.wikipedia.org/wiki?curid=1346773" title="Jerzy Jelen">
Jerzy Jelen

Jerzy Jelen (ur. 1900, zm. 26 grudnia 1942) – polski duchowny Kościoła Ewangelicko-Reformowanego.
Życiorys.
Pochodził z rodziny która wydała wielu pastorów. Był synem generalnego superintendenta (biskupa) Kościoła Ewangelicko-Reformowanego w Królestwie Polskim Fryderyka, i Anieli z Semadenich. Zdał maturę w warszawskim gimnazjum im. Mikołaja Reja. Ukończył studia na Wydziale Teologii Ewangelickiej Uniwersytetu Warszawskiego. Ordynowany na pastora w 1931 roku pełnił funkcję wikarego a potem adiunkta w parafii ewangelicko-reformowanej w Warszawie oraz kapelana WP w randze kapitana. Duszpasterzował też w Zelowie, Żyrardowie i Kucowie.
W 1936 roku został proboszczem parafii ewangelicko-reformowanej w Łodzi. W roku 1940 wsławił się tym że ominął zarządzenie władz okupacyjnych zabraniających liturgii po polsku wprowadzając nabożeństwa w języku czeskim. Aresztowany w Poniedziałek Wielkanocny (wg innych źródeł w Wielki Piątek) 1941 roku trafił do więzienia przy obecnej ulicy Szterlinga. Na skutek przeżyć z tym związanych, jego dopiero co poślubiona żona Lidia ze Słamów poroniła.
W lutym 1942 roku został skazany przez Volksgericht na deportację do obozu koncentracyjnego za "zbieranie i szerzenie informacji radiowych oraz kolportowanie nielegalnej gazety". Trafił do Dachau, gdzie otrzymał numer 29703. Zmarł wskutek ciężkich warunków życia w obozie 26 grudnia 1942 roku.
Jego żona Lidia ze Słamów (1918-1985) była wieloletnim członkiem kolegium kościelnego łódzkiej parafii ewangelicko-reformowanej.

</doc>
<doc id="1346776" url="https://pl.wikipedia.org/wiki?curid=1346776" title="Szukanie skarbu">
Szukanie skarbu

Szukanie skarbu – rodzaj gry polegającej na odnajdywaniu ukrytych przedmiotów lub miejsc.
Rodzaje gier.
Szukanie skarbu może polegać na odszukiwaniu ukrytych miejsc lub przedmiotów na podstawie otrzymanych wcześniej informacji. Szukanie skarbu może być elementem różnych gier, zarówno gier fabularnych, jak i tych rozgrywających się w świecie rzeczywistym, wewnątrz pomieszczeń lub na zewnątrz, na przykład ogrodzie, lesie lub mieście, czego przykładem jest gra miejska.
Gry dziecięce.
Przykładem gry dziecięcej opartej na szukaniu skarbu jest wielkanocna zabawa w odszukiwanie przez dzieci czekoladowych pisanek, ukrytych wcześniej przez rodziców, popularna w Europie Północno-Zachodniej. Przykładem prostej gry opartej na szukaniu skarbu jest gra w ciepło-zimno.
Gry dla dorosłych.
Za osobę, która zapoczątkowała grę w szukanie skarbu jako grę towarzyską, uchodzi Elsa Maxwell. Stają się coraz popularniejsze, podobnie jak inne zorganizowane formy rozrywki dla dorosłych, co jest przypisywane odchodzeniu od klasycznych form spędzania wolnego czasu na rzecz form oryginalnych, pozwalających w pełni wykorzystać potencjał osobowy uczestnika. Gry w szukanie skarbu mają cechy wspólne z biegiem na orientację.
Jedną z najpopularniejszych na świecie gier w poszukiwanie skarbu jest Geocaching, w której uczestnicy lokalizują pudełka z ukrytymi „skarbami” przy pomocy systemu nawigacji satelitarnej.
Ostatnimi czasy tego typu gry są także elementem imprez motywacyjnych i integracyjnych, czy tak zwanych imprez team building, przygotowywanych dla pracowników firm, a zatem stanowią pewną odmianę turystyki incentive.

</doc>
<doc id="1346777" url="https://pl.wikipedia.org/wiki?curid=1346777" title="Love Letter (singel Nick Cave and the Bad Seeds)">
Love Letter (singel Nick Cave and the Bad Seeds)

Love Letter – singel zespołu Nick Cave and the Bad Seeds promujący album "No More Shall We Part". Utwór został wydany w wersji CD z okazji serii koncertów grupy w Australii.
Producenci muzyczni: Nick Cave and the Bad Seeds i Tony Cohen

</doc>
<doc id="1346780" url="https://pl.wikipedia.org/wiki?curid=1346780" title="Borowiny (powiat bełchatowski)">
Borowiny (powiat bełchatowski)

Borowiny – osada leśna w Polsce położona w województwie łódzkim, w powiecie bełchatowskim, w gminie Kluki, ok. 0,5 km na wschód od miejscowości Podwódka.
Na terenie osady znajdują się gajówka oraz leśniczówka ze szkółką leśną.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1346781" url="https://pl.wikipedia.org/wiki?curid=1346781" title="Formoterol">
Formoterol

Formoterol (łac. "Formoterolum") – organiczny związek chemiczny, lek rozszerzający oskrzela będący długodziałającym (&gt;12 h) β2-mimetykiem. Podawany drogą wziewną zapobiega skurczowi oskrzeli. Stosowany w terapii astmy i przewlekłej obturacyjnej choroby płuc dwa razy na dobę. W Polsce występuje pod nazwami handlowymi: "Atimos", "Diffumax Easyhaler", "Foradil", "Forastmin", "Oxis Turbuhaler", "Oxodil", "Zafiron" jako preparat prosty oraz jako preparat złożony – "Symbicort Turbuhaler" z budezonidem, oraz "Fostex" z beklometazonem.

</doc>
<doc id="1346782" url="https://pl.wikipedia.org/wiki?curid=1346782" title="AE Poznań">
AE Poznań



</doc>
<doc id="1346789" url="https://pl.wikipedia.org/wiki?curid=1346789" title="Heartland">
Heartland



</doc>
<doc id="1346790" url="https://pl.wikipedia.org/wiki?curid=1346790" title="The Final Sign of Evil">
The Final Sign of Evil

The Final Sign of Evil – album niemieckiej grupy thrashmetalowej Sodom, nagrany w oryginalnym składzie z 1985 roku. Zawiera utwory z EPki "In The Sing of Evil" oraz niepublikowane utwory z lat 1983-1986.

</doc>
<doc id="1346794" url="https://pl.wikipedia.org/wiki?curid=1346794" title="Wierzchy Strzyżewskie">
Wierzchy Strzyżewskie

Wierzchy Strzyżewskie – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.

</doc>
<doc id="1346806" url="https://pl.wikipedia.org/wiki?curid=1346806" title="James Mooney">
James Mooney

James Mooney (ur. 10 lutego 1861 w Richmond (Indiana), zm. 23 grudnia 1921 w Waszyngtonie) – amerykański antropolog i etnograf; przez kilka lat żył wśród Czirokezów.

</doc>
<doc id="1346811" url="https://pl.wikipedia.org/wiki?curid=1346811" title="Filip II z Tarentu">
Filip II z Tarentu

Filip II z Tarentu (ur. 1329, zm. 25 listopada 1374) – tytularny cesarz łaciński jako Filip III, książę Tarentu i król Albanii (1364–1374), książę Achai (1364–1373).
Był najmłodszym synem cesarzowej Katarzyny II de Valois i jej męża – Filipa I z Tarentu. Jego dziadkami ze strony ojca byli król Karol II Andegaweński i Maria węgierska. Jego dziadkami ze strony matki byli hrabia Karol de Valois i jego druga żona cesarzowa Katarzyna I de Courtenay.
W kwietniu 1355 poślubił Marię Neapolitańską (1328–1366), córkę Karola, księcia Kalabrii, i Marii de Valois. Dzięki temu małżeństwu stał się szwagrem królowej Neapolu – Joanny I. W 1364 zmarł bezdzietnie najstarszy brat Filipa – Robert z Tarentu i Filip odziedziczył po nim tytuł tytularnego cesarza Konstantynopola, księcia Achai i Tarentu, króla Albanii. W 1366 zmarła żona Filipa, Maria.
20 października 1370 Filip ożenił się po raz drugi, z Elżbietą Slawońską (1352–1380), córką Stefana Węgierskiego, księcia Siedmiogrodu, Slawonii, Chorwacji i Dalmacji, i Małgorzaty Bawarskiej. W 1373 Filip zrzekł się swoich praw księstwa Achai na rzecz królowej Joanny I. Zmarł w Tarencie, 25 listopada 1374, bezdzietnie, bo wszystkie jego dzieci zmarły w dzieciństwie. Jego następcą został jego siostrzeniec – Jakub de Baux, książę Andrii, syn starszej siostry Filipa, Małgorzaty.
Potomstwo.
Z pierwszego małżeństwa z Marią Neapolitańską miał 5 dzieci:
Z drugiego małżeństwa, z Elżbietą Slawońską, Filip miał syna:

</doc>
<doc id="1346815" url="https://pl.wikipedia.org/wiki?curid=1346815" title="Białoruska Ludowa Hramada">
Białoruska Ludowa Hramada

Białoruska Ludowa Hramada (biał. Беларуская Народная Грамада), zwana też Hramadą – białoruskie konspiracyjne ugrupowanie polityczne na okupowanej Białorusi podczas II wojny światowej
Jesienią 1941 r. z inicjatywy komendanta Białoruskiej Policji Pomocniczej okręgu mińskiego Juliana Sakowicza odbyła się nielegalna konferencja części przedwojennych działaczy Białoruskiej Włościańsko-Robotniczej Hromady. Wykorzystano do tego kurs instruktażowy terenowych kierowników Białoruskiej Samopomocy Ludowej. Na zjeździe uczestniczyło 9 działaczy (m.in. Siargiej Chmara, Wasil Łukaszyk, Iwan Hiełda, Wasil Wir, Jurka Stasiewicz); zdecydowali oni utworzyć silnie zakonspirowaną Białoruską Ludową Hromadę.
Ugrupowanie działało na całej zachodniej Białorusi, Białostocczyźnie i Wileńszczyźnie, silniejsze ośrodki znajdowały się w Mińsku, Pińsku, Brześciu, Białymstoku i Wilnie. Jego członkowie byli zorganizowani w trójki. Większość z nich pracowała w niemieckiej administracji okupacyjnej. W 1942 r. Białoruska Ludowa Hromada objęła polityczne zwierchnictwo nad niepodległościową Białoruską Partyzantką Ludową działającą na Polesiu. Jednak po pewnym czasie utraciła je. Przeciwko konspiracyjnej działalności Hramady działali zarówno Niemcy, jak też Sowieci, ale nie udało im się przeniknąć do kierownictwa partii. Pod koniec czerwca działacze ugrupowania uczestniczyli w obradach II kongresu wszechbiałoruskiego w Mińsku.
W sytuacji zagrożenia przez nacierającą Armię Czerwoną w kierownictwie doszło do różnicy poglądów na przyszłość partii. Część chciała pozostać na Białorusi, licząc na złagodzenie po wojnie kursu sowieckiego, część postanowiła ewakuować się do Niemiec. W Berlinie znaleźli się m.in. S. Chmara, W. Wir, J. Stasiewicz. Pod koniec 1944 r. utworzyli oni organizację pod nazwą "Двупагоня" jako kontynuację Białoruskiej Ludowej Hromady. Zakończyła ona działalność pod koniec wojny.

</doc>
<doc id="1346827" url="https://pl.wikipedia.org/wiki?curid=1346827" title="Twierdzenie Girarda">
Twierdzenie Girarda



</doc>
<doc id="1346829" url="https://pl.wikipedia.org/wiki?curid=1346829" title="Darryl Powell">
Darryl Powell

Darryl Powell (ur. 15 listopada 1971 w Londynie) – piłkarz jamajski grający na pozycji pomocnika.
Kariera klubowa.
Powell urodził się w Lambeth, jednej z dzielnic Londynu, w rodzinie jamajskich emigrantów. Piłkarską karierę rozpoczął jednak w Portsmouth F.C. W sezonie 1988/1989 zadebiutował w jego barwach w Division Two. W pierwszych trzech sezonach był tylko rezerwowym w zespole „The Pompeys” i w tym okresie rozegrał zaledwie 11 meczów. Jednak w latach 1991–1995 był podstawowym zawodnikiem Portsmouth, a łącznie dla tego klubu wystąpił 132 razy i strzelił 16 goli w lidze.
27 lipca 1995 Powell podpisał kontrakt z Derby County. Klub ten zapłacił za niego 750 tysięcy funtów, a Darryl zadebiutował w jego barwach 13 sierpnia w zremisowanym 0:0 domowym spotkaniu z Port Vale F.C. W Derby od początku występował w wyjściowej jedenastce i w 1996 roku awansował z nim do Premiership. Na boiskach ekstraklasy angielskiej grał z „Baranami” do końca sezonu 2001/2002 i wtedy też spadł z nimi do Division One.
Po degradacji Derby 12 września 2002 Darryl przeszedł na zasadzie wolnego transferu do Birmingham City. Przez pół sezonu występował na boiskach Premiership, a w styczniu 2003 odszedł do Sheffield Wednesday, grającego w Division One. Tam Powell także spędził pół roku, a już latem wyjechał do Stanów Zjednoczonych by występować w klubie tamtejszej Major League Soccer, Colorado Rapids. W USA nie zawsze był zawodnikiem pierwszego składu i w 2004 roku odszedł z klubu. 11 lutego 2005 został zawodnikiem Nottingham Forest i po rozegraniu 11 spotkań w rundzie wiosennej sezonu 2004/2005 zakończył piłkarską karierę.
Kariera reprezentacyjna.
W reprezentacji Jamajki Powell zadebiutował w 1998 roku, kiedy zdecydował się reprezentować kraj swoich przodków. W tym samym roku został powołany przez selekcjonera René Simõesa do kadry na Mistrzostwa Świata we Francji. Tam zagrał w dwóch spotkaniach jako rezerwowy: przegranych 1:3 z Chorwacją i 0:5 z Argentyną. W tym drugim otrzymał czerwoną kartkę. Ostatni mecz w „Reggae Boyz” rozegrał w 2001 roku. Ogółem w drużynie narodowej wystąpił 7 razy i zdobył jednego gola.

</doc>
<doc id="1346837" url="https://pl.wikipedia.org/wiki?curid=1346837" title="Sebastian (książę Luksemburga)">
Sebastian (książę Luksemburga)

Sebastian, książę Luksemburga, właśc. Sébastien Henri Marie Guillaume (ur. 16 kwietnia 1992 w Luksemburgu) – czwarty syn wielkiego księcia Luksemburga Henryka i wielkiej księżnej Marii Teresy Mestre.
Jego rodzicami chrzestnymi byli najstarszy brat Wilhelm i Astrid Koburg, księżniczka Belgii i arcyksiężna Austrii.
Zajmuje siódme miejsce w sukcesji do luksemburskiego tronu po swojej starszej o rok siostrze Aleksandrze i przed wujem księciem Wilhelmem. Jego starszy brat Ludwik zrzekł się praw do tronu w imieniu swoim i swoich potomków. Sebastian uczył się w szkole św. Jerzego, obecnie uczy się w Ampleforth College w North Yorkshire, w Anglii. Lubi grać w rugby.

</doc>
<doc id="1346838" url="https://pl.wikipedia.org/wiki?curid=1346838" title="Uprawnienia budowlane w Polsce">
Uprawnienia budowlane w Polsce

Uprawnienia budowlane (pol. budowlany – związany z budową, wznoszeniem obiektu budowlanego) – certyfikat wydawany w formie decyzji odpowiedniej komisji kwalifikacyjnej zezwalający na działalność w zakresie pełnienia samodzielnych funkcji technicznych w budownictwie, polegających na projektowaniu lub kierowaniu robotami budowlanymi.
Uprawnienia budowlane w polskim prawie budowlanym.
W Polsce uprawnienia budowlane wydawane są przez komisje kwalifikacyjną właściwej izby samorządu zawodowego (Izby Architektów RP lub Polskiej Izby Inżynierów Budownictwa) w formie decyzji administracyjnej.
Samorządy te działają na podstawie ustawy Prawo budowlane oraz ustawy o samorządach zawodowych architektów i inżynierów budownictwa. Do czasu powołania samorządów zawodowych uprawnienia budowlane wydawano w Polsce w formie decyzji administracyjnej odpowiednich urzędów.
Historia uprawnień budowlanych w Polsce sięga roku 1928 kiedy to pojawiło się rozporządzenie Prezydenta Rzeczypospolitej Polskiej z dnia 16 lutego 1928 r. o prawie budowlanem i zabudowaniu osiedli.
Podstawowe regulacje prawne dotyczące uprawnień budowlanych zawarte są w Prawie Budowlanym (PB). Ustawa ta reguluje podstawowe zagadnienia związane z uprawnieniami budowlanymi, oraz daje delegację ustawową do wydania odpowiednich rozporządzeń wykonawczych, m.in. w zakresie trybu nadawania uprawnień, wymagań i specjalności itp. kwestii. Kwestie uprawnień budowlanych uregulowane są w rozdziale 2 Prawa budowlanego mówiącym o samodzielnych funkcjach technicznych w budownictwie, obejmującym od art. 12 do art. 16 PB.
Uprawienia budowlane stanowią jeden z podstawowych wymogów umożliwiających pełnienie samodzielnej funkcji technicznej w budownictwie. W przeszłości był to jedyny dokument wymagany do pełnienia takich funkcji.
Zgodnie z art. 12 ust. 2 PB uprawnienia budowlane wydaje obecnie odpowiedni organ samorządu zawodowego, w formie decyzji administracyjnej, a więc w odpowiednim trybie kodeksu postępowania administracyjnego.
Jak już podano wyżej, zgodnie z art. 12 ust. 2 uprawnienia budowlane nadaje obecnie odpowiedni organ samorządu zawodowego (wcześniej różne organy administracji publicznej, przed wprowadzeniem samorządów zawodowych – izb, np. wojewoda), według kompetencji określonych w przepisach odrębnych. Aby móc uzyskać uprawienia budowlane należy spełnić odpowiednie warunki zdefiniowane w samej ustawie oraz przepisach szczególnych, tj. rozporządzeniu ministra właściwego ds. architektury i budownictwa.
Wymogi podstawowe zawarte w ustawie Prawo budowlane (PB), są różne w zależności od specjalności i zakresu, ogólnie wymogi dotyczą:
W art. 16 PB zawarte są delegacje ustawowe do wydania stosownego rozporządzenia określającego szczegółowe wymagania i procedury uzyskania uprawnień budowlanych.
Generalnie istnieją dwa rodzaje uprawnień (art. 13 PB):
Dla poszczególnych rodzajów uprawnień w art. 14 ust. 3 PB określone są odrębne wymogi ich uzyskania.
Uprawnienia wydaje się:
Uprawnienia bez ograniczeń uprawniają do pełnienia samodzielnych funkcji technicznych w budownictwie, w danej specjalności i rodzaju, dla każdego obiektu. Natomiast ograniczony zakres uprawnia do pełnienia tych funkcji tylko dla prostych, typowych i niewielkich obiektów zdefiniowanych w przepisach. W tym przypadku są mniejsze wymagania do uzyskania takich uprawnień, co do posiadanego wykształcenia (wyższego inżynierskiego).
Uprawnienia nadawane są w specjalnościach (wymienionych w art. 14 ust. 1 PB) w ramach, których można dodatkowo wyodrębnić specjalizację (art. 14 ust. 2 PB).
Według Polskiej Izby Inżynierów Budownictwa (PIIB) w roku 2012 w sesjach wiosennych i jesiennych ogółem przystąpiło 5778 magistrów inż. budownictwa z czego egzaminy ustne i testowe pomyślnie zdało 4921 osób
Specjalności:
Zasady wynikające z prawa budowlanego:
Wymagania dotyczące wykształcenia i wymaganego okresu praktyki zawodowej.
Uprawnienia projektowe
Uzyskanie uprawnień projektowych bez ograniczeń wymaga:
Uzyskanie uprawnień projektowych w ograniczonym zakresie wymaga:
Uprawnienia wykonawcze
Uzyskanie uprawnień do kierowania robotami budowlanymi bez ograniczeń wymaga:
Uzyskanie uprawnień do kierowania robotami w ograniczonym zakresie wymaga:
Uprawnienia projektowe i wykonawcze
Uzyskanie uprawnień do projektowania i kierowania robotami budowlanymi bez ograniczeń wymaga:
Uzyskanie uprawnień do projektowania i kierowania robotami budowlanymi w ograniczonym zakresie wymaga:
Uprawnienia budowlane w niemieckim prawie budowlanym.
W Niemczech do wydawania certyfikatów budowlanych powołano izbę inżynierów-bau (niem. bau – budowa, gmach). Jedną z podstawowych różnić między polskim a niemiecki systemem jest to, że specjalność odpowiadającą polskiej specjalności architektonicznej wydają wyłącznie niemieckie izby inżynierów a niemieckie izby architektów nadają tytuły zawodowe architekt, architekt wnętrz i architekt krajobrazu oraz zrzeszają także osoby zwane "Stadplanner" (urbanista).
Egzaminy.
Egzamin na uprawnienia budowlane składa się z części pisemnej i ustnej. Egzamin pisemny przeprowadzany jest w całej Polsce w jednakowym czasie. Osoby, które uzyskały pozytywny wynik z części pisemnej mogą przystąpić do części ustnej egzaminu, która odbywa się w kolejnych dniach po zakończeniu egzaminu pisemnego. Szczegółowy program egzaminów jest ustalany i publikowany przez Krajową Komisję Kwalifikacyjną właściwej izby samorządu zawodowego.
Nadawanie uprawnień budowlanych w innej specjalności lub w innym zakresie niż posiadane.
1. Zestawy pytań – dla osób, które legitymują się posiadaniem uprawnień budowlanych i ubiegają się o nadanie uprawnień budowlanych innego rodzaju lub w innym zakresie niż posiadane – przygotowuje się indywidualnie, uwzględniając rodzaj i zakres posiadanych uprawnień budowlanych oraz termin ich uzyskania.
2. Obowiązujący zakres i forma egzaminu ustalane są każdorazowo w postępowaniu kwalifikacyjnym według następujących zasad:
·       w celu nadania uprawnień do projektowania i kierowania robotami budowlanymi bez ograniczeń (łącznie) przeprowadza się:
a) egzamin pisemny (test) trwający 115 minut, w którym do uzyskania pozytywnego wyniku wymagane jest udzielenie poprawnych odpowiedzi na co najmniej 57 pytań, obejmujący test złożony z 75 pytań testowych dotyczących nowych przepisów ogólnych oraz rodzaju i zakresu uprawnień, w tym:
– 50 pytań z ustawy Prawo budowlane oraz innych ustaw odpowiadających zakresowi specjalności uprawnień budowlanych, o które kandydat się ubiega, a także aktów wykonawczych wydanych na ich podstawie,
– 25 pytań z warunków bezpieczeństwa i higieny pracy przy wykonywaniu robót budowlanych,
b) egzamin ustny, w którym do uzyskania pozytywnego wyniku wymagane jest przyznanie co najmniej 27 punktów na 40 możliwych, obejmujący zestaw 8 pytań w tym:
– 3 pytania z umiejętności praktycznego stosowania wiedzy technicznej przy wykonywaniu praktyki zawodowej,
– 4 pytania z zakresu specjalności uprawnień budowlanych, o które kandydat się ubiega,
– 1 pytanie obejmujące część praktyczną, polegającą na wykonaniu zadań projektowych albo rozwiązaniu zagadnienia z zakresu prowadzenia budowy;
·       w celu nadania uprawnień do projektowania lub do kierowania robotami budowlanymi bez ograniczeń (rozdzielnie) przeprowadza się:
a) egzamin pisemny (test) trwający 90 minut, w którym do uzyskania pozytywnego wyniku wymagane jest udzielenie poprawnej odpowiedzi na co najmniej 45 pytań, obejmujący test złożony z 60 pytań testowych dotyczących nowych przepisów ogólnych oraz rodzaju i zakresu uprawnień, w tym:
– 40 pytań z ustawy Prawo budowlane oraz innych ustaw odpowiadających zakresowi specjalności uprawnień budowlanych, o które kandydat się ubiega, a także aktów wykonawczych wydanych na ich podstawie,
– 20 pytań z warunków bezpieczeństwa i higieny pracy przy wykonywaniu robót budowlanych,
b) egzamin ustny, w którym do uzyskania pozytywnego wyniku wymagane jest przyznanie co najmniej 20 punktów na 30 możliwych, obejmujący zestaw 6 pytań w tym:
– 2 pytania z umiejętności praktycznego stosowania wiedzy technicznej przy wykonywaniu praktyki zawodowej,
– 3 pytania z zakresu specjalności uprawnień budowlanych, o które kandydat się ubiega,
– 1 pytanie obejmujące część praktyczną, polegającą na wykonaniu zadań projektowych albo rozwiązaniu zagadnienia z zakresu prowadzenia budowy;
·       w celu nadania uprawnień do projektowania i do kierowania robotami budowlanymi w ograniczonym zakresie (łącznie) przeprowadza się:
a) egzamin pisemny (test) trwający 70 minut, w którym do uzyskania pozytywnego wyniku wymagane jest udzielenie poprawnych odpowiedzi na co najmniej 34 pytania, obejmujący test złożony z 45 pytań testowych dotyczących nowych przepisów ogólnych oraz rodzaju i zakresu uprawnień w tym:
– 30 pytań z ustawy Prawo budowlane oraz innych ustaw odpowiadających zakresowi specjalności uprawnień budowlanych, o które kandydat się ubiega, a także aktów wykonawczych wydanych na ich podstawie,
– 15 pytań z warunków bezpieczeństwa i higieny pracy przy wykonywaniu robót budowlanych,
b) egzamin ustny, w którym do uzyskania pozytywnego wyniku wymagane jest przyznanie co najmniej 20 punktów na 30 możliwych, obejmujący zestaw 6 pytań, w tym:
– 2 pytania z umiejętności praktycznego stosowania wiedzy technicznej przy wykonywaniu praktyki zawodowej,
– 3 pytania z zakresu specjalności uprawnień budowlanych, o które kandydat się ubiega,
– 1 pytanie obejmujące część praktyczną, polegającą na wykonaniu zadań projektowych albo rozwiązaniu zagadnienia z zakresu prowadzenia budowy;
·       w celu nadania uprawnień do projektowania lub do kierowania robotami budowlanymi w ograniczonym zakresie (rozdzielnie) przeprowadza się:
a) egzamin pisemny (test) trwający 45 minut, w którym do uzyskania pozytywnego wyniku wymagane jest udzielenie poprawnej odpowiedzi na co najmniej 23 pytania, obejmujący test złożony z 30 pytań testowych dotyczących nowych przepisów ogólnych oraz rodzaju i zakresu uprawnień w tym:
– 20 pytań z ustawy Prawo budowlane oraz innych ustaw odpowiadających zakresowi specjalności uprawnień budowlanych, o które kandydat się ubiega, a także aktów wykonawczych wydanych na ich podstawie,
– 10 pytań z warunków bezpieczeństwa i higieny pracy przy wykonywaniu robót budowlanych,
b) egzamin ustny, w którym do uzyskania pozytywnego wyniku wymagane jest przyznanie co najmniej 17 punktów na 25 możliwych, obejmujący zestaw 5 pytań, w tym:
– 2 pytania z umiejętności praktycznego stosowania wiedzy technicznej przy wykonywaniu praktyki zawodowej,
– 2 pytania z zakresu specjalności uprawnień budowlanych, o które kandydat się ubiega,
– 1 pytanie obejmujące część praktyczną, polegającą na wykonaniu zadań projektowych albo rozwiązaniu zagadnienia z zakresu prowadzenia budowy.
Inne uprawnienia związane z placem budowy.
Uprawnienia dla operatorów podestów ruchomych przejezdnych (dawniej IP). 
Wielu pracowników budowlanych pracujących na wysokościach posiada konieczne uprawnienia do operowania podestami ruchomymi. Są to m.in. podnośniki koszowe przeznaczone do dźwigania jedynie osób bądź osób wraz z narzędziami. 
Uprawnienia wydają w Polsce dwie instytucje: Urząd Dozoru Technicznego i Transportowy Dozór Techniczny. Pracownik zdaje egzamin państwowy w jednej z tych instytucji otrzymując zaświadczenia kwalifikacyjne od urzędu, u którego sprawdzian się odbył. Od dnia 1 czerwca 2019 uprawniania są ważne 5 lat z opcją przedłużenia na 10 lat. Zaświadczenia kwalifikacyjne wydane przez inny niż Polska kraj Unii Europejskiej są honorowane przez polski Urząd Dozoru Technicznego (UDT). O uznaniu zaświadczeń kwalifikacyjnych wydanych w Polsce przez UDT decyduje samodzielnie każdy kraj członkowski Unii Europejskiej. 
Uprawnienia na wózki jezdniowe podnośnikowe z mechanicznym napędem podnoszenia z wysięgnikiem oraz wózki jezdniowe podnośnikowe z mechanicznym napędem podnoszenia z osobą obsługującą podnoszoną wraz z ładunkiem (dawniej WJO)
To uprawnienia na ładowarkę przenośnikową przeznaczoną do podnoszenia ładunków. Uprawnienia wydawane są przez UDT.

</doc>
<doc id="1346841" url="https://pl.wikipedia.org/wiki?curid=1346841" title="Dowództwo Północnoamerykańskiej Obrony Powietrznej">
Dowództwo Północnoamerykańskiej Obrony Powietrznej



</doc>
<doc id="1346850" url="https://pl.wikipedia.org/wiki?curid=1346850" title="Palędzie (stacja kolejowa)">
Palędzie (stacja kolejowa)

Palędzie – stacja kolejowa w Dąbrówce, w województwie wielkopolskim, w Polsce. Według klasyfikacji PKP ma kategorię dworca lokalnego. Znajdują się tu 2 perony.
W roku 2018 stacja obsługiwała ok. 1400 pasażerów na dobę.
W roku 2020 rozpoczęto modernizacje dworca, która zakończyć ma się w roku 2022. W ramach przebudowy ma zostać przywrócony historyczny wygląd budynku stacyjnego.

</doc>
<doc id="1346855" url="https://pl.wikipedia.org/wiki?curid=1346855" title="Bill Foulkes">
Bill Foulkes

Bill Foulkes, właśc. William Anthony Foulkes (ur. 5 stycznia 1932 w St Helens, zm. 25 listopada 2013 w Manchesterze) – angielski piłkarz, trener piłkarski, legenda Manchesteru United. Spędził tu całe profesjonalne piłkarskie życie. W klubie z Old Trafford jest czwartym co do największej liczby rozegranych spotkań w barwach United, biorąc pod uwagę wszystkie rozgrywki (688; za Ryanem Giggsem, Bobbym Charltonem i Paulem Scholesem).
6 lutego 1958 przeżył katastrofę lotniczą w Monachium i przyczynił się do uratowania kilku kolegów z drużyny, trenera oraz jugosłowiańskiej pasażerki wraz z córką.

</doc>
<doc id="1346858" url="https://pl.wikipedia.org/wiki?curid=1346858" title="Cmentarz ewangelicko-reformowany w Zelowie">
Cmentarz ewangelicko-reformowany w Zelowie

Cmentarz ewangelicko-reformowany w Zelowie – miejsce pochówku chrześcijan niekatolików z Zelowa i okolic, głównie zelowskich Czechów. Na cmentarzu znajdują się 453 groby z czego 222 ma inskrypcje w języku polskim, 216 w czeskim, 12 w niemieckim a 1 w angielskim. Częstym motywem na nagrobkach jest kielich co stanowi nawiązanie do ideologii husytów i braci czeskich, których potomkami są zelowscy Czesi. Większość inskrypcji zawiera cytaty biblijne – głównie z czeskiej Biblii kralickiej, ale też z polskiej Biblii gdańskiej.
Historia.
Od 1803 roku do dnia dzisiejszego funkcjonowały trzy cmentarze dla społeczności braci czeskich i ewangelików. Pierwszym miejscem pochówku osadników było sąsiedztwo budynku szkoły, na terenie dzisiejszego placu Dąbrowskiego. Ponieważ ziemia ta była jednak zbyt podmokła, przeniesiono cmentarz w 1806 r. na wyżej położone miejsce, czyli teren wokół miejsca przeznaczonego pod budowę kościoła. Z przykościelnej metropolii pozostał do dziś kamienny nagrobek Teofili Karczewskiej, zmarłej w 1844 r.
Epidemia cholery z 1852 r. spowodowała wyznaczenie nowej lokalizacji cmentarza, na skraju osady. Nowy cmentarz poświęcono uroczyście w 1854 r. i funkcjonuje on do dziś. Zespół kartuszy trumiennych zachował się w kościele ewangelicko-reformowanym w Zelowie i jest udostępniony w Muzeum w Zelowie – Ośrodku Dokumentacji Dziejów Braci Czeskich.

</doc>
<doc id="1346861" url="https://pl.wikipedia.org/wiki?curid=1346861" title="Jakub de Baux">
Jakub de Baux

Jakub de Baux, fr. "Jacques des Baux" (ur. ?, zm. 7 lipca 1383) – książę Andrii, książę Tarentu i ostatni tytularny cesarz łaciński Konstantynopola w latach 1374-1383, książę Achai w latach 1382-1383.
Jakub był synem Franciszka de Baux (zm. 1353), księcia Andrii, i jego żony Małgorzaty z Tarentu (ok. 1325-1380), córki księcia Filipa I z Tarentu i cesarzowej Katarzyny II de Valois. Małgorzata była siostrą Roberta i Filipa II, którzy kolejno panowali jednocześnie w Tarencie, Achai i Konstantynopolu (w tym ostatnim jako "Robert II" i "Filip III").
Jakub został tytularnym cesarzem po bezdzietnej śmierci swojego wuja – Filipa II. Księstwo Achai trafiło w ręce królowej Neapolu – Joanny po tym, jak Filip II zrzekł się go. Jakub w 1380 odzyskał część kontroli nad księstwem, ale panował w nim dopiero po zamordowaniu Joanny przez Karola III z Durazzo w roku 1382 do swojej śmierci w roku 1383. Aby przywrócić swoje dziedzictwo w Grecji Jakub zatrudnił wojska z Nawarry, i po jego śmierci one na krótko przejęły władzę w Achai.
W 1382 Jakub ożenił się Agnieszką z Durazzo, córką Karola, księcia Durazzo i Marii z Kalabrii, siostry królowej Joanny I. Agnieszka była wdową po Cansignorio della Scala (zm. 1375), panu Werony. Małżeństwo pozostało bezdzietne, oboje małżonkowie zmarli w tym samym roku, 1383. 
Jakub przekazał tytuł cesarza Ludwikowi Andegaweńskiemu, który był następcą tronu królestwa Neapolu, jednak Ludwik i jego następcy nie posługiwali się już tym tytułem.

</doc>
<doc id="1346864" url="https://pl.wikipedia.org/wiki?curid=1346864" title="Port lotniczy Kos">
Port lotniczy Kos

Port lotniczy Kos "Hipokrates" (, IATA: KGS, ICAO: LGKO) – międzynarodowy port lotniczy położony 26 km na zachód od centrum Kos, na wyspie Kos, w Grecji.

</doc>
<doc id="1346871" url="https://pl.wikipedia.org/wiki?curid=1346871" title="Hans Bellmer">
Hans Bellmer

Hans Bellmer (ur. 13 marca 1902 w Katowicach, zm. 23 lutego 1975 w Paryżu) – niemiecki malarz, rzeźbiarz i grafik.
Życiorys.
Urodził się w Katowicach w domu przy ul. A. Mickiewicza 10 (dawnej August-Schneider-Straße), a mieszkał w kamienicy przy obecnej ul. T. Kościuszki 47 (Beatestraße).
Był synem inżyniera Hansa Johanna Bellmera i Marii Donnerstag; w 1923 roku rozpoczął naukę w berlińskiej Wyższej Szkole Technicznej.
Bellmer znany jest głównie z serii rzeźbiarskich instalacji „Lalka”, przedstawiające lalki, naturalnej (ludzkiej) wielkości, ledwo-co dojrzale seksualnie, często zmutowane i w niekonwencjonalnych pozach. Interpretowane były one jako odpowiedź na kult „perfekcyjnego ciała”, który panował wtedy w Niemczech. Pierwsza seria „Lalek” ukazała się w 1935 roku jako cykl fotografii 'Wariacje na temat montowania rozczłonkowanej małolatki’ zamieszczonych w czasopiśmie surrealistów „Minotaure” (nr 6) i wywołała wielkie poruszenie. Druga seria w 1938 – pełniła funkcję ilustracji do wierszy Paula Eluarda w magazynie „Messages”. W 1938 w Berlinie anonimowo wydał własnym nakładem książkę „Lalka” („Die Puppe”), zawierającą 10 czarno-białych fotografii lalki zaaranżowanych w serie „tableaux vivants” („żywych obrazów”).
Po dojściu do władzy w Niemczech nazistów sztuka Bellmera uznana została za zdegenerowaną. W 1938 ostatecznie Bellmer opuścił Berlin i przeniósł się do Paryża, gdzie przyłączył się do surrealistów.
W czasie II wojny światowej pomagał ruchowi oporu, produkując fałszywe paszporty. Został uwięziony w więzieniu Camp des Milles w (Aix-en-Provence) i spędził tam większość wojny. Po wojnie pozostał w Paryżu, porzuciwszy tworzenie lalek, zajął się tworzeniem erotycznych rysunków i fotografii. W 1954 spotkał Unicę Zürn, która była jego partnerką aż do jej samobójstwa w 1970. Hans Bellmer był aktywny zawodowo aż do lat sześćdziesiątych dwudziestego wieku.
Został pochowany na cmentarzu Père-Lachaise.
Upamiętnienie.
W budynku, w którym mieszkał w dzieciństwie (ul. T. Kościuszki 47), od 2012 do 2021 r. mieścił się Dział Grafiki im. Pawła Stellera Muzeum Historii Katowic. Na fasadzie tej kamienicy (od strony ul. Józefa Rymera) w 2008 r. umieszczono pamiątkową tablicę, poświęconą Bellmerowi.
W 1996 roku w ramach Ⅴ Festiwalu Ars Cameralis w Katowicach odbyła się pierwsza w Polsce wystawa prac Bellmera, zrealizowana przez Marka Zielińskiego
Na przełomie 2002 i 2003 roku w Muzeum Śląskim w Katowicach odbyła się wystawa fotografii i grafik Hansa Bellmera, zorganizowana w setną rocznicę urodzin artysty - "Hans Bellmer. Fotografie i grafiki z kolekcji Państwa Jean-Marie i Doriane Bihl-Bellmer"
W 2015 w gmachu głównym Muzeum Historii Katowic przy ul. ks. J. Szafranka 9 odbyła się wystawa czasowa "Bellmer/Visat", której kuratorką była Natalia Kruszyna.
W Katowicach najpierw przy ulicy Warszawskiej 2, później przy Placu Wolności 9, działała (do 2017 roku) kawiarnia "Bellmer Cafe"
W 2009 roku w Teatrze Śląskim w Katowicach wystawiono biograficzną sztukę Tomasza Mana pt. "Świat jest skandalem" (premiera 25 września 2009 roku)
W 2011 roku Teatr A Part w Katowicach wystawił sztukę inspirowaną twórczością Bellmera pt. "Cyrk Bellmer"
Na fasadzie budynku przy Ehrenfelsstraße 8a w Berlinie umieszczono tablicę, upamiętniającą Bellmera, który mieszkał w tym domu.

</doc>
<doc id="1346872" url="https://pl.wikipedia.org/wiki?curid=1346872" title="Watanabe E9W">
Watanabe E9W

Watanabe E9W (oznaczenie amerykańskie – Slim) – japoński wodnosamolot zwiadowczy z okresu II wojny światowej.
Historia.
Na początku lat trzydziestych w Japonii powstała koncepcja budowy samolotu zwiadowczego, który mógłby być przewożony w szczelnym hangarze na okrętach podwodnych typu Junsen 1. W myśl tej koncepcji powstały wymagania 9-shi opracowane przez dowództwo lotnictwo marynarki wojennej. W myśl tych wymagań wytwórnia Watanabe Tekkosho opracowała projekt niewielkiego wodnosamolotu w układzie dwupłatu, który w stanie złożonym mieścił się w hangarze umieszczonym na okręcie podwodnym, a po rozłożeniu startował z powierzchni wody.
W lutym 1935 roku oblatano pierwszy prototyp wodnosamolotu, który otrzymał oznaczenie 9W1, a następnie przeszedł próby na okręcie podwodnym „I-5”. Wobec potwierdzenia założonych w wymaganiach parametrów, w 1936 roku został on wprowadzony do produkcji seryjnej, która trwała do 1937 roku. Łącznie zbudowano 35 samolotów tego typu (w tym 3 prototypy). Produkcję zaniechano wobec opracowania nowego wodnosamolotu Yokosuka E14Y1 w układzie jednopłata.
Służba.
Wodnosamolot E9W1 w 1938 roku zostały wprowadzone do eskadr patrolowych okrętów podwodnych i pomimo podjęcia już w 1937 roku o zastąpieniu ich samolotem Yokosuka E14Y1 używano ich w eskadrach patrolowych okrętów podwodnych na obszarze Morza Wschodniochińskiego. Maszyny realizowały zadania wyszukiwania i zwalczania chińskich jednostek morskich usiłujących przedrzeć się przez japońską blokadę morską. Ostatecznie wycofane zostały ze służby dopiero w połowie 1942 roku.
Konstrukcja.
Wodnosamolot Watanabe E9W był dwupłatem o konstrukcji w mieszanej. Płaty składane do hangarowania. Podwozie stanowiły dwa metalowe pływaki, które również były składane do hangarowania. Kabiny odkryte, umieszczone jedna za drugą.
Napęd samolotu stanowiły w silnik gwiazdowy chłodzony powietrzem.
Uzbrojenie samolotu stanowił pojedynczy ruchomy karabin maszynowy umieszczony w drugiej kabinie.

</doc>
<doc id="1346876" url="https://pl.wikipedia.org/wiki?curid=1346876" title="Jacek Falkowski">
Jacek Falkowski

Jacek Falkowski (ur. 10 października 1984 w Białymstoku) – polski piłkarz grający na pozycji pomocnika. W ekstraklasie zadebiutował jako zawodnik Jagiellonii 6 października 2007 roku, w spotkaniu rozegranym przeciwko Wiśle Kraków.

</doc>
<doc id="1346879" url="https://pl.wikipedia.org/wiki?curid=1346879" title="FV105 Sultan">
FV105 Sultan

FV105 Sultan – brytyjski wóz dowodzenia należący do rodziny pojazdów opancerzonych CVR(T), zaprojektowany na potrzeby armii brytyjskiej na przełomie lat 60. i 70. XX wieku przez przedsiębiorstwo Alvis.
Sultan cechuje się wyższym niż w innych pojazdach serii CVR(T) dachem, stwarzającym więcej miejsca w tylnej części pojazdu. Pojazd wyposażony jest w karabin maszynowy kalibru 7,62 mm oraz filtry ABC.
Do 1986 roku zbudowanych zostało 291 egzemplarzy pojazdu. W 2020 roku brytyjskie siły zbrojne posiadały 76 pojazdów tego typu.

</doc>
<doc id="1346881" url="https://pl.wikipedia.org/wiki?curid=1346881" title="Order Bene Merenti Domu Panującego">
Order Bene Merenti Domu Panującego

Order Bene Merenti Domu Panującego (rum. "Ordinul Bene Merenti al Casei Domnitoare") – krótkotrwałe odznaczenie Królestwa Rumunii, nadawane w latach 1935-1940.
Historia.
Pierwszy projekt orderu powstał w roku 1932, kiedy głowa rodu Hohenzollern-Sigmaringen, książę Friedrich Viktor (1891 – 1963) ustanowił Bene Merenti jako order domowy swej gałęzi rodziny. Dynastia Sigmaringen straciła mianowicie swój Order Rodu Hohenzollernów w roku 1851 po przyłączeniu państewek szwabskich Hohenzollernów, Sigmaringen i Hechingen, do Prus, gdy król pruski Fryderyk Wilhelm IV włączył ten do dziś dnia istniejący order domowy do systemu odznaczeń pruskich. Nowy order miał być zorganizowany w formie prywatnego zakonu rycerskiego dla obu płci: przewidziano cztery klasy – dostojników/dostojniczki (członków rodów panujących), komturów i rycerzy/damy z prawa (szlacheckich) oraz rycerzy/damy honorowych (nieszlacheckich). Książę Friedrich miał pełnić funkcję Wielkiego Mistrza (Herrenmeister), a jego żona Wielkiej Mistrzyni żeńskich członków. Zadaniem orderu miała być działalność filantropijna, na co wskazuje jego nazwa "Bene Merenti" ("Za dobre czyny"). Zaprojektowano i wykonano nawet parę sztuk insygniów, ale w styczniu 1933 do władzy doszedł Hitler, który natychmiast zabronił tworzenia nowych orderów byłych niemieckich dynastii panujących (w roku 1936 wydał zakaz nadawania istniejących już starszych odznaczeń dynastycznych obywatelom niemieckim), a więc projekt upadł.
Z pomocą krewniakom przyszedł król Karol II Rumuński, który rządził wtedy jako dyktator, i nie pytając się parlamentu czy rządu o zgodę ustanowił 16 grudnia 1935 roku rumuński "Order Bene Merenti Domu Panującego", nawiązując do dawnych medali o tej nazwie, ustanowionych w roku 1876 przez pierwszego króla Rumunii, Karola I. Order otrzymał cztery klasy dla mężczyzn: komandorię I. klasy (przysługującą również zamieszkałym w Niemczech członkom rodu Hohenzollern-Sigmaringen), komandorię II. klasy, krzyż oficerski i kawalerski, oraz trzy klasy dla kobiet.
Po abdykacji Karola II w roku 1940 dyktator Ion Antonescu zlikwidował order jako niezgodny z konstytucją Rumunii.
Insygnia.
Oznaka orderu Bene Merenti była bardzo podobna do Orderu Rodu Hohenzollernów: był to emaliowany na biało krzyż kawalerski z czarnym obramowaniem. W medalionie awersu umieszczony był napis "Bene Merenti", otoczony wieńcem laurowym. W medalionie rewersu widniał spleciony monogram Karola II. I. klasa dla pań i panów posiadała koronę królewską jako zawieszkę. W przypadku odznaczeń dla wojskowych dodawano między ramionami krzyża skrzyżowane miecze. Order noszony był na białej wstążce z czarnymi bordiurami i z pojedynczym czarnym paskiem w środku, krzyż oficerski (III.klasa) na agrafie na lewej piersi.

</doc>
<doc id="1346884" url="https://pl.wikipedia.org/wiki?curid=1346884" title="Jorge Manicera">
Jorge Manicera

Jorge Carlos Manicera Fuentes (ur. 4 listopada 1938, zm. 18 września 2012) - piłkarz urugwajski noszący przydomek "Calidad", obrońca, stoper. Wzrost 177 cm, waga 70 kg.
Jako piłkarz klubu Club Nacional de Football wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Manicera zagrał we wszystkich czterech meczach - z Anglią, Francją, Meksykiem i Niemcami.
Grał w klubach Rampla Juniors i Nacional oraz w Brazylii, w klubie CR Flamengo. Po powrocie z Brazylii kończył karierę w klubie Cerro.
Grając w "Nacionalu" dwukrotnie zdobył mistrzostwo Urugwaju - w 1963 i 1966 roku. Dotarł także do półfinału Copa Libertadores 1962, gdzie "Nacional" przegrał z Peñarolem oraz do finału Copa Libertadores 1967, gdzie uległ argentyńskiemu Racingowi.
Od 15 sierpnia 1962 do 1 lipca 1967 rozegrał w reprezentacji Urugwaju 21 meczów.
Nigdy nie wziął udziału w turnieju Copa América.

</doc>
<doc id="1346887" url="https://pl.wikipedia.org/wiki?curid=1346887" title="15 Eskadra Wywiadowcza">
15 Eskadra Wywiadowcza



</doc>
<doc id="1346889" url="https://pl.wikipedia.org/wiki?curid=1346889" title="Mihin Lanka">
Mihin Lanka

Mihin Lanka – lankijska tania linia lotnicza z siedzibą w Kolombo. Głównym węzłem jest port lotniczy Kolombo.

</doc>
<doc id="1346891" url="https://pl.wikipedia.org/wiki?curid=1346891" title="Jorge Carlos Manicera">
Jorge Carlos Manicera



</doc>
<doc id="1346898" url="https://pl.wikipedia.org/wiki?curid=1346898" title="FV106 Samson">
FV106 Samson

FV106 Samson – brytyjski wóz zabezpieczenia technicznego należący do rodziny pojazdów opancerzonych CVR(T), opracowany na potrzeby armii brytyjskiej na przełomie lat 60. i 70. XX wieku przez przedsiębiorstwo Alvis.
Zbudowanych zostało 136 egzemplarzy pojazdu. W 2020 roku brytyjskie siły zbrojne posiadały 30 pojazdów tego typu.

</doc>
<doc id="1346902" url="https://pl.wikipedia.org/wiki?curid=1346902" title="Berliner Straße (stacja metra)">
Berliner Straße (stacja metra)

Berliner Straße - stacja metra w Berlinie na linii U7 i U9, w dzielnicy Wilmersdorf, w okręgu administracyjnym Charlottenburg-Wilmersdorf. Stacja została otwarta w 1971.

</doc>
<doc id="1346904" url="https://pl.wikipedia.org/wiki?curid=1346904" title="Ferocactus recurvus">
Ferocactus recurvus



</doc>
<doc id="1346905" url="https://pl.wikipedia.org/wiki?curid=1346905" title="Eisenacher Straße">
Eisenacher Straße

Eisenacher Straße - stacja metra w Berlinie, na linii U7, w dzielnicy Schöneberg, w okręgu administracyjnym Tempelhof-Schöneberg. Stacja została otwarta w 1971.

</doc>
<doc id="1346906" url="https://pl.wikipedia.org/wiki?curid=1346906" title="Bironowie">
Bironowie

Bironowie – dynastia książęca pochodzenia niemieckiego wywodząca się prawdopodobnie z rycerstwa Westfalii, w latach 1737–1795 panująca w Księstwie Kurlandii i Semigalii oraz w latach 1786–1862 w Księstwie Żagańskim.
Dzieje rodu.
Dynastię zapoczątkował Ernest Jan Bühren, szlachcic inflancki, faworyt cesarzowej Anny Iwanowny, który po uzyskaniu w 1733 tytułu hrabiego Świętego Cesarstwa Rzymskiego przybrał sobie nowe francusko brzmiące nazwisko od rodu książąt Bironów de Gontaut.
Dzięki pozycji jaką zajmował na dworze petersburskim cesarzowej Anny Iwanowny oraz faktycznym rządom w Cesarstwie Rosyjskim w latach 1730–1740 Ernest Jan Biron uzyskał dziedziczny tron Księstwa Kurlandii i Semigalii po wymarciu dynastii Kettlerów. Utracił go na skutek zamachu stanu Anny Leopoldowny w 1740. W wyniku polityki cesarzowej Katarzyny II w Rzeczypospolitej Obojga Narodów powrócił na niego jednak w 1763.
Po abdykacji Ernesta Jana Birona w 1769 Księstwem Kurlandii i Semigalii władał jego najstarszy syn Piotr Biron. Był on posłusznym wykonawcą woli władców rosyjskich i gdy w 1795 dokonany został III rozbiór Rzeczypospolitej za cenę wysokiego odszkodowania oraz dożywotniej renty ustąpił z tronu kurlandzkiego i wyjechał na Śląsk, gdzie w latach 1786–1800 był księciem żagańskim. 
Po śmierci Piotra Birona jego dobra śląskie i czeskie odziedziczyły córki, z których najbardziej znana była Dorota de Talleyrand-Périgord.
Obecnie żyjący przedstawiciele rodu Bironów wywodzą się od młodszego syna Ernesta Jana Birona, Karola Ernesta Birona. Linia ta do 1945 była w posiadaniu licznych majątków ziemskich na Śląsku w tym Wolnego Państwa Stanowego Sycowa.
Od 1982 głową rodu Bironów jest Ernst Johann Biron von Curland, który jest pracownikiem naukowym Instytutu Maxa Plancka.
Genealogia rodu.
 Ernest Jan Biron (1690–1772)
 x Benigna Gottlieb von Trotha gt Treyden (1703–1782)
 │
 ├─&gt;Piotr Biron (1724–1800), hrabia Świętego Cesarstwa Rzymskiego, książę Kurlandii i Semigalii, książę Żagania
 │ x Karolina von Waldeck (1748–1782)
 │ x Eudoksja Jusupowa (1743–1780)
 │ x Anna Charlotta Dorota von Medem (1761–1821)
 │ │
 │ ├─&gt;Wilhelmina Biron (1781–1839), księżna żagańska
 │ │ x Juliusz Armand de Rohan-Guéménée
 │ │ x Wasyl Trubecki
 │ │ x Karol von Schulenburg-Vitzenburg
 │ ├─&gt;Paulina Biron (1782–1845)
 │ │ x Fryderyk Herman von Hohenzollern-Hechingen
 │ ├─&gt;Joanna Biron (1783–1876)
 │ │ x Franciszek Pignatelli de Bellmonte, książę Ascenza
 │ ├─&gt;Piotr Biron (1787–1790)
 │ └─&gt;Dorota Biron (1793–1862), księżna kurlandzka, księżna żagańska, księżna Dino
 │ x Aleksander Edmund de Talleyrand-Périgord, książę Dino
 │
 ├─&gt;Jadwiga Elżbieta Biron (1727–1797)
 │ x Aleksander Czerkasow
 └─&gt;Karol Ernest Biron (1728–1801), książę kurlandzki, pan Sycowa
 x Apolonia Ponińska
 │
 ├─&gt;Benigna Biron (1778–1779)
 │
 ├─&gt;Gustaw Kalikst Biron (1780–1821), książę kurlandzki, pan Sycowa
 │ x Franciszka Maltzan (1788–1849)
 │ │
 │ ├─&gt;Luiza Biron (1808–1845)
 │ │ x Alfred von Hohenthal (1805–1860)
 │ ├─&gt;Laura Biron (1810–1811)
 │ │
 │ ├─&gt;Karol Biron (1811–1848), książę kurlandzki, pan Sycowa
 │ │
 │ ├─&gt;Antoinette Biron (1813–1882)
 │ │ x Lazar von Lazarew, hrabia de Hoym (1786–1871)
 │ ├─&gt;Franciszka Biron (1815–1888)
 │ │ x Leopold Hermann von Boyen (1811–1886)
 │ ├─&gt;Kalikst Biron (1817–1882), książę kurlandzki, pan Sycowa
 │ │ x Jelena Mestscherskaja (1820–1905)
 │ └─&gt;Piotr Biron (1818–1852)
 │
 ├─&gt;Piotr Aleksy Biron (1781–1809)
 │
 ├─&gt;Karolina Biron (ur. 1782)
 │
 ├─&gt;Adolf Biron (1783–1789)
 │
 ├─&gt;Konstancja Biron (1787–1793)
 │
 ├─&gt;Luiza Biron (1791–1853)
 │
 └─&gt;Katarzyna Biron (1792–1813)

</doc>
<doc id="1346907" url="https://pl.wikipedia.org/wiki?curid=1346907" title="Władysław Pinkus">
Władysław Pinkus

Władysław Pinkus (ur. 18 czerwca 1850 r. w Płońsku, zm. 29 września 1929 r. w Łodzi) – polski lekarz i działacz społeczny. Był twórcą i wieloletnim kierownikiem Miejskiego Pogotowia Ratunkowego w Łodzi.
Działalność.
Zainicjował powstanie w Łodzi taniego ambulatorium dla robotników. Podczas I wojny światowej był członkiem władz gminy żydowskiej w Łodzi.
Pogotowie ratunkowe.
Dzięki jego inicjatywie, staraniom łódzkiego Towarzystwa Lekarskiego i ofiarności łodzian, w maju 1899 powstało Towarzystwo Doraźnej Pomocy Lekarskiej. Towarzystwo to już 1 grudnia 1899 otworzyło, pierwszą w Łodzi, stację Pogotowia Ratunkowego (2 lata wcześniej pogotowie ratunkowe powstało w Warszawie).

</doc>
<doc id="1346910" url="https://pl.wikipedia.org/wiki?curid=1346910" title="Prisilla Rivera">
Prisilla Rivera

Prisilla Rivera Brens (ur. 29 grudnia 1984 roku w Santo Domingo) – dominikańska siatkarka, reprezentantka kraju, grająca na pozycji przyjmującej i atakującej. 
W 2021 roku została wybrana do niesienia flagi swojego kraju w trakcie ceremonii otwarcia Igrzysk Olimpijskich w Tokio.
Po wygraniu przez reprezentację Dominikany Pucharu Panamerykańskiego 2021 postanowiła zakończyć siatkarską karierę.

</doc>
<doc id="1346914" url="https://pl.wikipedia.org/wiki?curid=1346914" title="Mojżesz Eliasz Halpern">
Mojżesz Eliasz Halpern

Mojżesz Eliasz Halpern, także Moszek Ela Halpern (ur. 1872 w Lublinie, zm. 25 kwietnia 1921 w Łodzi) – rabin łódzki od 1914, działacz i honorowy prezes Agudat Israel, poseł z ramienia tej partii do Sejmu Ustawodawczego. Proponowano mu stanowisko rabina w Londynie, które jednak odrzucił. Pochowany został na Nowym cmentarzu żydowskim w Łodzi.

</doc>
<doc id="1346919" url="https://pl.wikipedia.org/wiki?curid=1346919" title="Ziemia wiska">
Ziemia wiska

Ziemia wiska, alternatywne nazwy: "ziemia wizka", "ziemia wizeńska" – jednostka terytorialna na średniowiecznym północno-wschodnim Mazowszu. Stolicą ziemi była Wizna.
Już w XI wieku była grodem strzegącym wschodniej granicy Mazowsza przed najazdami Jaćwingów. W XI wieku najdalej wysunięta pozycja piastowska w kierunku Jaćwieży. Gród często był obiektem ataków Jaćwingów, Prusów i Litwinów. Przez jakiś czas książę litewski Witenes miał w posiadaniu gród wiski, który był dla niego ważnym punktem obrony przeciwko Krzyżakom. Książę Bolesław II po przymierzu z Litwinami pozostawił Wiznę w ich posiadaniu mimo protestów Krzyżaków. Gdy Krzyżacy zdobyli i zburzyli Wiznę, Bolesław samodzielnie odbudował gród w 1296 roku i obsadził ją swoimi zastępami.
Od tej pory Wizna zaczęła stawać się centrum oddzielnej dzielnicy książęcej, w której około roku 1340 rządził Siemowit II. Ziemia wiska, należąca do księstwa płockiego, znalazła się pod bezpośrednim zarządem króla Kazimierza Wielkiego pod koniec 1358 r., kiedy to upłynęły trzy lata, na które Siemowit III otrzymał Wiznę i Zakroczym w zarząd od Kazimierza Wielkiego (odpowiedni dokument książę wystawił 27 XII 1355 r.). 
W roku 1382 książę Siemowit IV zastawił Wiznę z całą kasztelanią Krzyżakom za 7000 florenów, którą wykupił od nich w roku 1401. Obszar wielokrotnie w tamtych czasach zastawiany i wykupowany. W 1468 roku wyrok sądu złożonego z dostojników królewskich pozbawił Katarzynę, księżną mazowiecką, praw do ziemi wiskiej i przyłączył ją do Korony. 
Ziemia wiska dzieliła się na dwa powiaty: wiski i wąsoski. W 1548 roku wydzielono powiat radziłowski. Znajdowało się w niej w XVI wieku 280 wsi (133 w powiecie wiskim i 147 w wąsoskim).
Ziemia wizka dzieliła się na 3 powiaty: wizki, wązowski, radziwiłowski. Starostwo grodowe wizkie.
W XVII wieku w ziemi wiskiej szlachta stanowiła 45% mieszkańców.
W ziemi wiskiej leżały następujące miejscowości:
Uporządkowano według liczby ludności. "Kursywą" wyróżniono nazwy wsi.

</doc>
<doc id="1346924" url="https://pl.wikipedia.org/wiki?curid=1346924" title="KVK Tienen">
KVK Tienen

KVK Tienen - belgijski klub sportowy. Powstał w 1921 roku jako RC Tirlemont (Tirlemont to francuska nazwa miasta Tienen), w 1951 roku został przemianowany na RRC Tirlemont, następne na RRC Tienen (1973). Obecna nazwa obowiązuje od 1981 roku. Do sukcesów klubu można zaliczyć występy w najwyższej klasie rozgrywkowej, do której zespół awansował w 1937, jednak już rok później opuścił szeregi pierwszoligowców zajmując ostatnie miejsce w tabeli. Obecnie klub gra w drugiej lidze belgijskiej. W KVK Tienen występował polski napastnik Ernest Konon.

</doc>
<doc id="1346925" url="https://pl.wikipedia.org/wiki?curid=1346925" title="Zespół Państwowych Szkół Muzycznych im. Grażyny Bacewicz w Koszalinie">
Zespół Państwowych Szkół Muzycznych im. Grażyny Bacewicz w Koszalinie

Zespół Państwowych Szkół Muzycznych im. Grażyny Bacewicz w Koszalinie – ośrodek kształcenia muzycznego składający się z 4 szkół muzycznych I i II stopnia. Szkoła powstała oficjalnie 1 stycznia 1959 r., a faktycznie 15 września 1958 r. rozpoczęła działalność jako Państwowa Szkoła Muzyczna I stopnia w Koszalinie.
Zespół tworzą 4 szkoły i internat tj.:
Patronką szkoły jest Grażyna Bacewicz. Obiekt dysponuje salą koncertową na ok. 160 osób z organami czeskiej firmy Rieger-Kloss.
Znani absolwenci.
Wychowankami zespołu szkół są m.in.

</doc>
<doc id="1346926" url="https://pl.wikipedia.org/wiki?curid=1346926" title="Kościół Chrystusowy w Polsce">
Kościół Chrystusowy w Polsce

Kościół Chrystusowy w Polsce – chrześcijański kościół protestancki o charakterze ewangelicznym (nie jest członkiem Aliansu Ewangelicznego w RP). Kościół Chrystusowy w Polsce jest wyznaniem należącym do nurtu Kościołów Chrystusowych (tzw. campbellitów). W 2012 roku Kościół liczył 1706 wiernych, zrzeszonych w ramach 13 zborów. Zorganizowany jest kongregacjonalnie. Siedzibę i władzę Kościoła jest miasto Sopot. Kościół Chrystusowy w Polsce został wpisany do rejestru Kościołów i związków wyznaniowych MSWiA w dziale A, pod numerem 13. Przewodniczącym Rady Administracyjno-Misyjnej Kościoła był Walenty Dawidow (1926–2014).
Historia.
Nurt Kościołów Chrystusowych w Polsce sięga roku 1921 gdy Konstanty Jaroszewicz, ordynowany kaznodzieja Kościoła Chrystusowego powrócił ze Stanów Zjednoczonych do rodzinnej Starowsi rozpoczynając działalność wśród sąsiadów i krewnych. Do roku 1928 na terenie Polski powstało 30 zborów Kościoła Chrystusowego, które na wspólnym posiedzeniu w Kobryniu w 1928 roku utworzyły Zjednoczenie Kościołów Chrystusowych Wyznania Ewangelicznego w Polsce. W okresie PRL-u zbory Kościoła Chrystusowego weszły w skład Zjednoczonego Kościoła Ewangelicznego, zaś po jego rozwiązaniu w 1988 r. stworzyło obecny Kościół Chrystusowy w Rzeczypospolitej Polskiej.
Kościół Chrystusowy w Polsce powstał po roku 1956 w wyniku rozłamu Zjednoczonego Kościoła Ewangelicznego i nie był wyznaniem zarejestrowanym w okresie PRL-u, aż do 14 kwietnia 1982 r., kiedy to władze komunistyczne umożliwiły legalizację wyznania. Po wprowadzeniu stanu wojennego, w październiku 1982 roku podczas spotkania z min. Adamem Łopatką, kierownikiem Urzędu do Spraw Wyznań przewodniczący Rady Starszych Walenty Dawidów z uznaniem odniósł się do idei Patriotycznego Ruchu Odrodzenia Narodowego oraz pozytywnie ocenił działania rządu. 15 stycznia 1990 r. Kościół został wpisany do rejestru kościołów i innych związków wyznaniowych prowadzonego przez MSWiA w dziale A pod numerem 13. Obecnie Kościół Chrystusowy w Polsce nie ma żadnych oficjalnych związków z Kościołem Chrystusowym w RP ani z Aliansem Ewangelicznym w RP.
Na skutek zmian wprowadzonych w statucie, dotyczących zarządzania i organizacji Kościoła, od Kościoła Chrystusowego w Polsce odłączyło się kilka zborów, które w 2009 roku zostały zarejestrowane jako Zrzeszenie Kościołów Chrystusowych w RP.
Nauka.
Nauka Kościoła Chrystusowego w Polsce opiera się wyłącznie na Piśmie Świętym Starego i Nowego Testamentu, które stanowi jedyny i natchniony autorytet w sprawach wiary i chrześcijańskiej praktyki (Sola scriptura). Kościół przyjmuje kanon protestancki, liczący 39 ksiąg Starego Testamentu oraz 27 ksiąg Nowego Testamentu. W Piśmie Świętym, według nauki Kościoła, zawarta została pełna droga do zbawienia. 
Kościół Chrystusowy w Polsce wierzy w istnienie jednego Boga w Trzech Osobach: Ojca, Syna i Ducha Świętego. W przeciwieństwie jednak do większości kościołów protestanckich stanowczo sprzeciwia się używaniu określenia „Trójca Święta”, z uwagi na brak tego określenia w Biblii oraz jego pogański rodowód. Bóg uznany jest za Stwórcę wszechświata, w tym i człowieka.
Człowiek, jako korona stworzenia, został stworzony na obraz Boży i obdarzony nieśmiertelną duszą. Pierwsi ludzie – Adam i Ewa – na skutek grzechu utracili podobieństwo Boże oraz raj, a wraz z nimi, cała ludzkość. Kościół Chrystusowy podkreśla, iż zbawienie człowieka możliwe jest wyłącznie przez Jezusa Chrystusa i jego ofiarę na krzyżu, będącą całkowitym zadośćuczynieniem za grzech. W Kościele odrzuca się kult świętych, zaś Jezusa Chrystusa uznaje za jedynego pośrednika (Solus Christus). Kościół Chrystusowy naucza, iż człowiek dostępuje zbawienia poprzez opamiętanie, wiarę i chrzest wodny. W przeciwieństwie do większości kościołów ewangelicznych, Kościół Chrystusowy odrzuca pogląd jakoby sam akt zawierzenia był wystarczający. Grzesznik, który pojednał się z Bogiem w momencie nawrócenia, aby osiągnąć pełnię zbawienia musi zostać ochrzczony w wodzie. Chrzest uznawany jest za środek łaski, dzięki któremu człowiek staje się dzieckiem Bożym i otrzymuje pieczęć Ducha Świętego. Chrzest, aby był ważny, poprzedzony być musi nawróceniem i osobistym wyznaniem Jezusa Chrystusa Panem i Zbawicielem. Dlatego też udziela się go wyłącznie w wieku świadomym poprzez całkowite zanurzenie w wodzie. 
Powinnością wiernych Kościoła Chrystusowego jest uczestnictwo w cotygodniowych nabożeństwach niedzielnych. Nabożeństwo składa się z modlitw, czytania Biblii, zwiastowania Ewangelii oraz Wieczerzy Pańskiej, udzielanej pod postaciami chleba i wina. Ważnym elementem nabożeństw jest także śpiew na chwałę Bożą, który odbywa się bez akompaniamentu instrumentów muzycznych. Według tradycji tego Kościoła, w trakcie nabożeństwa głośno modlą się wyłącznie mężczyźni, jednak współcześnie wierni odeszli od tego zwyczaju i Kobiety praktykują modlitwę w duchu. Kościół Chrystusowy świętuje niedzielę jako Dzień Pański.
Prawdziwy Kościół Chrystusa, zdaniem Kościoła Chrystusowego, jest wszędzie tam, gdzie zgromadzają się członkowie Ciała Chrystusa. Za jedyną głowę Kościoła Chrystusowego uznaje się Jezusa Chrystusa, zaś ludzie stanowią wspólnotę braci i sióstr – społeczność świętych, w której każdy członek Kościoła uznany jest za świętego. W Kościele Chrystusowym obowiązuje zasada powszechnego kapłaństwa wszystkich wierzących. Sługami Kościoła są starsi (biskupi), ewangeliści oraz diakoni. Każdy członek Kościoła zobowiązany jest wypełniać powinności kościelne i obywatelskie.
Kościół Chrystusowy wyznaje wiarę w osobiste, widzialne, powtórne przyjście Chrystusa w mocy i chwale. Spotkanie Jezusa Chrystusa z jego Kościołem nastąpi na obłokach. Kościół wierzy także w powszechne zmartwychwstanie oraz sąd ostateczny. 
Małżeństwo, zdaniem Kościoła Chrystusowego, zostało ustanowione przez Boga na początku świata jako święty związek pomiędzy kobietą a mężczyzną – stan, w którym poślubieni sobie ludzie stają się jednym ciałem. Wierni Kościoła Chrystusowego jako patrioci są zobowiązani do dbania o dobro ojczyzny i kierowania się w życiu zasadą miłości bliźniego.
Agendy.
Kościół Chrystusowy w Polsce posiada własną agendę edukacyjną – Instytut Biblijny. Instytut powołany został w celu realizacji działalności misyjnej Kościoła. Oprócz kursów i studium biblijnego oferuje także kursy języka angielskiego.
Zbory.
Zbory Kościołów Chrystusowych w Polsce:

</doc>
<doc id="1346929" url="https://pl.wikipedia.org/wiki?curid=1346929" title="Leganés (stacja kolejowa)">
Leganés (stacja kolejowa)

Leganés – stacja kolejowa w Leganés, we wspólnocie autonomicznej Madryt, w Hiszpanii. Znajdują się tu 3 perony.

</doc>
<doc id="1346937" url="https://pl.wikipedia.org/wiki?curid=1346937" title="Ewa Berberyusz">
Ewa Berberyusz

Ewa Teresa Berberyusz (pseud.: "BER", "Ewa Ber.", "Halina Mirowska"; ur. 19 sierpnia 1929 w Warszawie, zm. 20 września 2020 tamże) – polska dziennikarka i reportażystka, prozaik.
Życiorys.
Była córką Sylwiusza Jerzego Berberyusza – topografa i dyplomowanego oficera Wojska Polskiego oraz Gabrieli z Szulczewskich – urzędniczki. Uczyła się w Liceum Sióstr Niepokalanek w Szymanowie, następnie studiowała anglistykę na Uniwersytecie Warszawskim (1948–1952).
Pracowała w Państwowym Instytucie Wydawniczym (w latach 1952–1958), a następnie w Agencji Prasy i Informacji (API). W latach 1965–1972 zamieszczała reportaże w „Dookoła świata”, będąc też w zespole redakcyjnym pisma. Publikowała też m.in. w „Dzienniku Bałtyckim” (1963–1970), „Głosie Tygodnia” (1963–1967), „Ilustrowanym Kurierze Polskim” (1963–1968), „Kurierze Lubelskim” (1965–1971). W latach 70. XX wieku związana m.in. z warszawskim tygodnikiem „Kultura”, „Literaturą” (1977–1978) i Ekspresem Reporterów. 
Od 1980 współpracowała z krakowskim „Tygodnikiem Powszechnym”. Należała do warszawskiego Klubu Inteligencji Katolickiej i NSZZ „Solidarność”. W czasie stanu wojennego i w okresie późniejszym publikowała w niezależnych wydawnictwach tzw. drugiego obiegu wydawniczego.
Od 1981 pisała dla paryskiej „Kultury” Jerzego Giedroycia, w latach 90. XX w. była stałą korespondentką miesięcznika (cykl pt.: "Kartki ze skażonej strefy").
Była jedną z bohaterek dzienników i pamiętników Mirona Białoszewskiego, w których występowała jako „Berbera”.
Jej mężem był m.in. dziennikarz Zbigniew Domarańczyk (1933–2013). 
Była członkinią Stowarzyszenia Pisarzy Polskich. Mieszkała w Warszawie, na Mokotowie.

</doc>
<doc id="1346938" url="https://pl.wikipedia.org/wiki?curid=1346938" title="Elias Chaim Majzel">
Elias Chaim Majzel



</doc>
<doc id="1346939" url="https://pl.wikipedia.org/wiki?curid=1346939" title="Kirchhain (Bz Kassel)">
Kirchhain (Bz Kassel)

Kirchhain – stacja kolejowa w Kirchhain, w kraju związkowym Hesja, w Niemczech. Na stacji znajduje się jeden peron.

</doc>
<doc id="1346942" url="https://pl.wikipedia.org/wiki?curid=1346942" title="Husky Rescue">
Husky Rescue

Husky Rescue to zespół wykonujący ambient-pop z Helsinek w Finlandii. 
O zespole.
Zespół został założony przez Marko Nyberga, który zaczął komponować pod tą nazwą w roku 2002, chcąc tworzyć muzykę inspirowaną filmem, fotografią i malarstwem. Podczas nagrywania debiutanckiego albumu "Country Falls" Nyberg współpracował z około 20 muzykami i wokalistami - każdy z nich był dobrym przyjacielem Marko z Helsinek. Marko Nyberg powiedział:
Husky Rescue istnieje również jako koncertowa grupa złożona z następujących artystów: Marko Nyberg (gitara basowa), Reeta-Leena Korhola (wokal), Ville Riippa (instrumenty klawiszowe), Anssi Sopanen (perkusja) oraz Miika Colliander (gitara). "Country Falls" był wydany na świecie przez Catskills Records w październiku 2004 oraz w USA wiosną 2005 przez Minty Fresh Records.
Utwór "My World" z albumu Country Falls jest obecnie wykorzystywany w reklamach Hyundai.

</doc>
<doc id="1346945" url="https://pl.wikipedia.org/wiki?curid=1346945" title="Alexis Norambuena">
Alexis Norambuena

Alexis Patricio Norambuena Ruz (, ur. 31 marca 1984 w Santiago) – palestyński piłkarz chilijskiego pochodzenia, występujący na pozycji obrońcy.
Kariera.
W swojej karierze Alexis reprezentował barwy Unión Española (z którym w 2005 roku zdobył mistrzostwo Chile), CD Ñublense oraz Jagiellonii Białystok. 8 czerwca 2012 został powołany do Reprezentacji Palestyny na turniej Arab Cup 2012 w Arabii Saudyjskiej.
Norambuena jest rekordzistą Jagiellonii pod względem ilości rozegranych spotkań w polskiej ekstraklasie, rozegrał ich w żółto-czerwonych barwach 146. 13 grudnia 2013 roku wygasł jego kontrakt z białostockim klubem, obie strony nie doszły do porozumienia co do warunków dalszej współpracy.
10 lutego 2014 roku Norambuena został zawodnikiem pierwszoligowego GKS-u Bełchatów. Wraz z nim Alexis zdobył mistrzostwo I Ligi i awansował do Ekstraklasy by w kolejnym sezonie znów spaść na jej zaplecze. Jego kontrakt z klubem z Bełchatowa wygasł 30 czerwca 2015 roku a pierwszoligowiec podjął decyzję o nieprzedłużaniu umowy z zawodnikiem.
Od stycznia 2016 roku Norambuena występował w II-ligowym chilijskim kubie Deportes La Serena. Potem przeniósł się do palestyńskiego klubu Shabab Al-Khalil SC. Następnie grał II-ligowym Deportes Melipilla by 2019 roku zakończyć karierę w chilijskim kubie Deportes Colina.

</doc>
<doc id="1346947" url="https://pl.wikipedia.org/wiki?curid=1346947" title="TON Błeszno Częstochowa">
TON Błeszno Częstochowa

TON Błeszno (Telewizyjny Ośrodek Nadawczy Błeszno) – maszt radiowy położony w południowej części Częstochowy, w dzielnicy Wrzosowiak, (dawniej w Błesznie) przy ul. Palmowej.
Maszt ustawiony jest na jednym z najwyższych wzniesień w Częstochowie położonym 298,5 m n.p.m., a jego wysokość to 71 m. Obiekt został wzniesiony w 1967 roku. Zainstalowano na jego konstrukcji stację wzmacniakową Telewizyjnego Ośrodka Nadawczego w Częstochowie działającego w ramach Zakładu Radiokomunikacji i Teletransmisji w Katowicach i TP SA. Maszt pełni rolę nadajnika trzeciego multipleksu naziemnej telewizji cyfrowej MUX-3.
Służy także jako baza dla nadajników telefonii komórkowej oraz nadajników kilku lokalnych operatorów sieci Wi-Fi. Do roku 1997 nadawany był także z tego obiektu program TVP1 i TVP2, Radia Zet, Program 3 Polskiego Radia, do chwili uruchomienia ośrodka nadawczego RTCN Wręczyca.
Transmitowane programy.
Programy telewizyjne.
Programy telewizji analogowej wyłączone 22 kwietnia 2013 r.
Programy telewizyjne – cyfrowe.
Do dnia 1 Lipca 2022 z obiektu prowadzona była emisja MUX-L3 na kanale 36 (594 MHz)

</doc>
<doc id="1346948" url="https://pl.wikipedia.org/wiki?curid=1346948" title="Baden-Baden (stacja kolejowa)">
Baden-Baden (stacja kolejowa)

Baden-Baden – stacja kolejowa w Baden-Baden, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1346956" url="https://pl.wikipedia.org/wiki?curid=1346956" title="Bruchsal (stacja kolejowa)">
Bruchsal (stacja kolejowa)

Bruchsal – stacja kolejowa w Bruchsal, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1346959" url="https://pl.wikipedia.org/wiki?curid=1346959" title="Rik Fox">
Rik Fox

Rik Fox, właśc. Ryszard Suligowski (ur. w grudniu 1955 Amityville w stanie Nowy Jork) – amerykański gitarzysta heavymetalowy grający na gitarze basowej w zespołach W.A.S.P., Steeler i innych.
Jest synem urodzonego w USA Leonarda J. Suligowskiego (polskiego pochodzenia) oraz także urodzonej w USA Betty Suligowski (pochodzenia szwedzko-amerykańskiego). Rodzice rozwiedli się w 1956 roku.
Uważa się za potomka Zawiszy Czarnego. Oprócz kariery muzycznej zajął się promocją i rekonstrukcją polskiej broni i barwy z okresu Rzeczypospolitej Obojga Narodów. Już w latach 1998/99 rozpoczął rekonstrukcję stroju i uzbrojenia oraz promocję obyczajów polskiej szlachty. Jako pierwszy Polak w Stanach Zjednoczonych rozpoczął także rekonstrukcję husarii. Po raz pierwszy zaprezentował efekt swojej pracy na pokazie w Kalifornii w 2000 roku, wzbudzając wielką sensację.
Wokół Rika skupiła się wkrótce grupa jego przyjaciół, która realizuje pokazy (m.in. uczestniczyła w Paradzie Pułaskiego w Nowym Jorku w 2002 roku). Obecnie jego grupa rekonstrukcyjna nazywa się "Suligowski`s Regiment of Polish Commonwealth" i zdobyła uznanie zarówno amerykańskiej publiczności jak Polonii w USA. W uznaniu zasług na polu popularyzacji polskiej kultury Fox został wybrany przez Wydział Stanowy na Płd. Kalifornię Kongresu Polonii Amerykańskiej na wiceprezesa tej organizacji w Los Angeles.

</doc>
<doc id="1346961" url="https://pl.wikipedia.org/wiki?curid=1346961" title="Ruff Ryders Mixtape Vol. 1">
Ruff Ryders Mixtape Vol. 1

Ruff Ryders Mixtape Vol. 1 - Either U Ryde or U Die to pierwszy mixtape grupy hip-hopowej Ruff Ryders wydany przez wytwórnię Streetsweeper Entertainment. Wydany w roku 2002.

</doc>
<doc id="1346962" url="https://pl.wikipedia.org/wiki?curid=1346962" title="Horb (stacja kolejowa)">
Horb (stacja kolejowa)

Horb – stacja kolejowa w Horb am Neckar, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1346974" url="https://pl.wikipedia.org/wiki?curid=1346974" title="Rottweil (stacja kolejowa)">
Rottweil (stacja kolejowa)

Rottweil – stacja kolejowa w Rottweil, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1346977" url="https://pl.wikipedia.org/wiki?curid=1346977" title="KGDB">
KGDB

KGDB to debuger dla Linuksa. Wymaga dwóch maszyn połączonych interfejsem szeregowym (np. RS-232) lub siecią UDP/IP (KGDB over Ethernet, KGDBoE).
Obecnie KGDB istnieje jako łata na jądro. Do jądra 2.6.26 zostanie włączona odchudzona wersja KGDB (pozbawiona debugowania przez sieć).

</doc>
<doc id="1346979" url="https://pl.wikipedia.org/wiki?curid=1346979" title="Bariera (informatyka)">
Bariera (informatyka)

Pojęcie bariery w przetwarzaniu równoległym definiujemy dla grupy procesów jako miejsce synchronizacji, które każdy z nich musi osiągnąć zanim obliczenia będą kontynuowane.

</doc>
<doc id="1346984" url="https://pl.wikipedia.org/wiki?curid=1346984" title="Działania wojenne w Arktyce w czasie II wojny światowej">
Działania wojenne w Arktyce w czasie II wojny światowej

Działania wojenne w Arktyce w czasie II wojny światowej – wydarzenia mające miejsce w Arktyce w czasie II wojny światowej, polegające w głównej mierze na rywalizacji między III Rzeszą a Aliantami o możliwość pozyskiwania danych meteorologicznych na tych szerokościach geograficznych, co było niezwykle istotne z punktu widzenia działań wojennych prowadzonych na wszystkich teatrach działań wojennych.
Od początku wojny Niemcy mieli świadomość, że pogoda ma ogromny wpływ na prowadzone kampanie, a jej trafne przewidywanie wymagało pozyskiwania danych meteorologicznych z rejonów Arktyki, gdzie zderzają się prądy powietrzne. Obserwowanie zachodzących w tym rejonie tych zjawisk atmosferycznych umożliwia przewidywanie pogody z dużym prawdopodobieństwem.
Pierwszym celem rywalizacji stała się Grenlandia, należąca do będącej pod okupacją niemiecką Danii. Stany Zjednoczone próbowały przejąć kontrolę nad wyspą, co nastąpiło 9 kwietnia 1941 r. Amerykanie rozmieścili na Grenlandii swoje oddziały i stworzyli szereg baz jak np. w . Zadaniem żołnierzy amerykańskich było patrolowanie wyspy przy wsparciu miejscowych przewodników i likwidacja baz meteorologicznych zbudowanych przez Niemców oraz bunkrów. Obawa Amerykanów przed inwazją niemiecką na Grenlandię była tak duża, że już 11 sierpnia 1941 roku, a więc przed przystąpieniem USA do wojny, okręty pod amerykańską banderą otrzymały pozwolenie na strzelanie do wszelkich jednostek pływających pod flagą III Rzeszy. Do przejęcia pierwszej ekspedycji niemieckiej wysłanej na Grenlandię ze sprzętem radiowym dalekiego zasięgu doszło następnego dnia, tj. 12 sierpnia 1941 roku. Wysłani na okręcie pod norweską banderą Niemcy próbowali w tym czasie zbudować stację meteorologiczną, która przy pomocy radiostacji miała przesyłać informacje do Europy.
Szkolenie niemieckich członków ekspedycji arktycznych realizowane było koło Karpacza w Karkonoszach i w ośrodku szkoleniowym w Austrii (niedaleko Innsbrucka). Bazy szkoleniowe były założone na dużych wysokościach, aby odwzorować warunki atmosferyczne panujące w Arktyce. Obok szkoleń naukowych (budowa i obsługa stacji meteorologicznych, analiza zebranych danych, obsługa radiostacji) uczestnicy szkoleń uczyli się technik walki, obsługi psich zaprzęgów, jazdy na nartach i sposobów przetrwania w warunkach zimy polarnej (w tym polowania i budowy obozowiska). W skład każdej wysyłanej misji wchodzili przedstawiciele różnych zawodów. W przypadku operacji opatrzonej kryptonimem „Edelweiss II” wchodzili m.in.: geolog, geograf, mechanicy, elektryk, operator radiowy, cieśla, biznesmen, kreślarze.
Z czasem cała Arktyka została podzielona przez aliantów na strefy kontroli: Brytyjczycy strzegli wyspy Jan Mayen i archipelagu Svalbard, Rosjanie obserwowali Ziemię Franciszka Józefa, natomiast Amerykanie wraz z Duńczykami patrolowali wschodnią Grenlandię i sąsiadujące z nią wody. Rok 1943 przyniósł nasilenie zbrojnych potyczek między patrolującymi wyspę wojskami amerykańskimi a napotykanymi obozami przysyłanych tutaj naukowców niemieckich. Ekspedycje niemieckie organizowane były głównie przez Kriegsmarine i Luftwaffe. W sumie wysłały one do Arktyki blisko 20 ekspedycji. Z nielicznych informacji źródłowych wiadomo, że latem 1943 roku Niemcom udało się przetransportować grupę naukowców pod samo koło podbiegunowe (500 km od niego), gdzie działali przez cały rok do maja 1944 roku, kiedy to zatruli się larwami pasożyta znajdującymi się w upolowanym niedźwiedziu polarnym (włośnica). Choroba doprowadziła do ewakuacji naukowców za pomocą samolotu Arado Ar 232. Bardzo często wracający z ekspedycji Niemcy byli wycieńczeni i ciężko chorzy. Dawały im się we znaki nie tylko warunki atmosferyczne, ale również zmiana odżywiania, bowiem dieta arktyczna uboga była w owoce, warzywa, czy też zboża.
Jedną ze słynniejszych ekspedycji niemieckich była wyprawa dowodzona przez geografa doktora Wilhelma Dege. Ekspedycja wyruszyła we wrześniu 1944 roku na pokładzie okrętu i w eskorcie okrętu podwodnego U-307 dowodzonego przez porucznika F.-G. Herrlego na Ziemię Północno-Wschodnią ("Nordaustlandet") znajdującą się na północ od Spitsbergenu. Dege sprawnie zbudował tam stację meteorologiczną i rozpoczął nadawanie komunikatów do Niemiec. Jego stacja została namierzona przez aliantów dopiero w marcu 1945 roku, a sam Dege działał do sierpnia 1945 i poddał się ze swoim oddziałem dopiero 4 września 1945 roku, będąc tym samym ostatnim oddziałem niemieckim kapitulującym w II wojnie światowej. Tak długie działanie oddziału Degego umożliwiła m.in. noc polarna, jaka obejmowała ten rejon geograficzny w okresie od października 1944 roku do marca 1945 roku. Przesyłane przez Degego dane trafiały na biurko doktora Karla Recknagela, który był naczelnym szefem służby meteorologicznej III Rzeszy. W oparciu o te właśnie informacje doktor Recknagel przygotował prognozę pogody, na podstawie której Hitler wybrał dzień ataku w Ardenach na 16 grudnia 1944 roku. Jak się miało okazać, wybór tego dnia był bezbłędny, bowiem teren Ardenów spowiły wówczas mgły, a zachmurzone niebo i niski pułap chmur uniemożliwiły Amerykanom użycie lotnictwa w pierwszej fazie ofensywy niemieckiej.
Na przełomie 1944/1945 roku w związku z wejściem do użytku automatycznych stacji pogodowych Niemcy zaczęli odchodzić od budowy baz meteorologicznych. Wdrożone wówczas urządzenia, zwane WFS (Wetterfunkstation-See, pol. "Morska meteorologiczna stacja radiowa"), miały postać boi. Transportowane za pomocą U-Bootów były stawiane w pobliżu wybrzeży Grenlandii i nadawały co pewien czas dane o warunkach pogodowych (temperaturze, sile i kierunku wiatru) w danym miejscu. Stacje te były trudne do wykrycia, o czym świadczy fakt, że wiele z nich nadawało sygnały jeszcze długo po kapitulacji III Rzeszy.

</doc>
<doc id="1346986" url="https://pl.wikipedia.org/wiki?curid=1346986" title="Miloš Ćulafić">
Miloš Ćulafić

Miloš Ćulafić (ur. 13 sierpnia 1986 w Splicie) – czarnogórski siatkarz, grający na pozycji przyjmującego lub atakującego. Reprezentant Czarnogóry. Od lutego 2019 roku występuje w szwajcarskiej drużynie TV Schönenwerd.
Sukcesy klubowe.
Puchar Czarnogóry:
Mistrzostwo Czarnogóry:
Mistrzostwo Francji:
Puchar Master:
Puchar ACLAV:
Mistrzostwo Szwajcarii: 
Sukcesy reprezentacyjne.
Memoriał Huberta Jerzego Wagnera:
Liga Europejska:

</doc>
<doc id="1346995" url="https://pl.wikipedia.org/wiki?curid=1346995" title="Biskupi Liège">
Biskupi Liège

Lista biskupów historycznych diecezji Tongeren, Maastricht i Liège (Niderlandy), obecnie diecezja Liège (Belgia).

</doc>
<doc id="1346997" url="https://pl.wikipedia.org/wiki?curid=1346997" title="Cmentarz ewangelicki na Strasznicach">
Cmentarz ewangelicki na Strasznicach

Cmentarz ewangelicki na Strasznicach w Pradze, "(czes. Evangelický hřbitov ve Strašnicích)" - cmentarz położony w stolicy Czech w dzielnicy Praha 10, w rejonie Strašnice przy ulicy Vinohradskiej 161.
Od 2002 cmentarz stanowi chroniony obiekt zabytkowy w Republice Czeskiej o numerze 52164/1-2323.
Historia.
Powstał w 1795 roku jako miejsce pochówku niemieckich protestantów. Najstarszy zachowany nagrobek pochodzi z roku 1828. Ostatnie prace dotyczące przekomponowania układu cmentarza dokonano w 1912 według projektu zaprojektowany przez architekta Adolfa Foehra. Cmentarz przestał być używany po 1945, ale oficjalnie nekropolię zamknięto w 1950 roku na podstawie decyzji Państwowej Agencji do Spraw Wyznań (Státní úřad pro věci církevní). Nieoficjalnie pochówków dokonywano do rozpadu Czechosłowacji (dokładnie do 1993). Od 1955 kaplicę cmentarną przekazano w użytkowanie Czechosłowackiego Kościoła Husyckiego, który użytkował tutejsze kolumbarium. Władze komunistyczne planowały jego likwidację w dziesięć lat po ostatnim oficjalnym pochówku, tj. w roku 1956, jednak już w 1958 plany te uległy zmianie. Postanowiono wówczas, aby teren nekropolii splantować i przeznaczyć na cele rekreacyjno-sportowe. Tego projektu nigdy nie zrealizowano, a ostatecznie cmentarz wpisano do rejestru zabytków. W 1998 przeprowadzono inwentaryzację, dzięki której ustalono, że na cmentarzu znajduje się 598 grobów i 54 grobowce. W 2000 postanowiono, że na cmentarz zostaną ekshumowani żołnierze Wehrmachtu, których obecne miejsca pochówku są rozproszone, jednak z przyczyn finansowych również ten projekt nie doczekał się realizacji. Od 2007 prowadzone są prace konserwatorskie i rewaloryzacyjne, których pierwszy etap zakończono w listopadzie 2015. Obecnie rozważa się przywrócenie funkcji grzebalnej dla pochówków urnowych, których forma nie będzie kolidowała z zabytkową rolą tego miejsca.

</doc>
<doc id="1347000" url="https://pl.wikipedia.org/wiki?curid=1347000" title="Impresja, wschód słońca">
Impresja, wschód słońca

Impresja, wschód słońca () – obraz namalowany przez Claude’a Moneta, od tytułu którego nazwano kierunek w malarstwie – impresjonizm.
Datowany na 1872 rok. Obecnie znajduje się w Musée Marmottan w Paryżu. Przedstawia zatokę portową w mieście Hawr o świcie. Namalowany został prawdopodobnie podczas jednej sesji, na co może wskazywać niezwykle cienka warstwa farby na płótnie. W obrazie widoczne są wpływy malarstwa Williama Turnera i Johna Constable’a. Jedną z inspiracji były też japońskie drzeworyty, modne w tamtym okresie.
Został wystawiony w 1874 roku podczas wystawy w Atelier Nadara. Krytyk Louis Leroy użył tytułu obrazu Moneta w swojej nieprzychylnej recenzji i nazwał wystawę „Wystawa Impresjonistów”, nazywając w ten sposób nowy kierunek w sztuce.

</doc>
<doc id="1347005" url="https://pl.wikipedia.org/wiki?curid=1347005" title="Zębacz pasiasty">
Zębacz pasiasty

Zębacz pasiasty, zębacz pospolity, zębacz smugowy, wilk morski ("Anarhichas lupus") – gatunek słonowodnej ryby okoniokształtnej z rodziny zębaczowatych (Anarhichadidae).
Występowanie.
Występuje w wodach północnego Oceanu Atlantyckiego i przyległych morzach (spotykany również w Bałtyku), na głębokościach od 1–500 m p.p.m., na skalistym, piaszczystym lub mulistym dnie.
Charakterystyka.
Osiąga przeciętnie 50–80 cm, maksymalnie do 150 cm długości, maksymalna odnotowana masa ciała wynosi 23,6 kg. Ubarwienie zmienne, szaroniebieskie, czarne lub rdzawobrązowe. W poprzek ciała przebiega 10–15 ciemnych pasów zachodzących na płetwę grzbietową.
Ryba o bardzo mocnych szczękach i zębach. Nie jest agresywna. Groźnie wyglądające zęby służą zębaczom do rozłupywania jeżowców, skorup twardych ślimaków, krabów i innych podobnych składników ich pożywienia.
Po wewnętrznym zapłodnieniu samica składa ikrę na dnie. Samiec broni złożonej ikry do wylęgu larw. Poza okresem rozrodu przebywają samotnie.
Znaczenie gospodarcze.
Mięso zębacza jest białe i jędrne. Jest bardzo smaczne i dlatego uchodzi za przysmak w wielu krajach.
Nazwy w innych językach: po angielsku zwany Atlantic catfish lub Atlantic wolffish, po islandzku - steinbítur.

</doc>
<doc id="1347007" url="https://pl.wikipedia.org/wiki?curid=1347007" title="Parafia bł. Karoliny Kózkówny w Biskupcu">
Parafia bł. Karoliny Kózkówny w Biskupcu

 
Parafia bł. Karoliny Kózkówny wchodzi w skład dekanatu biskupieckiego. Przed rokiem 1525 Biskupiec był siedzibą jednego z archiprezbiteratów warmińskich. 
Historia parafii.
Dawny kościół ewangelicki wybudowany w latach według projektu Friedricha Augusta Stülera w latach 1848-1846, wieża 1868-1872. Kościół wybudowano w formie neoromańskiej bazyliki emporowej. Odrestaurowany w latach 70. XX wiek, do 1991 użytkowany przez Wojewódzki Ośrodek Postępu Rolniczego w Bęsi. Obecnie użytkowany jest przez parafię katolicką.
Proboszczem parafii jest ksiądz Krzysztof Brodzik.

</doc>
<doc id="1347009" url="https://pl.wikipedia.org/wiki?curid=1347009" title="Last Vote">
Last Vote

Last Vote to szwajcarski zespół post-rockowy który został założony wiosną 2002 przez Dominika Fischera, Romana Steinera, Hansmartina Hehrmanna oraz Christiana Dilla. Jesienią 2004 wiolonczelista Tilo Herlach został najnowszym członkiem grupy Last Vote.

</doc>
<doc id="1347013" url="https://pl.wikipedia.org/wiki?curid=1347013" title="Åke Borg">
Åke Borg

Åke Borg (ur. 18 sierpnia 1901 w Sztokholmie, zm. 6 czerwca 1973 tamże), szwedzki pływak, brat-bliźniak innego szwedzkiego pływaka Arne Borga.

</doc>
<doc id="1347018" url="https://pl.wikipedia.org/wiki?curid=1347018" title="Podkrkonošská pahorkatina">
Podkrkonošská pahorkatina

Podkrkonošská pahorkatina – jednostka geograficzna wchodząca w skład Podgórza Karkonoskiego (czes. "Krkonošské podhůří"). Najwyższym wzniesieniem jest Baba w "Mladobucké vrchovině" o wysokości 673 m n.p.m. Najniżej położone miejsce leży na 305 m n.p.m.
Podkrkonošská pahorkatina graniczy z następującymi jednostkami: Zvičinsko-kocléřovský hřbet, Kozákovský hřbet, Železnobrodská vrchovina, Vrchlabská vrchovina, Krkonošské rozsochy, Žacléřská vrchovina, Náchodská vrchovina, Bělohradská pahorkatina, Turnovská pahorkatina. Sama dzieli się na mniejsze części: Lomnická vrchovina, Staropacká vrchovina, Novopacká pahorkatina, Hostinská pahorkatina, Trutnovská pahorkatina, Mladobucká vrchovina.
Podkrkonošská pahorkatina zbudowana jest ze skał osadowych – piaskowców i mułowców oraz skał wulkanicznych – melafirów powstałych w górnym karbonie i dolnym permie.
Jest to kraina pagórkowata, w większości zajęta przez pola i łąki. Na wzniesieniach oraz na zboczach dolin występują lasy.
Leży w dorzeczu Łaby. Poza Łabą odwadniają ją Úpa, Cidlina i Izera.

</doc>
<doc id="1347025" url="https://pl.wikipedia.org/wiki?curid=1347025" title="Andrzej Grecki">
Andrzej Grecki



</doc>
<doc id="1347027" url="https://pl.wikipedia.org/wiki?curid=1347027" title="Jindřichov">
Jindřichov

Gminy w Czechach:

</doc>
<doc id="1347034" url="https://pl.wikipedia.org/wiki?curid=1347034" title="Goiânia EC">
Goiânia EC

Goiânia Esporte Clube – brazylijski klub piłkarski z siedzibą w mieście Goiânia, stolicy stanu Goiás.
Historia.
"Goiânia" założona została 5 lipca 1938 roku. Jako 14-krotny mistrz należy do najbardziej utytułowanych klubów w stanie Goiás. Czasy wielkości jednak dawno już minęły, gdyż ostatni tytuł mistrzowski klub wywalczył w 1974 roku. W 2008 roku "Goiânia" gra w drugiej lidze stanowej.

</doc>
<doc id="1347037" url="https://pl.wikipedia.org/wiki?curid=1347037" title="Beklometazon">
Beklometazon

Beklometazon – organiczny związek chemiczny, syntetyczny glikokortykosteroid mający działanie przeciwzapalne i przeciwalergiczne, stosowany głównie w terapii astmy oskrzelowej i alergicznych nieżytów nosa. W Polsce występuje pod nazwami handlowymi: "Beclonasal Aqua", "Becodisk", "Cortare" oraz w połączeniu z formoterolem jako "Fostex".
Wskazania.
Beklometazon jest stosowany w terapii astmy oskrzelowej, a także alergicznych nieżytach nosa.
Przeciwwskazania.
Lek jest przeciwwskazany w przypadku uczulenia na środek aktywny lub podłoże, bezgłosu, gruźlicy, grzybicy płuc.
Efekty uboczne.
W wyniku stosowania beklometazonu może wystąpić suchość w nosie i jamie ustnej, chrypka, grzybica jamy ustnej lub krtani.

</doc>
<doc id="1347038" url="https://pl.wikipedia.org/wiki?curid=1347038" title="Naarden">
Naarden

 
Naarden - dawny, holenderski port morski, położony 19 km na południowy wschód od Amsterdamu. W Naarden znajduje się stacja kolejowa Naarden-Bussum, łącząca miasta Weesp i Bussum Zuid.
W Naarden pocho­wany został Jan Ámos Komenský. 
Ludność: 17 147

</doc>
<doc id="1347040" url="https://pl.wikipedia.org/wiki?curid=1347040" title="Undiscovered (album)">
Undiscovered (album)

Undiscovered – to pierwszy studyjny album brytyjskiego wokalisty Jamesa Morrisona. 31 lipca 2006 został wydany w Wielkiej Brytanii, gdzie pokrył się czterokrotną platyną.
Lista utworów.
Wersja UK:
Wersja USA:

</doc>
<doc id="1347045" url="https://pl.wikipedia.org/wiki?curid=1347045" title="Stary Cmentarz Żydowski w Pradze">
Stary Cmentarz Żydowski w Pradze

Stary Cmentarz Żydowski w Pradze (czes. "Starý židovský hřbitov") – cmentarz żydowski znajdujący się w centrum Pragi, przy ul. Szerokiej w historycznej dzielnicy Josefov. Jest najstarszym zachowanym kirkutem w Europie (drugi jest sarajewski). Najstarsza macewa pochodzi z 1439, natomiast ostatniego pochówku dokonano w roku 1786.
Dokładna liczba grobów jest nieznana, jednak szacuje się ją na ok. 12 tysięcy. Wśród pochowanych są m.in. Mordechaj Meisel, Dawid Gans, Jehuda Löw ben Bekalel, Szlomo Efraim ben Aaron z Łęczycy i Dawid Oppenheim.

</doc>
<doc id="1347046" url="https://pl.wikipedia.org/wiki?curid=1347046" title="Warszawski Okręg Przemysłowy">
Warszawski Okręg Przemysłowy

Warszawski Okręg Przemysłowy – jest drugim okręgiem przemysłowym w Polsce pod względem wielkości produkcji przemysłowej. Swój rozwój zawdzięcza między innymi stołecznym funkcjom Warszawy. Cechami charakterystycznymi tego okręgu jest duży udział kapitału zagranicznego, wykwalifikowana kadra, brak surowców mineralnych oraz typowo miejska geneza okręgu. Dominują tu branże: elektroniczna, elektrotechniczna oraz spożywcza (chłonny rynek zbytu). Okręg ten słynie z przemysłu środków transportu.
Powstał na przełomie XIX i XX wieku, czyli w latach 1870–1913. Centrum okręgu stanowiło miasto Warszawa oraz "rejon podwarszawskich osad skupiających się wzdłuż szlaków kolejowych;" "po 1916 r. znalazły się one w granicach miasta [...]. Drugą, szerszą strefę uprzemysłowioną stanowił powiat warszawski w ówczesnych granicach administracyjnych (do 1915 r.) [...]." Liczba ludności zatrudnionej na tych terenach w przemyśle wzrosła wtedy prawie dziesięciokrotnie i przekroczyła 100 000.
Na początku XX wieku najważniejszą branżą była metalurgia, zatrudniająca ponad połowę wszystkich pracowników tego przemysłu w Królestwie Polskim. Największymi przedsiębiorstwami były spółki Rudzkiego w Mińsku Mazowieckim (Towarzystwo Fabryki Machin i Odlewów Żelaznych K. Rudzki i S-ka) oraz Towarzystwo Akcyjne Lilpop, Rau i Loewenstein i „Ursus” w Warszawie. Duże znaczenie miał też przemysł farmaceutyczny, maszynowy, kosmetyczny i odzieżowy.
W roku 2003 liczył ponad 7000 km i więcej niż 2 700 000 mieszkańców. Na kształt okręgu mają nadal wpływ czynniki takie jak brak wydobywanych bezpośrednio na miejscu surowców, miejskie pochodzenie okręgu, a także coraz większy napływ inwestorów zagranicznych oraz stały dopływ kadry pracowniczej. Najbardziej rozwinięte gałęzie przemysłu to: elektrotechniczna, precyzyjna, elektroniczna, środków transportu, chemiczna, kosmetyczna, materiałów budowlanych, spożywcza i poligraficzna, metalurgiczna, maszynowa, odzieżowa.

</doc>
<doc id="1347047" url="https://pl.wikipedia.org/wiki?curid=1347047" title="Goiania EC">
Goiania EC



</doc>
<doc id="1347049" url="https://pl.wikipedia.org/wiki?curid=1347049" title="Björn Borg (pływak)">
Björn Borg (pływak)

Björn Borg (czyt. "bjorn borj" ur. 14 listopada 1919 w Örby, zm. 13 kwietnia 2009 w Zurychu) – szwedzki pływak specjalizujący się w stylu dowolnym i grzbietowym, dwukrotny mistrz Europy (1938).
Kariera pływacka.
W wieku 16 lat startował na igrzyskach olimpijskich w Berlinie w 1936 roku. Na dystansie 100 m stylem grzbietowym nie zakwalifikował się do finału i zajął ostatecznie 16. miejsce. Płynął także w sztafecie 4 × 200 m stylem dowolnym. Szwedzi w finale uplasowali się na ostatnim (ósmym) miejscu.
Dwa lata później, podczas mistrzostw Europy w Londynie w konkurencjach 400 i 1500 m stylem dowolnym zdobył złote medale.
Tytuły mistrza Europy zdobyte w 1938 roku zaowocowały nagrodą Najlepszego sportowca Szwecji "Svenska Dagbladets guldmedalj" w 1938.

</doc>
<doc id="1347051" url="https://pl.wikipedia.org/wiki?curid=1347051" title="Goiânia Esporte Clube">
Goiânia Esporte Clube



</doc>
<doc id="1347052" url="https://pl.wikipedia.org/wiki?curid=1347052" title="Wei He">
Wei He

Wei He () – rzeka we wschodnich Chinach, w prowincjach Gansu i Shaanxi, prawy dopływ Huang He. Jej długość wynosi 818 km. Wypływa ze zboczy Niaoshu Shan i płynie w kierunku wschodnim przez równoleżnikową kotlinę pomiędzy górami Qin Ling i Wyżyną Lessową, przecinając m.in. Tianshui, Baoji i Xi’an. Dolina Wei He była kolebką cywilizacji starożytnych Chin.
W III w.p.n.e. wzdłuż rzeki Wei zbudowano irygacyjny kanał Zhengguo, jedno z trzech wielkich dzieł hydrotechnicznych Chin przedimperialnych.

</doc>
<doc id="1347054" url="https://pl.wikipedia.org/wiki?curid=1347054" title="Huang Ho">
Huang Ho



</doc>
<doc id="1347059" url="https://pl.wikipedia.org/wiki?curid=1347059" title="Palnik laboratoryjny">
Palnik laboratoryjny

Palniki laboratoryjne – rodzaj palników stosowanych w laboratoriach. W większości są to palniki gazowe. 
Najważniejsze typy palników: 
Paliwem do palników laboratoryjnych może być gaz ziemny (miejski) lub gaz propan-butan (LPG, płynny), co zależy od zastosowanej dyszy, szerokiej w przypadku gazu ziemnego, bądź wąskiej dla mieszaniny propan-butan. Czasami spotykane są także palniki uniwersalne, w których można wymienić dyszę. Palniki mogą mieć zawór igłowy, uchylny lub być bez zaworu.
W laboratoriach szkolnych i amatorskich stosuje się czasem palniki spirytusowe na denaturat oraz palniki na tzw. suchy spirytus).

</doc>
<doc id="1347061" url="https://pl.wikipedia.org/wiki?curid=1347061" title="Ilan Eshkeri">
Ilan Eshkeri

Ilan Eshkeri (ur. 7 kwietnia 1977 w Londynie) – brytyjski kompozytor ścieżek dźwiękowych na potrzeby filmów i telewizji.
Eshkeri był dwukrotnie nominowany do World Soundtrack Award: w 2005 za ścieżkę filmu "Trinity" oraz w 2007 za "Hannibal. Po drugiej stronie maski".

</doc>
<doc id="1347072" url="https://pl.wikipedia.org/wiki?curid=1347072" title="Sylwester Kwiecień">
Sylwester Kwiecień

Sylwester Andrzej Kwiecień (ur. 25 grudnia 1961 w Godowie) – polski samorządowiec, prezydent Starachowic (2002–2006, 2014).
Życiorys.
Ukończył studia administracyjne w Wyższej Szkole Handlowej w Kielcach. Pracował w Fabryce Samochodów Ciężarowych „Star”. W latach 1995–2002 przewodniczył ZZ „Metalowcy” w tym zakładzie. W latach 1994–2002 zasiadał w starachowickiej radzie miasta.
Został przewodniczącym struktur SLD w powiecie starachowickim. Wiosną 2002 powołany przez radnych na urząd prezydenta Starachowic (po odwołaniu Janusza Wierzbickiego). W wyborach samorządowych w 2002 z ramienia Sojuszu Lewicy Demokratycznej uzyskał reelekcję na to stanowisko. Cztery lata później bez powodzenia ubiegał się o reelekcję, przegrywając w drugiej turze z kandydatem PiS. W tych samych wyborach uzyskał ponownie mandat radnego, który utrzymał również w 2010, został następnie zastępcą prezydenta Wojciecha Bernatowicza, który utracił stanowisko na skutek prawomocnego wyroku skazującego.
W przedterminowych wyborach w maju 2014 jako kandydat SLD Sylwester Kwiecień został wybrany na urząd prezydenta Starachowic. W listopadzie tego samego roku nie został wybrany na kolejną kadencję, uzyskał natomiast mandat radnego miejskiego, który utrzymał także w 2018.
Odznaczenia.
Odznaczony Srebrnym (2002) i Brązowym (1998) Krzyżem Zasługi.

</doc>
<doc id="1347079" url="https://pl.wikipedia.org/wiki?curid=1347079" title="Francisco Franco da Rocha">
Francisco Franco da Rocha

Francisco Franco da Rocha (ur. 23 sierpnia 1864 w Amparo, zm. 8 kwietnia 1933 tamże) – brazylijski lekarz psychiatra.
Franco da Rocha otrzymał dyplom lekarza na wydziale państwowego uniwersytetu medycznego w Rio de Janeiro w 1890. Jego nauczycielem był Teixeira Brandao, jeden z pierwszych brazylijskich psychiatrów. Po powrocie do São Paulo w 1893, Franco da Rocha rozpoczął praktykę w Hospicio dos Alienados, szpitalu psychiatrycznym założonym we wrześniu 1848). Przed Franco da Rochą nie było tam specjalistów psychiatrów. W 1896 został ordynatorem w Hospicio dos Alienados, w tym samym roku założył osadę rolniczą dla około osiemdziesięciu pacjentów w Sorocaba. Ten pionierski projekt leczenia pracą polową poprzedzał znacznie ambitniejsze przedsięwzięcie, założenia instytucji dla chorych umysłowo pod São Paulo. Franco da Rocha otrzymał wsparcie rządu brazylijskiego, a na lokalizację wybrał plantację koło stacji kolejowej Juquery, od której szpital wziął swoją nazwę: Hospicio de Juquery. Szpital ukończono w 1902, i wkrótce nazwano na cześć założyciela. Francisco Franco da Rocha był pierwszym dyrektorem instytucji, sprawującym swoją funkcję nieprzerwanie do przejścia na emeryturę w 1923.
Działalność akademicką rozpoczął jako wykładowca na wydziale medycznym uniwersytetu São Paulo w 1913. W 1918 został pierwszym profesorem neuropsychiatrii klinicznej na tej uczelni. Był jednym z pierwszych popularyzatorów psychoanalizy, poświęcając teoriom Freuda swój inauguracyjny wykład w 1919, przedrukowany później w brazylijskiej gazecie "O Estado de São Paulo".
W 1920 Da Rocha opublikował popularyzatorską pozycję "O pansexualismo na doutrina de Freud", dobrze przyjętą przez czytelników ale krytykowaną w brazylijskich kręgach medycznych. W 1930 roku za radą Durvala Marcondesa, opublikował zmienione drugie wydanie, w którym nie używał już określenia „panseksualizmu”.

</doc>
<doc id="1347081" url="https://pl.wikipedia.org/wiki?curid=1347081" title="Ogniokryw czarnoczerwony">
Ogniokryw czarnoczerwony

Ogniokryw czarnoczerwony ("Pyropterus nigroruber") – gatunek chrząszcza z rodziny karmazynkowatych i podrodziny Erotinae. Występuje w północnej Eurazji. Larwy są saproksylofagami i rozwijają się w butwiejącym drewnie.
Opis.
Chrząszcz o ciele długości od 7 do 10 mm. Ubarwiony czarno lub czarnobrunatnie z ceglastoczerwonymi pokrywami, a niekiedy z czerwonawymi brzegami przedplecza. Ciało porasta owłosienie barwy żółtawej, rudej, brunatnej bądź czarnej, przy czym włoski na pokrywach są rude. Krótką, silnie pochyloną głowę cechuje mocno owłosiona warga górna. Powierzchnia trapezowatego przedplecza podzielona jest listewkami na pięć poletek, z których środkowe jest duże i eliptyczne. Czasem na środku owego poletka występuje jeszcze ostra listewka. Tarczka ma kształt językowaty i wcięcie na tylnej krawędzi. Na pokrywach występują po 4 silnie wyniesione żeberka główne, a między nimi po jednym rzędzie komórek. Samica od samca różni się krótszymi czułkami o szerszych członach.
Larwa ma rudobrunatne ciało z żółtawymi pleurytami, sternitami, odnóżami i przydatkami gębowymi. Przez tergity tułowia i odwłoka biegnie jasna bruzda. Cały oskórek pokrywa delikatna siateczka z drobnych, cztero- i pięciokątnych wgłębień. Głowa jest mała, wyposażona w jednoczłonowe czułki. Boczne jej skleryty mają po dwie szczecinki i nie są zlane z puszką głowową. Pieńki szczęk zrośnięte są w brzuszną płytkę, która ma szczecinkę w okolicy kątów przednio-bocznych. Mala jest niewielka, a głaszczki trójczłonowe. Tergity odwłokowe, jak i tułowiowe są podzielone na dwie części. Sternity tułowiowe są trójkątno-owalne, a odwłokowe poprzecznie prostokątne. Larwę tę można odróżnić od innych larw polskich karmazynkowatych po płytko na szczycie wciętym i pozbawionym urogomf dziewiątym tergicie odwłoka.
Poczwarka ma białe, pozbawione szczecin ciało i długie kolce w szczytowych częściach długich urogomf.
Biologia i występowanie.
Larwy przechodzą swój 2–3-letni rozwój w wilgotnym, butwiejącym drewnie drzew liściastych i iglastych. Odżywiają się fermentującym płynem powstającym w wyniku jego rozkładu. Przepoczwarczają się wiosną w miejscu żerowania. Owady dorosłe spotyka się od maja do sierpnia. Siadają na spróchniałych pniakach, krzewach i kwiatach selerowatych
Gatunek ten występuje na terenach nizinnych i górzystych północnej Eurazji. Rozprzestrzeniony jest od zachodnich krańców Europy przez Syberię po Sachalin, Wyspy Kurylskie, Koreę i Japonię. W Polsce jest spotykany na obszarze niemal całego kraju, z wyjątkiem wyższych partii górskich.

</doc>
<doc id="1347083" url="https://pl.wikipedia.org/wiki?curid=1347083" title="Ryzyko płynności">
Ryzyko płynności

Ryzyko płynności – ryzyko tego, że kontrahent stanie się niezdolny do wykonywania swoich zobowiązań finansowych w momencie, w którym staną się one wymagalne, pomimo faktu, iż może posiadać wystarczające środki do wykonania takich zobowiązań w przyszłości.
W przypadku banku ryzyko płynności dotyczy zobowiązań wobec deponentów (brak środków na to, by zwrócić depozyty) oraz kredytobiorców (brak środków na wypłaty kredytów wynikające z podpisanych umów).
Przyczyny powodujące zagrożenie utraty płynności są różnorodne. Wszystkie operacje bankowe, które powodują przepływ strumieni pieniężnych, mogą bowiem wywołać perturbacje banku w sferze płynności. Przyczyny wewnętrzne utraty płynności są związane z decyzjami zarządczymi banku, przede wszystkim z zakresu gospodarowania aktywami i pasywami, ale także z zakresu reputacji i zaufania do banku czy jakości systemów monitorowania i limitowania płynności, obsługi klientów oraz kwalifikacji pracowników. Przyczyny zewnętrzne utraty płynności (przyczyny systemowe) są związane z sytuacją w otoczeniu banku i jako takie nie są bezpośrednio zależne od zarządzających bankiem. Należą do nich np. zmiany sytuacji makroekonomicznej, zmiany regulacyjne czy zaburzenia w funkcjonowaniu rynków finansowych.
Istnieją ścisłe związki między ryzykiem płynności a pozostałymi rodzajami ryzyka finansowego we wszystkich obszarach działalności banku. Najszerzej współzależność tę można przedstawić między ryzykiem płynności a ryzykiem wyniku finansowego.
Pogorszenie sytuacji płynnościowej ma negatywny wpływ na wyniki finansowe banku, gdyż wówczas musi on płacić więcej za dostęp do płynnych środków. Z drugiej strony utrata kapitału, niekorzystne zmiany stopy procentowej lub kursów walutowych mogą stać się przyczyną problemów płynnościowych banku.
Te sprzężenia zwrotne między skutkami zagrożeń stanowią podstawę klasyfikacji ryzyka płynności na pierwotne i wtórne:

</doc>
<doc id="1347085" url="https://pl.wikipedia.org/wiki?curid=1347085" title="Żagwin ogrodowy">
Żagwin ogrodowy

Żagwin ogrodowy ("Aubrieta ×cultorum" Bergmans), nazywany czasami obrecją ogrodową – mieszaniec powstały w wyniku skrzyżowania "A. deltoidea" z innymi gatunkami żagwinu.
Zastosowanie.
Jest uprawiany jako roślina ozdobna. Używany jest do obsadzania ogródków skalnych, murków i na rabaty. Efektownie wygląda, gdy jego pędy zwisają z głazów lub murów. Jest jedną z 5 podstawowych bylin wiosennych (pozostałe to ubiorek wiecznie zielony, gęsiówka kaukaska, smagliczka skalna i floks szydlasty).

</doc>
<doc id="1347086" url="https://pl.wikipedia.org/wiki?curid=1347086" title="Nicholas Achucarro">
Nicholas Achucarro



</doc>
<doc id="1347096" url="https://pl.wikipedia.org/wiki?curid=1347096" title="John Chapman">
John Chapman

John Chapman (ur. 14 marca 1882, zm. 31 grudnia 1948) – trener Manchesteru United. W MU od 1921 do 1926. Objął stanowisko menadżera po Jacku Robsonie, który zrezygnował z trenowania z powodów zdrowotnych. Podczas jego pracy Manchester spadł z Division One do Division Two, aby powrócić do tej pierwszej po dwóch latach. Został odsunięty od pracy z klubem przez FA 8 października 1926 roku, prawdopodobnie przez powiązania z hazardem. Następnym trenerem, a zarazem zawodnikiem, został Clarence Hilditch.

</doc>
<doc id="1347101" url="https://pl.wikipedia.org/wiki?curid=1347101" title="French Open 2008 (gra podwójna mężczyzn)">
French Open 2008 (gra podwójna mężczyzn)



</doc>
<doc id="1347102" url="https://pl.wikipedia.org/wiki?curid=1347102" title="Żagwin">
Żagwin

Żagwin, obrecja ("Aubrieta" Adans.) – rodzaj roślin z rodziny kapustowatych. Należy do niego ok. 20 gatunków. Występują w basenie Morza Śródziemnego (jako rodzime na obszarze od Włoch po Syrię) oraz w zachodniej Azji zachodniej po Iran. W naturze rośliny rosną na terenach skalistych i w suchych lasach sosnowych. Rośliny wczesną wiosną okrywają się licznymi kwiatami i z tego powodu uprawiane są jako ozdobne (zwłaszcza żagwin ogrodowy i zwyczajny). Nazwa rodzaju pochodzi od nazwiska francuskiego malarza Claude'a Aubrieta (1668-1743). 
Rozmieszczenie geograficzne.
Rodzaj najbardziej zróżnicowany w Grecji i Turcji. W Europie rośnie w sumie 6 gatunków, pozostałe występują w Azji południowo-zachodniej i Afryce północno-zachodniej. Jeden gatunek ("Aubrieta deltoidea") rośnie introdukowany także w Kalifornii. 
Biologia.
Byliny kwitnące wczesną wiosną. Zapylane są przez owady, zwłaszcza motyle.
Systematyka.
Klasyfikacja i delimitacja taksonów w obrębie rodzaju jest bardzo kłopotliwa ze względu na prawdopodobne mieszańcowe pochodzenie części gatunków.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), rodzaj żagwin ("Aubrieta " Adans.).

</doc>
<doc id="1347105" url="https://pl.wikipedia.org/wiki?curid=1347105" title="Aubrieta">
Aubrieta



</doc>
<doc id="1347106" url="https://pl.wikipedia.org/wiki?curid=1347106" title="Hyolity">
Hyolity



</doc>
<doc id="1347109" url="https://pl.wikipedia.org/wiki?curid=1347109" title="Aubrieta x cultorum">
Aubrieta x cultorum



</doc>
<doc id="1347110" url="https://pl.wikipedia.org/wiki?curid=1347110" title="Lisette Model">
Lisette Model

Lisette Model (ur. 10 listopada 1901 w Wiedniu, zm. 30 marca 1983 w Nowym Jorku), pseudonim artystyczny amerykańskiej fotograf Elise Felic Amelie Stern. 
Była wykładowczynią w New School for Social Research, gdzie jej wychowanką była m.in. Diane Arbus. 
Jej ojciec był włosko-austriackim lekarzem pochodzenia żydowskiego, przyłączony do Austriackiej Królewskiej Armii, a później do Międzynarodowego Czerwonego Krzyża. Jej matka była Francuzką.

</doc>
<doc id="1347112" url="https://pl.wikipedia.org/wiki?curid=1347112" title="Pro Loquela Silesiana">
Pro Loquela Silesiana

Pro Loquela Silesiana – "Towarzystwo Kultywowania i Promowania Śląskiej Mowy" - stowarzyszenie rejestrowe, działające od 2007 roku. 8 stycznia 2009 r. Pro Loquela Silesiana decyzją sądu rejestrowego otrzymała status organizacji pożytku publicznego.
Historia.
Towarzystwo zostało powołane do życia przez 16 założycieli 20 października 2007 roku w Mikołowie, a jego sądowa rejestracja nastąpiła 30 stycznia następnego roku. W marcu 2008 r. Pro Loquela Silesiana, Ruch Autonomii Śląska i Związek Górnośląski wystosowały apel do posłów ze Śląska o nadanie mowie śląskiej statusu języka regionalnego. W związku z tym, na prośbę stowarzyszenia 6 naukowców (m.in. Jolanta Tambor, Tomasz Wicherkiewicz, Tomasz Kamusella i Jerzy Dadaczyński) przygotowało ekspertyzy, z których wynika, że z naukowego punktu widzenia nie ma podstaw by odmawiać nadania śląskiej mowie tego statusu języka. Ekspertyzy te zostały przekazane na ręce wicemarszałek Senatu Krystyny Bochenek oraz wojewody śląskiego Zygmunta Łukaszczyka w trakcie konferencji "Śląsko godka – jeszcze gwara czy jednak już język?" w czerwcu 2008 roku. W tym czasie stowarzyszenie rozpoczęło wspólnie z Uniwersytetem Śląskim realizację programu standaryzacji mowy śląskiej. 8 stycznia 2009 Pro Loquela Silesiana otrzymała status organizacji pożytku publicznego. 13 lutego 2009 roku, dzięki współpracy z sekretarzem stowarzyszenia, Mirosławem Syniawą, na pierwszej stronie katowickiego dodatku Gazety Wyborczej ukazał się artykuł w całości napisany po śląsku.
Cel i środki działania.
Celem Towarzystwa jest dbałość o należną śląskiej mowie pozycję w społeczności Górnego Śląska i jej obecność w przestrzeni publicznej, upowszechnianie wiedzy o śląskiej mowie, inicjowanie i wspomaganie prac mających na celu ujednolicenie śląskiej ortografii (np. opracowanie nowej wersji alfabetu śląskiego), gramatyki i leksyki, promowanie śląskiej mowy poprzez media i publikacje oraz wspieranie twórców posługujących się śląską mową.

</doc>
<doc id="1347115" url="https://pl.wikipedia.org/wiki?curid=1347115" title="French Open 2008 (gra podwójna kobiet)">
French Open 2008 (gra podwójna kobiet)



</doc>
<doc id="1347117" url="https://pl.wikipedia.org/wiki?curid=1347117" title="Henry Meige">
Henry Meige

Henry Meige (ur. 11 lutego 1866 w Moulins-sur-Allier, zm. 29 września 1940) – francuski lekarz neurolog.
Henri Meige uczył się medycyny od Jeana-Martina Charcota w Paryżu. Dyplom lekarza otrzymał w roku śmierci Charcota, w 1893. Otrzymał pracę w Hôpital de Salpêtrière i w École de Beaux-Arts, w latach 20. został profesorem.
Pierwsze prace naukowe Meige'a napisane wspólnie z Édouardem Brissaudem dotyczyły zmian kostnych w przebiegu akromegalii. Brissaud i Meige doszli do wniosku, że gigantyzm obserwowany przed osiągnięciem dojrzałości i akromegalia ludzi dorosłych mają wspólną przyczynę i są w zasadzie jedną chorobą. Podczas I wojny światowej Meige i Pierre Marie badali neuropatie. W 1902 wspólnie z Eugène Feindelem opisali szczegółowo tiki, uznane przez Meige'a za objawy uszkodzenia układu pozapiramidowego, inaczej niż uważał Charcot.
Meige był redaktorem "Nouvelle iconographie de la Salpêtrière" i "Schriftleiter of the Revue Neurologique".

</doc>
<doc id="1347118" url="https://pl.wikipedia.org/wiki?curid=1347118" title="Hôpital de Salpêtrière">
Hôpital de Salpêtrière



</doc>
<doc id="1347122" url="https://pl.wikipedia.org/wiki?curid=1347122" title="Jane (fantastyka)">
Jane (fantastyka)



</doc>
<doc id="1347124" url="https://pl.wikipedia.org/wiki?curid=1347124" title="FV107 Scimitar">
FV107 Scimitar

FV107 Scimitar – brytyjski lekki czołg rozpoznawczy należący do rodziny pojazdów opancerzonych CVR(T). Pojazd jest bardzo podobny do czołgu FV101 Scorpion, ale zamiast 76-mm armaty L23A1, uzbrojony jest w armatę automatyczną L21 RARDEN kalibru 30 mm. FV107 Scimitar był wykorzystywany m.in. podczas wojny falklandzkiej, wojny w Bośni, I i II wojny w Zatoce Perskiej oraz w Afganistanie.

</doc>
<doc id="1347128" url="https://pl.wikipedia.org/wiki?curid=1347128" title="Fernando Alvarez de Toledo">
Fernando Alvarez de Toledo



</doc>
<doc id="1347130" url="https://pl.wikipedia.org/wiki?curid=1347130" title="Nazzareno de Angelis">
Nazzareno de Angelis

Nazzareno De Angelis (ur. 17 listopada 1881 w L’Aquili, zm. 14 grudnia 1962 w Rzymie) – włoski śpiewak operowy, bas. 
Początki kariery.
Zaczynał śpiewać jako sopran chłopięcy w lokalnych chórach amatorskich. Ze względu na szczególny głos został zaangażowany do chóru przy Kaplicy Sykstyńskiej. Następnie uczył się u dr Faberiego w Akademii Św. Cecylii w Rzymie. Przez kilka lat uczył się równolegle partii basowych i barytonowych, gdyż zarówno jego nauczyciele, jak i on sam nie byli pewni odnośnie do rodzaju jego głosu. Jeszcze jako student dawał pierwsze recitale, zadebiutował w roli Prefekta w "Lindzie z Chamonix" Gaetano Donizettiego.
Kariera.
Po udanym debiucie bez problemu znalazł angaż w rzymskim Teatro Quirino. Wcielił się tam kolejno w Orovesa w "Normie", Spettra w "Hamlecie" i w Sparafucilego w "Rigolettcie". Następnie występował we wszystkich większych teatrach operowych we Włoszech, zyskując opinię specjalisty od basowych ról w operach Giuseppe Verdiego oraz Richarda Wagnera. Grał także w operach bel canto. Grał role Zunigi w "Carmen", Basilia w "Cyruliku sewilskim", Quirina w "Faworycie", Ferranda w "Trubadurze", Fouquera-Tinville'a w "Andrei Chénierze" i Toma w "Balu maskowym". Łącznie stworzył 57 kreacji operowych. 
W 1905 r. po raz pierwszy zagrał swoją najsłynniejszą, legendarną już rolę Mefistofelesa w operze Arriga Boita pod tym samym tytułem. W całej karierze zaśpiewał ją kilkaset razy. W 1937 r. nagrał tę rolę, która okazała się być jedynym jego kompletnym nagraniem opery (poza płytami z wyborem arii). Inne szczególnie zapamiętano jego kreacje to Mojżesz w "Mojżeszu w Egipcie" oraz Kreon w "Medei". 
W swojej karierze występował przede wszystkim na scenach europejskich, odbył tylko jedno tournée po Ameryce Południowej, śpiewając w Santiago i Valparaíso oraz w Buenos Aires. W latach 1915-1920 był również związany z Operą Liryczną w Chicago.

</doc>
<doc id="1347131" url="https://pl.wikipedia.org/wiki?curid=1347131" title="Dom Alba">
Dom Alba

Dom Albów () – jeden z najstarszych rodów szlacheckich w Hiszpanii. Tytuł książęcy ("duque de Alba de Tormes") w XV wieku nadał król Henryk IV Bezsilny hrabiemu Garcii Alvarezowi z miasteczka Alba de Tormes (prowincja Salamanca).
Najsłynniejszym przedstawicielem rodu był Fernando Alvarez de Toledo (3. książę Alby) – namiestnik Niderlandów i wicekról Portugalii. Wśród kobiet natomiast sławę zdobyła María del Pilar Teresa Cayetana de Silva y Álvarez de Toledo (13. księżna), która była muzą malarza Francisca Goi.

</doc>
<doc id="1347133" url="https://pl.wikipedia.org/wiki?curid=1347133" title="Wand of Abaris">
Wand of Abaris

"Wand of Abaris" to tytuł singla szwedzkiej grupy Therion, grającej symfoniczny metal. Pochodzi on z krążka Gothic Kabbalah, wydanego w 2007 roku.

</doc>
<doc id="1347135" url="https://pl.wikipedia.org/wiki?curid=1347135" title="Northampton (stacja kolejowa)">
Northampton (stacja kolejowa)

Northampton – stacja kolejowa w mieście Northampton, w hrabstwie Northamptonshire o znaczeniu regionalnym. Choć Northampton posiada obwodnicę kolejową, zatrzymują się tu również niektóre pociągi dalekobieżne i ekspresowe. 
Obecny budynek stacji, zwany "zamkiem" (castle station) zbudowano w roku 1959. 
Ruch pasażerski.
Stacja w Northampton obsługuje 657 004 pasażerów rocznie (dane za okres od kwietnia 2020 do marca 2021). Posiada bezpośrednie połączenia z następującymi większymi miejscowościami: Birmingham, Coventry, Liverpool, Londyn, Milton Keynes, Rugby.
Obsługa pasażerów.
Kasy biletowe, automaty biletowe, kiosk, WC, bar, poczekalnie klasy II, przystanek autobusowy, postój taksówek.

</doc>
<doc id="1347150" url="https://pl.wikipedia.org/wiki?curid=1347150" title="Prababcia">
Prababcia



</doc>
<doc id="1347155" url="https://pl.wikipedia.org/wiki?curid=1347155" title="Jan Tombiński">
Jan Tombiński

Jan Tadeusz Tombiński (ur. 4 października 1958 w Krakowie) – polski historyk i dyplomata, w latach 2007–2012 stały przedstawiciel Rzeczypospolitej Polskiej przy Unii Europejskiej, następnie ambasador Unii Europejskiej na Ukrainie (2012–2016) i przy Stolicy Apostolskiej (2016–2020).
Życiorys.
W młodości uprawiał sport, był m.in. wicemistrzem Polski we florecie (1978). Został absolwentem Uniwersytetu Jagiellońskiego, na której to uczelni uzyskał tytuły zawodowe magistra germanistyki (1984) i historii (1985). Początkowo (1985–1987) pracował w bibliotece uniwersyteckiej na UJ, a później jako wykładowca w Instytucie Historii na tym uniwersytecie.
W latach 1981–1984 był wiceprzewodniczącym Niezależnego Zrzeszenia Studentów na Uniwersytecie Jagiellońskim, po 13 grudnia 1981 działał w strukturach podziemnych NZS. Przez pewien czas był też przewodniczącym samorządu studenckiego na UJ. W maju 1988 został członkiem redakcji podziemnego pisma „Przegląd Wiadomości Strajkowych”, wydawanego w Krakowie przez komitet strajkowy „Solidarności” Huty im. Lenina.
Od 1990 związany z polską dyplomacją. Do 1995 był zatrudniony w Ambasadzie RP w Pradze, kolejno w randze III, II i I sekretarza, a następnie radcy, radcy-ministra i radcy-ministra pełnomocnego. W latach 1995–1996 był konsulem ministrem pełnomocnym w Ambasadzie RP w Lublanie w Słowenii, a następnie w latach 1996–1998 pełnił funkcję ambasadora RP w Słowenii, a do 1999 także w Bośni i Hercegowinie.
W latach 1998–2001 pracował w Ministerstwie Spraw Zagranicznych w Warszawie na stanowisku dyrektora Departamentu Europa. W 2001 ponownie objął kierownictwo przedstawicielstwa dyplomatycznego. Do końca 2006 był ambasadorem RP we Francji. 1 lutego 2007 objął stanowisko Stałego Przedstawiciela RP przy Unii Europejskiej w Brukseli, został z niego odwołany z dniem 31 sierpnia 2012. W tym samym roku powierzono mu funkcję ambasadora Unii Europejskiej na Ukrainie. W październiku 2016 rozpoczął misję na stanowisku ambasadora UE przy Stolicy Apostolskiej. Zakończył kadencję w sierpniu 2020. Powrócił do pracy w MSZ.
Włada biegle językami angielskim, niemieckim, francuskim, słoweńskim, czeskim i ukraińskim. Jest żonaty z Agnieszką, mają dziesięcioro dzieci.

</doc>
<doc id="1347156" url="https://pl.wikipedia.org/wiki?curid=1347156" title="Moulins-sur-Allier">
Moulins-sur-Allier



</doc>
<doc id="1347161" url="https://pl.wikipedia.org/wiki?curid=1347161" title="Javari">
Javari

Javari – rzeka na granicy Brazylii i Peru, prawy dopływ Amazonki. 
Długość rzeki wynosi 1000 km, powierzchnia dorzecza 91 000 km², a średni przepływ 4260 m³/s.

</doc>
<doc id="1347162" url="https://pl.wikipedia.org/wiki?curid=1347162" title="Jan Werich">
Jan Werich

Jan Werich (ur. 6 lutego 1905 w Smíchovie, zm. 31 października 1980 w Pradze) – czeski aktor, dramatopisarz, prozaik, tłumacz i dyrektor teatralny.
Biogram.
W latach 1924–1927 studiował prawo na Uniwersytecie Karola w Pradze. W teatrach występował od 1927 roku, a na ekranie debiutował w 1931 roku.
Razem z Jiřím Voskovcem występował na awangardowej scenie Osvobozené divadlo w Pradze (1927–35 i 1937–38; w latach 1935–1937 tzw. Spoutané divadlo). W swojej twórczości obaj wykorzystywali elementy rozrywki i satyry, w latach 30. zwracali też uwagę na niebezpieczeństwo faszyzmu (sztuki – "Vest Pocket Revue", 1927; "Smoking Revue", 1928; "…si pořádně zařádit", 1928; "Golem", 1931; "Caesar", 1932; "Osel a stín", 1933; "Kat a blázen", 1934; "Balada z hadrů", 1935; "Rub a líc", 1937; "Těžká Barbora", 1937).
W latach 1938–1945 na emigracji w Stanach Zjednoczonych, gdzie uczestniczył w życiu teatralnym. Po powrocie do kraju odnowił Osvobozené divadlo (1946–47), ale w 1950 roku Jiří Voskovec wyjechał na stałe do USA. W latach 1948–1950 aktor teatru Umění lidu w Pradze-Karlinie, później także szef zespołu tego teatru (do 1952 roku). W okresie 1948–1955 kierownik kolektywu twórczego FS Barrandov. Potem dyrektor teatrów Divadlo satiry (1955–1957) i Divadlo ABC (1957–1961). W latach następnych związany z Miejskimi Teatry Praskimi (1961–63) i Teatrem Muzycznym (1963–68).
Występował w filmach, m.in.: "Pudr a benzin" (1931), "Hej rup!" (1934), "Svět patří nám" (1937), "Cesarski piekarz" (1951), "Był sobie król" (1954) i "Gdy przychodzi kot" (1963), oraz w programach telewizyjnych (Uspořená libra, 1964).
Wydał też książki "Italské prázdniny" (1960) i "Fimfárum" (1960). Za wsparcie procesu demokratyzacji w latach 1968–1969, m. in podpisanie "Manifestu 2000 słów", był później "wymazany" z kultury czeskiej, do której się wrócił dopiero po podpisaniu tzw. Antykarty w styczniu 1977 roku (co władze partyjne wymusiły podstępem).
W 1995 roku został pośmiertnie odznaczony Medalem Zasługi Republiki Czeskiej II stopnia.

</doc>
<doc id="1347165" url="https://pl.wikipedia.org/wiki?curid=1347165" title="Źrenica Argylla Robertsona">
Źrenica Argylla Robertsona



</doc>
<doc id="1347168" url="https://pl.wikipedia.org/wiki?curid=1347168" title="Jak ugryźć 10 milionów">
Jak ugryźć 10 milionów

Jak ugryźć 10 milionów – komedia kryminalna produkcji amerykańskiej z 2000 roku. Jej kontynuacją jest "Jak ugryźć 10 milionów 2" z 2004 roku.
Fabuła.
Oz Ozeransky jest zadłużonym dentystą. Gdy jego żona dowiaduje się, że jego sąsiad to płatny morderca, którego poszukują zdradzeni gangsterzy, zmusza męża, by doniósł o tym mafii.

</doc>
<doc id="1347170" url="https://pl.wikipedia.org/wiki?curid=1347170" title="Centrum Dialogu">
Centrum Dialogu

Centrum Dialogu lub Centre du Dialogue – polonijny ośrodek kulturalny prowadzony przez pallotynów w Paryżu.
Działalność księży pallotynów w Paryżu pod szyldem założonego w 1973 roku "Centre du Dialogue" Adam Zagajewski określił następująco: "Na ulicy Surcouf księża pallotyni stworzyli coś niezwykłego: model polskiego kościoła otwartego. Stało się to jakby mimochodem, jakby bez planowania, bez podkreślania: my jesteśmy inni. A przecież nie było to łatwe. [...] Ten sukces był zasługą ks. Zenona Modzelewskiego". Spiritus movens tego centrum był ks. Józef Sadzik.

</doc>
<doc id="1347173" url="https://pl.wikipedia.org/wiki?curid=1347173" title="Brendan Bracken">
Brendan Bracken

Brendan Bracken (ur. 15 lutego 1901 w Templemore, zm. 8 sierpnia 1958 w Londynie), brytyjski polityk irlandzkiego pochodzenia, członek Partii Konserwatywnej, minister w rządach Winstona Churchilla.
Był synem fenianina Josepha Kevina Brackena i Hannah Agnes Ryan. Dorastał w irlandzkim mieście Templemore w hrabstwie Tipperary. Po śmierci ojca w 1904 r. rodzina przeprowadziła się do Dublina. Tam pobierał nauki w Christian Brothers' School. W 1916 r. został przez matkę wysłany do Australii. Do Irlandii powrócił w 1919 r., ale już rok później wyjechał do Anglii. Tam przez krótki czas pobierał nauki w Sedbergh School w Kumbrii. Następnie był krótko nauczycielem w Bishop's Stortford College. Od 1922 r. był dziennikarzem w Londynie. W 1923 r. pracował przy kampanii wyborczej Winstona Churchilla. W 1929 r. sam został wybrany do Izby Gmin jako reprezentant okręgu Paddington North.
W latach 30. związał się z Winstonem Churchillem. W 1940 r. został członkiem Tajnej Rady. W 1941 r. otrzymał tekę ministra informacji i pozostał na tym stanowisku do 1945 r. Od maja do lipca tego roku był pierwszy lordem Admiralicji w gabinecie dozorującym Churchilla. W lipcu przegrał wybory parlamentarne w swoim okręgu. Do Izby Gmin powrócił w listopadzie wygrywając wybory uzupełniające w okręgu Bournemouth. Od 1950 r. reprezentował Bournemouth East and Christchurch.
Bracken zasiadł w Izbie Gmin do 1952 r., kiedy to otrzymał parowski tytuł 1. wicehrabiego Bracken. Bracken tego tytułu nigdy nie używał. Nie uczestniczył również w posiedzeniach Izby Lordów. Zmarł na raka przełyku w 1958 r. Tytuł parowski wygasł wraz z jego śmiercią.

</doc>
<doc id="1347176" url="https://pl.wikipedia.org/wiki?curid=1347176" title="Wicehrabia Bracken">
Wicehrabia Bracken



</doc>
<doc id="1347179" url="https://pl.wikipedia.org/wiki?curid=1347179" title="Syntetaza">
Syntetaza



</doc>
<doc id="1347188" url="https://pl.wikipedia.org/wiki?curid=1347188" title="Okręg wyborczy Paddington North">
Okręg wyborczy Paddington North

Okręg wyborczy Paddington North powstał w 1885 r. i wysyłał do brytyjskiej Izby Gmin jednego deputowanego. Okręg obejmował północną część londyńskiej dzielnicy Paddington. Został zlikwidowany w 1974 r.

</doc>
<doc id="1347190" url="https://pl.wikipedia.org/wiki?curid=1347190" title="Okręg wyborczy Bournemouth">
Okręg wyborczy Bournemouth

Okręg wyborczy Bournemouth powstał w 1918 r. i wysyłał do brytyjskiej Izby Gmin jednego deputowanego. Okręg obejmował miasto Bournemouth w południowo-zachodniej części hrabstwa Hampshire (obecnie leży ono w hrabstwie Dorset). Okręg został zlikwidowany w 1950 r.

</doc>
<doc id="1347192" url="https://pl.wikipedia.org/wiki?curid=1347192" title="Swelinia">
Swelinia



</doc>
<doc id="1347194" url="https://pl.wikipedia.org/wiki?curid=1347194" title="Www.1939.com.pl">
Www.1939.com.pl

www.1939.com.pl – debiutancka, osadzona w realiach kampanii wrześniowej powieść sensacyjna z elementami science-fiction autorstwa Marcina Ciszewskiego. Z powieścią związany jest portal o tej samej nazwie, opisujący szczegóły współczesnego uzbrojenia opisywanego w książce. 25 lutego 2009 miała miejsce premiera kontynuacji powieści, www.1944.waw.pl.
Opis fabuły.
Na wojnę do Afganistanu ma zostać wysłana z Polski nowoczesna, choć z powodu ograniczonych środków finansowych niewielka jednostka. Jej dowódcą zostaje podpułkownik Jerzy Grobicki, który nie jest zbytnio zainteresowany dalszą służbą wojskową. Oddział zostaje uzupełniony o grupę amerykańskich żołnierzy, którzy pilnują tajnej ciężarówki z polem siłowym do ochrony żołnierzy na froncie. Dla dowodzącego Polakami pułkownika problemem jest fakt, iż Amerykanami dowodzi jego była miłość, kapitan Nancy Sanchez. Po przybyciu na poligon ujawnia się kolejna właściwość urządzenia, jaką jest możliwość odbywania krótkich podróży w czasie w celu naprawy błędnych decyzji na polu walki. Wskutek burzy następuje uruchomienie programu podróży i przeniesienie całego batalionu w czasy kampanii wrześniowej. Żołnierze niechętnie, pod naciskiem części oficerów, postanawiają wziąć udział w walkach i wspomóc Wojsko Polskie w trwającej właśnie bitwie pod Mokrą. Powieściowe postaci walczą z siłami niemieckiego XVI Korpusu, z pomocą Wołyńskiej Brygady Kawalerii.

</doc>
<doc id="1347197" url="https://pl.wikipedia.org/wiki?curid=1347197" title="Okręg wyborczy Bournemouth East and Christchurch">
Okręg wyborczy Bournemouth East and Christchurch

Okręg wyborczy Bournemouth East and Christchurch powstał w 1950 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Bournemouth oraz sąsiednie miasto Christchurch w południowo-zachodniej części hrabstwa Hampshire (obecnie miasta te leżą w hrabstwie Dorset). Okręg został zlikwidowany w 1974 r.

</doc>
<doc id="1347198" url="https://pl.wikipedia.org/wiki?curid=1347198" title="Komisja Skarbowa Litewska">
Komisja Skarbowa Litewska



</doc>
<doc id="1347199" url="https://pl.wikipedia.org/wiki?curid=1347199" title="Jacek Baluch">
Jacek Baluch

Jacek Bogdan Baluch (ur. 17 marca 1940 w Krakowie, zm. 3 lipca 2019 tamże) – polski slawista, literaturoznawca, tłumacz literatury czeskiej, profesor nauk humanistycznych, wykładowca Uniwersytetu Jagiellońskiego i Uniwersytetu Opolskiego, działacz opozycji demokratycznej w okresie PRL, w latach 1990–1995 ambasador RP w Czechosłowacji i Czechach.
Życiorys.
Syn Walentego i Jadwigi. Studiował na Uniwersytecie Jagiellońskim oraz na Uniwersytecie Karola w Pradze. W 1962 uzyskał magisterium z zakresu slawistyki na Uniwersytecie Jagiellońskim, następnie był na studiach doktoranckich w Instytucie Literatury Czeskiej Czechosłowackiej Akademii Nauk. W 1968 został doktorem nauk humanistycznych. W 1982 uzyskał stopień doktora habilitowanego w specjalności literatur słowiańskich. 31 stycznia 2008 otrzymał tytuł profesora nauk humanistycznych.
Pracował jako asystent i adiunkt na Wydziale Filologicznym Uniwersytetu Jagiellońskiego (1962–1989), następnie jako docent i na stanowiskach profesorskich. W latach 1973–1974 był lektorem języka polskiego i czeskiego na Uniwersytecie w Würzburgu, później m.in. w 1991 wykładowcą na Uniwersytecie Karola w Pradze. W 2001 objął stanowisko kierownika Katedry Filologii Czeskiej i Łużyckiej w Instytucie Filologii Słowiańskiej UJ, do 2002 był kierownikiem tego instytutu. Zajmował stanowisko profesora w Instytucie Polonistyki i Kulturoznawstwa oraz w Instytucie Filologii Polskiej Uniwersytetu Opolskiego. Wypromował co najmniej siedmioro doktorów.
Był członkiem czeskiego i polskiego PEN Clubu. Powołany w skład prezydium Komitetu Słowianoznawstwa Polskiej Akademii Nauk oraz na przewodniczącego Polsko-Czeskiego Towarzystwa Naukowego. Został też przewodniczącym Polsko-Słowackiej Komisji Nauk Humanistycznych.
Specjalizował się literaturze czeskiej XX wieku, teorii literatury, teorii przekładu i wersyfikacji. Zajmował się też publicystyką z zakresu kultury czeskiej i publicystyką polityczną dotyczącą spraw czeskich i słowackich oraz Europy Środkowej. Przetłumaczył na język czeski "Lokomotywę" Juliana Tuwima; tłumaczenie to określono jako kongenialne.
W latach 80. działał w NSZZ „Solidarność”, był członkiem komisji zakładowej związku na Uniwersytecie Jagiellońskim (1980–1981). Był internowany w Załężu od 31 grudnia 1981 do 7 kwietnia 1982. Jest współautorem (z Krzysztofem Bryniarskim i Bogdanem Klichem) jednej z popularnych w czasie stanu wojennego piosenek pt. „Zielona WRONa”. Od 5 kwietnia 1990 do 12 września 1995 był ambasadorem RP w Czechosłowacji i Czechach.
W latach 2017–2018 toczył się proces w wyniku zarzucenia przez IPN Jackowi Baluchowi tzw. kłamstwa lustracyjnego w oświadczeniu lustracyjnym złożonym 14 stycznia 2008. W 2017 Sąd Okręgowy w Krakowie uznał, że nie były spełnione przesłanki współpracy z SB, a po apelacji złożonej przez prokuratora IPN w kwietniu 2018 Sąd Apelacyjny w Krakowie utrzymał w mocy ten wyrok.
22 października 2018 w auli Collegium Novum UJ odbyła się uroczystość odnowienia doktoratu Jacka Balucha.
Zmarł 3 lipca 2019. Został pochowany na Cmentarzu Salwatorskim w Krakowie (sektor H/4/1).
Publikacje.
Opublikował między innymi monografię międzywojennej czeskiej poezji awangardowej "Poetyzm. Propozycja czeskiej awangardy lat dwudziestych" (Wrocław 1969), opracowanie "Język krytyczny F.X. Šaldy" (Kraków 1982), antologię poezji modernistycznej "Czescy symboliści, dekadenci, anarchiści przełomu XIX i XX wieku" (Wrocław 1983), "Wybór poezji Františka Halasa" (Wrocław 1975), antologię czeskiej miłosnej liryki średniowiecznej "Drzewo się liściem odziewa" (Kraków 1981), przekłady powieści "Cierpienia księcia Sternenhocha" Ladislava Klímy i "Historia Partii Umiarkowanego Postępu (w Granicach Prawa)" Jaroslava Haška, a także zbiory limeryków. Wraz z Piotrem Gierowskim opracował "Czesko-polski słownik terminów literackich" (Kraków 2016). Wydał również quasi-słownik języka czeskiego pt. "Powiedz coś po czesku! Igraszki językowo-literackie" (Kraków 2018).

</doc>
<doc id="1347220" url="https://pl.wikipedia.org/wiki?curid=1347220" title="Syntazy">
Syntazy

Syntazy – grupa enzymów katalizujących wszelkie reakcje syntezy. 
Do roku 1984 termin ten ograniczony był do enzymów katalizujących reakcje bez udziału trójfosforanów nukleozydów (NTP), na przykład ATP (w odróżnieniu od syntetaz wymagających towarzyszącej hydrolizy NTP). W roku 1984 Międzynarodowa Unia Biochemii i Biologii Molekularnej zarekomendowała rozszerzenie znaczenia nazwy „syntazy” na wszystkie enzymy katalizujące syntezę oraz zmianę nazwy „syntetazy” na „ligazy” (dla uniknięcia mylącego podobieństwa nazw). 
Syntazy nie należą do systemu EC i nazwać tak można każdy enzym, dla podkreślenia jego roli w reakcji syntezy.

</doc>
<doc id="1347226" url="https://pl.wikipedia.org/wiki?curid=1347226" title="Franciszek Ksawery Narwojsz">
Franciszek Ksawery Narwojsz

Franciszek Ksawery Narwojsz herbu Kościesza (ur. 15 stycznia 1742 w Hoduciszkach, zm. 26 czerwca 1819 w Wilnie) – polski jezuita, matematyk, inżynier. 
Życiorys.
10 grudnia 1756 wstąpił do kolegium jezuickiego. Po jego ukończeniu wyjechał do Wilna, gdzie podjął studia i pracę na tamtejszym Uniwersytecie, obejmując katedrę wyższej matematyki. Nie poświęcał się wyłącznie tej dziedzinie; uzyskał tytuły: doktora filozofii i doktora teologii. w 1768 uzyskał święcenia kapłańskie. Z powodu konfliktu z przełożonymi musiał jednak po pewnym czasie opuścić uczelnię. Został wtedy wysłany do Nieświeża, gdzie również wykładał matematykę. Tam zastała go kasata zakonu. Wówczas, za radą Antoniego Tyzenhauza, z ramienia Komisji Skarbowej Litewskiej kierował przez trzy lata pracami inżynieryjskimi przy oczyszczaniu Niemna. Dzięki temu przedsięwzięciu zyskał wielką sławę. Hydrologią interesował się i w późniejszych latach. 
Propozycję powrotu na uczelnię wileńską odrzucił, przystając na służbę u Tyzenhauza. Prowadził między innymi jego liczne interesy w krajach Zachodniej Europy, przebywając za granicą w sumie pięć lat. Po powrocie, w 1783 przyjął katedrę wyższej matematyki na Uniwersytecie Wileńskim oraz godność kanonika wileńskiego. Godności te sprawował do śmierci. Został pochowany w katakumbach Cmentarza Bernardyńskiego na Zarzeczu w Wilnie. 

</doc>
<doc id="1347229" url="https://pl.wikipedia.org/wiki?curid=1347229" title="Jerzy Skowronek">
Jerzy Skowronek

Jerzy Skowronek (ur. 21 czerwca 1937 w Radomiu, zm. 23 lipca 1996) – polski historyk, badacz dziejów Europy Środkowowschodniej, uczeń prof. Stefana Kieniewicza.
Życiorys.
W 1960 ukończył studia, w 1968 uzyskał doktorat na Uniwersytecie Śląskim w Katowicach, tam też w 1971 obronił habilitację. Od 1984 profesor Uniwersytetu Warszawskiego, od 1991 dyrektor Instytutu Nauk Humanistycznych Wojskowej Akademii Technicznej.
Kierownik Zakładu Historii XIX wieku IH UW 1982–1994. Wicedyrektor Instytutu Historycznego UW 1975–1978. Kierownik Studium Zaocznego IH UW 1975–1976. Wykładowca w Katedrze Słowian Zachodnich i Południowych Uniwersytetu Moskiewskiego 1975, w Istituto Universitario Orientale w Neapolu 1989, 1990, na uniwersytetach w Skopje, Lubljanie, Sarajewie i Belgradzie 1979.
Prorektor UW 1985–1987. Od 1 stycznia 1993 pełnił funkcję Naczelnego Dyrektora Archiwów Państwowych. Zajmował się przede wszystkim historią Polski i krajów bałkańskich w II połowie XVIII wieku i w XIX wieku oraz stosunkami międzynarodowymi w tym okresie.
Zginął w wypadku samochodowym we Francji.
Kawaler Orderu Świętego Stanisława III klasy. Pośmiertnie został odznaczony Krzyżem Oficerskim Orderu Odrodzenia Polski (1996).
Po jego śmierci ustanowiono nagrodę jego imienia, przyznawaną wydawcom, którzy publikują książki z szerokiego kręgu zainteresowań badawczych.
Ku jego pamięci w 2015 przed budynkiem Archiwum Akt Nowych posadzono dąb Jerzy.
Uczniowie.
Do grona jego uczniów należą: Jarosław Czubaty, Tomasz Kizwalter, Zbigniew Klejn, Alicja Kulecka.

</doc>
<doc id="1347245" url="https://pl.wikipedia.org/wiki?curid=1347245" title="P.J. Grigg">
P.J. Grigg

P.J. Grigg, właśc. Percy James Grigg KCB (ur. 16 grudnia 1890 w Exmouth, zm. 5 maja 1964) — brytyjski urzędnik służby cywilnej i polityk, członek Partii Konserwatywnej, minister w rządach Winstona Churchilla.
Był synem stolarza. Wykształcenie odebrał w Bournemouth School oraz w St John’s College na Uniwersytecie Cambridge, gdzie studiował matematykę. W 1913 r. zdał egzaminy do służby cywilnej i rozpoczął pracę w Ministerstwie Skarbu. Podczas I wojny światowej służbył w Royal Garrison Artillery. Po wojnie powrócił do pracy na poprzednim stanowisku. W 1930 r. został przewodniczącym Rady Ceł i Akcyzy oraz przewodniczącym Rady Podatków. W 1932 r. został kawalerem Orderu Łaźni, a w 1934 r. Orderu Gwiazdy Indii.
W 1939 r. Grigg został stałym podsekretarzem stanu w Ministerstwie Wojny. W 1942 r. dość niespodziewanie Churchill postawił Grigga na czele tego ministerstwa. Wkrótce został wybrany do Izby Gmin w wyborach uzupełniających w okręgu Cardiff East. Na stanowisku ministra pozostał do 1945 r. W tym samym roku przegrał wybory parlamentarne i wycofał się z życia publicznego.
Grigg został w późniejszych latach dyrektorem wielu firm, m.in. Imperial Tobacco Company, Prudential Assurance Company, National Provincial Bank czy też Distillers Company Limited. Zmarł w 1964 r.

</doc>
<doc id="1347253" url="https://pl.wikipedia.org/wiki?curid=1347253" title="Średnia długość prącia">
Średnia długość prącia



</doc>
<doc id="1347267" url="https://pl.wikipedia.org/wiki?curid=1347267" title="Świadkowie Jehowy w Gruzji">
Świadkowie Jehowy w Gruzji

Świadkowie Jehowy w Gruzji – społeczność wyznaniowa w Gruzji, należąca do ogólnoświatowej wspólnoty Świadków Jehowy, licząca w 2022 roku 18 782 głosicieli, należących do 224 zborów. W 2022 roku na dorocznej uroczystości Wieczerzy Pańskiej zebrało się 34 969 osób. Biuro Oddziału, koordynujące działalność głosicieli w tym kraju oraz w Azerbejdżanie, mieści się w stolicy Gruzji – Tbilisi, w którym znajduje się również jeden z 17 ośrodków szkoleń biblijnych na świecie.
Historia.
Początek działalności.
W 1924 roku Towarzystwo Strażnica otworzyło w Bejrucie w Libanie Biuro Oddziału, które nadzorowało działalność ewangelizacyjną na terenie Libanu, Armenii, Gruzji, Syrii oraz Turcji. Jednakże w tym pierwszym okresie działalność biura podjęta na terenie Gruzji przyniosła niewielkie rezultaty. W roku 1929 do Biura w Bejrucie dotarł list od zainteresowanego szewca z Batumi, który prosił o literaturę biblijną i podręcznik „Harfa Boża” oraz informował o grupie osób czytających publikacje Towarzystwa Strażnica w tym mieście. Wkrótce jednak władze szczelnie zamknęły granice. 
W trakcie II wojny światowej Gruzinka Walentina Miminoszwili trafiła do niemieckiego obozu koncentracyjnego, w którym po raz pierwszy zetknęła się ze Świadkami Jehowy. Po wojnie w roku 1953 wróciła w rodzinne strony i zaczęła opowiadać o swojej nowej wierze innym, czym zwróciła na siebie uwagę władz. Została skazana na 10 lat łagru w Rosji gdzie ponownie spotkała Świadków Jehowy i później została ochrzczona. W roku 1967 opuściła obóz i zamieszkała w zachodniej części Gruzji, gdzie wznowiła działalność kaznodziejską. W roku 1962 pochodząca z Syberii Antonina Gudadze przeniosła się wraz ze swoim niewierzącym mężem do Chaszuri we wschodniej części Gruzji. Otrzymywała ukrytą w paczkach literaturę biblijną wysyłaną z Syberii, ale do powrotu Walentiny Miminoszwili nie miała osobistego kontaktu ze Świadkami Jehowy. Wówczas w zachodniej Gruzji zaczęto organizować zebrania religijne, na które Gudadze raz w miesiącu jeździła, pokonując 300 km.
W roku 1964 powrócił do Gruzji Waso Kweniaszwili, były członek mafii, który za działalność przestępczą trafił do łagru na Syberii. Tam poznał Świadków Jehowy i po powrocie zaczął ich szukać w Gruzji, aby nawiązać z nimi kontakt. W latach 60. XX wieku niektórzy Świadkowie Jehowy, prześladowani w innych częściach Związku Radzieckiego przenosili się do miejsc, w których warunki były bardziej sprzyjające. Jednym z nich był Władimir Gładiuk, który w roku 1969 przeprowadził się z Ukrainy do Zugdidi na zachodzie Gruzji.
W roku 1969 pierwsza grupa zorganizowała regularną działalność. Początkowo zebrania zborowe prowadzono w języku rosyjskim, a później wraz z rozwojem dzieła głoszenia wśród Gruzinów również w języku gruzińskim. W sierpniu 1970 ochrzczono 12 osób. Wiosną 1972 roku Władimir Gładiuk przeniósł się razem z rodziną do miasta Suchumi nad Morzem Czarnym. Wkrótce powstał tam zbór, a na pierwsze święto Pamiątki w mieście przybyło 45 osób.
W sierpniu 1973 roku w okolicach Suchumi nad Morzem Czarnym w czasie uroczystości chrztu wtargnęła milicja i aresztowało kilkoro Świadków Jehowy. Uroczystość przełożono i po opuszczeniu więzienia przez aresztowanych dwa dni później ochrzczono 35 osób. Jednakże po kolejnych dwóch dniach Władimir Gładiuk, Itt Sudarenko i Natel Czargeiszwili za prowadzenie działalności religijnej zostali skazani na kilkuletnie kary więzienia. Od tej pory pozostali głosiciele postanowili głosić ostrożniej. Jeździli więc do innych miasteczek i wsi prowadząc działalność kaznodziejską na znacznie większym obszarze. W ten sposób jedna z głosicielek zapoczątkowała studium Biblii z ponad 20 osobami w Zugdidi i 5 w Czchorocku, które przyjęły chrzest.
Wraz z rozwojem działalności w Gruzji coraz bardziej widoczny stawał się nie tylko brak literatury biblijnej, ale również samej Biblii w języku gruzińskim. Księga ta była wówczas w Gruzji trudno dostępna. Dlatego też w latach 70. XX wieku niektórzy głosiciele sami tłumaczyli na język gruziński publikacje biblijne i je, a poszczególne księgi biblijne przepisywali – na ogół ręcznie. Niektórym udało się zdobyć i ręcznie przepisać do zeszytów cały Nowy Testament we współczesnym języku gruzińskim. Publikacje te były potem czasowo udostępniane poszczególnym głosicielom lub rodzinom. Jeszcze pod koniec lat 80. własny egzemplarz „Strażnicy”, zwykle ręcznie przepisany posiadał zazwyczaj tylko prowadzący zebranie. Podjęto wówczas starania by czasopismo to powielać za pomocą prostych środków.
W latach 70. po wieloletnim pobycie w łagrach na Syberii, dokąd Świadkowie Jehowy trafili głównie w ramach operacji „Północ”, zaczęli się oni osiedlać w różnych rejonach Związku Radzieckiego. W ten sposób między innym w Tbilisi osiadła rodzina Kurdasów z Ukrainy rozpoczynając działalność w stolicy. W końcu po blisko 20 latach od pierwszego swojego kontaktu ze Świadkami Jehowy podczas pobytu w więzieniu Waso Kweniaszwili nawiązał z nimi ponowny kontakt. Ze względu na jego kryminalną przeszłość oraz podejrzenie o szpiegowanie przez cztery lata uniemożliwiano mu korzystanie z zebrań. Dopiero po tym czasie mógł zostać członkiem zboru i przyjąć chrzest.
Do roku 1990 działalność kaznodziejska zarówno w zachodniej, jak też we wschodniej części Gruzji została ugruntowana. W tym czasie działalność kaznodziejską prowadziło 904 głosicieli, którzy prowadzili 942 studia biblijne z osobami zainteresowanymi. W 1990 roku w Tbilisi święto Wieczerzy Pańskiej zorganizowano w mieszkaniu w bloku na 12 piętrze – uczestniczyło w nim ponad 200 osób. Nastał czas gwałtownego rozwoju działalności Świadków Jehowy w Gruzji.
Rozwój działalności po roku 1991.
27 marca 1991 roku zalegalizowano działalność Świadków Jehowy na obszarze ZSRR. 9 kwietnia 1992 roku Gruzja ogłosiła niepodległość. W 1992 roku wynajęto duże obiekty w różnych częściach kraju, żeby zorganizować doroczną uroczystość Wieczerzy Pańskiej. Z okazji uroczystości zgromadziły się 10 332 osoby, choć w kraju działało 1869 głosicieli. Wiosną tego samego roku 16 pionierów na okres pięciu miesięcy skierowano do 8 miast położonych głównie na północy i południu centralnej Gruzji gdzie nie było głosicieli. W dniach od 26 do 28 czerwca 1992 roku delegaci z Gruzji byli obecni na kongresie międzynarodowym pod hasłem „Nosiciele światła” w Petersburgu.
Na początku lat 90. Świadkowie Jehowy zaczęli wydawać kolorową literaturę biblijną korzystając z usług firm prywatnych. Na angielskich wydaniach czasopism naklejano gruzińskie litery tworząc w ten sposób szablony dla drukarni. Biuro Główne Świadków Jehowy zaprojektowało nową czcionkę gruzińską i włączyło ją do systemu wielojęzycznego fotoskładu MEPS. Wkrótce Biuro Oddziału w Niemczech wydrukowało w języku gruzińskim broszurę „Oto wszystko nowe czynię” i niektóre traktaty. W roku 1993 w mieszkaniu prywatnym w Tbilisi działało Biuro Tłumaczeń, w którym pracował zespół jedenastu tłumaczy. Dzięki temu zbory uzyskały stały dostęp do literatury biblijnej, którą sprowadzano z Niemiec.
Latem 1996 roku zorganizowano pierwsze zgromadzenia okręgowe w Gruzji. Odbyły się one pod hasłem „Posłańcy pokoju Bożego” w trzech miejscowościach: Gori, Marneuli i Cnori, a uczestniczyło w nich około 6000 delegatów z całego kraju. Od 1996 roku wizyta nadzorcy podróżującego w zborach trwała tydzień, dlatego zwiększono ich liczbę. Do roku 1997 liczba głosicieli wzrosła do 11 082 osób. W 1998 roku w uroczystości Pamiątki śmierci Chrystusa uczestniczyło 32 409 osób, a 1724 zostały ochrzczone.
17 kwietnia 1998 roku nastąpiła rejestracja Związku Świadków Jehowy, osoby prawnej, która umożliwiała prowadzenie działalności ewangelizacyjnej na terenie Gruzji bez przeszkód. 11 czerwca 1998 roku zarejestrowano „Przedstawicielstwo Pensylwańskiego Towarzystwa Biblijnego i Traktatowego – Strażnica w Gruzji”, jednostkę prawną reprezentującą Świadków Jehowy. Pod nadzorem Ciała Kierowniczego utworzono Biuro Krajowe, nadzorowane przez Biuro Oddziału w Rosji. Członkiem Komitetu Kraju był Badri Kopaliani (zm. 2010). Prawne zarejestrowanie działalności umożliwiło zakup działek pod budowę Sal Królestwa oraz obiektów Biura Oddziału. W 2001 roku uruchomiono program budowy Sal Królestwa. W ciągu dwóch lat w całym kraju powstało siedem takich obiektów.
W marcu 1998 roku do Gruzji zostali skierowani Sonja i Arno Tünglerowie, absolwenci filii Szkoły Gilead w Niemczech, a później również inni misjonarze. W marcu 1999 roku w Pamiątce uczestniczyło 36 669 osób.
Akty przemocy skierowane przeciw Świadkom Jehowy.
21 czerwca 1999 roku Urząd Patriarchy Wszech Gruzji skierował list do szefa służb celnych, w którym nalegał na „wprowadzenie zakazu rozpowszechniania zagranicznych wydawnictw religijnych”. Równocześnie rzecznik gruzińskiego Kościoła prawosławnego Giorgi Andriadze oświadczył, że Świadkowie Jehowy prowadzą niebezpieczną działalność, którą należy zdelegalizować. W sierpniu 1999 roku grupa fanatycznych wyznawców prawosławia kierowana przez byłego popa Wasilija Mkalawiszwiliego zorganizowała demonstrację w Tbilisi, podczas której publicznie spaliła książki i czasopisma Świadków Jehowy. Od napadu kilku ekstremistów religijnych pociągających za sobą około 200-osobowy tłum, podczas zebrania zboru Świadków Jehowy w Gldani w dniu 17 października 1999 roku, rozpoczęły się zorganizowane ataki, które rozprzestrzeniły się na całą Gruzję. Napastnicy używając drewnianych pałek i żelaznych krzyży zaatakowali obecnych na zebraniu skutkiem czego szesnaście osób trafiło do szpitala. Choć prezydent Eduard Szewardnadze stanowczo potępił te brutalne ataki nie podjęto żadnych konkretnych działań by zapobiec kolejnym napaściom.
8 września 2000 roku zgromadzenie religijne w mieście Zugdidi, w którym brało udział około 700 Świadków Jehowy zostało przerwane przez zamaskowany oddział antyterrorystyczny. Podpalono konstrukcję wzniesioną na potrzeby zgromadzenia oraz pobito około 50 osób. Pomimo natychmiastowego powiadomienia władz nie doszło do rozpoczęcia postępowania wyjaśniającego. Brak reakcji na to zdarzenie stał się przyczyną wniesienia skargi do Europejskiego Trybunału Praw Człowieka przez Świadków Jehowy przeciw Gruzji w sprawie "Begheluri i inni przeciw Gruzji". W sumie w latach 1999–2003 poszkodowani Świadkowie Jehowy złożyli do organów ścigania 784 skargi, dotyczące aktów przemocy dokonanych przez zwolenników Wasilija Mkalawiszwiliego.
8 stycznia 2001 roku rozpoczęto kampanię zbierania podpisów pod petycją z prośbą o ochronę przed atakami i o pociągniecie do odpowiedzialności osób atakujących Świadków Jehowy. W ciągu dwóch tygodni petycję podpisało 133 375 mieszkańców Gruzji, głównie wyznawców prawosławia. Petycja ta miała na celu wykazać, że odpowiedzialność za falę ataków ponosi mała grupa ekstremistów, a większość obywateli jej nie pochwala. Chociaż została ona przedstawiona prezydentowi Szewardnadze, nie spowodowała podjęcia działań, które zatrzymały by falę przemocy.
22 lutego 2001 roku nastąpiło unieważnienie rejestracji dwóch osób prawnych, którymi posługiwali się Świadkowie Jehowy w Gruzji (Związek Świadków Jehowy oraz Przedstawicielstwo Pensylwańskiego Towarzystwa Biblijnego i Traktatowego – Strażnica w Gruzji). Choć zdaniem sądu nie miało to ograniczać działalności religijnej obejmującej urządzanie zebrań, sprowadzanie publikacji czy posiadanie własnych obiektów to jednak ośmieliło ekstremistów religijnych do przeprowadzenia szeregu kolejnych brutalnych napaści. 28 listopada 2003 roku nastąpiła ponowna rejestracja Oddziału Towarzystwa Strażnica. Brutalne ataki wobec Świadków Jehowy, do jakich dochodziło w latach 2001–2003, nieco osłabły w roku 2004 po aresztowaniu Wasilija Mkalawiszwiliego oraz kilku jego zwolenników.
Mimo że fala brutalnych ataków wobec Świadków Jehowy ustała, to jednak w roku 2013 odnotowano 53 przypadki napaści fizycznych i uporczywego nękania Świadków Jehowy, a w roku 2014 wobec Świadków Jehowy w Gruzji dopuszczono się 63 przestępstw powodowanych nienawiścią.
Sytuacja w Abchazji i Osetii Południowej.
W roku 2014 na terenach pozostających poza rzeczywistą kontrolą władz Gruzji, w Achalgori w Osetii Południowej oraz na terenie Abchazji lokalne władze utrudniały prowadzenie działalności religijnej. W październiku 2017 roku Sąd Najwyższy Osetii Południowej orzekł, podobnie jak wcześniej rosyjski Sąd Najwyższy, że Świadkowie Jehowy są organizacją ekstremistyczną i zabronił im prowadzenia działalności religijnej na terenie Osetii Południowej. Jeśli orzeczenie wejdzie w życie, to za kontynuowanie działalności będzie groziła kara 10 lat pozbawienia wolności. Według tamtejszych władz liczbę Świadków Jehowy szacuje się na przeszło 1000 osób (ok. 2% populacji).
Świadkowie Jehowy wydają swoje publikacje zarówno w języku abchaskim, jak i osetyjskim (również w dialekcie Kudar). W językach tych jest dostępny również oficjalny serwis internetowy jw.org. Pierwszym pełnym przekładem Biblii na język osetyjski jest wydane w 2010 roku „Pismo Święte w Przekładzie Nowego Świata”. Wcześniej, w roku 2006 wydano w tym języku Chrześcijańskie Pisma Greckie w Przekładzie Nowego Świata (Nowy Testament).
Orzeczenia ETPC.
W latach 2001–2007 Europejski Trybunał Praw Człowieka orzekał, iż rząd tolerował prześladowanie Świadków Jehowy w Gruzji – głównie ze strony duchownych i wiernych Gruzińskiego Kościoła Prawosławnego. 3 maja 2007 roku ETPC wydał orzeczenie w sprawie "Członkowie zboru Świadków Jehowy w Gldani i inni przeciw Gruzji" (nr 71156/01), w którym obarczył Gruzję odpowiedzialnością za ataki, wykazując wyraźny związek między obojętnością władz a narastaniem przemocy.
7 października 2014 roku Europejski Trybunał Praw Człowieka wydał orzeczenie w sprawie "Begheluri i inni przeciw Gruzji". Skarga ta, złożona ponad 12 lat wcześniej, dotyczyła 30 aktów przemocy fizycznej i słownej, której ofiarami padło 99 osób, w tym 98 Świadków Jehowy w Gruzji. Dotyczyła ona przerywania zebrań religijnych z użyciem siły przez gruzińską policję, które zapoczątkowało falę ataków wynikających z uprzedzeń religijnych, ataków mających miejsce w domach prywatnych, podczas rozpraw sądowych i w miejscach publicznych. ETPC uznał władze Gruzji winnymi nieludzkiego traktowania 47 spośród skarżących gruzińskich Świadków Jehowy, a także dyskryminacji i pogwałcenia wolności wyznania 88 z nich. Nałożył na rząd grzywnę w wysokości ponad 45 000 euro jako zadośćuczynienie za szkody moralne i pokrycie kosztów sądowych oraz nakazał władzom Gruzji zaniechanie łamania prawa i zobowiązał je do jak najszybszego wszczęcia skutecznego dochodzenia, dotyczącego popełnionych przestępstw. Następnego dnia po ogłoszeniu uzasadnienia rząd gruziński wydał oświadczenie, w którym zobowiązał się do zapobiegania kolejnym ewentualnym aktom przemocy skierowanym przeciw Świadkom Jehowy.
1 kwietnia 2015 roku Świadkowie Jehowy w Gruzji rozpoczęli specjalną ogólnokrajową kampanię informacyjną, która była skierowana do policjantów, przedstawicieli władz lokalnych i prokuratorów. Celem tej kampanii było zapoznanie przedstawicieli lokalnych władz z orzeczeniem dotyczącym pogwałcenia praw Świadków Jehowy, wydanym przez ETPC w sprawie "Begheluri i inni przeciw Gruzji", a także zapoznanie urzędników z działalnością religijną prowadzoną przez Świadków Jehowy. Kwietniowa kampania miała na celu również przyczynienie się do ściślejszego przestrzegania praw człowieka w całej Gruzji.
21 maja 2015 roku ETPC podał, że przyjął jednostronną deklarację rządu Gruzji złożoną we wrześniu 2014 roku, w której ten „z żalem przyznaje, że dochodziło do naruszania” praw Świadków Jehowy. ETPC uznał oświadczenie rządu Gruzji za wystarczającą podstawę do rozstrzygnięcia sprawy "Związek Świadków Jehowy i inni przeciw Gruzji", która dotyczyła działań rządu zmierzających do unieważnienia rejestracji dwóch podmiotów prawnych, którymi posługiwali się Świadkowie Jehowy. Trybunał uznał działania właściwych gruzińskich organów władzy za naruszenie wolności wyznania i stowarzyszania się co stanowiło działanie wbrew Europejskiej konwencji praw człowieka (artykuł 11 w związku z artykułem 9). 
17 stycznia 2017 roku ETPC wydał orzeczenie w sprawie "Carcidze przeciw Gruzji", w którym uznał, że prawa Świadków Jehowy zostały naruszone. ETPC orzekł, że policja gruzińska była albo bezpośrednio zaangażowana w zajścia, albo nie interweniowała, by zapewnić ofiarom ochronę. W orzeczeniu dodatkowo wskazano, że sędziowie i sądy gruzińskie nie powstrzymały agresji przeciwko Świadkom Jehowy, kierując się uprzedzeniami i powierzchowną oceną faktów.
12 października ETPC przyjął oświadczenie władz Gruzji w sprawie "Gabunia i inni przeciw Gruzji", w którym przyznały one jako zadośćuczynienie za naruszenie prawa do wolności wyznania i zakazu dyskryminacji po 800 euro dla każdego z 10 skarżących Świadków Jehowy. Skarga ta została wniesiona po czterech motywowanych nienawiścią religijną atakach prawosławnych ekstremistów, które miały związek z tolerowaną przez władze kampanią wymierzoną przeciw Świadkom Jehowy w Gruzji. W atakach tych funkcjonariusze organów ścigania albo byli współwinni napaści gdyż sami brali w nich udział, albo nie interweniowali dając sprawcom nieme przyzwolenie do kolejnych ataków.
Rozwój działalności po roku 2004.
W 2004 roku na kongresie pod hasłem „Chodź z Bogiem” ogłoszono wydanie w języku gruzińskim "Chrześcijańskich Pism Greckich w Przekładzie Nowego Świata". Dwa lata później na kongresie pod hasłem „Wyzwolenie jest blisko!”, Geoffrey Jackson, członek Ciała Kierowniczego, ogłosił wydanie "Pisma Świętego w Przekładzie Nowego Świata" w tym języku. Z programu kongresu skorzystało ponad 17 000 osób. Na początku 2005 roku zorganizowano akcję humanitarną dla Świadków Jehowy, uchodźców z Abchazji. W sierpniu 2006 roku delegacja z Gruzji brała udział w kongresie międzynarodowym pod hasłem „Wyzwolenie jest blisko!” w Chorzowie. Na kongresie regionalnym pod hasłem „Szukajmy najpierw Królestwa Bożego!”, który odbył się w dniach od 18 do 20 września 2014 roku w Gruzji ogłoszono wydanie Pisma Świętego w Przekładzie Nowego Świata w języku azerskim.
6 kwietnia 2013 roku oddano do użytku rozbudowane Biuro Oddziału, Salę Zgromadzeń i centrum szkoleniowe w Tbilisi. W uroczystościach wzięło udział 338 delegatów z 24 krajów, w tym członek Ciała Kierowniczego – David Splane. Następnego dnia programu wysłuchało 15 200 osób zebranych w różnych obiektach na terenie całego kraju.
W 2014 roku w Tbilisi po raz pierwszy odbył się kongres regionalny w języku kurdyjskim. Przybyli delegaci z Armenii, Niemiec, Turcji i Ukrainy. Do trzech zborów kurdyjskojęzycznych należy przeszło 500 głosicieli mieszkających w Gruzji.
Od roku 2013 prowadzono Kurs Biblijny dla Małżeństw, który ukończyło ponad 200 osób. W 2015 roku w Tbilisi zorganizowano pierwszą klasę Kursu dla Ewangelizatorów Królestwa. Wielu pionierów rozpoczęło działalność na terenie obcojęzycznym, ucząc się języków takich jak: angielski, arabski, azerski, chiński, perski i turecki, a inni przenieśli się do zborów gruzińskojęzycznych za granicę. Jedna trzecia z 3197 pionierów pełnoczasowych w Gruzji nie ukończyła 25 lat.
10 grudnia 2014 roku "Chrześcijański Zbór Świadków Jehowy w Gruzji" został zarejestrowany w ramach prawa publicznego. W 2016 roku w gruzińskim Komitecie Oddziału usługiwali Wayne Tomchuk, Lewani Kopaliani, Dżoni Szalamberidze i Michael Jones.
W sierpniu 2017 roku delegacja Świadków Jehowy z Gruzji uczestniczyła w kongresie specjalnym pod hasłem „Nie poddawaj się!” w kazachskim mieście Ałmaty, a latem 2019 roku w kongresie międzynarodowym pod hasłem „Miłość nigdy nie zawodzi!” w Atenach, Kopenhadze i Warszawie.
W dniach od 20 do 22 lipca 2018 roku w Tbilisi odbył się pierwszy w kraju kongres specjalny pod hasłem „Bądź odważny!” z udziałem prawie 2500 zagranicznych delegatów z 18 krajów, m.in. z Azerbejdżanu, Armenii, Bułgarii, Grecji, Hiszpanii, Polski, Rosji, Stanów Zjednoczonych, Turcji, Turkmenistanu i Ukrainy. W głównym obiekcie kongresowym, Pałacu Olimpijskim, zebrały się 7002 osoby. Program transmitowano do około 80 innych miejsc na terenie Gruzji. Łączna liczba obecnych wyniosła 21 914, a ochrzczono 208 osób. 21 czerwca 2020 roku Geoffrey Jackson, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku gruzińskim. W związku z pandemią COVID-19 zorganizowano specjalne zebranie w trybie wideokonferencji, w którym uczestniczyło 19 521 osób. W latach 2006–2020 wydrukowano 221 049 egzemplarzy Pisma Świętego w Przekładzie Nowego Świata w języku gruzińskim. Językiem tym na całym świecie posługuje się około 18 000 głosicieli.
Gruzińskie Biuro Oddziału nadzoruje tłumaczenie literatury biblijnej na język azerski, gruziński, kurdyjski (kurmandżi) używany na Kaukazie (alfabet grażdanka i łaciński), swański i megrelski. Przygotowuje też wersje brajlowskie publikacji w języku gruzińskim. 
Kongresy regionalne odbywają się w językach: gruzińskim, angielskim, azerskim, kurdyjskim, ormiańskim, osetyjskim, rosyjskim i rosyjskim migowym.
Zebrania zborowe odbywają się w językach: gruzińskim, angielskim, arabskim, azerskim, chińskim, hindi, kurdyjskim (kurmandżi), megrelskim, ormiańskim, osetyjskim, perskim, rosyjskim, tureckim i rosyjskim migowym.
W 2017 roku w Gruzji funkcjonowało 85 Sal Królestwa.

</doc>
<doc id="1347271" url="https://pl.wikipedia.org/wiki?curid=1347271" title="Jan Luzjański">
Jan Luzjański

Jan Luzjański (ur. przed 1470 – zm. w kwietniu 1551), herbu Luzjański, m.in.: wojewoda chełmiński (od 1514), wójt biskupi (od 1512, burgrabia reszelski od 1520, członek Rady Prus Królewskich.
Rodzina.
Syn Marcina Merkelingerode z rodziny przybyłej w XIV wieku z Harzu do Prus Książęcych, który po nabyciu wsi Lossainen przybrał nazwisko von Lossainen. Marcin był burgrabią zamku biskupów warmińskich w Reszlu. Matka Elżbieta Kościeleckka pochodziła z wpływowego rodu Kościeleckich wywodzących się z Kościelca. 
Najbardziej znany z rodziny Luzjańskich był jego brat biskup Fabian Luzjański.
Do dóbr rodzinnych Luzjańskich należały:Luzyany, Moldditten i Makohlen
Kariera.
Jan Luzjański od 1512 (roku objęcia diecezji warmińskiej przez Fabiana) zostaje wójtem biskupim. Po objęciu urzędu wojewody chełmińskiego w 15 września 1514 który pełnił do śmierci w kwietniu 1551 r., w roku 1515 zrzeka się funkcji wójta warmińskiego. W latach 1520-1525 był burgrabią reszelskim (najprawdopodobniej po zmarłym, mniej znanym bracie Albrechcie).
Król Zygmunt I Stary w roku 1514 powierzył mu starostwo radzyńskie.
W kręgu polityki.
Czynnie uczestniczył w wojnie 1519-1521. Wówczas w 1520 otrzymał od króla zamek w Działdowie, znajdujący się na terenie Prus Zakonnych zajętym przez Polskę.
W 1526 towarzyszył królowi Zygmuntowi Staremu w czasie jego pobytu w Gdańsku kiedy Jerzy I i Barnim IX Pobożny otrzymali w lenno ziemię lęborsko-bytowską.
W roku 1530 uczestniczył w koronacji króla Zygmunta Augusta w Krakowie.

</doc>
<doc id="1347272" url="https://pl.wikipedia.org/wiki?curid=1347272" title="Konrad mazowiecki">
Konrad mazowiecki



</doc>
<doc id="1347273" url="https://pl.wikipedia.org/wiki?curid=1347273" title="Okręg wyborczy Cardiff East">
Okręg wyborczy Cardiff East

Okręg wyborczy Cardiff East powstał w 1918 r. i wysyłał do brytyjskiej Izby Gmin jednego deputowanego. Okręg obejmował wschodnią część miasta Cardiff. Został zlikwidowany w 1950.

</doc>
<doc id="1347283" url="https://pl.wikipedia.org/wiki?curid=1347283" title="August Kolb (SS-mann)">
August Kolb (SS-mann)

August Heinrich Kolb (ur. 15 sierpnia 1893 w Rößleinsdorfie, zm. 2 października 1962 w Norymberdze) – zbrodniarz hitlerowski, kierownik obozu koncentracyjnego Sachsenhausen oraz SS-Hauptsturmführer.
Członek SS, służbę w obozach koncentracyjnych rozpoczął w 1942 w KL Arbeitsdorf. W 1943 Kolb przeniesiony został do Sachsenhausen, gdzie przebywał do kwietnia 1945, sprawując między innymi funkcję "Schutzhaftlagerführera" (kierownika obozu i zastępcy komendanta). Kierował przynajmniej 100 egzekucjami przez powieszenie na placu apelowym obozu, rozstrzelaniem około 50 więźniów niezdolnych do pracy czy morderstwami popełnianymi na więźniach podczas ewakuacji Sachsenhausen w kwietniu 1945. 
Po zakończeniu wojny Kolb dwukrotnie stanął przed zachodnioniemieckimi sądami w związku ze zbrodniami popełnionymi w Sachsenhausen. Najpierw 13 października 1954 Sąd w Nürnberg-Fürth skazał go za kierowanie wyżej wymienionymi egzekucjami przez powieszenie i rozstrzelanie na 4 lata i 3 miesiące więzienia. Kolb ponownie skazany został 16 marca 1961. Sąd w Nürnberg-Fürth wymierzył mu kare 6 lat pozbawienia wolności za udział w zabójstwie dwóch więźniów narodowości niemieckiej w latach 1943 i 1944. 

</doc>
<doc id="1347284" url="https://pl.wikipedia.org/wiki?curid=1347284" title="Prime Evil">
Prime Evil

Prime Evil – szósty album studyjny brytyjskiego zespołu (pioniera black metalu) Venom. Jest to pierwszy album wykonany bez udziału Cronosa.

</doc>
<doc id="1347286" url="https://pl.wikipedia.org/wiki?curid=1347286" title="Sytuacja prawna osób LGBT w Polsce">
Sytuacja prawna osób LGBT w Polsce



</doc>
<doc id="1347289" url="https://pl.wikipedia.org/wiki?curid=1347289" title="Lubowid">
Lubowid

Lubowid — staropolskie imię męskie, zrekonstruowane na podstawie nazwy miasta Lubowidz i wsi Lubowidza oraz jeziora Lubowidzkiego, złożone z członów "Lubo-" ("miły, luby, kochany") i "-wid" ("widzieć", ale może od "widz" - "sługa, posłaniec").
Lubowid imieniny obchodzi 13 czerwca.

</doc>
<doc id="1347292" url="https://pl.wikipedia.org/wiki?curid=1347292" title="Dolina Kalifornijska">
Dolina Kalifornijska

Dolina Kalifornijska (ang. "Central Valley") – nizina w Kalifornii. Jest długa (700 km długości) i wąska (do 100 km szerokości). Rozciąga się z północnego zachodu na południowy wschód. Dolina jest zapadliskiem pomiędzy dużo wyżej położonymi terenami Gór Nadbrzeżnych i Sierra Nevada. Z Oceanem Spokojnym łączy się przesmykiem w pobliżu San Francisco. Dolina Kalifornijska składa się z doliny rzeki Sacramento (płynącej z północy) i doliny rzeki San Joaquin (płynącej z południa). Występuje klimat podzwrotnikowy morski.
W dolinie silnie rozwinięte jest rolnictwo. Uprawiane są głównie owoce cytrusowe i winogrona. Wydobywany jest także gaz ziemny.
Największe miasta położone w Dolinie Kalifornijskiej to:

</doc>
<doc id="1347294" url="https://pl.wikipedia.org/wiki?curid=1347294" title="Imperanon">
Imperanon

Imperanon – fiński zespół melodic death metalowy działający w latach 1999–2007. 
Grupa została założona w 1999 przez Jaakko Nyland i Asko Sartanen. W 2000, gdy dołączyli Aleksi Sihvonen i Eki Nurmikari, nagrali pierwsze demo, zatytułowane "Until The End". Następnie Sartanen opuścił grupę i został zastąpiony przez Aleksiego Virta i Lauriego Koskenniemi. Kolejne demo, nazwane "Imperanon" zostało nagrane przed dołączeniem do Nuclear Blast. Ich debiutancki album "Stained" został wydany w 2004, po czym Koskenniemi opuścił zespół. Jego miejsce zajął Teemu Mäntysaari.
W 2005 Imperanon nagrał demo z trzema utworami, które nigdy nie zostało publicznie udostępnione i nie należy do ich dyskografii. W 2006 Imperanon stworzył kolejne – nie posiadające okładki – demo, znane jako "2006 Demo". 20 lipca 2007 Imperanon na swojej stronie MySpace wydał oświadczenie, w którym członkowie ogłosili rozpad zespołu, najprawdopodobniej z powodu Teemu Mäntysaari, który poświęcił się pracy w Wintersun oraz Aleksiego Sihvonen, który dołączył do fińskiej grupy death/thrash metalowego zespołu Medicated.

</doc>
<doc id="1347295" url="https://pl.wikipedia.org/wiki?curid=1347295" title="Radíkov">
Radíkov

Radíkov – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 153 mieszkańców.

</doc>
<doc id="1347296" url="https://pl.wikipedia.org/wiki?curid=1347296" title="Suszarka do ubrań">
Suszarka do ubrań

Suszarka do ubrań – urządzenie domowe lub profesjonalne służące do suszenia odzieży.
Współcześnie najczęściej używa się elektrycznych suszarek bębnowych. Mokre rzeczy wkłada się do bębna, podobnie jak w pralce automatycznej, najczęściej po uprzednim ich upraniu.
Poprzednikiem suszarki elektrycznej była suszarka ręczna, a właściwie wyżymaczka, która nie tyle suszyła ubrania, ile odciskała z nich nadmiar wody, dzięki czemu czas schnięcia był krótszy. Mianem suszarki do ubrań (lub suszarki balkonowej) określa się także rodzaj składanego stelażu, na którym rozwiesza się mokre ubrania.
Wyróżnia się suszarki wywiewne, kondensacyjne i kondensacyjne z pompą ciepła. W pierwszym typie urządzenia, coraz rzadziej spotykanym na rynku, para wodna jest odprowadzana przez wąż o średnicy około 10 cm na zewnątrz pomieszczenia lub do kanału wentylacyjnego. Drugi typ suszarki skrapla parę wodną powstałą w trakcie suszenia w kondensatorze i gromadzi w pojemniku, skąd można ją później wylać lub jest odprowadzana przez suszarkę do kanalizacji. Trzeci, najnowocześniejszy typ suszarek, z pompą ciepła, która umożliwia odzyskiwanie części energii cieplnej w cyklu parowania i skraplania wody.
Współczesne suszarki, szczególnie te z pompą ciepła oraz wyposażone w zaawansowane układy elektroniczne, np. różnego rodzaju czujniki wilgotności, kontrolę wagową wsadu, wygładzanie parą, funkcje zapachowe czy opatentowane rozwiązania konstrukcyjne bębna skutecznie i przy niewielkich kosztach suszą pranie w krótkim czasie i stają się coraz bardziej popularne. Klasyczne suszarki mają zwykle wielostopniowy system filtrowania obsługiwany ręcznie. Najnowszym trendem jest stosowanie filtrowania „bezobsługowego”, który jednak uważany jest za bardziej awaryjny. Dedykowane zestawy połączeniowe pozwalają, w celu oszczędności miejsca, na łączenie pralki i suszarki jednego producenta w tzw. „wieże pralnicze” (niem.: "waschturm").
Suszarki do ubrań w USA nie są klasyfikowane energetycznie. Natomiast w Europie suszarki są przydzielane do odpowiedniej klasy energetycznej. Suszarki kondensacyjne reprezentują zwykle klasę energetyczną C, suszarki z pompą ciepła – klasę A lub wyższą.
Alternatywą dla suszarki bębnowej jest pralka z funkcją suszarki. Charakteryzuje się ona mniejszą sprawnością niż suszarka bębnowa, a w stosunku do tradycyjnej pralki zużywa więcej wody.

</doc>
<doc id="1347297" url="https://pl.wikipedia.org/wiki?curid=1347297" title="Amiina">
Amiina

Amiina (wcześniej jako Amína i Aníma) - islandzki kwartet żeński, w którego skład wchodzą: Hildur Ársælsdóttir, Edda Rún Ólafsdóttir, Maria Huld Markan Sigfúsdóttir i Sólrún Sumarliðadóttir. Często występują na koncertach zespołu Sigur Rós oraz biorą udział w nagraniach studyjnych tej grupy.
Amiina znane są z gry na wielu różnorodnych instrumentach w czasie swoich koncertów, a także z tego że w czasie występu członkinie grupy przemieszczają się po scenie zmieniając instrumenty.
Na początku istnienia grupy, Amiina stanowiły kwartet smyczkowy, w którym Maria i Hildur grały na skrzypcach, Edda na altówce a Sólrún na wiolonczeli. Właśnie jako kwartet strunowy Amiina nagrywały wraz z Sigur Rós album "( )", oraz następujący po nim album "Takk...".
Ich pierwszym komercyjnym nagraniem był minialbum "Animamina", na którym znalazły się cztery utwory. Po nim Amiina wydały singel "Seoul (EP)". 21 marca 2007 wyszedł ich pierwszy pełny album zatytułowany "Kurr", wznowiony w czerwcu tego samego roku. Po wydaniu albumu "Kurr" Amiina odbyły podróż po Ameryce Północnej (w marcu i kwietniu), a następnie po Europie - w maju.
10 grudnia 2007 kwartet wydał drugi singel z albumu "Kurr" pt. "Hilli (At The Top Of The World)", będący efektem współpracy z Lee Hazlewoodem, którego wokal połączono ze zmodyfikowaną wersją oryginalnego utworu.
Na początku roku 2008 Amiina pojawiły się w islandzkim filmie "Brúðguminn".
W pierwszym kwartale 2009 roku we współpracy z Kippi &amp; Maggi został wydany kolejny minialbum "Re Minore" zapowiadający kolejny ich album. Amiina wraz z Kippi &amp; Maggi promowali "Re Minore" podczas czerwcowej mini-trasy koncertowej we Włoszech, gdzie można było nabyć ten minialbum, wydany w limitowanej edycji 500 kopii.

</doc>
<doc id="1347299" url="https://pl.wikipedia.org/wiki?curid=1347299" title="Prime evil">
Prime evil



</doc>
<doc id="1347306" url="https://pl.wikipedia.org/wiki?curid=1347306" title="Antoni Kossowski (1701–1771)">
Antoni Kossowski (1701–1771)

Antoni Kossowski z Głogowy herbu Dołęga (ur. 6 stycznia 1701, zm. 6 czerwca 1771) – sekretarz wielki koronny w latach 1764–1771, referendarz wielki koronny od 1764 roku, generał major 6. Regimentu Pieszego Łanowego w latach 1750–1768, podskarbi nadworny koronny w latach 1744–1762, łowczy inowrocławski w latach 1728–1732, łowczy bydgoski w latach 1727–1728, starosta przedecki w latach 1732–1745, starosta budzyński, sieradzki, parczewski, kłodawski, wałecki, radziejowski, regent kancelarii mniejszej litewskiej.
Życiorys.
Stronnik Czartoryskich. Wielokrotny poseł na sejmy w 1729, 1730, 1733, 1740, 1744, 1761, 1764, 1766. Jako poseł na sejm konwokacyjny 1733 roku z województwa brzeskokujawskiego był członkiem konfederacji generalnej zawiązanej 27 kwietnia 1733 roku na tym sejmie.Poseł na sejm 1752 roku z województwa brzeskokujawskiego. W 1752 był komisarzem wojskowym na Trybunał Skarbowy Radomski. Poseł na sejm 1754 roku z województwa łęczyckiego. Był komisarzem Komisji Skarbowej Koronnej. W 1764 roku jako województwa brzeskokujawskiego wybrany sędzią kapturowym tego województwa Był marszałkiem województw kujawskich w konfederacji Czartoryskich w 1764 roku i posłem z województwa brzeskokujawskiego na sejm konwokacyjny (1764). Był konsyliarzem konfederacji generalnej 1764 roku. Był elektorem Stanisława Augusta Poniatowskiego w 1764 roku, jako deputat podpisał jego "pacta conventa". W 1764 roku na sejmie koronacyjnym wyznaczony do komisji do "compositio inter status". W 1766 roku był posłem na Sejm Czaplica z województwa brzeskokujawskiego.
Odznaczony Orderem Orła Białego.

</doc>
<doc id="1347309" url="https://pl.wikipedia.org/wiki?curid=1347309" title="Hells Bells">
Hells Bells

Hells Bells („Dzwony Piekieł”) – utwór grupy AC/DC, pochodzący z siódmego albumu "Back in Black" (1980). Tekst stworzył Brian Johnson oraz Angus i Malcolm Youngowie.
Piosenka zaczyna się od bicia dzwonu. Po czwartym uderzeniu zaczyna grę gitarzysta Angus Young. Po chwili wchodzi basista Cliff Williams i perkusista Phil Rudd, a po dłuższej chwili dołącza reszta zespołu. Teksty śpiewane przez Briana Johnsona, w pierwszej osobie opowiadają o bezlitosnym przewoźniku, zabierającym dusze do piekła. Użyte środki stylistyczne obejmują m.in. porównania bohatera do burzy (I'm a rolling thunder), a w dalszych zwrotkach wyraźnie zaznaczona zostaje jego zła natura.
Piosenka znalazła się na soundtracku do filmu Stephena Kinga Maksymalne przyśpieszenie z 1986. Obie wersje utworu znajdują się na koncertowym albumie AC/DC Live z 1992.
W 2010 niemiecki zespół Gregorian nagrał cover piosenki i umieścił go na albumie "Dark Side of the Cant".
Na stronie b znajduje się piosenka "What Do You Do For Money Honey", którą można usłyszeć na albumie "Back in Black".
Tej piosenki używa podczas wejścia na ring Witalij Kłyczko, mistrz świata wagi ciężkiej federacji WBC

</doc>
<doc id="1347320" url="https://pl.wikipedia.org/wiki?curid=1347320" title="Luneta (optyka)">
Luneta (optyka)



</doc>
<doc id="1347322" url="https://pl.wikipedia.org/wiki?curid=1347322" title="Evita (film)">
Evita (film)

Evita – amerykański film biograficzny z 1996 roku, będący ekranizacją musicalu Andrew Lloyd Webbera z 1977 roku. Film opowiada historię Evy (Evity) Perón, w której rolę wcieliła się Madonna.
Zdjęcia.
Zdjęcia realizowane były na terenie Węgier (Budapeszt), Argentyny (Buenos Aires), Anglii (Londyn, Wendover, Shepperton–studio) oraz Hiszpanii.

</doc>
<doc id="1347329" url="https://pl.wikipedia.org/wiki?curid=1347329" title="Robert Esche">
Robert Esche

Robert Esche (ur. 22 stycznia 1978 w Whitesboro, Nowy Jork) – amerykański hokeista, reprezentant USA, olimpijczyk. Działacz hokejowy.
Kariera.
Zawodową karierę Esche zaczynał w Phoenix Coyotes, skąd przeniósł się do Philadelphia Flyers w 2002 roku razem z Michalem Handzušem za Briana Bouchera i wybór w trzeciej rundzie draftu. W 2003 został uhonorowany wraz z Romanem Čechmánkiem i Martinem Brodeurem nagrodą William M. Jennings Trophy. W 2007 przeniósł się do rosyjskiego Ak Barsu Kazań, z którym wywalczył Puchar Kontynentalny w edycji 2007/2008 (wybrano go wówczas najlepszym bramkarzem turnieju finałowego). Po sezonie przeniósł się do SKA Sankt Petersburg, zaś w 2010 trafił do białoruskiego klubu Dynama Mińsk, gdzie występował do końca sezonu 2010/11.
Podczas występów Esche'a w lidze KHL, jego nazwisko, m.in. na koszulce, zapisywane było w j.rosyjskim jedynie przy użyciu dwóch liter („Эш”).
Uczestniczył w turniejach mistrzostw świata w 2000, 2001, 2008, 2009, Pucharu Świata 2004 oraz zimowych igrzysk olimpijskich 2006.
Od 2013 prezydent klubu Utica Comets w lidze AHL.

</doc>
<doc id="1347331" url="https://pl.wikipedia.org/wiki?curid=1347331" title="Okap kuchenny">
Okap kuchenny

Okap kuchenny – urządzenie gospodarstwa domowego służące do odprowadzania lub oczyszczania oparów powstałych w trakcie przygotowywania posiłków. Elektryczne okapy można podzielić ze względu na sposób działania na wyciągi oraz pochłaniacze, przy czym produkowane są okapy łączące obie te funkcje. Wyciąg to okap kuchenny podłączony do systemu wentylacyjnego pomieszczenia rurą, za pomocą której opary odprowadzane są na zewnątrz. Pochłaniacz z kolei to okap wyposażony w filtry węglowe pochłaniające zapachy i tłuszcz, działający w obiegu zamkniętym.
Elektryczne okapy kuchenne.
Rodzaj sterowania.
Okapy mogą być sterowane mechanicznie za pomocą suwaków lub przycisków lub też elektronicznie za pomocą przycisków dotykowych lub pilota. Sterowanie dotykowe zwane jest inaczej sterowaniem sensorowym lub Touch Control. Niektóre modele okapów wyposażone są także w sterowanie pokrętłem, choć w nowoczesnych urządzeniach jest to mniej spotykane rozwiązanie. Istnieje także grupa okapów sterowana za pomocą przycisków kołyskowych. Jeden z producentów okapów kuchennych (Elica) opatentował też nowatorskie rozwiązanie o nazwie Magic Wand (Czarodziejska Różdżka).
Oświetlenie.
Wyciąg kuchenny zazwyczaj ma oświetlenie - żarówkowe albo halogenowe. W nowszych modelach montowane jest także oświetlenie diodowe (ze względu na oszczędność energii).
Filtry.
Wszystkie okapy posiadają filtry przeciwtłuszczowe. Mogą one być metalowe (w większości jest to aluminium), należy je wtedy myć raz w miesiącu (większość modeli można myć w zmywarce) lub też flizelinowe, które należy wymieniać. Ok. 1% metalowych filtrów przeciwtłuszczowych w okapach wykonanych jest ze stali nierdzewnej, która jest trwalsza i bardziej odporna na uszkodzenia mechaniczne, jednakże nie wpływa to na samą skuteczność takich filtrów . Okapy pracujące w obiegu zamkniętym wymagają także filtrów węglowych, które pochłaniają zapachy powstające podczas gotowania. Nowym rozwiązaniem są także filtry plazmowe , których nie trzeba wymieniać. Montuje się je w urządzeniach działających w trybie pochłaniacza. Dzięki filtrom plazmowym powietrze w kuchni jest praktycznie sterylnie czyste.
Rodzaje.
Okapy można podzielić na grupy. Są to:
Montaż.
Kluczowa przy montażu okapu jest jego prawidłowa odległość od płyty grzewczej – zazwyczaj jest to około 70 cm. W przypadku płyt gazowych niskie umiejscowienie okapu doprowadzić może do nieprawidłowego spalania gazu czy obniżenia wydajności. Istotne jest także wcześniejsze wypoziomowanie urządzenia, zapewniające optymalną pracę urządzenia oraz niski poziom hałasu.

</doc>
<doc id="1347332" url="https://pl.wikipedia.org/wiki?curid=1347332" title="Robert Hudson (1. wicehrabia Hudson)">
Robert Hudson (1. wicehrabia Hudson)

Robert Spear Hudson, 1. wicehrabia Hudson CH (ur. 15 sierpnia 1886, zm. 2 lutego 1957) – brytyjski polityk, członek Partii Konserwatywnej, minister w rządach Stanleya Baldwina, Neville'a Chamberlaina i Winstona Churchilla.
Życiorys.
Był najstarszym synem Roberta Williama Hudsona i Gerdy Marion Bushell. Wykształcenie odebrał w Eton College oraz w Magdalen College na Uniwersytecie Oksfordzkim. W 1911 r. wstąpił do Służby Dyplomatycznej.
W 1924 r. został wybrany do Izby Gmin jako reprezentant okręgu Whitehaven. Okręg ten reprezentował do swojej porażki w wyborach 1929 r. Do parlamentu powrócił dwa lata później jako reprezentant okręgu Southport.
W latach 1931–1935 był parlamentarnym sekretarzem w Ministerstwie Pracy. Następnie został ministrem emerytur, a w 1936 r. objął stanowisko parlamentarnego sekretarza w Ministerstwie Zdrowia. W latach 1937–1940 był sekretarzem ds. handlu zamorskiego. Od kwietnia do maja 1940 r. pełnił urząd ministra budownictwa okrętowego. W gabinecie wojennym, a następnie gabinecie dozorującym, Churchilla był ministrem rolnictwa i rybołówstwa.
Utracił stanowisko po wyborczej porażce konserwatystów w 1945 r. W Izbie Gmin zasiadał jeszcze do 1952 r., kiedy to otrzymał tytuł 1. wicehrabiego Hudson i zasiadł w Izbie Lordów. Zmarł w 1957 r. Tytuł wicehrabiego odziedziczył jego syn, Robert William.

</doc>
<doc id="1347335" url="https://pl.wikipedia.org/wiki?curid=1347335" title="Stanisław Cichocki">
Stanisław Cichocki

Stanisław Antoni Cichocki, ps. „Szpicbródka” (ur. ok. 1890) – polski włamywacz-kasiarz, działający głównie na terenie Rosji i II Rzeczypospolitej. Pseudonim zawdzięczał starannie wypielęgnowanej blond bródce. Elegancki, wykwintny, znał kilka języków obcych.
Życiorys.
Karierę przestępczą rozpoczął jeszcze w carskiej Rosji, był wychowankiem odeskiej szkoły kasiarzy, ale jego bezpośrednim nauczycielem był Wincenty Brocki, który zasłynął włamaniem do skarbca klasztoru na Jasnej Górze w 1909 roku. W wieku 17 lat brał udział w napadzie na jeden z berlińskich banków, o którym pisały obszernie gazety całej Europy. Jedną z bardziej spektakularnych akcji Cichockiego w tamtym czasie był podkop pod skarbiec Banku Azjatyckiego w Rostowie. Został aresztowany w Petersburgu. Aby uniknąć zesłania na Syberię, zdecydował się na współpracę z policją, na której zlecenie włamywał się do wskazanych mu kas po dokumenty. W następnych latach prawdopodobnie organizował włamania do banków na terenie Czechosłowacji, Litwy i Niemiec. W 1920 roku przybył do Polski, a już rok później był sądzony za planowany napad na kasę Banku Przemysłowców w Warszawie. Wkrótce potem porzucił napady, zostając doradcą i konsultantem technicznym innych włamywaczy, a jednocześnie prowadził bogate życie towarzyskie, przebywał w warszawskich środowiskach artystycznych, głównie kabaretowych i teatralnych; był także właścicielem kabaretu „Czarny Kot”. W drugiej połowie lat 20. powrócił do napadów na banki. Był prawdopodobnie odpowiedzialny za napad na Bank Dyskontowy w Warszawie (1926), ale z braku dowodów nie został skazany, wzięto go jednak pod obserwację.
W 1927 roku Cichocki napadł na Państwowe Zakłady Graficzne w Warszawie, kopiąc kilkudziesięciometrowy tunel do skarbca. Został osadzony w więzieniu w Białymstoku. Organom ścigania nie udało się jednak zebrać przekonujących dowodów winy samego Cichockiego, a on sam twierdził, że znalazł się na miejscu napadu przypadkiem. We wrześniu 1929 roku sąd apelacyjny przychylił się do odwołania obrońców, a Cichocki został zwolniony. Niemal od razu zaczął przygotowywać napad na Bank Polski w Częstochowie.
W 1930 roku przygotowania do napadu na Bank Polski w Częstochowie były na ukończeniu, ale środki na ten cel skończyły się. Gang zdobył je, napadając na zakład jubilerski w Warszawie. W trakcie śledztwa w sprawie napadu na jubilera odkryto u jednego z jego wspólników plany nowoczesnego bankowego systemu alarmowego. Dzięki temu odkryciu skok na bank został udaremniony, a cała szajka aresztowana. Cichocki trafił do częstochowskiego aresztu, w którym pracował jako fryzjer. Dzięki przekupieniu niektórych strażników ubrany po cywilnemu Cichocki swobodnie opuścił areszt i wyszedł do miasta. Wkrótce po ucieczce napadł na Spółdzielczy Bank Kredytowy w Pabianicach, ale w 1932 roku został ponownie aresztowany. W trakcie procesu przyznał się do zamiaru napadu, ale dowodził, że piętrzące się trudności skłoniły go do rezygnacji z napadu. Ponadto istniały dowody, że nie brał udziału w napadzie na jubilera. Został jednak skazany na sześć lat więzienia, gdyż sąd nie przychylił się do jego tłumaczeń ws. rezygnacji z napadu, za to dołożono mu zarzut ucieczki z aresztu oraz napadu na pabianicki bank. Ostatecznie po odwołaniach i apelacji Cichocki wyszedł na wolność w kwietniu 1936 roku. 28 lutego 1937 został zatrzymany przez Policję Państwową, gdy wraz z pięcioma wspólnikami usiłował dokonać włamania do banku spółdzielczego w Zgierzu. W 1937 roku dokonał napadu na Bank Kredytowy w Warszawie. Ponownie został aresztowany i skazany na 4 lata więzienia.
Został zwolniony z więzienia w Sieradzu w 1939 roku, gdy wybuchła II wojna światowa. Dalej, przez obszar ZSRR dotarł do miejsca koncentracji Armii Andersa i z nią przedostał się do Iranu, a potem Afryki. Z punktu rozdzielczego został wysłany na pobyt czasowy do obozu Koja w Ugandzie. Dalsze losy nie są znane.
Szpicbródka w filmie.
Na kanwie jego biografii powstał musical "Hallo Szpicbródka, czyli ostatni występ króla kasiarzy" (1978) w reżyserii Janusza Rzeszewskiego z Piotrem Fronczewskim w roli tytułowej, niektóre motywy z jego życia wykorzystano w filmie "Vabank" (1981) Juliusza Machulskiego, a w filmie "Pismak" Wojciecha J. Hasa (1984) zagrał go w roli drugoplanowej Zdzisław Wardejn.

</doc>
<doc id="1347337" url="https://pl.wikipedia.org/wiki?curid=1347337" title="Vegastar">
Vegastar

Vegastar jest francuskim zespołem wykonującym rock alternatywny. Grupa została założona w 2003.

</doc>
<doc id="1347339" url="https://pl.wikipedia.org/wiki?curid=1347339" title="Gottlieb Muzikant">
Gottlieb Muzikant

Gottlieb Muzikant (ur. 27 grudnia 1903, zm.?) – zbrodniarz hitlerowski, sanitariusz SS w kompleksie obozowym Mauthausen-Gusen i SS-Scharführer.
Przed wstąpieniem do SS był bratem laickim w zakonie. W 1943 rozpoczął służbę jako sanitariusz ("SS-Sanitäter") w "Steyr-Münichholz", podobozie KL Mauthausen, skąd w sierpniu 1944 został przeniesiony do innego podobozu - "Melk", gdzie pozostał do kwietnia 1945. Muzikant uchodził za prawdziwy postrach więźniów, których katował na wszelkie możliwe sposoby, mordował zastrzykami fenolu lub rozstrzeliwał.
23 grudnia 1960 skazany został przez zachodnioniemiecki sąd w Fuldzie na dożywocie i dodatkowe 15 lat pozbawienia wolności za zamordowanie około 90 więźniów narodowości czeskiej, słowackiej, rosyjskiej i węgierskiej za pomocą śmiertelnych zastrzyków oraz za zabójstwo kolejnych 100 przez rozstrzelanie i bicie. 

</doc>
<doc id="1347340" url="https://pl.wikipedia.org/wiki?curid=1347340" title="Wicehrabia Hudson">
Wicehrabia Hudson

Wicehrabiowie Hudson 1. kreacji (parostwo Zjednoczonego Królestwa)

</doc>
<doc id="1347344" url="https://pl.wikipedia.org/wiki?curid=1347344" title="Ministrowie budownictwa okrętowego Wielkiej Brytanii">
Ministrowie budownictwa okrętowego Wielkiej Brytanii

Ministrowie budownictwa okrętowego
W 1941 r. urząd został połączony z Ministerstwem Transportu Wojennego.

</doc>
<doc id="1347353" url="https://pl.wikipedia.org/wiki?curid=1347353" title="Masaki Takemiya">
Masaki Takemiya

 – japoński zawodowy gracz go.
Życiorys.
Zdobywca sześciu tytułów Hon’inbō (1976, 1980, 1985) – pierwsze dwa stracił w kolejnych rozgrywkach, trzeci utrzymał przez cztery lata). Zdobywca tytułu Meijin (1995) oraz trzykrotny zdobywca tytułu Judan (1990–1992).
Masaki Takemiya jest znany ze swojego stylu gry nastawionego na wpływy, określanego często jako „kosmiczne go”. Swój pierwszy stopień dan zdobył w 1965 roku. Od roku 1977 posiadacz stopnia 9 dan.

</doc>
<doc id="1347358" url="https://pl.wikipedia.org/wiki?curid=1347358" title="Ernst Johann Biron von Curland">
Ernst Johann Biron von Curland

Ernst Johann Karl Oskar Eitel Friedrich Peter Burchard Biron von Curland (ur. 6 sierpnia 1940 w Berlinie) - książę kurlandzki, głowa rodu Bironów, honorowy obywatel Sycowa, przewodniczący Związku Szlachty Śląskiej.
Potomek Ernesta Jana Birona, prawnuk cesarza Wilhelma II Hohenzollerna. Syn Karla Petera Birona von Curland i Herzeleidy von Hohenzollern.
Z zawodu fizyk. Pracownik naukowy Instytutu Maxa Plancka. Od 1982 roku głowa książęcego rodu Bironów i tytularny wolny pan stanowy Sycowa.

</doc>
<doc id="1347363" url="https://pl.wikipedia.org/wiki?curid=1347363" title="Języki Ziemi Arnhema">
Języki Ziemi Arnhema

Języki Ziemi Arnhema () – postulowana rodzina językowa, skupiająca języki używane w dużej części na Ziemi Arnhema, w północnej Australii. Koncepcję tę zaproponował Nicholas Evans w 1997 roku. Tradycyjnie uznane rodziny, mające wejść w skład postulowanej, to:
Jeżeli propozycja wytrzyma krytykę, będzie drugą lub trzecią pod względem wielkości rodziną językową w Australii, po językach pama-nyungańskich i gunwinyguskich.
Evans zaproponował też rodzinę makrogunwinyguską, odpowiadającą rodzinie nazwanej przez Rebeccę Green w 2003 roku "Arnhem languages".

</doc>
<doc id="1347367" url="https://pl.wikipedia.org/wiki?curid=1347367" title="Polityka zagraniczna Gruzji">
Polityka zagraniczna Gruzji

Gruzja leży pomiędzy Morzem Czarnym, Rosją oraz Turcją, dzięki czemu kraj ten posiada istotne znaczenie strategiczne w regionie Kaukazu.
Przejawem pro-zachodniego kursu prowadzonego przez rząd gruziński jest umowa podpisana z Unią Europejską i członkostwo w Partnerstwie dla Pokoju. 
Gruzja jest członkiem ONZ, OBWE oraz Rada Europy.

</doc>
<doc id="1347369" url="https://pl.wikipedia.org/wiki?curid=1347369" title="Live Two">
Live Two

Live Two – koncertowy album Coil, dokumentujący występ grupy 15 września 2001 w DK Gorbunova w Moskwie. Album jest trzecim z serii czterech, uzupełnionej przez "Live Four", "Live Three" i "Live One". Wszystkie cztery zostały także wydane w box secie "The Key to Joy Is Disobedience".
Utwór "Something" w wersji studyjnej znany był z "Musick to Play in the Dark Vol. 2". "Higher Beings Command" i "The Green Child" wydano na "Constant Shallowness Leads To Evil". "Amethyst Deceivers" pojawił się na singlu "Autumn Equinox". "What Kind Of Animal Are You?" nigdy nie został nagrany w studio, przypomina jednak utwór "For Us They Will" z "Gold Is the Metal with the Broadest Shoulders". "Blood From The Air" znany jest z albumu "Horse Rotorvator". Podkład muzyczny finałowego "Constant Shallowness Leads to Evil" pochodzi z drugiej połowy tak samo zatytułowanego albumu, podczas gdy tekst częściowo został wzięty z utworu "Tunnel of Goats".
Oficjalne wydawnictwo VHS dokumentujące ten sam koncert wydano pod tytułem "Live In Moscow".
Podczas nagrania albumu Coil tworzyli: John Balance, Peter Christopherson, Thighpaulsandra i Tom Edwards.
Album jest dostępny w formacie CD za pośrednictwem oficjalnej strony Coila, Thresholdhouse.com.

</doc>
<doc id="1347371" url="https://pl.wikipedia.org/wiki?curid=1347371" title="Przywracanie systemu">
Przywracanie systemu

Przywracanie systemu (ang. "System restore") – komponent systemów operacyjnych Windows Me, Windows XP, Windows Vista, Windows 7, Windows 8 oraz Windows 10.
Przywracanie systemu przywraca pliki systemowe, poprzednie ustawienia, zainstalowane programy itp. Nie przywraca natomiast plików użytkownika (np. dokumentów, wiadomości e-mail, obrazów).
System Windows Server 2003 nie posiada wbudowanego przywracania systemu.
Użytkownik sam może tworzyć punkty przywracania, jednak system Windows automatycznie tworzy punkty przywracania w następujących sytuacjach:
Niektóre programy, np. służące do czyszczenia rejestru, także mogą tworzyć punkty przed wykonaniem pewnych operacji.
Liczba punktów przywracania zależy od miejsca na dysku, jakie przeznaczy się na przywracanie systemu. Możliwe jest też całkowite wyłączenie przywracania systemu. Windows XP na przywracanie systemu maksymalnie jest w stanie poświęcić 12% całego rozmiaru dysku. System Windows Vista może poświęcić 15% miejsca na dysku. System Microsoft Windows 7 może teoretycznie przeznaczyć dowolną ilość miejsca na punkty przywracania – użytkownik może dowolnie skonfigurować maksymalne użycie miejsca we właściwościach systemu. W przypadku wykrycia małej ilości wolnego miejsca na dysku punkty przywracania są jednak kolejno (od najstarszego) automatycznie usuwane.
Niepotrzebne (z punktu widzenia systemu) instalacje innych programów mogą nie zostać przywrócone, bowiem nie mają one znaczenia dla systemu i tylko niektóre typy tych plików zostają przywrócone zamiast całego programu.
Linki zewnętrzne.
Sposoby na przywrócenie systemu Windows

</doc>
<doc id="1347385" url="https://pl.wikipedia.org/wiki?curid=1347385" title="Kemferol">
Kemferol

Kemferol – organiczny związek chemiczny pochodzenia naturalnego, należący do flawonoidów. Ze względu na obecność przy węglu C3 grupy hydroksylowej zaliczany jest do pochodnych flawonolu. W cząsteczce kemferolu występują jeszcze trzy takie grupy – w pozycjach 5, 7 i 4′. Szeroko rozpowszechniony w świecie roślinnym, obecny w liściach herbaty, kwiatach tarniny, kwiatach ostróżeczki polnej. Często występuje jako aglikon glikozydów. Wykazuje działanie spazmolityczne, przeciwzapalne, przeciwalergiczne i przeciwgrzybicze.
Wpływa także na kiełkowanie ziarn pyłku i wzrost łagiewek pyłkowych w kukurydzy i petunii ("").

</doc>
<doc id="1347388" url="https://pl.wikipedia.org/wiki?curid=1347388" title="Kler diecezjalny">
Kler diecezjalny



</doc>
<doc id="1347389" url="https://pl.wikipedia.org/wiki?curid=1347389" title="Andy Williams (piłkarz)">
Andy Williams (piłkarz)

Andrew Williams (ur. 23 września 1977 w Toronto) – piłkarz jamajski grający na pozycji pomocnika.
Kariera klubowa.
Williams urodził się w Toronto. W 1994 roku podjął naukę w University of Rhode Island i tam też występował w drużynie uniwersyteckiej. Do 1997 roku zdobył 52 gole i zaliczył 45 asyst. Po ukończeniu szkoły trafił na Jamajkę, do ojczyzny swoich rodziców i tam też występował najpierw w drużynie Real Mona, a następnie w stołecznym Harbour View. W 1998 roku zdobył z nim Puchar Jamajki.
Latem 1998 Williams został wybrany w drafcie do zespołu Major League Soccer, Columbus Crew. W Columbus grał przez dwa sezony, zdobył jednak tylko jednego gola, ale zaliczył 15 asyst. W 2000 roku opuścił zespół Crew i przeniósł się na Florydę by występować w Miami Fusion. W lidze zdobył 4 gole, ale w 2001 ponownie zmienił barwy klubowe. Został piłkarzem New England Revolution i był tam jednym z czołowych zawodników. W tym samym sezonie został uznany MVP w swojej drużynie. Z kolei w połowie 2002 roku wyjechał do nowojorskiego MetroStars, dla którego aż 13 asyst w sezonie i był pod tym względem najlepszym graczem w swojej drużynie.
Z kolei w 2003 roku Andy trafił do Chicago Fire i sięgnął wraz z partnerami z boiska po MLS Cup, czyli po mistrzostwo Stanów Zjednoczonych. W mistrzowskim sezonie Jamajczyk rozegrał 20 spotkań, w których zdobył 2 gole. Z kolei rok później czterokrotnie trafił do siatki rywali. W 2005 przeszedł do swojego obecnego klubu, Real Salt Lake. Zdobył wówczas 5 goli i uzyskał swój najlepszy dorobek bramkowy w karierze w jednym sezonie. W kolejnych sezonach był z kolei jednym z najlepszych asystentów w zespole Real.
Kariera reprezentacyjna.
W reprezentacji Jamajki Williams zadebiutował w 1996 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał w jednym spotkaniu, przegranym 1:3 z Chorwacją. Karierę reprezentacyjną zakończył w 2006 roku po nieudanych eliminacjach do Mistrzostw Świata w Niemczech. Ogółem w drużynie narodowej wystąpił 82 razy i zdobył 12 goli. Ma za sobą także występy w reprezentacjach U-17, U-19 i U-21.

</doc>
<doc id="1347390" url="https://pl.wikipedia.org/wiki?curid=1347390" title="Księża diecezjalni">
Księża diecezjalni



</doc>
<doc id="1347391" url="https://pl.wikipedia.org/wiki?curid=1347391" title="Zbór Kościoła Ewangelicznych Chrześcijan w Lublinie">
Zbór Kościoła Ewangelicznych Chrześcijan w Lublinie

Zbór Kościoła Ewangelicznych Chrześcijan w Lublinie – ewangelikalna wspólnota chrześcijańska działająca w Lublinie. Siedziba zboru znajduje się przy ulicy Probostwo 30 (dzielnica: Czwartek). Zbór posiada placówkę w Lubartowie.
Pastorem zboru jest Jacek Duda.
Charakterystyka.
Zbór jest częścią Kościoła Ewangelicznych Chrześcijan, należącego do rodziny wolnych kościołów protestanckich. Jego zasady wiary opierają się na nauczaniu Jezusa i apostołów, zapisanym w Nowym Testamencie, i odwołują się do ideałów pierwszych chrześcijan. Ewangeliczni chrześcijanie utożsamiają się z ideami Reformacji, będącej „powrotem do źródła”, którym dla chrześcijan jest Pismo Święte.
Określenie „ewangeliczny” pochodzi od Ewangelii, czyli Dobrej Nowiny o zbawieniu, dzięki której każdy człowiek może dostąpić pojednania z Bogiem i doświadczyć przemiany życia. Ewangeliczni Chrześcijanie wierzą, że naśladowanie Jezusa jest nie tylko religią, ale – przede wszystkim – sposobem życia zaspakajającym najgłębsze potrzeby człowieka; podkreślają też konieczność nawrócenia jako świadomej, osobistej decyzji, która nie może być dziedziczona po rodzicach lub zastąpiona religijnymi obrzędami.
Historia.
Lubelski zbór Kościoła Ewangelicznych Chrześcijan jest jednym z najstarszych zborów tej denominacji. Jego historia sięga okresu I wojny światowej i związana jest z osobą Pawła Wojnara – ewangelicznego chrześcijanina pochodzącego ze Śląska Cieszyńskiego. Był on oficerem armii austro-węgierskiej i w czasie wojny, gdy austro-węgierskie wojska parły na wschód i zajęły Lubelszczyznę, prowadził on po służbie działalność ewangelizacyjną. W zasięgu działań Wojnara znalazł się również Lublin.
W wyniku pracy misyjnej Wojnara pojawiła się w Lublinie społeczność ewangelicznych chrześcijan. Pierwsze nabożeństwo tej wspólnoty odbyło się w 1917. Po wycofaniu się wojsk austro-węgierskich na zachód, Paweł Wojnar opuścił miasto. Nowa społeczność była częścią Zrzeszenia Zwolenników Nauki Pierwotnych Chrześcijan. Dalszy rozwój lubelskiego zboru nastąpił w okresie międzywojennym.
W czasie II wojny światowej w zborze lubelskim odbywały się nabożeństwa Związku, co było ewenementem (oprócz Lublina nabożeństwa odbywały się tylko w Warszawie i kilku innych miejscowościach Lubelszczyzny). Z uwagi na stacjonujące niedaleko wojska Armii Czerwonej, Niemcy uważali tereny Lubelszczyzny za mało pewne, dlatego też formalny zakaz organizowania wszelkich nabożeństw wydany przez władze niemieckie, nie był tu restrykcyjnie przestrzegany. Umożliwiło to wspólne uczestnictwo w nabożeństwach lubelskiego zboru zarówno Polaków, Niemców, jak i Żydów.
Po zakończeniu działań wojennych i powstaniu w 1947 Zjednoczonego Kościoła Ewangelicznego, zbór lubelski wszedł w jego struktury. W ramach ZKE działał on niemal przez cały okres Polski Ludowej. Dopiero po usamodzielnieniu się konfesji w 1988 zbór stał się częścią nowo powstałego Kościoła Ewangelicznych Chrześcijan, w ramach którego działa do dziś.
Działalność.
Nabożeństwa odbywają się w niedziele o godzinie 10:00 oraz w środy o godzinie 18:00. Nabożeństwa niedzielne charakteryzują się prostą formą; składają się ze śpiewu (używany jest "Śpiewnik Pielgrzyma", "Pieśni Nowego Życia" oraz śpiewniki w segregatorach ze współczesną muzyką chrześcijańską) przy akompaniamencie organów, a także gitary i perkusji, indywidualnych modlitw wiernych, modlitw wspólnych, czytania fragmentów Biblii oraz kazania Słowa Bożego wygłoszonego w oparciu o Pismo Święte. W czasie nabożeństwa odbywają się zajęcia szkółki niedzielnej dla dzieci. Dzieci występują również na forum zboru z własnym programem (m.in. śpiewanie pieśni, wiersze, scenki). Po nabożeństwie istnieje możliwość kontynuowania społeczności nieformalnie, w ramach spotkania przy kawie, herbacie i ciastku. W każdą pierwszą niedzielę miesiąca obchodzona jest Wieczerza Pańska. W środę zbór spotyka się na nabożeństwie połączonym z modlitwą, podczas którego jest czytany i wspólnie rozważany wybrany rozdział Nowego Testamentu.
Przy zborze działa księgarnia chrześcijańska, w której zaopatrzyć się można w literaturę biblijną, broszury, "Głos Ewangeliczny", śpiewniki, kalendarze z wersetami biblijnymi oraz nagrania muzyki chrześcijańskiej (kasety i płyty CD). Miejscowa wspólnota zaangażowana jest w służbę społeczną; współpracuje z innymi kościołami i organizacjami o charakterze ewangelicznym w mieście. Zbór lubelski prowadzi także działalność charytatywną, ewangelizacyjno-misyjną oraz Klub Dobrej Nowiny, organizujący zajęcia dla dzieci z ubogich rodzin.
Pastorzy.
Pierwszym przywódcą lubelskiego zboru był Karol Worwa, sprawujący urząd w okresie międzywojennym, wojennym oraz powojennym. Kolejnym przełożonym zboru został kaznodzieja Aleksander Szymanek. Pełnił on obowiązki pastorskie w zborze do 1975. W latach 1975–1988 zborowi przewodniczył pastor Józef Siczek. Po rozwiązaniu Zjednoczonego Kościoła Ewangelicznego i powołaniu Kościoła Ewangelicznych Chrześcijan, urząd pastora w miejscowym zborze sprawował kaznodzieja Edward Długosz, pełniący obowiązki w latach 1988–1994. W 1995 pastorem lubelskiego zboru został kaznodzieja Jacek Duda.
Dom modlitwy.
W okresie powojennym nabożeństwa zboru odbywały się w budynku Kościoła Ewangelicko-Augsburskiego. Obecnie, miejscowy zbór jest w posiadaniu własnego, wolnostojącego domu modlitwy. Znajduje się on przy ul. Probostwo na lubelskim Czwartku, w centrum miasta. Nabyty w 1975, zaadaptowany został na potrzeby kaplicy. Dom modlitwy jest budynkiem trzykondygnacyjnym. Obok nieruchomości znajduje się sporej wielkości ogród, będący własnością zboru. Na frontowej ścianie budynku umieszczony jest krzyż i napis: „kaplica”. Przy wejściu znajduje się tablica informacyjna z godzinami nabożeństw. Elementami wystroju sali głównej domu modlitwy jest pusty krzyż i napisy z fragmentami Biblii. Z przodu sali umieszczona jest kazalnica, stół z otwartą Biblią (wykorzystywany również do sprawowania Wieczerzy Pańskiej) oraz miejsce na instrumenty muzyczne (organy, perkusja). Na niskim parterze znajduje się sala wykorzystywana m.in. do nieformalnych spotkań po nabożeństwie. W budynku zboru mieści się także pokój z literaturą chrześcijańską, pomieszczenia mieszkalne i gospodarcze.
Ekumenia.
Zbór lubelski był inicjatorem jednego z pierwszych polskich kontaktów ekumenicznych pomiędzy Kościołem katolickim, a Kościołami protestanckimi. Miało to miejsce w okresie posoborowym. Kontakty katolicko-ewangeliczne rozpoczęły się w 1968. Ich efektem były wspólne spotkania biblijne, w których uczestniczyli ewangeliczni chrześcijanie i katolicy. Księża katoliccy wielokrotnie gościnnie uczestniczyli w nabożeństwach ewangelicznych. Chór miejscowego zboru wystąpił również na forum rzymskokatolickiej archikatedry lubelskiej.
W chwili obecnej zbór nie posiada żadnych kontaktów z Kościołem Rzymskokatolickim.

</doc>
<doc id="1347393" url="https://pl.wikipedia.org/wiki?curid=1347393" title="Śmieszka (rzeka)">
Śmieszka (rzeka)

Śmieszka ("Moszczanka") – rzeka, lewy dopływ Smortawy o długości 23,23 km. Płynie przez Śmiechowice, Lubszę, ujście w okolicy wsi Błota.

</doc>
<doc id="1347394" url="https://pl.wikipedia.org/wiki?curid=1347394" title="DMX Krew">
DMX Krew

DMX Krew (znany również jako EDMX) – pseudonim brytyjskiego DJ-a i producenta muzycznego, Edwarda Uptona.
Wydał on 5 pełnych albumów nakładem wydawnictw Rephlex Records oraz założonego przez siebie Breakin' Records. Styl DMX Krew oscyluje wokół kilku gatunków muzyki elektronicznej związanych głównie z breakdance. Cykl wydań "The Collapse of the Wave Function" stylistycznie jest bardziej eksperymentalny. Mimo podobieństwa pseudonimów, Edward Upton nie ma żadnego związku z raperem DMX.

</doc>
<doc id="1347396" url="https://pl.wikipedia.org/wiki?curid=1347396" title="Pałac Linlithgow">
Pałac Linlithgow

Pałac Linlithgow – była rezydencja królów Szkocji położona w miasteczku Linlithgow na terenie hrabstwa West Lothian.
Pierwsze wzmianki o stojącym w tym miejscu gmachu należącym do szkockiej rodziny królewskiej pochodzą z XII wieku. Później teren ten dostał się w ręce angielskie, zaś Edward I nakazał przebudować rezydencję w warownię zwaną "the Peel", która miała zabezpieczać szlak między zamkami w Edynburgu i Stirling.
Po powrocie w ręce Szkotów, w 1424 miasteczko wraz z pałacem zostało częściowo zniszczone przez pożar. Król Jakub I rozpoczął odbudowę pałacu, który miał ponownie stać się rezydencją królewską. Za czasów panowania Jakuba III oraz Jakuba IV obiekt był rozbudowywany. Pałac był miejscem narodzin dwojga szkockich monarchów: Jakuba V w 1512 roku oraz Marii I Stuart w 1542 roku. Po zawarciu przez Szkocję unii z Anglią, pałac znacznie stracił na znaczeniu. Spośród wszystkich monarchów panujących jednocześnie nad oboma krajami, Karol I jest jedynym, który według zachowanych źródeł spędził w pałacu choć jedną noc. Z czasem obiekt popadł w ruinę. W roku 1745 pałac ostatecznie spłonął. W XIX wieku podjęto pierwsze prace konserwatorskie.
Obecnie pałac zarządzany jest przez szkocką agencję rządową Historic Scotland.
Linki zewnętrzne.
[[Kategoria:Zabytki Szkocji]

</doc>
<doc id="1347406" url="https://pl.wikipedia.org/wiki?curid=1347406" title="Wielka Loża Żeńska Chile">
Wielka Loża Żeńska Chile

Wielka Loża Żeńska Chile sięga swymi korzeniami roku 1970, kiedy to utworzono pierwsza lożę żeńską w Chile - Araucanię N°1. Dopiero w roku 1983 utworzono kolejna lożę żeńską w tym kraju - Acacię N°2 oraz trójkąt Armonia w dolinie Rancagui.
Linki zewnętrzne.
Oficjalna strona obediencji

</doc>
<doc id="1347407" url="https://pl.wikipedia.org/wiki?curid=1347407" title="Wielka przebudowa Paryża w latach 1852–1870">
Wielka przebudowa Paryża w latach 1852–1870

Przebudowa Paryża w latach 1852–1870, zwana wielką lub haussmannowską – generalna przebudowa Paryża w czasach II Cesarstwa, nadzorowana przez prefekta miasta Georgesa-Eugène’a Haussmanna.
Przebudowa zmieniła całkowicie oblicze miasta, poprzez budowę szeregu nowych ulic i wielkich bulwarów, wyburzenie przeważającej części średniowiecznej zabudowy miasta, wzniesienie kilkudziesięciu obiektów publicznych, zasadniczą przebudowę systemu kanalizacji miejskiej oraz otwarcie nowych parków i ogrodów. Ogromne zmiany w mieście miały przede wszystkim wynieść Paryż do rangi najpiękniejszej i najnowocześniejszej stolicy na świecie, zgodnie z ambicjami Napoleona III. Poza tym likwidacja labiryntów średniowiecznych uliczek na korzyść szerokich bulwarów miała zlikwidować dotychczasowe doskonałe warunki dla budowy w mieście barykad i organizowania powstań zbrojnych.
W czasie prac oraz bezpośrednio po ich zakończeniu przebudowa była ostro krytykowana. Jej przeciwnicy zarzucali Haussmannowi eksperymentowanie na żywym organizmie miejskim oraz bezmyślne niszczenie wielu cennych historycznie obszarów zabudowy miejskiej (przede wszystkim centralnej dzielnicy Saint-Denis i Saint-Martin). Zwolennicy zmian przypominali o fatalnym stanie technicznym i sanitarnym licznych części średniowiecznej zabudowy oraz o konieczności rozbudowy stolicy w miarę jej rozwoju, w czym przeszkadzała dawna struktura przestrzenna miasta. Obecnie na dziedzictwo przebudowy Francuzi patrzą o wiele przychylniej, mając na uwadze późniejsze, o wiele bardziej nieprzemyślane ingerencje w wygląd stolicy.
Pierwsze plany przebudowy.
Głównym problemem Paryża już od XVIII w. były przepełnione dzielnice centralne (na prawym brzegu Sekwany), zamieszkane w większości przez miejską biedotę. Obszar ten zachował średniowieczny układ wąskich uliczek oraz zabudowę mieszkalną o średniej wysokości sześciu pięter, co tworzyło bardzo niezdrowe warunki dla zamieszkiwania tak dużej liczby osób.
Plany dokonania radykalnych zmian w tej sytuacji były czynione już w czasach rewolucji francuskiej. W 1794 r. tzw. Komisja Artystów zaproponowała zburzenie dużej ilości wspomnianej zabudowy i przebicie przez centrum miasta wielkiej alei przebiegającej od Luwru do place de la Nation (na granicy dzisiejszej 11. i 12. dzielnicy – fr. "arrondissement"). W dalszej kolejności proponowano dobudowę do alei kolejnych bulwarów. Koncepcja ta nie została zrealizowana z braku pieniędzy.
Również Napoleon Bonaparte rozważał projekt przebudowy miasta, rozpoczął jednak budowę tylko jednego z planowanych bulwarów – Rue de Rivoli. Na więcej nie starczyło czasu, mnożyły się również problemy z odszkodowaniami dla osób, których nieruchomości znajdowały się na trasie planowanej szosy.
Do tematu przebudowy wrócił już w czasach monarchii lipcowej prefekt miasta Rambuteau, powołując się na rosnące problemy higieniczne i sanitarne w centrum Paryża. Po tym, gdy okazało się, jak znakomicie wąskie uliczki sprawdzają się przy budowie barykad (powstanie w 1832 i 1834), apele prefekta spotkały się z większym zrozumieniem i w 1836 r. przez dzielnicę Hal i sąsiadującą Saint-Denis przebito szeroki bulwar jego imienia (rue Rambuteau). Dalsze prace ponownie utknęły na etapie projektów ze względu na kwestię potencjalnych wywłaszczeń za odszkodowaniem właścicieli domów, której ówczesne prawodawstwo zabraniało, za wyłączeniem krańcowych przypadków.
Przebudowa.
W 1851 r. Paryż liczył 1 053 262 mieszkańców (zob. historia Paryża). Modernizacja Paryża była jednym z celów, jakie Ludwik Napoleon Bonaparte postawił przed sobą w czasie sprawowania władzy. Cesarz Francji w czasie swojego wcześniejszego pobytu w Londynie mógł obserwować podobną przebudowę stolicy Anglii. Już w czasie sprawowania prezydentury za czasów II Republiki Bonaparte przedstawiał projekty przebudowy rozwijające wcześniejsze koncepcje Rambuteau. Dopiero jednak po udanym zamachu stanu (1851) był w stanie bez liczenia się ze sprzeciwami przeforsować swoje plany. Również dopiero w 1853 r. znalazł niezbędnego współpracownika w postaci prefekta departamentu Sekwany Georges’a Haussmanna.
Istotną rolę w przygotowaniach do przebudowy odegrało też szereg innych osób: minister spraw wewnętrznych Victor de Persigny zajął się organizowaniem środków finansowych. Jean Alphand oraz Jean Barillet-Deschamps projektowali przyszłe parki i ogrody. Inny architekt, również Deschamps, przygotował szczegółowy plan urbanizacyjny zgodnie z życzeniami patronów przebudowy.
Również Haussmann i Napoleon III nadzorowali dobór architektów wykonujących przebudowy lub budujących od zera obiekty, które w ich zamyśle miały służyć jako wizytówka miasta. W tej grupie wyróżniały się kościoły (wzniesiono szereg obiektów sakralnych, zazwyczaj w stylach neogotyckim, neoromańskim lub eklektycznym) oraz obiekty związane z rozwojem handlu i przemysłu. Władze Cesarstwa na różne sposoby starały się zachęcić inwestorów do budowy swoich obiektów właśnie w centrum miasta.
Regulacje architektoniczne.
Cesarstwo rozpoczęło prace od wywłaszczenia (w tej dziedzinie nowe regulacje prawne dawały prawie wolną rękę administracji rządowej) za odszkodowaniem właścicieli domów w dzielnicach centralnych i przeniesieniu ich na peryferie miasta, gdzie równolegle z przebudową zaczęły się w sposób niezupełnie zorganizowany tworzyć nowe dzielnice robotnicze (które rychło zyskały taką samą złą sławę jak ich poprzedniczki w centrum, patrz np. Goutte d’Or). Stara zabudowa centrum miasta została niemal całkowicie zrównana z ziemią, na jej miejscu budowano podobnej wysokości gmachy o wyższym standardzie mieszkalnym i sanitarnym. Nowi właściciele zostali zobligowani do dbałości o swoje domy, przede wszystkim do utrzymywania fasad domów w czystości. Obiekty budowano w stylu eklektycznym. Podobnie radykalnej przebudowie poddano wyspę Cité.
Uregulowano urzędowo również dalsze aspekty budowy domów. Według zasad opublikowanych w 1859 r. nowe domy mogły osiągać maksymalną wysokość 20 metrów, konkretne parametry zależały od wymiarów ulicy. W ten sposób chciano zapobiec ponownemu tworzeniu się „korytarzy” – wąskich uliczek zabudowanych wielopiętrowymi, masywnymi kamienicami, o słabym dostępie światła. Zarządzono również budowanie nowych fasad wedle zasad symetrii, równej wysokości kondygnacji oraz architektonicznej harmonii między sąsiadującymi obiektami. Łącznie w czasie prac regulacyjnych rozebrano 20 tys. domów, na miejscu których wzniesiono 40 tys. nowych. Prace nad niektórymi częściami miasta przeciągnęły się; trwały jeszcze po upadku Cesarstwa.
Nie wszystkie założenia Haussmanna udało się zrealizować – o ile harmonia architektoniczna poszczególnych obiektów była możliwa do realizacji, o tyle nie udawało się stworzyć jednolitego stylu na poszczególnych ulicach. Część budynków sprzed przebudowy pozostała na dawnych miejscach i w związku z tym nie pasowała do nowych domów. W innych przypadkach indywidualna fantazja właściciela posesji okazywała się ważniejsza od teoretycznych założeń. Niemniej, zasadnicze cechy wspólne budowanych kamienic zyskały w literaturze francuskiej miano stylu haussmannowskiego, którego najbardziej uderzającą cechą było geometryczne dekorowanie fasad, budowanie ich według linii prostych, jak również gradacja ozdób: najbardziej efektowne na wysokości drugiego piętra, wyżej coraz skromniejsze. Haussmanizm nie stworzył własnych specyficznych rodzajów elementów architektonicznych, czerpiąc obficie z epok dawnych, zarazem jednak starając się nie popadać w przesadę w zakresie budowli mieszkalnych. Ta ostatnia zasada nie obowiązywała obiektów publicznych, które dla odmiany starano się budować z jak największym przepychem.
Haussmanowskie regulacje wyglądu kamienic pozostały w mocy do 1884 r., kiedy to ustawodawstwo Trzeciej Republiki zniosło wszelkie ograniczenia dla właścicieli domów i architektów.
Bulwary i place.
Budowane przez Haussmanna bulwary w Paryżu nie miały we Francji poprzedników; ich szerokość 20-30 metrów dziwiła i przerażała współczesnych. W mieście wytyczono następujące kluczowe arterie:
W miejscu zbiegu bulwarów Haussmann projektował obszerne, efektowne place. Wyburzona została stara prefektura policji Châtelet (nowa została wybudowana na wyspie Cité), by stworzyć plac łączący trasę wschód-zachód i północ-południe. Powstały również Étoile (Plac Gwiazdy wokół Łuku Triumfalnego) oraz dzisiejsze place Alma, Trocadero, Léon Blum i République.
W związku z szybką rozbudową kolei francuskiej palącą koniecznością stała się też budowa co najmniej kilku funkcjonalnych dworców kolejowych. Haussmann nadzorował całkowicie budowę dwóch z nich: Dworca Lyońskiego i Północnego, oba według projektu Hittorffa, oraz dołączył kilka wcześniej zbudowanych dworców do ogólnomiejskiej sieci połączeń kolejowych i drogowych.
Inwestycje sanitarne.
W ramach wielkiej przebudowy podjęta została budowa dwóch sieci wodociągowych – źródeł odpowiednio wody pitnej oraz wody do nawadniania ogrodów. W 1852 główne źródło wody pitnej dla Paryża stanowił Kanał Ourcq. W momencie upadku Cesarstwa funkcjonował nowy system oparty na Kanale Saint Martin oraz wodociągi czerpiące wodę z odległych od miasta źródeł w Dhuis oraz zbiorników w Montsouris i Vanne.
W obrębie zainteresowań Haussmanna i Napoleona III znalazła się też przebudowa paryskich kanałów ściekowych. W 1852 r. prawnie nakazano właścicielom nieruchomości podłączyć je do ogólnego systemu kanalizacyjnego. W latach 1854–1870 pod kierunkiem Belgranda wybudowano 340 km kanałów ściekowych. Zrezygnowano również z odprowadzania ścieków do Sekwany w obrębie miasta, przenosząc wylot do położonego dalej Asnierès. System wzniesiony w czasach Cesarstwa pozostaje, po kilku remontach, w użyciu.
Napoleon III po raz pierwszy zajął się porządkowaniem ogólnomiejskich instalacji gazowych, co było na skalę europejską pionierskim rozwiązaniem.
Parki i tereny zielone.
Napoleon III, zainspirowany parkami londyńskimi, postanowił również Paryż uczynić miastem przyjaznym mieszkańcom i pełnym zieleni, co do tej pory w stolicy Francji było całkowicie nieobecne. Prace w tym zakresie, kierowane przez Jeana Alphanda, przyniosły miastu wiele najbardziej znanych współczesnych parków: Lasek Buloński, Lasek Vincennes, park Monceau, Buttes-Chaumont oraz Montsouris. Haussmann wydał również polecenie tworzenia zielonych skwerów w każdej dzielnicy (co nie zostało w pełni zrealizowane) oraz sadzenia drzew przy niektórych wielkich bulwarach (także niedopracowane).
Koszty.
Mając całkowite poparcie Napoleona III, Haussmann bez ograniczeń szafował pieniędzmi, wydając na prace 50-80 mln franków rocznie. Koszty te jedynie częściowo zwracały się, gdy nowi właściciele wykupowali grunty w mieście. Stało się to zresztą obiektem spekulacji na wielką skalę.
Mniej więcej od 1860 r. gwałtownie spadła ilość prywatnych dotacji prac, jako że paryżanie byli coraz bardziej zmęczeni wieloletnimi pracami budowlanymi oraz całkowitym brakiem konsultacji społecznych przy wdrażaniu planów Haussmanna.
W 1870 r. ostateczne zamknięcie budżetu prac wykazało półtoramiliardowy deficyt i stało się kolejną przyczyną ostrej krytyki przebudowy, m.in. Jules Ferry opublikował pamflet "Fantastyczne sumy Haussmanna". Z tego powodu Haussmann stracił stanowisko, na kilka miesięcy przed upadkiem II Cesarstwa.
Zmiany administracyjne w mieście.
Haussmannowska przebudowa zmieniła całkowicie układ społeczny w mieście, wypierając ubogich mieszkańców na peryferie. Robotnicy musieli opuścić zamieszkiwane dotąd dzielnice centralne, przenosząc się na wschód i północ miasta. Z kolei bogaci paryżanie zamieszkali w dzielnicach zachodnich, w mniejszym stopniu w centrum, zajętym przez gmachy użytkowe (publiczne). Jedynie w niektórych rejonach miasta utrzymała się, dawniej powszechna, kohabitacja różnych klas społecznych w jednej kamienicy – im wyższe piętro gmachu, tym niższy czynsz i biedniejsi mieszkańcy. Podział przestrzenny Paryża na przepych zachodu i zaniedbane dzielnice wschodnie utrzymał się z grubsza po dziś dzień.
Ogólnie biorąc, haussmannowska przebudowa miasta miała jednak dla Paryża pozytywne skutki, niemal całkowicie likwidując potencjalne skupiska epidemii, a zarazem tworząc nowe standardy budowy obiektów mieszkalnych. Jeszcze dziś, w ponad 150 lat po przebudowie, w Paryżu i okolicach (przede wszystkim lepiej sytuowanych) można znaleźć domy budowane według nieco zmodyfikowanych haussmanowskich reguł budownictwa.
Na potrzeby uporządkowania miejskiej administracji zniesiono dotychczasowy (od 1795 r.) podział Paryża na 12 dzielnic i wprowadzono nowy – na 20 dzielnic, których numeracja ułożona jest spiralnie począwszy od najstarszej części miasta. W granice stolicy włączono całościowo cztery gminy: Grenelle, Belleville, Vaugirard i La Villette, zaś siedem dalszych gmin zostało dołączonych do istniejących paryskich dzielnic (Auteuil, Batignolles-Monceau, Charonne, Passy, Montmartre, La Chapelle i Bercy).

</doc>
<doc id="1347418" url="https://pl.wikipedia.org/wiki?curid=1347418" title="Dust (album Mourning Beloveth)">
Dust (album Mourning Beloveth)

Dust jest pierwszym studyjnym albumem irlandzkiej doom metalowej grupy Mourning Beloveth. Płyta została wydana 23 stycznia 2001 roku i reaktywowana przez Sentinel Records we wrześniu 2002 roku, a nagrana została między 30 maja a 7 czerwca 2000 roku. Album " Dust" opracowany, nagrany i wyprodukowany został przez Roberta Magoolagana. Wszystkie piosenki i teksty piosenek napisane zostały przez Mourning Beloveth

</doc>
<doc id="1347421" url="https://pl.wikipedia.org/wiki?curid=1347421" title="Radkova Lhota">
Radkova Lhota

Radkova Lhota – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 205 mieszkańców.

</doc>
<doc id="1347428" url="https://pl.wikipedia.org/wiki?curid=1347428" title="Okręg wyborczy Midlothian">
Okręg wyborczy Midlothian

Okręg wyborczy Midlothian zwany też Edinburghshire, powstał w 1708 r. i wysyłał do brytyjskiej Izby Gmin jednego deputowanego. Okręg obejmował hrabstwo Edinburghshire w Szkocji (obecne hrabstwo Midlothian). Został zlikwidowany w 1918 r.

</doc>
<doc id="1347429" url="https://pl.wikipedia.org/wiki?curid=1347429" title="Radkovy">
Radkovy

Radkovy – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 152 mieszkańców.

</doc>
<doc id="1347430" url="https://pl.wikipedia.org/wiki?curid=1347430" title="British Home Championship">
British Home Championship

British Home Championship (zwany także Home International Championship) – seria turniejów piłkarskich między narodowymi reprezentacjami z Wielkiej Brytanii. Jego pierwszą edycję zorganizowano w 1884 roku. Uczestniczyły w nim cztery reprezentacje: Anglii, Szkocji, Walii i Irlandii. Ostatnia, jak dotąd, edycja turnieju miała miejsce w 1984.
Historia.
Reguły gry w piłkę nożną spisano w 1864 r., a już w 1872 odbył się pierwszy, oficjalny międzypaństwowy mecz między Anglią a Szkocją. Od tego czasu popularność piłki nożnej na Wyspach Brytyjskich systematycznie rosła, a reprezentacje "Home Nations" grały ze sobą regularne mecze towarzyskie. Jednak, mimo spisania reguł gry, każdy kraj posiadał własne, specyficzne zwyczaje, co znacznie utrudniało rozgrywanie sparingów – kiedy w Anglii jakieś zagranie uważano za przewinienie, w Szkocji było dozwolone. Aby zapobiec takiej sytuacji przedstawiciele czterech brytyjskich federacji spotkali się 6 grudnia 1882 w Manchesterze. Ujednolicono wówczas zasady gry, jednocześnie powołując do życia International Football Association Board, która miała od tej pory rozstrzygać spory dotyczące przepisów. Dodatkowo, podczas tego spotkania przedstawiciele Anglii, Szkocji, Walii i Irlandii postanowili sformalizować mecze między swoimi krajami. Tak narodziły się Brytyjskie Mistrzostwa.
Pierwszą edycję turnieju rozegrano w roku 1884. W pierwszym meczu Szkoci pokonali na wyjeździe Irlandię 5:0. Dobrą passę utrzymali przez całe mistrzostwa i zostali ich pierwszymi zwycięzcami. Kolejne edycje organizowano rokrocznie, aż do 1984, kiedy to federacje uznały, że idea Brytyjskich Mistrzostw straciła sens. Było to spowodowane znaczną stratą znaczenia turnieju, wskutek powstania Mistrzostw Świata i Mistrzostw Europy. Warto nadmienić, że dwie edycje turnieju (1950 i 1954) spełniały role eliminacji do Mistrzostw Świata, a dwie inne (1967 i 1968) były grupą eliminacyjną Mistrzostw Europy '68.
Głównym inicjatorem przerwania rozgrywek o Mistrzostwo Wielkiej Brytanii była Anglia, poparta częściowo przez Szkocję. Anglicy mieli tu na uwadze fakt, że drużyny Home Nations nie są już, jak sto lat wcześniej, najlepsze (bo w zasadzie jedyne) na świecie, i chcieli rozgrywać sparingi z lepszymi rywalami. Innymi przyczynami był wandalizm na spotkaniach (zwłaszcza podczas starć Anglii ze Szkocją) czy konflikt w Irlandii Północnej, który doprowadził do przerwania edycji 1981 roku. Głównie z tych powodów federacje Anglii i Szkocji ogłosiły w 1983 roku, że nie wezmą udziału w dalszych turniejach po 1984 r. Walia i Irlandia Północna nie widziały sensu rozgrywania mistrzostw między dwoma drużynami. Ponieważ ostatni turniej wygrali właśnie reprezentanci Zielonej Wyspy ich kibice żartują często, że Irlandia Północna jest Mistrzem Wielkiej Brytanii.
Anglia i Szkocja po 1984 roku faktycznie zaczęły spotykać się z lepszymi drużynami w ramach Rous Cup (były to głównie reprezentacje południowoamerykańskie), jednak turniej ten nie przetrwał próby czasu i zakończył się ostatecznie w 1989 r.
W późniejszych latach Szkocja, Walia i Irlandia Północna wielokrotnie próbowały wznowić rozgrywki, zawsze jednak na przeszkodzie stawała federacja angielska. Anglicy wprawdzie deklarowali zgodę, jednak twierdzili, że meczów nie da się dobrze rozplanować, co doprowadzało do upadku planów reaktywacji turnieju.
W 2009 r. Irlandia Północna, Szkocja i Walia, razem z Irlandią powołały do życia rozgrywki pod nazwą Turniej Czterech Związków. Jego pierwsza edycja zostanie rozegrana w 2011.
Format rozgrywek.
Drużyny grały systemem kołowym (każdy z każdym), jednak bez rewanżów, co oznacza, że jedna reprezentacja grała trzy mecze. Zespół, który był gospodarzem meczu w jednym roku, był gościem w następnym. Reprezentacje otrzymywały dwa punkty za zwycięstwo i jeden za remis. Za porażkę punktów nie przyznawano. To właśnie na ich podstawie tworzono tabelę. Drużyna, która po ostatniej kolejce zajmowała pierwsze miejsce (tj. miała najwięcej punktów) zostawała zwycięzcą turnieju. W 1956 wszystkie cztery reprezentacje zdobyły tyle samo punktów i zajęły ex aequo pierwsze miejsce. Aby uniknąć takich sytuacji w 1979 wprowadzono zasadę, że w przypadku równej liczby punktów o miejscu w tabeli decyduje różnica bramek zdobytych i straconych (drużyna z wyższą różnicą wyprzedzała tę z niższą). Jeśli różnica była taka sama, wówczas decydowała wyższa liczba zdobytych bramek.
Mecze pomiędzy "Home Nations" po 1984 roku.
1985
1986
1987
1988
1989
1992
1996
1997
1999
2004
2005
2007
2008
2009

</doc>
<doc id="1347431" url="https://pl.wikipedia.org/wiki?curid=1347431" title="Lew Mej">
Lew Mej

Lew Aleksandrowicz Mej (ros. Лев Алекса́ндрович Мей; ur. 25 lutego 1822 w Moskwie, zm. 28 maja 1862 w Petersburgu) – rosyjski pisarz, poeta i dramaturg. 
Lew Mej pisał romanse, dramaty historyczne głównie na motywach folklorystycznych i osadzone w czasach cara Iwana Gróźnego: "Carskaja niewiesta" (1849), "Pskowitanka" (1860). Tłumaczył poezje m.in. J.W. Goethego, H. Heinego i Adama Mickiewicza, pisał też swoje wiersze. Do jego utworów komponowali muzykę Piotr Czajkowski, Modest Musorgski, Aleksandr Borodin.
Pochowany na cmentarzu Mitrofanijewskim w Petersburgu.

</doc>
<doc id="1347432" url="https://pl.wikipedia.org/wiki?curid=1347432" title="P.11">
P.11



</doc>
<doc id="1347434" url="https://pl.wikipedia.org/wiki?curid=1347434" title="NIL (album)">
NIL (album)

NIL (Nameless Liberty Underground) – drugi album studyjny zespołu The GazettE wydany 2006 roku. Jest to także pierwszy album tej grupy, który został wydany w Europie. 

</doc>
<doc id="1347435" url="https://pl.wikipedia.org/wiki?curid=1347435" title="Toksykomania">
Toksykomania

Toksykomania – nadmierne, okresowe lub systematyczne przyjmowanie substancji działających szkodliwie na organizm człowieka. Ogólne określenie na zjawisko świadomego narażania własnego organizmu na szkodliwe działanie różnych substancji: narkotyków, leków, rozpuszczalników, używek i innych potencjalnie szkodliwych substancji. Toksykomania może prowadzić do rozwoju nałogu i uzależnienia od zażywanych środków.
Typy toksykomanii według WHO
Źródło:

</doc>
<doc id="1347437" url="https://pl.wikipedia.org/wiki?curid=1347437" title="Walhalla (mauzoleum)">
Walhalla (mauzoleum)

Walhalla – niemieckie mauzoleum w Donaustauf, pod Ratyzboną w Bawarii. Gmach wzniesiono na wzgórzu Bräuberg nad rzeką Dunaj w latach 1830-1842. Jest jednym z najbardziej znanych miejsc pamięci w Niemczech.
Charakterystyka.
Idea stworzenia symbolu pamięci narodu niemieckiego pojawiła się na początku XIX wieku po triumfie Napoleona i upadku Świętego Cesarstwa Rzymskiego Narodu Niemieckiego, gdy krajobraz polityczny w krajach niemieckojęzycznych uległ rozdrobnieniu i pojawiło się uczucie głębokiego upokorzenia. Idea zakładała, że miała powstać świątynia chwały bohaterskich i duchowych czynów Niemców rozumianych jako wspólnota kulturowa oparta przede wszystkim na języku (np. w Walhalli eksponowane są popiersia rosyjskiej carycy Katarzyny II, urodzonego na Dolnym Śląsku Iwana Dybicza – rosyjskiego dowódcy odpowiedzialnego m.in. za tłumienie powstania listopadowego czy króla Anglii i Szkocji – Wilhelma III Orańskiego). Zanim w 1830 roku rozpoczęto budowę gmachu mauzoleum, od końca pierwszej dekady XIX wieku powstawały już pierwsze jego eksponaty (pierwsi zaangażowani rzeźbiarze: Schadow, Tieck, Landolin Ohmacht). Lokalizacje pod gmach wybierano ponad dwadzieścia lat, co wiązało się nie tyle brakiem środków na budowę co z dynamicznie zmieniającą się sytuacją polityczną w samej Bawarii. Ostatecznie zdecydowano się na malownicze wzgórze Bräuberg (420 m n.p.m.). Nazwa mauzoleum na wzgórzu w Donaustauf pochodzi od Walhalli z mitologii nordyckiej ("Wallhall" od staronordyjskiego – s"ala bohaterów"), gdzie było to miejsce dedykowane poległym w chwale wojownikom (tzw. Einherjerów), których z pola bitwy zabierały walkirie, a na progu Walhalli witał ich Bragi. Walhalla to w kilku mitologiach europejskich kraina wiecznego szczęścia. W swym kształcie architektonicznym Walhallia z Bawarii nawiązuje do marmurowej greckiej świątyni, szczególnie do Partenonu. Podczas gdy Walhalla w mitologii nordyckiej służyła jako dom dla chwalebnie poległych w bitwie, bawarską Walhallę przeznaczono nie tylko dla wojowników, ale także dla naukowców, pisarzy i duchownych, zarówno mężczyzn, jak i kobiety, choć jak wskazują krytycy ci pierwsi nadal dominują. Dziesiątki lat przed powstaniem nowoczesnego państwa niemieckiego w 1871 roku i stopniowym kształtowaniem się wyraźniej tożsamości niemieckiej, „niemiecki” był początkowo rozumiany jako „germański” i obejmował wszystkie starożytne kultury tworzone przez pelmiona germańskie (m.in. Goci, Wandalowie, Longobardowie, Anglosasi). Walhalla znajduje się w niespełna czterotysięcznym miasteczku Donaustauf na wzniesieniu nad Dunajem, 10 km na wschód od Ratyzbony, w niemieckiej Bawarii. Stanowi własność rządową tego kraju związkowego. We wnętrzu znajdują się popiersia postaci historycznych oraz tablice pamiątkowe. W kilku przypadkach upamiętnieni są autorzy anonimowi dzieł które miały wpływ na kulturę współczesnej Europy. Walhalla została wzniesiona w latach 1830-1842 przez króla Bawarii Ludwika I na podstawie projektu architekta Leo von Klenzego. Pierwszą listę nazwisk osób upamiętnionych w Walhalli kompletował doradca polityczny króla – historyk Johannes von Müller. Dziś swoją propozycje może zgłosić każdy Niemiec co najmniej 20 lat po śmierci upamiętnianej postaci. Koszt popiersia ponosi wnioskodawca a wnioski raz na pięć lat rozpatrywane są przez radę naukową wyznaczoną rząd Bawarii.
Upamiętnieni popiersiem.
Planowane jest dodanie popiersia Maxa Plancka.
Upamiętnieni tablicą.
64 tablice upamiętniające osoby i wydarzenia, na które nie przekazano żadnych szablonów wykonania popiersia. Tablice zainstalowano w momencie otwarcia Walhalli przy samym suficie, w dwóch rzędach jeden nad drugim. Zostały ułożone chronologicznie zgodnie z ruchem wskazówek zegara, według roku śmierci.

</doc>
<doc id="1347438" url="https://pl.wikipedia.org/wiki?curid=1347438" title="Języki mindyjskie">
Języki mindyjskie

Języki mindyjskie lub mirndyjskie – australijska rodzina językowa, skupiająca języki aborygeńskie, używane w północnej Australii.
Nazwa rodziny pochodzi od inkluzywnego zaimka liczby podwójnej "my dwoje", który występuje (w formach "mind-" lub "mirnd-") we wszystkich należących doń językach. 
Pierwszy raz zaproponowana przez Neila Chadwicka we wczesnych latach 80.
Klasyfikacja.
W skład rodziny wchodzą:
Języki grupy zachodniej używają przedrostków, co jest charakterystyczne dla języków spoza rodziny pama-njungijskiej, z kolei grupa wschodnia nie używa ich, co jest typowe dla języków pama-njungijskich.

</doc>
<doc id="1347439" url="https://pl.wikipedia.org/wiki?curid=1347439" title="Radotín">
Radotín

Radotín – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 177 mieszkańców.

</doc>
<doc id="1347445" url="https://pl.wikipedia.org/wiki?curid=1347445" title="Zodiak CH 601">
Zodiak CH 601



</doc>
<doc id="1347446" url="https://pl.wikipedia.org/wiki?curid=1347446" title="Flutykazon">
Flutykazon

Flutykazon (łac. "Fluticasonum") – organiczny związek chemiczny, syntetyczny, fluorowany glikokortykosteroid stosowany głównie w terapii astmy oskrzelowej i alergicznych nieżytów nosa. 
Mechanizm działania.
Flutykazon działa przeciwzapalnie, przeciwświądowo, immunosupresyjnie. Powoduje obkurczenie naczyń, redukuje liczbę eozynofili i bazofili w błonie śluzowej nosa. Dzięki swojej niskiej biodostępności słabo wpływa na wydzielanie ACTH przez przysadkę mózgową, dzięki czemu po nagłym odstawieniu rzadko wywołuje objawy niewydolności kory nadnerczy.
Wskazania.
Lek jest stosowany w terapii astmy oskrzelowej, przewlekłej obturacyjnej choroby płuc, a także, jako postać donosowa, w leczeniu alergicznych nieżytów nosa, zapalenia zatok, polipów nosa.
Preparaty w Polsce.
W preparatach dostępnych w Polsce występuje zazwyczaj w postaci soli kwasu propionowego, a w dwóch preparatach ("Avamys" i "Relvar Ellipta") jako sól kwasu furanowego:

</doc>
<doc id="1347449" url="https://pl.wikipedia.org/wiki?curid=1347449" title="Radslavice (kraj ołomuniecki)">
Radslavice (kraj ołomuniecki)

Radslavice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 1142 mieszkańców.

</doc>
<doc id="1347454" url="https://pl.wikipedia.org/wiki?curid=1347454" title="Donald Somervell">
Donald Somervell

Donald Bradley Somervell, baron Somervell of Harrow (ur. 24 sierpnia 1889, zm. 18 listopada 1960) – brytyjski prawnik i polityk, członek Partii Konserwatywnej, minister w drugim rządzie Winstona Churchilla.
Wykształcenie odebrał w Harrow School, następnie studiował chemię na Uniwersytecie Oksfordzkim. Rozpoczął praktykę adwokacką w korporacji Inner Temple, ale przerwał ją wybuch I wojny światowej. W 1916 r. powrócił do korporacji i rozpoczął specjalizację w zakresie prawa handlowego.
W 1929 r. Somervell wystartował bez powodzenia w wyborach do Izby Gmin w okręgu Crewe. Do parlamentu dostał się dopiero w 1931 r. W 1933 r. został Radcą Generalnym. Trzy lata później objął stanowisko prokuratora generalnego. W 1945 r. był przez krótki czas ministrem spraw wewnętrznych w gabinecie dozorującym Churchilla.
Somervell utracił miejsce w parlamencie po wyborach 1945 r. Powrócił do pracy prawnika i w 1946 r. został sędzią Sądu Apelacyjnego Anglii i Walii. W 1954 r. otrzymał dożywotni tytuł parowski barona Somervell of Harrow i zasiadł w Izbie Lordów jako par prawny. Odszedł na emeryturę w 1960 r., na krótko przez swoją śmiercią. Został pochowany w kościele św. Marii w Oxfordshire.

</doc>
<doc id="1347459" url="https://pl.wikipedia.org/wiki?curid=1347459" title="Objawy odstawienia">
Objawy odstawienia



</doc>
<doc id="1347466" url="https://pl.wikipedia.org/wiki?curid=1347466" title="Okręg wyborczy Crewe">
Okręg wyborczy Crewe

Okręg wyborczy Crewe powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Crewe w hrabstwie Cheshire. Został zlikwidowany w 1983 r.

</doc>
<doc id="1347467" url="https://pl.wikipedia.org/wiki?curid=1347467" title="Młynek do odpadków">
Młynek do odpadków

Młynek do odpadków (rozdrabniacz odpadków organicznych) – urządzenie elektryczne montowane zazwyczaj pod zlewozmywakiem kuchennym. Służy do rozdrabniania kuchennych odpadków organicznych, które następnie wraz z wodą dostają się do systemu kanalizacji.
Historia.
Młynek do odpadków został wynaleziony w USA w 1927 roku przez Amerykanina Johna W. Hammesa. Do dziś młynki produkowane są w firmie InSinkErator, której stał się współzałożycielem.
Oprócz tej firmy, młynki produkują również inni producenci.
Sterowanie.
Młynek uruchamiany jest poprzez hermetyczny wyłącznik znajdujący się pod zlewem lub nad nim albo poprzez wyłącznik pneumatyczny. Występują także rozdrabniacze, które uruchamia się poprzez przekręcenie "zatyczki-korka", co uruchamia młynek.

</doc>
<doc id="1347468" url="https://pl.wikipedia.org/wiki?curid=1347468" title="Katedra św. Stanisława w Wilnie">
Katedra św. Stanisława w Wilnie



</doc>
<doc id="1347470" url="https://pl.wikipedia.org/wiki?curid=1347470" title="Saso Filipovski">
Saso Filipovski



</doc>
<doc id="1347472" url="https://pl.wikipedia.org/wiki?curid=1347472" title="Zielone Brygady (prasa)">
Zielone Brygady (prasa)



</doc>
<doc id="1347473" url="https://pl.wikipedia.org/wiki?curid=1347473" title="Georg von und zu Franckenstein">
Georg von und zu Franckenstein

Georg von und zu Franckenstein (ur. 1878, zm. 15 października 1953) – austriacki dyplomata.
Był ambasadorem austriackim w Londynie od 1920 do 1938 roku, kiedy to narodowi socjaliści nakazali mu powrót do kraju. Franckenstein nie usłuchał i został w Anglii. W Anglii poślubił w maju 1939 Edith King, z którą miał syna Clementa.

</doc>
<doc id="1347474" url="https://pl.wikipedia.org/wiki?curid=1347474" title="Fitzroy Simpson">
Fitzroy Simpson

Fitzroy Simpson (ur. 26 lutego 1970 w Bradford-on-Avon) – piłkarz jamajski grający na pozycji pomocnika.
Kariera klubowa.
Simpson urodził się w Wielkiej Brytanii w rodzinie pochodzenia jamajskiego. Karierę piłkarską rozpoczął w klubie Swindon Town. W 1988 roku zadebiutował w jego barwach w Division Two. W sezonie 1989/1990 był jego podstawowym zawodnikiem i występował do 1992 roku. 6 marca przeszedł za pół miliona funtów do grającego w Division One Manchesteru City. W barwach City nie zawsze występował jednak w pierwszym składzie na boiskach ekstraklasy Anglii, a na początku 1995 roku wypożyczono go na pół roku do Bristol City z Division One.
W sierpniu 1995 Simpson został sprzedany za 200 tysięcy funtów do Portsmouth F.C. Dwa dni później zadebiutował w Division One w spotkaniu z Grimsby Town (1:2). W „The Pompeys” grał do grudnia 1999 roku, ale nie zdołał awansować z tym klubem do Premiership, a w sezonie 1999/2000 stracił miejsce w składzie.
Kolejnym klubem Fitzroya w karierze był szkocki Heart of Midlothian F.C. z Edynburga, do którego trafił za 100 tysięcy funtów. Przez dwa lata wystąpił tylko 17 razy, a międzyczasie został wypożyczony do Walsall F.C., a następnie sprzedany. W „The Saddles” grał do 2003 roku i wówczas został piłkarzem Telford United, a po likwidacji klubu w maju 2004 odszedł do północnoirlandzkiego Linfield F.C. z Belfastu. W 2005 roku występował w amatorskm Havant &amp; Waterlooville, a od 2007 roku gra w Eastleigh F.C. grającym w Conference South (odpowiednik 6. ligi Anglii).
Kariera reprezentacyjna.
W reprezentacji Jamajki Simpson zadebiutował w 7 września 1997 roku w spotkaniu z Kanadą (1:0), kiedy zdecydował się reprezentować kraj swoich przodków. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał we wszystkich trzech spotkaniach: przegranych 1:3 z Chorwacją i 0:5 z Argentyną oraz wygranym 2:1 z Japonią. Ostatni mecz w „Reggae Boyz” rozegrał w 2002 roku.

</doc>
<doc id="1347477" url="https://pl.wikipedia.org/wiki?curid=1347477" title="Percy James Grigg">
Percy James Grigg



</doc>
<doc id="1347479" url="https://pl.wikipedia.org/wiki?curid=1347479" title="Robert Hudson, 1. wicehrabia Hudson">
Robert Hudson, 1. wicehrabia Hudson



</doc>
<doc id="1347480" url="https://pl.wikipedia.org/wiki?curid=1347480" title="Brendan Bracken, 1. wicehrabia Bracken">
Brendan Bracken, 1. wicehrabia Bracken



</doc>
<doc id="1347482" url="https://pl.wikipedia.org/wiki?curid=1347482" title="PGM-17 Thor">
PGM-17 Thor

PGM-17 Thor – pierwszy amerykański pocisk balistyczny średniego zasięgu, który osiągnął gotowość bojową. Proces rozmieszczania pocisku rozpoczął się w 1958 r. na terenie Wielkiej Brytanii, gdzie pozostawał na wyposażeniu Royal Air Force. Później od lat 60. został pierwszym stopniem rakiet Delta.

</doc>
<doc id="1347483" url="https://pl.wikipedia.org/wiki?curid=1347483" title="Ministry of Sound">
Ministry of Sound

Ministry of Sound (MoS) – londyński klub nocny i wytwórnia muzyczna znajdująca się w Elephant &amp; Castle, Southwark, Londyn.
Oficjalnie otwarty został 21 września 1991 roku. Klub m.in. organizuje coroczne imprezy "The Annual" oraz jest producentem muzycznym. Logo klubu jest powiązane z jego nazwą, która w dosłownym tłumaczeniu oznacza Ministerstwo Dźwięku.

</doc>
<doc id="1347486" url="https://pl.wikipedia.org/wiki?curid=1347486" title="Andrzej Antoni Widelski">
Andrzej Antoni Widelski

Andrzej Antoni Widelski (ur. 28 lutego 1953 w Bełżycach, zm. 2 lipca 2017 w Lublinie) – polski malarz, grafik, doktor sztuki. 
Życiorys.
Studia w Instytucie Sztuki, UMCS w Lublinie. Dyplom z malarstwa w pracowni prof. Mariana Stelmasika w 1982 roku. Pracował w WST na stanowisku adiunkta na kierunku Grafika w Katowicach. W roku 2000 otrzymał stypendium twórcze Ministra Kultury i Dziedzictwa Narodowego.
Przestrzeń twórcza Andrzej A. Widelskiego, obejmuje głównie realizacje malarskie i graficzne. Zrealizował kilkanaście autorskich projektów wnętrz sakralnych. W dorobku ma 28 wystaw indywidualnych i ponad 90 wystaw zbiorowych. Wystawiał m.in. w: Galerij Desimplel w Belgii; Pałacu Sztuki w Drohobyczu na Ukrainie; Galerii Aula ASP w Warszawie; Galerii Sztuki Wozownia w Toruniu; Teatrze Śląskim w Katowicach, BWA w Rzeszowie, Galerii Obok w Tychach; Galerii "Spodki" w Białymstoku; BWA w Ostrowcu Świętokrzyskim, CK w Solecznikach na Litwie; CK w Opolu; Muzeum na Majdanku, Archidiecezjalnym Muzeum Sztuki Religijnej, BWA oraz Galerii ZPAP w Lublinie,; Muzeum Okręgowym w Radomiu; Muzeum Nadwiślańskim w Kazimierzu Dolnym; Muzeum Lubelskim oraz Muzeum Historii Miasta w Łodzi. 
Ważniejsze wystawy.
Indywidualne
Zbiorowe

</doc>
<doc id="1347488" url="https://pl.wikipedia.org/wiki?curid=1347488" title="Moyenne Island">
Moyenne Island

Moyenne Island (fr. "Île Moyenne") – wyspa na Oceanie Indyjskim, w grupie Wysp Wewnętrznych, na terenie "Sainte Anne Marine National Park", u północnych wybrzeży wyspy Mahé na Seszelach. Powierzchnia Moyenne Island wynosi 8,9 ha. Od lat 70. XX wieku istnieje tu rezerwat przyrody. Wyspa była prywatną własnością Brytyjczyka Brendona Grimshawa, który był stałym jej mieszkańcem, zmarł w lipcu 2012 r. W 2008 wyspa stała się parkiem narodowym.
Wyspa Moyenne Island jest obecnie (2014) najmniejszym parkiem narodowym na świecie.

</doc>
<doc id="1347489" url="https://pl.wikipedia.org/wiki?curid=1347489" title="Île Moyenne">
Île Moyenne



</doc>
<doc id="1347490" url="https://pl.wikipedia.org/wiki?curid=1347490" title="Andrzej Kazimierz Giełgud">
Andrzej Kazimierz Giełgud

Andrzej Kazimierz Giełgud herbu własnego (zm. 1711) – marszałek sejmów 1685 i 1688, pisarz wielki litewski od 1673, podstoli żmudzki od 1668, sekretarz królewski, starosta druptwiłowski, sadowicki, okmiański, elgonerski.
Poseł sejmiku rosieńskiego na sejm 1667 roku, sejm nadzwyczajny abdykacyjny 1668 roku. Poseł na sejm konwokacyjny 1668 roku z Księstwa Żmudzkiego. Był członkiem konfederacji generalnej zawiązanej 5 listopada 1668 roku na tym sejmie. Był elektorem Michała Korybuta Wiśniowieckiego z Księstwa Żmudzkiego w 1669 roku. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Elektor Jana III Sobieskiego z Księstwa Żmudzkiego w 1674 roku. Poseł na sejm koronacyjny 1676 roku ze Staroduba. Poseł sejmiku żmudzkiego na sejm 1678/1679 roku, poseł sejmiku starodubowskiego na sejm 1685 roku, poseł sejmiku inflanckiego na sejm zwyczajny 1688 roku. Poseł inflancki na sejm koronacyjny 1697 roku.

</doc>
<doc id="1347491" url="https://pl.wikipedia.org/wiki?curid=1347491" title="Ile Moyenne">
Ile Moyenne



</doc>
<doc id="1347494" url="https://pl.wikipedia.org/wiki?curid=1347494" title="Moyenne">
Moyenne



</doc>
<doc id="1347495" url="https://pl.wikipedia.org/wiki?curid=1347495" title="Wiesław Sierański">
Wiesław Sierański

Wiesław Sierański (ur. 23 czerwca 1947) – polski lekkoatleta specjalizujący się w rzucie oszczepem.
Mistrz Polski z 1972 roku, piąty zawodnik Mistrzostw Europy w Atenach (1969). Wielokrotny członek drużyny narodowej - 11 razy bronił biało-czerwonych barw w meczach międzypaństwowych. Zawodnik Zawiszy Bydgoszcz (1963-1975), AZS-AWF Gorzów Wielkopolski (1977-1979) i Olimpii Poznań (1980-1981). Rekord życiowy: 82,20 (20 czerwca 1971, Warszawa).

</doc>
<doc id="1347496" url="https://pl.wikipedia.org/wiki?curid=1347496" title="Instytucjonalizacja międzynarodowa">
Instytucjonalizacja międzynarodowa

Instytucjonalizacja międzynarodowa w ogólnym rozumieniu jest to dążenie określonych uczestników do ustanowienia więzów interakcji i komunikowania dla wspólnego rozwiązywania pojawiających się nowych problemów międzynarodowych.
W rozumieniu praktycznym, od początku XIX wieku, instytucjonalizacja międzynarodowa realizowana była przez tworzenie różnorodnych instytucji międzynarodowych, m.in.:
Procesy instytucjonalizacji obejmują stosunki:
Cechą charakterystyczną instytucjonalizacji międzynarodowej od końca XX i początku XXI wieku jest uzupełnianie interakcji instytucji międzyrządowych przez działalność organizacji i interakcji pozarządowych. Zjawisko to (wzrost udziału aktywności organizacji pozarządowych) jest wynikiem globalizacji. Uzupełnianie instytucjonalizacji międzynarodowej przez udział organizacji pozarządowych powoduje przyspieszenie interakcji międzynarodowych pod względem ilościowym i jakościowym.

</doc>
<doc id="1347500" url="https://pl.wikipedia.org/wiki?curid=1347500" title="Coco Island (Seszele)">
Coco Island (Seszele)

Coco Island (fr. "Île aux Cocos") – wyspa na Oceanie Indyjskim, w grupie Wysp Wewnętrznych, w sąsiedztwie wyspy La Digue na Seszelach. Jej powierzchnia wynosi 1,8 ha. Od 1996 roku objęta jest ochroną w ramach rezerwatu przyrody. Stanowi częsty cel wycieczek turystów. Główną atrakcją jest Ile Cocos Marine National Park obejmujący 3 małe wysepki na płytkim turkusowym morzu, otoczone szerokimi rafami koralowymi, które są doskonałym miejscem do nurkowania.
Wycieczki na wyspę organizowane są łodziami z wysp Praslin i La Digue.

</doc>
<doc id="1347502" url="https://pl.wikipedia.org/wiki?curid=1347502" title="Milos Culafic">
Milos Culafic



</doc>
<doc id="1347503" url="https://pl.wikipedia.org/wiki?curid=1347503" title="Île aux Cocos">
Île aux Cocos



</doc>
<doc id="1347504" url="https://pl.wikipedia.org/wiki?curid=1347504" title="Ile aux Cocos">
Ile aux Cocos



</doc>
<doc id="1347508" url="https://pl.wikipedia.org/wiki?curid=1347508" title="Titan I">
Titan I



</doc>
<doc id="1347509" url="https://pl.wikipedia.org/wiki?curid=1347509" title="Data Execution Prevention">
Data Execution Prevention

DEP (Data Execution Prevention) – zabezpieczenie stosowane we współczesnych systemach operacyjnych, takich jak Microsoft Windows, Linux i Android. Jego celem jest uniemożliwienie wykonywania kodu z segmentu danych. Pomaga to w ochronie przed exploitami wykorzystującymi przepełnienie bufora.
DEP działa w dwóch trybach: sprzętowym, w którym procesor oznacza strony pamięci jako niewykonywalne, oraz programowym, który daje ograniczoną ochronę i jest stosowany wtedy, gdy procesor nie potrafi oznaczyć stron pamięci jako niewykonywalne.
Po raz pierwszy technologia DEP w systemach Microsoftu pojawiła się w Windows XP Service Pack 2. Następnie została zaimplementowana we wszystkich kolejnych edycjach systemu Windows. Od wydania Vista Menadżer zadań wyświetla informacje o włączeniu lub wyłączeniu ochrony DEP dla konkretnego procesu. 
Inne systemy.
DEP jest w jądrze Linuksa od 2004 roku (od kernela 2.6.8). W systemach deskopowych firmy Apple od roku 2006 kiedy Apple przeszło na procesory Intela. Istnieje też jego dość prymitywna wersja na iOS5 i Androida 4.1 (też w tych systemach o wyższych numerach).
Konfiguracja pod Windows.
DEP można skonfigurować bezpośrednio zmieniając opcje w pliku Boot.ini lub korzystając z zakładki System Panelu Sterowania.
Ustawienia w pliku Boot.ini wyglądają następująco: /noexecute = poziom_bezpieczeństwa, gdzie poziom_bezpieczenstwa zastępujemy jednym z wyrażeń: AlwaysOn, AlwaysOff, OptIn lub OptOut.
OPTIN: domyślne ustawienie w systemach Windows XP oraz Windows Vista. DEP obejmuje ochroną tylko programy systemu Windows.
OPTOUT: domyślne ustawienie w systemie Windows Server 2003 SP1. DEP obejmuje ochroną wszystkie procesy. W zakładce System Panelu Sterowania można jednak wprowadzić listę programów, których ochrona DEP ma nie obejmować.
ALWAYSON: Ta opcja włącza pełną ochronę DEP dla systemu. Wszystkie procesy są kontrolowane przez DEP i nie ma możliwości stworzenia wyjątków.
ALWAYSOFF: Ta opcja powoduje wyłączenie ochrony DEP niezależnie od tego, czy jest wspierana sprzętowo czy nie.

</doc>
<doc id="1347511" url="https://pl.wikipedia.org/wiki?curid=1347511" title="Wspólna Europejska Polityka Bezpieczeństwa i Obrony">
Wspólna Europejska Polityka Bezpieczeństwa i Obrony



</doc>
<doc id="1347512" url="https://pl.wikipedia.org/wiki?curid=1347512" title="Bury FC">
Bury FC



</doc>
<doc id="1347513" url="https://pl.wikipedia.org/wiki?curid=1347513" title="Jan Misiek">
Jan Misiek

Jan Misiek (ur. 1949 w Słupsku) – polski malarz, grafik.
Życiorys.
Studiował na Wydziale Malarstwa w Państwowej Wyższej Szkole Sztuk Plastycznych w Gdańsku, dyplom uzyskał w pracowni profesora Władysława Jackiewicza w 1975. Artysta uprawia malarstwo, collage i grafikę książkową. Brał udział w 60 wystaw indywidualnych m.in. w Polsce, Holandii, Niemczech, Włoszech, na Litwie, udział w wystawach zbiorowych we Francji, Niemczech, Hiszpanii.

</doc>
<doc id="1347515" url="https://pl.wikipedia.org/wiki?curid=1347515" title="Korelacja rang Spearmana">
Korelacja rang Spearmana



</doc>
<doc id="1347517" url="https://pl.wikipedia.org/wiki?curid=1347517" title="Elżbieta Szydłowiecka">
Elżbieta Szydłowiecka

Elżbieta z Szydłowieckich Radziwiłłowa (ur. 1533 w Szydłowcu, zm. 1562 w Wilnie) – polska szlachcianka, kalwinistka.
Była córką kanclerza wielkiego koronnego Krzysztofa Szydłowieckiego i Zofii z Targowiska, urodziła się już po śmierci ojca, w styczniu 1533 roku. Była siostrą Zofii, Krystyny, Marii, Anny, Ludwika Mikołaja i Zygmunta.
Na mocy układu rodzinnego zawartego w 1536 roku, ustalono m.in., że dwie trzecie Szydłowca przypadnie Elżbiecie, a pozostała część Krystynie. Z biegiem lat o Elżbietę zaczął starać się potężny magnat litewski Mikołaj Radziwiłł Czarny. Uroczystości ślubne odbyły się 12 lutego 1548 roku na zamku w Sandomierzu przy udziale króla Zygmunta Augusta i królowej Bony Sforzy. Jeszcze przed zawarciem małżeństwa Elżbieta uzyskała pewność, że dobra szydłowieckie wraz z miastem w całości staną się jej wianem.
Jedna trzecia dóbr szydłowieckich nadal należała do jej siostry, wydanej za księcia Janusza ziębickiego. Potrzebujący pieniędzy książę Janusz zwrócił się do Elżbiety z żądaniem sprzedaży Szydłowca i spłacenia mu tej części, jaką na dobrach szydłowieckich miała jego małżonka. Elżbieta i jej matka prosiły księcia ziębickiego, aby nie zmuszał ich do sprzedaży rodzinnej ziemi, a tym samym aby Szydłowca „w obce ręce nie puścił”. Prosiły go także o wyrozumiałość i cierpliwość, obiecując, że gdy Elżbieta wyjdzie za mąż, „wtedy ten komu się dostanie, rad to zapłaci”. Prośba przyniosła skutek, książę ziębicki bowiem zrezygnował ze sprzedaży Szydłowca, zażądał za swoją część 2000 zł. Po pewnych targach Zofia Szydłowiecka zgodziła się ostatecznie na tę kwotę i w połowie 1547 roku zawiadomiła zięcia, że może odebrać określoną sumę. Pełnomocnicy księcia Janusza odebrali pieniądze w Krakowie z rąk hetmana Jana Tarnowskiego.

</doc>
<doc id="1347518" url="https://pl.wikipedia.org/wiki?curid=1347518" title="Homoxymoronomatura">
Homoxymoronomatura

Homoxymoronomatura – album wydany przy wspólnym nakładzie pracy dwóch wykonawców hip-hopowych L.U.C.-a oraz Rahima. Wydawnictwo ukazało się 19 października 2007 roku nakładem wytwórni muzycznej Kayax. W 2008 roku nagrania uzyskały nominację do nagrody polskiego przemysłu fonograficznego Fryderyka w kategorii "Album roku – hip-hop / R&amp;B".
28 marca 2008 roku, ponownie dzięki firmie Kayax ukazało się wydawnictwo DVD pt. "Homoxymoronomatura Live". Na płycie znalazły się wszystkie utwory pochodzące z albumu, a zarejestrowane podczas koncertu 8 listopada 2007 roku Teatrze Muzycznym Capitol w Warszawie.
Raperom podczas koncertu towarzyszył zespół w składzie: Olga Kwiatek (skrzypce), Bożena Rodzeń-Jarosz (wiolonczela), Rafał Zalech (altówka), Adam Lepka i Grzegorza Pastuszka (instrumenty dęte), Maria Peszek i Justyna Antonik (śpiew), Miłosz Rutkowski (instrumenty perkusyjne), Dawid Szczęsny (gramofony) oraz Toyo (wizualizacje).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1347519" url="https://pl.wikipedia.org/wiki?curid=1347519" title="Luce Irigaray">
Luce Irigaray

Luce Irigaray (ur. 3 maja 1930 w Belgii) – francuska myślicielka i aktywistka feministyczna, autorka prac o charakterze interdyscyplinarnym, z pogranicza filozofii, psychoanalizy i językoznawstwa, przedstawicielka feminizmu postmodernistycznego. 
Życiorys.
Urodzona w Belgii, Luce Irigaray ukończyła studia na Uniwersytecie w Lowanium (1955). Na początku lat 60. przeniosła się do Francji, gdzie studiowała psychologię na Uniwersytecie Paryskim i w 1962 roku uzyskała dyplom z psychopatologii. W latach 1962-1964 pracowała w Fonds National de la Recherche Scientifique w Belgii, a od 1964 roku w Centre National de la Recherche Scientifique (CNRS) w Paryżu. W latach 60. była uczennicą psychoanalityka Jacques'a Lacana w założonej przez niego Ecole Freudienne de Paris. Została praktykującą psychoanalityczką. W 1968 roku uzyskała stopień doktora językoznawstwa. W latach 1970-1974 wykładała na Université de Vincennes. W tym czasie była też członkinią Ecole Freudienne de Paris. W 1974 roku opublikowała swoją drugą rozprawę doktorską (tym razem filozoficzną), zatytułowaną "Speculum. De l’autre femme", w której przedstawiła między innymi krytykę fallocentryzmu psychoanalizy Freuda i Lacana. Zaraz po tej publikacji utraciła posadę na Université de Vincennes i została wykluczona ze społeczności ortodoksyjnych psychoanalityków lacanowskich. Mimo to dalej rozwijała swoją karierę naukową, zdobywając (głównie dzięki pracy "Éthique de la différence sexuelle" z 1984) pozycję jednej z ważniejszych postaci filozofii kontynentalnej. Poza pracą naukową Luce Irigaray przez wiele lat aktywnie wspierała ruchy feministyczne, zwłaszcza we Francji i we Włoszech.
Poglądy.
Irigaray jest jedną z czołowych postaci filozofii feministycznej, szczególnie w nurcie postmodernistycznym i psychoanalitycznym.
W swojej pierwszej znaczącej publikacji – "Speculum. De l’autre femme" – Luce Irigaray przedstawiła krytykę wykluczenia kobiet z historii filozofii i teorii psychoanalitycznej. Jej kolejne prace, obejmujące również obszar lingwistyki strukturalnej, zawierają szczegółową analizę tego zjawiska. Irigaray uważa, że tradycyjne kojarzenie kobiet z bezmyślną materią i naturą, a także z rolą „matki”, ma negatywne implikacje dla kobiecej podmiotowości. Choć kobiety mogą osiągnąć podmiotową pozycję przejmując podmiotowość męską, to osobna podmiotowość kobieca nie istnieje. Prace Irigaray mają na celu ujawnienie tego braku podmiotu kobiecego w zachodniej kulturze. Skoro wszystko, co kobiece wyrzucone zostało poza sferę kultury, to w kulturze nie ma prawdziwej różnicy płciowej. Co więcej, wykluczone z podmiotowości i kultury kobiety nieświadomie tę kulturę wspierają – społeczeństwo nie mogłoby funkcjonować bez ich szczególnego udziału. Według Irigaray kultura Zachodu ufundowana jest na poświęceniu „matki”, a przez nią na poświęceniu kobiet w ogóle. Kobietom potrzebna jest tożsamość społeczna odrębna od roli macierzyńskiej. Samo jednak przejście z natury do kultury nie wystarczy. Prawdziwa zmiana społeczna wymaga bowiem – jak sądzi Irigaray – byśmy przestali postrzegać naturę jako bezmyślną materię, która powinna być zdominowana i kontrolowana. Kobiety potrzebują własnej podmiotowości, mężczyźni z kolei powinni bardziej identyfikować się z cielesnością. Przedstawiciele obu płci powinni rozumieć siebie jako należących zarówno do natury, jak i kultury.
Poza krytyką, Luce Irigaray w swoich pismach proponuje metody przezwyciężania niekorzystnej sytuacji kobiet w kulturze Zachodu. Metoda mimetyczna, nazywana też strategicznym esencjalizmem, utopijne ideały i nowy język mogłyby jej zdaniem przeobrazić kulturę. Parodiowanie stereotypowych zachowań „kobiecych” przez same kobiety, teatralizacja tych zachowań, ma według Irigaray moc „"unicestwiania" efektów fallocentrycznego dyskursu”. Sama możliwość parodiowania jakiegoś zachowania dowodzi, że osoba parodiująca jest kimś innym niż postać parodiowana. Irigaray uważa, że kobiety mogą stworzyć język kobiecy – nie tylko różny od męskiego, ale również daleki od „neutralności” genderowej (jej zdaniem bezcelowej, a nawet niemoralnej – jako wyraz unikania odpowiedzialności za własne słowa i czyny). Nie próbuje jednak samodzielnie tworzyć takiego języka, ani nie opisuje prawdziwej kobiecej podmiotowości, ponieważ wierzy, że to, co kobiece, musi wyłonić się z kolektywnego zaangażowania w mimetyczną grę z męskim dyskursem. W swoich pracach oferuje jedynie wskazówki w postaci utopijnych ideałów, które mogą służyć jako punkty odniesienia w dyskusjach między kobietami.
Część argumentacji stosowanej przez Irigaray została wyśmiana przez Alana Sokala w książce "Modne bzdury". Sokal skupił się na przykładzie dotyczącym wykluczenia, w którym Irigaray dowodziła, że mechanika płynów zajmuje się kobiecymi aspektami i dlatego jest mało badana, natomiast mechanika ciała stałego jest popularną gałęzią fizyki z powodu swojej „męskości”.

</doc>
<doc id="1347520" url="https://pl.wikipedia.org/wiki?curid=1347520" title="DEP">
DEP



</doc>
<doc id="1347522" url="https://pl.wikipedia.org/wiki?curid=1347522" title="Syntaza">
Syntaza



</doc>
<doc id="1347523" url="https://pl.wikipedia.org/wiki?curid=1347523" title="The Sisters">
The Sisters

The Sisters (fr. "Les Sœurs") – wyspy na Oceanie Indyjskim, w pobliżu wyspy La Digue, w grupie Wysp Wewnętrznych w Republice Seszeli.
Grupa składa się z dwóch wysp:
Przez większość XX wieku na wyspach znajdowały się plantacje palmy kokosowej. Obecnie jest to popularny cel wycieczek turystów.

</doc>
<doc id="1347525" url="https://pl.wikipedia.org/wiki?curid=1347525" title="Itea">
Itea

Itea (gr. Ιτέα) – miejscowość w Grecji, w administracji zdecentralizowanej Tesalia-Grecja Środkowa, w regionie Grecja Środkowa, 
w jednostce regionalnej Fokida, w gminie Delfy, na południe od trasy europejskiej E65, która łączy Andirio z mostem Rio-Andirio oraz Iteą poprzez drogę szybkiego ruchu nr 27. Dzięki temu ma doskonałe połączenia z okolicznymi miastami, którymi są Liwadia oraz Amfisa. W 2011 roku liczyła 4362 mieszkańców.
Itea do końca 2010 roku należała do gminy Itea i była największą miejscowością tej gminy, także większość populacji gminy stanowili mieszkańcy Itei. Miejscowość ma m.in. szkoły, gimnazja, licea, kościół, budynek poczty głównej, banki, hotele, tawerny, kawiarnie oraz bary. W centrum znajduje się główny plac miejscowości.
Miejscowy port w starożytności służył pobliskim Delfom.

</doc>
<doc id="1347529" url="https://pl.wikipedia.org/wiki?curid=1347529" title="East Sister Island">
East Sister Island



</doc>
<doc id="1347533" url="https://pl.wikipedia.org/wiki?curid=1347533" title="West Sister Island">
West Sister Island



</doc>
<doc id="1347534" url="https://pl.wikipedia.org/wiki?curid=1347534" title="Anonima diariusz peregrynacji włoskiej, hiszpańskiej, portugalskiej">
Anonima diariusz peregrynacji włoskiej, hiszpańskiej, portugalskiej

"Anonima diarjusz peregrynacji włoskiej, hiszpańskiej, portugalskiej (1595)" to anonimowy polski utwór z gatunku literatury podróżniczej. Niepełny rękopis, pozbawiony początku i końca, pochodzi z XVII wieku. Zachowane fragmenty to relacja z podróży z 1595 roku po Włoszech i Półwyspie Iberyjskim, rozpoczynająca się 3 marca w Neapolu, a kończąca 21 października w Lizbonie.
Rękopis i edycja Diarjusza.
Zachowane fragmenty dzieła zostały wydane w 1925 r. w Krakowie przez Jana Czubka. Według badacza, fragment dziennika nie jest oryginałem wychodzącym spod ręki samego polskiego podróżnika. Wskazują na to między innymi ogromne ilości adnotacji oraz cytatów zaczerpniętych z innych tekstów, które musiały zostać dodane już po zakończeniu podróży. Ponadto powtarzające się błędy wskazują na brak znajomości łaciny, języka hiszpańskiego i włoskiego; z kolei pomyłki w zapisie polskich słów poskutkowały stworzeniem przekłamanych zdań. Historyk sugeruje, iż autorem rękopisu był najprawdopodobniej niewykwalifikowany skryba, który stworzył kopię dziennika o przeciętnej jakości. Wydana w 1925 r. część dziennika to niewielki fragment całego opisu podróży; reszta została wyrwana i skradziona z księgi, która najprawdopodobniej zawierała całość tekstu.
Anonimowy autor.
Autorem, który pozostaje niezidentyfikowany, może być szlachcic z okolic Krakowa. Według Henryka Barycza mógł nim być polski poeta, urodzony w XVI wieku, Stanisław Niegoszewski. Alojzy Sajkowski wskazał na kasztelana przemyskiego Stanisława Wapowskiego. Z kolei Tadeusz Feliks Hahn zasugerował gdańskiego żeglarza Krzysztofa Pawłowskiego. Władysław Magnuszewski, jako jeden z ostatnich sugerujących konkretnego mężczyznę jako autora dziennika, uważał krakowskiego jezuitę Fryderyka Szembeka.
Anonima przedstawia się w pracach badawczych jako człowieka młodego, w pełni sił, charakteryzującego się wielką odwagą, czego wymagała wówczas podróż po znacznej części Europy. Dziennik wskazuje również na jego zainteresowania. Ochoczo zgłębiał historię starożytną: jego zapiski zawierały inskrypcje ze zwiedzanych budowli i oglądanych zabytków. Studiował legendy obiegające zwiedzane tereny, starał się wzbogacać swoją wiedzę dotyczącą miejsc, w których się znajdował. Jego uwagę przyciągała też architektura i malarstwo. Zwracał uwagę na kwestie będące ściśle powiązane z regionalnymi tradycjami, obyczajami, jak również na kwestie polityczne, i administracyjne. Jego relacje są przepełnione też opisami przyrody panującej na południu Europy. Można przypuszczać, iż rodzina Anonima wywodziła się z jednej z wyższych warstw społecznych z racji możliwości wysłania jednego z członków w podróż trwającą przynajmniej siedem miesięcy. Natomiast pochodzenie podróżnika można zawęzić to ziemi proszowskiej ze względu na wspomnienie tych terenów przez samego autora dziennika.
Uważnie obserwował, analizował i opisywał spotykane miejsca. Był człowiekiem wykształconym i posiadał obszerną wiedzę. Jedną z najbardziej charakterystycznych cech Anonima było ogromne oddanie wierze religijnej, którą wyniósł z rodzinnego domu. Wiedza teologiczna i liturgia kościelna to tematyka, z której posiadał największą wiedzę. Poszerzał znajomość kultu świętych w religii chrześcijańskiej. Wszelkie wydarzenia i kwestie związane z religią przyjmował jako prawdę, której nie dało się podważyć. Jego stosunek do innowierców był bardzo negatywny: okazywał im uprzedzenia i brak szacunku.
Trasa Anonima.
Podróżnik przebył drogę przez południe Europy: Włochy, Maltę, Hiszpanię, Portugalię Jego notatki rozpoczynają się od wpisu z Neapolu w dniu 3 marca 1595 roku. Do 25 sierpnia w głównej mierze wykorzystywał drogę morską. Po przybyciu do Barcelony podróżował już po lądzie. W przeciągu kilku miesięcy odwiedził Capri, Kalabrię, Katanię, Messynę, Salerno, oraz Sycylię. Miał możliwość zwiedzenia Paoli, Syrakuzy, Terraciny i Trapani. Przejechał też przez Asturę, Elbę, Monte Circello, Orbetello i Terracinę. Z rejonów Marsylii dostał się na Majorkę, z której rozpoczęła się podróż po ziemiach hiszpańskich. Zwiedził Barcelonę, a stamtąd wyruszył do Montserrat, Leidy, Acali de Henares, Escorialu, Madrytu, Toledo, Kordoby, Arviony, Sewilli i Lizbony.
Włochy i Hiszpania oczami Anonima.
Anonim sporządzał notatki w sposób bardzo dokładny. Spisywał miejsca, w których się znajdował, włączając nawet starożytne nazwy miast. Zapisywał przebyte rzeki, odwiedzone ziemie, opisywał ukształtowanie terenów, wyliczał rodzaje upraw i plonów zarówno we Włoszech jak i Hiszpanii.
Anonim w głównej mierze zachwycał się infrastrukturą sakralną we Włoszech. Notatki są przepełnione informacjami dotyczącymi kościołów i świątyń. Jego pasję i wielkie oddanie wierze widać przy każdym fragmencie poświęconym religii. Spisywał wszystkie cuda, które miały miejsce w odwiedzanych przez niego miastach i wsiach. Przepisywał inskrypcje ze ścian i grobów, które odnajdywał sam lub wskazywali mu mnisi. Wszelkie dodatkowe informacje, które dodawał do swoich wspomnień, pochodziły z map, tekstów starożytnych i relacji mieszkańców. Informował krótko o instytucjach naukowych, które mijał po drodze. Z części dziennika wynika, iż jedynie wybrane miejsca opisał dość dokładnie: począwszy od podziału miast na dzielnice, kończąc na historiach, które były z nimi związane. Dodawał informacje o ludach wcześniej zamieszkujących opisywane tereny. W Messynie zanotował, iż miasto przepełnione jest szlachtą wyróżniającą się na tle innych: nie interesowali się bowiem jakimikolwiek formami rozrywek. Architekturę miejską opisał jako staroświecką i plugawą. Z kolei większość portów, do których dopływał, oceniał jako świetnie rozplanowane i wybudowane. Opisał m.in. okolice Katanii, pełne wiosek i folwarków, jako obfite winem, zbożem i owocami. Fortece i zamki określał mianem zaniedbanych. Wspominał wielokrotnie o nieurodzaju i niedostatku, który dotknął wiele części kraju. Z powodu ogromnej biedy w państwie, miał do czynienia ze złodziejami chcących go okraść ze wszystkiego. Wdał się również w bójkę z jednym z żołnierzy ze statku, który porwał go i okradł. Jego kontakt z ludźmi ograniczał się do rozmów z pospólstwem, żołnierzami i pracownikami statków. Choć czasami Włosi okazywali się być dla polskiego podróżnika pomocni i łaskawi, to jednak społeczeństwo oceniał jako nieco zacofane i w wielu sytuacjach nieprzychylne przyjezdnym. Krytykował również sposoby prowadzenia polityki i obejmowania urzędów: ocenił sytuację jako o wiele gorszą od panującej w tamtych czasach w Polsce.
Anonim opisał Hiszpanię jako państwo podzielone na pięć prowincji i dwanaście królestw, o ustroju monarchicznym, posiadającym konsylia, rady królewskie oraz władzę sądowniczą. Określił kraj mianem bardzo katolickiego. Wypisał siedem arcybiskupstw i czterdzieści sześć diecezji oraz cztery zakony rycerskiej znajdujących się na terenie Półwyspu Iberyjskiego. Charakteryzował również pokrótce instytucje naukowe napotykane w czasie podróży. Podróżnik zawarł w swoich notatkach opisy architektury hiszpańskiej dotyczącą zarówno budowli zabytkowych i tych użyteczności publicznej. Poświęcił też czas na scharakteryzowanie malarstwa, szczególnie tego znajdującego się w Escorialu. Opisał sztukę rzeźbiarską i sposób wykorzystania wielu materiałów oraz kruszców w budowie i zdobnictwie. Zanotował również informacje dotyczące przemysłu m.in. w Toledo. W Saragossie zachwycił się jakością wykonania wyrobów ze skóry, oceniając je jako najlepszej jakości w kraju. Komplementował również prace wykonane przez rzemieślników i złotników, określając je jako najlepsze wyroby na kontynencie. Anonim krótko nakreślił zwyczaje, tradycje i społeczeństwo hiszpańskie. Ze względu na jego zainteresowania tematyką religijną, wzbudził w nim zachwyt wysoki poziom wiedzy z zakresu teologii w Hiszpanii. Mieszkańców opisywał w samych superlatywach: jako szlachetnych i etycznych. Był pod ogromnym wrażeniem ich empatii, przychylności i dobroduszności. Lud hiszpański postawił jako wzór godny naśladowania przez inne kraje europejskie.
Przypisy.
Bibliografia

</doc>
<doc id="1347535" url="https://pl.wikipedia.org/wiki?curid=1347535" title="Les Sœurs">
Les Sœurs



</doc>
<doc id="1347536" url="https://pl.wikipedia.org/wiki?curid=1347536" title="Les Soeurs">
Les Soeurs



</doc>
<doc id="1347537" url="https://pl.wikipedia.org/wiki?curid=1347537" title="Grande Sœur">
Grande Sœur



</doc>
<doc id="1347539" url="https://pl.wikipedia.org/wiki?curid=1347539" title="Grande Soeur">
Grande Soeur



</doc>
<doc id="1347540" url="https://pl.wikipedia.org/wiki?curid=1347540" title="Bring It On (singel)">
Bring It On (singel)

„Bring It On” – utwór zawarty na płycie zatytułowanej "Nocturama" autorstwa grupy Nick Cave and the Bad Seeds. Jest to pierwszy singel wydany z tego krążka. Piosenka „Bring It On” jest wykonywana w duecie z Chrisem Baileyem, byłym wokalistą grupy The Saints. Krążek został wydany w dwóch wersjach: jako CD oraz 10” płyta winylowa. 
Płyta winylowa (ze względu na brak możliwości technicznych), nie zawiera ostatniej pozycji, którą jest teledysk zespołu.
Spis utworów.
Producenci: Nick Cave and the Bad Seeds i Nick Launay

</doc>
<doc id="1347542" url="https://pl.wikipedia.org/wiki?curid=1347542" title="Petite Soeur">
Petite Soeur



</doc>
<doc id="1347544" url="https://pl.wikipedia.org/wiki?curid=1347544" title="Petite Sœur">
Petite Sœur



</doc>
<doc id="1347550" url="https://pl.wikipedia.org/wiki?curid=1347550" title="Bal-Can-Can">
Bal-Can-Can

Bal-Can-Can − film fabularny powstały w koprodukcji macedońsko-włoskiej z roku 2004.
Fabuła.
Akcja filmu zaczyna się w latach 50. XX w., w jugosłowiańskiej Macedonii. Dwaj przyjaciele („bracia krwi”) Vitomir i Serafim, prowadzą intratny przemyt odzieży z Włoch do Jugosławii. Jedna z ich „akcji” kończy się wpadką. Serafima zatrzymuje policja, a Vitomir, który go wydał ucieka i zaczyna się ukrywać. Po wielu latach Vitomir staje na czele lokalnej mafii, przyjmując pseudonim Don Vito. Przed śmiercią prosi własnego syna, aby odnalazł syna Serafima. W 2001 syn Serafima, Trendafil, obawiając się wcielenia do armii ucieka wraz z żoną i teściową do Bułgarii. W czasie ucieczki umiera teściowa i rodzina musi zmierzyć się z absurdami bałkańskiej biurokracji. Ciało teściowej, zawinięte w dywan nieoczekiwanie zostaje skradzione z dachu samochodu, w pobliżu stacji benzynowej.

</doc>
<doc id="1347562" url="https://pl.wikipedia.org/wiki?curid=1347562" title="Pablo Forlán">
Pablo Forlán

Pablo Justo Forlán Potosi (także Pablo Justo Forlán Lamarque) (14 lipca 1945) - piłkarz urugwajski, obrońca, stoper. Wzrost 184 cm, waga 79 kg. Ojciec Diego Forlána oraz zięć Juana Carlosa Corazzo. Jego ojcem był Irlandczyk, natomiast matka była Urugwajką o hiszpańskich korzeniach.
Jako piłkarz klubu CA Peñarol wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Forlán nie zagrał w żadnym ze spotkań.
Wciąż jako gracz "Peñarolu" wziął udział w Copa América 1967, gdzie Urugwaj zdobył mistrzostwo Ameryki Południowej. Forlán zagrał w dwóch meczach - z Chile i Argentyną (zawsze wchodząc w drugiej połowie meczu za Héctora Cingunegui).
Będąc piłkarzem brazylijskiego klubu São Paulo wziął udział w finałach mistrzostw świata w 1974 roku. Urugwaj odpadł już w fazie grupowej, ale Forlán wystąpił tym razem we wszystkich trzech meczach - z Holandią, Bułgarią i Szwecją.
Od 19 czerwca 1966 do 8 kwietnia 1976 rozegrał w reprezentacji Urugwaju 17 meczów.
Forlán grał w klubach Urugwaju i Brazylii - w latach 1963-1970 był piłkarzem "Peñarolu", skąd przeszedł do "São Paulo" (1970-1976). Po krótkich epizodach w "Cruzeiro EC" i "Nacionalu" zakończył karierę w "Defensorze". Siedmiokrotnie był mistrzem Urugwaju (w 1964, 1965, 1967, 1968, 1978, 1980 i 1982). Wraz z "Peñarolem" wygrał Copa Libertadores 1966, a w Pucharze Interkontynentalnym przyczynił się do zwycięstwa nad madryckim Realem. Jako piłkarz klubu "São Paulo" trzykrotnie zdobył mistrzostwo stanu (Campeonato Paulista) - w 1970, 1971 i 1975.

</doc>
<doc id="1347564" url="https://pl.wikipedia.org/wiki?curid=1347564" title="He Wants You / Babe I’m on Fire">
He Wants You / Babe I’m on Fire

He Wants You / Babe I'm on Fire – drugi singel z albumu "Nocturama" zespołu Nick Cave and the Bad Seeds. Jest to zestaw dwóch piosenek, które zawierały się na promowanym wydawnictwie: „He Wants You” oraz „Baby I'm on Fire”. Piosenki te oraz dwa inne utwory zostały zawarte na płycie CD oraz 10-calowej płycie gramofonowej (obydwie o takiej samej zawartości).
Producenci muzyczni: Nick Cave and the Bad Seeds i Nick Launay
Spis utworów.
Dotyczy singla CD jak i wydania na 10-calowej płycie gramofonowej.

</doc>
<doc id="1347566" url="https://pl.wikipedia.org/wiki?curid=1347566" title="Pablo Justo Forlán">
Pablo Justo Forlán



</doc>
<doc id="1347568" url="https://pl.wikipedia.org/wiki?curid=1347568" title="Pablo Forlan">
Pablo Forlan



</doc>
<doc id="1347574" url="https://pl.wikipedia.org/wiki?curid=1347574" title="Kwas kumarowy">
Kwas kumarowy

Kwas kumarowy – organiczny związek chemiczny z grupy kwasów fenolowych, pochodna kwasu cynamonowego. Ze względu na położenie grupy hydroksylowej można wyróżnić trzy izomery: "orto", "meta" i "para". Izomer "para" jest izomerem najbardziej rozpowszechnionym w przyrodzie.
Kwas kumarowy jest jednym z głównych budulców lignocelulozy. Znajduje się w wielu gatunkach roślin, m.in. orzeszkach ziemnych, pomidorach, marchwi i czosnku. Ma własności przeciwutleniające. Uważa się, że zmniejsza ryzyka wystąpienia raka żołądka przez ograniczenie powstawania nitrozoamin.
Zobacz też: kumaryna

</doc>
<doc id="1347576" url="https://pl.wikipedia.org/wiki?curid=1347576" title="Rock of Gibraltar">
Rock of Gibraltar

Rock of Gibraltar – trzeci singel z albumu "Nocturama", autorstwa Nicka Cave’a and the Bad Seeds. 
Jest to bardzo ekskluzywne wydawnictwo, które zawiera oprócz utworu „Rock of Gibraltar”, także drugi utwór, nie zawarty na promowanym albumie, który nosi dokładnie taki sam tytuł jak płyta, to jest Nocturama. 
Singel został wydany tylko jako płyta winylowa 7".
Spis utworów.
Producenci: Nick Cave and the Bad Seeds i Nick Launay

</doc>
<doc id="1347578" url="https://pl.wikipedia.org/wiki?curid=1347578" title="Wirusy onkogenne">
Wirusy onkogenne

Wirusy onkogenne, onkowirusy – wirusy związane z rozwojem nowotworu, odpowiedzialne za rozwój około 15% nowotworów złośliwych u ludzi i w jeszcze większym odsetku u zwierząt. Mechanizm kancerogenny polega na wbudowaniu własnych genów w genom gospodarza (to znaczy zaatakowanej komórki) albo na amplifikacji już uprzednio istniejących u gospodarza onkogenów.
Onkowirusy występują w dwóch różnych formach: wirusów z genomem zapisanym w DNA, jak adenowirus, a także wirusów z genomem RNA, jak wirusy białaczki ludzkich limfocytów T i kilka wirusów powszechnych u kotów, myszy i drobiu.
Rodzaje.
Wirusami onkogennymi dla człowieka są, między innymi:
Mechanizm.
Niektóre onkogenne retrowirusy (to jest powodujące powstawanie nowotworów wirusy z materiałem genetycznym w postaci RNA) wpuszczają swój genomowy RNA do komórki gospodarza i używają odwrotnej transkryptazy (RT) tworząc komplementarne DNA (cDNA). To wirusowe cDNA, zawierające liczne sekwencje silnie amplifikujące ekspresję zawartych w nim genów (promotory LTR), jest następnie wbudowywane w genom gospodarza za pomocą tak zwanych końców lepkich. Wszystko to w celu powielenia informacji genetycznej wirusa (z wbudowanego w genom cDNA z powrotem do retrowirusowego RNA) i wytworzenia białek (kapsydu) niezbędnych do skutecznego zarażania następnych komórek. Jednakże niekiedy w tym procesie w obszar cDNA retrowirusa wbudowuje się fragment DNA gospodarza zawierający geny promujące wzrost. Te geny dla czynników wzrostowych, zwane protoonkogenami w zdrowych komórkach, stają się onkogenne z chwilą ich włączenia do genomu wirusa, ponieważ ulegają one nadmiernej transkrypcji stymulowanej przez sekwencje LTR wirusa. Powoduje to niekontrolowany wzrost i proliferację zainfekowanej komórki, prowadząc do powstawania guzów, jednocześnie namnożeniu ulega wirus zawierający onkogen. Opisano liczne onkogeny w genomach transformujących retrowirusów, zwanych w tym wypadku ostro transformującymi. 
Inne onkogenne retrowirusy powodują transformację nowotworową komórek poprzez wbudowanie się w genom gospodarza w pobliżu protoonkogenu(-ów). Wówczas wirusowe LTR promują transkrypcję nie tylko genów wirusa, ale także sąsiedniego protoonkogenu. Działanie promujące sekwencji LTR jest skierowane na geny wirusa i pobliskie protoonkogeny (będące po wbudowaniu wirusa już właściwie onkogenami) są promowane do transkrypcji niejako „przy okazji”, a przez to też słabiej. Stąd też ten typ wirusów nazywa się powolnie transformującymi, gdyż przemiana nowotworowa z ich udziałem charakteryzuje się długim okresem latencji.
Wirusy RNA.
Nie tylko wirusy DNA są przyczyną karcynogenezy. Niektóre wirusy RNA także są powiązane z tym procesem, na przykład Wirus zapalenia wątroby typu C (HCV) lub HTLV-1.

</doc>
<doc id="1347585" url="https://pl.wikipedia.org/wiki?curid=1347585" title="Pałac Weissów w Kaliszu">
Pałac Weissów w Kaliszu

Pałac Weissów – pałac, który znajdował się w Kaliszu, w Śródmieściu, przy placu św. Józefa, klasycystyczny, wzniesiony w latach 1832–1833 dla Leopolda Weissa według projektu Franciszka Reinsteina, zburzony w 1914, nie został odbudowany.

</doc>
<doc id="1347586" url="https://pl.wikipedia.org/wiki?curid=1347586" title="132 eskadra myśliwska">
132 eskadra myśliwska



</doc>
<doc id="1347589" url="https://pl.wikipedia.org/wiki?curid=1347589" title="Yirmisekiz Mehmed Çelebi">
Yirmisekiz Mehmed Çelebi

Yirmisekiz Mehmed Çelebi (ur. 1670 w Edirne, zm. 1732) – turecki dyplomata, którego sułtan Ahmed III wysłał na dwór Ludwika XV w 1720 roku. Dziś Çelebi pamiętany jest przede wszystkim jako autor relacji z podroży do Francji zwanej: "Sefaretname".
Jego ojciec, Süleyman Ağa, był dowódcą oddziału janczarów i zmarł podczas kampanii w Peczu. Mehmed Çelebi sam służył w korpusie janczarów; w 28. batalionie ("orta" w terminologii tureckiej tych czasów). Stąd dodano mu przezwisko "Yirmisekiz" (dwadzieścia-osiem po turecku). Jego potomkowie, także jego syn, późniejszy wielki wezyr nosili imię: "Yirmisekizzade" ("syn dwudziestki-ósemki").
Z armii, Yirmisekiz Mehmed Çelebi przeszedł do służby cywilnej, zostając nadzorcą mennic sułtańskich. W roku 1720 Ahmed III wysłał go jako ambasadora do Francji. Trwająca 11 miesięcy misja dyplomatyczna była pierwszą permanentną ambasadą państwa tureckiego. Po powrocie do Stambułu Mehmed Çelebi zaprezentował swe dokonania i obserwacji sułtanowi w formie książkowej.
"Sefaretname" opisuje przybycie do brzegów Francji, 40-dniowa kwarantannę w Tulonie (obawiano się epidemii), podróż lądem przez Bordeaux do Paryża, audiencję u Ludwika XV, ceremonie, wieczór w teatrze, oraz ciekawość, jaką on i jego świta budzili w paryżanach; w tym to jak paryskie kobiety przybywały obejrzeć jak Turcy świętują ramadan.
Misja przyczyniła się w pewnej mierze do westernizacji państwa Ahmeda III; İbrahim Müteferrika, węgierski konwertyta na islam, założył wówczas (1720) pierwszą drukarnię w Stambule, kierowaną przez syna ambasadora, Yirmisekizzade Mehmeda Saida Paszy, późniejszego wielkiego wezyra. "Era Tulipanów" przyniosła budowę ogrodów Sadabad, wzorowanych na tych z pałacu Tuilerie, opisanego przez Çelebiego. Samą relację Çelebiego przetłumaczono w 1757 na język francuski, a potem na kilka innych języków zachodnich.
Po powrocie z kolejnej ambasady w Egipcie, Yirmisekiz Mehmed Çelebi, został wygnany, gdy Patrona Halil zorganizował powstanie i obalił Ahmeda III. Yirmisekiz Mehmed Çelebi zmarł w Magosa w 1732 i został pochowany przy tamtejszym meczecie.
Jego syn Yirmisekizzade Mehmed Said Paşa odzyskał potem sułtański fawor i został w 1742 wysłany do Paryża jako ambasador. Z późniejszych swych misji w Szwecji i w Polsce pozostawił na podobieństwo ojca własną: "Sefaretname".

</doc>
<doc id="1347590" url="https://pl.wikipedia.org/wiki?curid=1347590" title="XIII Liceum Ogólnokształcące im. Marii Piotrowiczowej w Łodzi">
XIII Liceum Ogólnokształcące im. Marii Piotrowiczowej w Łodzi

XIII Liceum Ogólnokształcące im. Marii Piotrowiczowej w Łodzi – łódzkie liceum ogólnokształcące mieszczące się przy ul. Eliasza Chaima Majzela 4.
Szkoła powstała w marcu 1945 r. jako XII Państwowe Koedukacyjne Gimnazjum i Liceum. Pod nazwą XIII Liceum Ogólnokształcącego funkcjonuje od 1 września 1957 roku. Patronką szkoły od 21 stycznia 1961 r. jest Maria Piotrowiczowa. Liceum szczyci się 2 klasami dwujęzycznymi z wykładowym językiem francuskim przy współpracy z Ambasadą Francji w Warszawie.
Liceum wyróżniane w rankingach Perspektyw odznaką Złota Szkoła 2015, Srebrna Szkoła od 2016. W roku 2020 XIII LO zajęło 10 miejsce w Łodzi w rankingu maturalnym i wysokie miejsce w rankingu olimpijskim

</doc>
<doc id="1347591" url="https://pl.wikipedia.org/wiki?curid=1347591" title="Mehmed Effendi">
Mehmed Effendi

Mehmed Effendi turecki dyplomata, nauczyciel religijny, poeta i dowódca oddziału janczarów. 
W 1717 roku był na ambasadzie do Paryża, gdzie stary marszałek Villeroy go siedmioletniemu Ludwikowi XV, który, jak pisał Effendi: "z zachwytem dotykał naszych ubiorów, naszych sztyletów, jednego po drugim".
Kolejny raz Effendi był ambasadorem we Francji na przełomie 1720 i 1721 roku.

</doc>
<doc id="1347592" url="https://pl.wikipedia.org/wiki?curid=1347592" title="Wyspy Wewnętrzne">
Wyspy Wewnętrzne

Wyspy Wewnętrzne (ang. "Inner Islands", fr. "Îles Proches", także: "Îles Intérieures") – grupa wysp na Oceanie Indyjskim, w bezpośrednim otoczeniu wyspy Mahé. Wraz z Wyspami Zewnętrznymi składają się na terytorium państwa Seszele.
Wyspy Wewnętrzne zbudowane są w przeważającej części ze skał granitowych. Porośnięte są bujną roślinnością tropikalną. Skupiają na swoim terytorium większość ludności Seszeli. Największe wyspy to Mahé, Silhouette, Praslin i La Digue.
Pochodzenie archipelagu.
Przeszłość geologiczna granitowych Wysp Wewnętrznych nie została do końca wyjaśniona. Jest to jedyny na świecie archipelag wysp oceanicznych zbudowany w sposób identyczny jak kontynenty. Wszystkie inne wyspy stopniowo wyłaniały się z oceanu w wyniku nagromadzenia koralowców lub wypiętrzenie skorupy ziemskiej w wyniku działalności podwodnych wulkanów. Wyspy Wewnętrzne najprawdopodobniej powstały natomiast około 65 milionów lat temu po odłączeniu się od dryfującego wówczas przez ocean subkontynentu indyjskiego. Około 25 milionów lat wcześniej od subkontynentu tego odłączył się Madagaskar (tłumaczy to unikatową florę i faunę Madagaskaru i Seszeli). 
Istnieją teorie łączące powstanie Seszeli z wymieraniem kredowym - wielki meteoryt, który prawdopodobnie spadł na Ziemię na obszar dzisiejszej Zatoki Meksykańskiej i przyczynił się wyginięcia dinozaurów, miałby rozpaść się jeszcze w kosmosie, a jego część miałaby po obróceniu się Ziemi uderzyć w Ocean Indyjski i doprowadzić do pęknięcia subkontynentu indyjskiego. Inne teorie wskazują na fakt, że sam upadek meteorytu na półkuli zachodniej mógł wywołać wstrząsy sejsmiczne, zdolne obudzić wulkany i rozerwać płyty tektoniczne po drugiej stronie globu. 
Początkowo Seszele były przypuszczalnie dużym fragmentem lądu o powierzchni zbliżonej do obszaru dzisiejszej Polski. Dopiero podniesienie się poziomu mórz i erozja spowodowały, że zachowały się do dziś tylko wierzchołki najwyższych gór. Wyspy Silhoutte i North Island oprócz granitu zbudowane są także w dużej mierze z wulkanicznego sjenitu, co dowodzi, że są to pozostałości gór, wypiętrzonych wskutek aktywności wulkanicznej pierwotnego lądu seszelskiego.
Wyspy Bird Island i Denis Island, daleko na północnych krańcach archipelagu, swoje istnienie zawdzięczają prawdopodobnie dopiero zmianie prądów oceanicznych ok. 4 tysięcy lat temu. Obniżył się wówczas poziom oceanu, odsłaniając zbudowane głównie z koralowców wysepki.

</doc>
<doc id="1347593" url="https://pl.wikipedia.org/wiki?curid=1347593" title="Yirmisekizzade Mehmed Said Pasza">
Yirmisekizzade Mehmed Said Pasza



</doc>
<doc id="1347594" url="https://pl.wikipedia.org/wiki?curid=1347594" title="Dystrybuanta empiryczna">
Dystrybuanta empiryczna



</doc>
<doc id="1347595" url="https://pl.wikipedia.org/wiki?curid=1347595" title="Yirmisekizzade Mehmed Said">
Yirmisekizzade Mehmed Said

Yirmisekizzade Mehmed Said Paşa (zm. w październiku 1761) - turecki dyplomata i polityk. wielki wezyr turecki od 25 października 1755 do 1 kwietnia 1756 r.
Jego ojcem był dyplomata Yirmisekiz Mehmed Çelebi (zm. 1732). 
Yirmisekizzade Mehmed Said Paşa był w 1730 ambasadorem w Petersburgu, a w 1742 w Paryżu.
İbrahim Müteferrika, węgierski konwertyta na islam, założył w 1720 roku pierwszą drukarnię w Stambule. Nad przedsięwzięciem tym czuwał i sprawował patronat właśnie Yirmisekizzade Mehmed Said Paşa.

</doc>
<doc id="1347596" url="https://pl.wikipedia.org/wiki?curid=1347596" title="Onkowirus">
Onkowirus



</doc>
<doc id="1347597" url="https://pl.wikipedia.org/wiki?curid=1347597" title="Brakujące dane">
Brakujące dane

Brakujące dane, braki danych – miejsca w danych, których wartości nie są znane. Mogą powstawać w sposób naturalny (np. w wyborach znane są wstępne wyniki jedynie z części komisji wyborczych) lub sztuczny (np. po usunięciu obserwacji odstających).

</doc>
<doc id="1347600" url="https://pl.wikipedia.org/wiki?curid=1347600" title="Braki danych">
Braki danych



</doc>
<doc id="1347601" url="https://pl.wikipedia.org/wiki?curid=1347601" title="Cenzorowanie">
Cenzorowanie



</doc>
<doc id="1347602" url="https://pl.wikipedia.org/wiki?curid=1347602" title="Addison (Illinois)">
Addison (Illinois)

Addison – wieś położona w hrabstwie DuPage, w stanie Illinois w Stanach Zjednoczonych na zachodzie zespołu miejskiego Chicago. Przez Addison przepływa rzeka Salt Creek.
Liczba ludności w 2000 r. wynosiła 35914 mieszkańców, w 2002 roku – 36378, a w 2006 – 37035.
Addison zostało założone w 1884 r. Nazwa wiąże się z nazwiskiem pisarza Josepha Addisona.
W miejscowości funkcjonował Adventureland – park rozrywki eksploatowany od 1961 r. do 1977 r. Był początkowo znany jako Paul’s Picnic Grove, a później jako Storybook Gardens.
Od 1967 r. do 1976 r. był największym obiektem tego typu w stanie Illinois.
Wśród parków znajdujących się w miejscowości można wymienić: Wood Dale Grove County Forest Preserve, Farmwood Park, Nike Park, Oak Knoll Park, Oak Meadows County Forest Preserve, Cricket Creek County Forest Preserve, Community Park, Cherokee Park, Green Meadow Park.
W Addison znajduje się Muzeum Historyczne.
Edukacja.
W Addison znajdują się dwie szkoły średnie: Addison Trail High School (publiczne), Driscoll Catholic High School (prywatne) oraz uczelnia wyższa: Devry Institute of Technology.
Gospodarka.
Bezrobocie we wrześniu 2007 r. wynosiło: 4,4% (w stanie Illinois 4,8%). Średnia wielkość gospodarstwa domowego wynosi 3,1 os. (Illinois – 2,6 os.).
Największym przedsiębiorstwem jest Minuteman International Inc (branża chłodnicza przemysł maszynowy).
Centra handlowe: Farmwood Plaza Shopping Center, Lake Mill Plaza Shopping Center, Dominick's Shopping Center, Green Meadows Shopping Center, Centennial Plaza Shopping Center.

</doc>
<doc id="1347603" url="https://pl.wikipedia.org/wiki?curid=1347603" title="Saif Allah Aga">
Saif Allah Aga

Saif Allah Aga turecki dyplomata.
W roku 1711 był tureckim ambasadorem przy wiedeńskim dworze. W Wiedniu przebywał od kwietnia do maja tego roku. 13 i 15 kwietnia przyjmował go na audiencji Eugeniusz Sabaudzki w swym pałacu Belvedere. Ostatniej audiencji 16 maja udzielił tureckiemu wysłannikowi zastępca Eugeniusza, hr. von Herberstein.
W wiedeńskim źródle z okresu: "Die an dem Tuerckischen Abgesandten [...] ertheilte Abschieds=Audienz...", jego imię zostało przez Austriaków przekręcone jako "Cefullah Aga".

</doc>
<doc id="1347604" url="https://pl.wikipedia.org/wiki?curid=1347604" title="Ahmed Resmî Efendi">
Ahmed Resmî Efendi

Ahmed Resmî Efendi (ur. 1694, zm. 1783) – turecki polityk i dyplomata. 
Jego ojczyzną była wyspa Kreta i miejscowość Retimno. Był kształcony w kaligrafii i sztuce korespondencji. Zajmował kolejno wiele stanowisk w osmańskiej biurokracji. W latach 1757-1758 był ambasadorem Turcji w Wiedniu, a w 1763-1764 pierwszym tureckim ambasadorem w Berlinie. Joseph von Hammer przetłumaczył na język niemiecki relacje tureckiego dyplomaty z obu poselstw i wydał je drukiem w 1809 roku.

</doc>
<doc id="1347606" url="https://pl.wikipedia.org/wiki?curid=1347606" title="Mrytjumdźaja">
Mrytjumdźaja

Mrytjumdźaja ("Zwycięzca śmierci") – imię Śiwy, które zyskał zabijając kopnięciem w pierś hinduistycznego boga śmierci Jamę. Miało to miejsce w świątyni śiwaickiej.
Mający pisane żyć (zgodnie ze swoją karmą) tylko szesnaście lat czciciel Śiwy o imieniu Markandeja (मार्कण्‍डेय), na widok nadchodzącego z pętlą boga śmierci, chwycił się w akcie desperacji lingi stanowiącej centralny element ołtarza. Zarzucona pętla Jamy, objęła więc również lingę, co wywołało zamanifestowanie się rozgniewanego Śiwy, gotowego na natychmiastową obronę wielbiciela. Ostatecznie Śiwa, już jako Mrytjumdźaja, na prośbę innych bogów, przywrócił życie pokonanemu Jamie. Natomiast Markandeję obdarzył siddhi wiecznej młodości.

</doc>
<doc id="1347607" url="https://pl.wikipedia.org/wiki?curid=1347607" title="İbrahim Müteferrika">
İbrahim Müteferrika

İbrahim Müteferrika – węgierski konwertyta na islam, założył w 1720 roku pierwszą drukarnię w Stambule. Nad przedsięwzięciem tym czuwał i sprawował patronat turecki mąż stanu i późniejszy wielki wezyr Yirmisekizzade Mehmed Said Paşa (zm. 1761).

</doc>
<doc id="1347608" url="https://pl.wikipedia.org/wiki?curid=1347608" title="Pradźapati Gautami">
Pradźapati Gautami

Pradźapati Gautami (VI wiek p.n.e.; trl. Prajāpatī Gautami, pali. महापजापति गौतमी Mahapajapati Gotami) – macocha Siakjamuniego Gautamy. Zasłynęła z tego, że doprowadziła do zgody Buddy, na przyjęcie pierwszej grupy kobiet do buddyjskiego stanu mnisiego.
Życiorys.
Mahapadźapati Gotami urodziła się w klanie Kolija (Koliya) w mieście Dewadaha w północno-wschodnich Indiach, u stóp Himalajów. Astrolog przepowiedział, że w przyszłości będzie przywódczynią wielu wyznawców, więc nadano jej imię Padźapati, czyli „przywódca wielkiego zgromadzenia”. Przepowiedziano jej także (tak jak i jej starszej siostrze Mayi), iż będzie matką wielkiego świeckiego lub religijnego władcy. 
Pajapati i jej siostra Maya zostały wydane za przywódcę klanu Siakjów – Suddhodanę. Maya, która pierwsza stała się brzemienna, zgodnie ze zwyczajem postanowiła urodzić dziecko w jej rodzinnym mieście Devadaha. Jednak urodziła go po drodze w ogrodzie Lumbini. Wieść o narodzinach dotarła do Kapilavatthu i Suddhodana wezwał jasnowidza, który oznajmił, że jeśli chłopiec pozostanie w domu, zostanie świeckim władcą, a jeśli opuści dom, będzie wielkim przywódcą religijnym - Buddą. Chłopcu nadano imię Siddhartha („ten, który osiąga cel”). 
Po siedmiu dniach Maya zmarła. Padźapati wzięła Siddharthę i wychowała go jak swoje własne dziecko. Urodziła także dwoje własnych dzieci: dziewczynkę Sundari-Nandę i chłopca Nandę.
Po wielu latach Siddhartha w wieku dwudziestu dziewięciu lat opuścił dom i udał się na swoje religijne poszukiwanie. Gdy wrócił do Kapilavatthu po sześciu latach, Padźapati była w wieku pięćdziesięciu kilku lub sześćdziesięciu kilku lat. Siddhartha został przyjęty bardzo chłodno. Klan Siakjów był znany z dumy i religijnego konserwatyzmu, więc był bardzo sceptyczny wobec nowych nauk Siddharthy. Jako właściwie jedyna Padźapati ciepło go powitała. Suddhodana także w końcu przywitał syna. Kiedy Budda wygłosił przed nimi swoje nauki byli bardzo głęboko poruszeni. 
Wkrótce pozycja Padźapati wzrosła, gdyż niezależnie od szacunku jakim darzono żonę przywódcy klanu, przyjęła nauki Buddy oraz słuchała ich i je praktykowała, co było wówczas bardzo rzadkie w stosunku do kobiet. 
Wkrótce całe grupy kobiet zaczęły się do niej zgłaszać prosząc o radę i ukierunkowanie w praktyce. Wkrótce także została pozbawiona męskiego wsparcia, gdyż zarówno jej syn Nanda jak i Rahula (syn Buddy i Jasodhary) zostali mnichami, a Suddhodhana zmarł. To postawiło ją w jednym rzędzie z większością kobiet, które przychodziły do niej. Wkrótce była otoczona przez wdowy, żony, kochanki, tancerki oraz kobiety z dawnego haremu Siddharthy. 
Tekst "Cullavagga" opisuje, co stało się dalej.
Gdy Budda przebywał w klasztorze Banyan Padźapati podeszła do niego i powiedziała: „byłoby dobrze, panie, gdyby kobiety mogły być dopuszczone do opuszczenia ich domów i wejścia do stanu bezdomności pod Dharmą i dyscypliną Tathagaty”. Jednak Budda nie wyraził zgody.
Po jakimś czasie powtórzyła swoją prośbę i Budda także odmówił. 
W jakiś czas potem Budda przebywał w Wesali. Pojawiła się tam także i Padźapati z ogoloną głową i w szafranowej szacie. Zobaczył ją płaczącą Ānanda i po wysłuchaniu jej, udał się do Buddy. Trzykrotnie prosił o spełnienie prośby Padźapati i innych kobiet i trzykrotnie Budda odmówił. 
Wreszcie za czwartym razem Budda uległ argumentacji Anandy i zgodził się założenie zakonu żeńskiego pod warunkiem, że Padźapati zaakceptuje Osiem Szczególnych Reguł. 
Zakon mniszek (trb. z sanskrytu: bhikszuni sangha) powstał pięć lat po osiągnięciu oświecenia przez Siakjamuniego. Jednak owe Szczególne Reguły utrudniły jego pełny rozwój, szczególnie przez uniemożliwienie rozwoju kobiet-nauczycielek. Prawdopodobnie już sam widok wielu kobiet, które pieszo przewędrowały sto pięćdziesiąt mil, aby spotkać Buddę, i z pewnością nie oczekiwały słowa „nie”, wpłynął na Buddę. Mimo tych krańcowo krzywdzących reguł Padźapati przyjęła je, gdyż głównym celem było założenie zakonu kobiet.
W jakiś czas potem Padźapati powróciła z kolejną prośbą. Poprosiła o anulowanie przynajmniej pierwszej reguły i wprowadzenie przepisu starszeństwa. Jednak Budda nie wyraził na to zgody.
O dalszym życiu Padźapati wiadomo, iż po ordynacji osiągnęła oświecenie. Jak napisała: „osiągnęłam stan, w którym wszystko się zatrzymało”. Jest to stan "nirodha" – wygaśniecie zmysłów, odczuć i świadomości. To osiągnięcie jest synonimiczne z nirwaną, najwyższym osiągnięciem.
Gdy osiągnęła 105 rok życia i czuła zbliżającą się śmierć Padźapati zażyczyła sobie, aby odwiedził ją Budda. Było to wbrew zakazowi odwiedzin chorej mniszki przez mnicha. Jednak Budda spełnił jej życzenie i tym samym reguła została zmieniona. W momencie śmierci i podczas jej kremacji wydarzyła się wiele cudownych zdarzeń, równych tym, z momentu śmierci Buddy. 
Padźapati była niebywale szanowana i w późniejszych tekstach nazywana jest Buddhi Gotami, analogicznie do męskiego Budda Gotama.
Jej najbardziej znane uczennice to Sundari-Nanda, Mitta i Vaddhesi.

</doc>
<doc id="1347609" url="https://pl.wikipedia.org/wiki?curid=1347609" title="Ibrahim Aga">
Ibrahim Aga

Ibrahim Aga był tureckim dyplomatą żyjącym w pierwszej połowie XVIII wieku.
W 1704 roku pełnił funkcję ambasadora Turcji w Wiedniu.

</doc>
<doc id="1347610" url="https://pl.wikipedia.org/wiki?curid=1347610" title="Wydawnictwo Naukowe PWN SA">
Wydawnictwo Naukowe PWN SA



</doc>
<doc id="1347611" url="https://pl.wikipedia.org/wiki?curid=1347611" title="Mala wąskolistna">
Mala wąskolistna

Mala wąskolistna ("Elaeocarpus angustifolius") – gatunek drzewa z rodziny eleokarpowatych ("Elaeocarpaceae"). Rośnie dziko w Chinach (prowincje Hajnan, Junnan i region autonomiczny Kuangsi), na Półwyspie Indyjskim, w Indochinach, Malezji, w Australii, na Fidżi i w Nowej Kaledonii.
Zastosowania.
Jego owoców używa się między innymi do robienia sznurów modlitewnych (mala) popularnych w buddyzmie i hinduizmie. Mala z rudrakszy składa się najczęściej ze 108 pestek. 

</doc>
<doc id="1347613" url="https://pl.wikipedia.org/wiki?curid=1347613" title="Widehakaiwalja">
Widehakaiwalja

Widehakaiwalja („bezcielesna kaiwalja”) – w filozofii indyjskiej stan atmana pozostającego w całkowitej czystości po oddzieleniu od materii.
Doświadczenia z tego poziomu stają się udziałem dźiwanmukty (adepta wyzwolonego za życia), gdy prarabdha karman (aktualnie owocujący karman) wyczerpie się umożliwiając opuszczenie ciała (fizycznego i wyższych) i dobiegnie kresu jego obecna (i zarazem ostatnia) inkarnacja.

</doc>
<doc id="1347614" url="https://pl.wikipedia.org/wiki?curid=1347614" title="Wyzwolenie w hinduizmie">
Wyzwolenie w hinduizmie

Wyzwolenie – stan będący celem rozwoju duchowego w tych tradycjach hinduistycznych, które dążą do uwolnienia od cykliczności sansary, prawa karmana zmuszającego do ponownej inkarnacji na Ziemi i doświadczanego tutaj cierpienia
materialnej egzystencji. To zanik stanu zniewolenia wynikłego z uwięzienia jaźni w materii. Stan wyzwolenia można określać jako przejście ponad uwikłania w nierzeczywistość i iluzje maji lub prakryti. Osiągnięcie wyzwolenia przez hinduistę jest równoznaczne z przekroczeniem kondycji inkarnowanej istoty ludzkiej
i uzyskaniem innej (doskonalszej jakościowo) relacji z religijnym ideałem. Wiedzę:
Doktryny dróg prowadzących do wyzwolenia bazują na tezie, iż każdy czyn dowolnej istoty (tak ludzkiej, jak i boskiej) wywołuje skutek o określonej wartości moralnej i że istoty muszą doświadczyć owoców wszystkich swoich działań. Muszą więc doświadczyć też całości skutków swoich indywidualnych dążeń do religijnego ideału.
Wiedza o wyzwoleniu.
Pouczenia traktujące o wyzwoleniu zawierają dzieła zaliczane do klasy mokszaśastra. Zalicza się do nich: wedy, upaniszady, brahmany, tantry oraz liczne gity, purany i sutry.
Proces osiągania wyzwolenia.
Wyzwolenie natychmiastowe i stopniowe.
Najogólniejszy podział sposobów osiągnięcia wyzwolenia (mukti), wskazuje na dwie możliwości:
Dzieło "Bryhatkhećariprakaśa" Ballala, będące komentarzem do tekstu "Khećariwidja", nazywa te dwie możliwości jako:
Etapowanie w systemach saguna.
W systemach saguna dążących do realizacji wyzwolenia poprzez osobowego Boga, gdzie Najwyższa Istota to Iśwara lub forma sagunabrahmana, ma miejsce proces stopniowy.
według tradycji Śriwidja przedstawia Adi Śankara w hymnie "Fala Piękna" ("Saundaryalahari"). Etap ostatni, nieustającego nieprzemijającego szczęścia wyzwolenia osiąga wielbiciel, który dotarłszy drogą suszumnanadi do sahasrary, zrealizował tam stan kaiwalji (jedyność), wobec rezydujących w tej ćakrze, pozostających w unifikacji Śiwy i Śakti.
Metody.
Stosownie do nauk doktrynalnych danej tradycji duchowej (sampradaja) lub świętego, możliwe jest osiągnięcie celu wieloma metodami (marga – droga). Ta wielość możliwości odpowiedzialna jest za istnienie wielu nurtów hinduizmu, odmiennych systemów jogi czy akceptacje niespójności pomiędzy naukami hinduistycznych nauczycieli. Przykładowe koncepcje:
Istota stanu wyzwolenia.
Wartości natury soteriologicznej, jakie osiąga się wraz z przezwyciężeniem niewiedzy (awidja) oraz uwikłania w świat (inkarnacja) i nadejściem wyzwolenia, systemy indyjskie wskazują tak różne – jak różnorodne nurty hinduizm w sobie objął poprzez wielowiekową ciągłość i rozwój coraz to nowych nurtów:
Skutki wyzwolenia dla jaźni.
Osiągnięcie poziomu niebios.
Zdaniem niektórych szkół (szczególnie propagujących stopniowy proces), po wyzwoleniu i śmierci fizycznego ciała, nie następuje zanik wszystkich ciał subtelnych (kosza), a dźiwa oraz subtelniejsze powłoki miałyby doznawać stanu błogości (przyjemności) w niebiosach (loka):

</doc>
<doc id="1347615" url="https://pl.wikipedia.org/wiki?curid=1347615" title="Canadian Institute of Actuaries">
Canadian Institute of Actuaries

Kanadyjski Instytut Aktuariuszy (ang. "Canadian Institute of Actuaries" lub CIA, franc. "Institut canadien des actuaires") – narodowa organizacja aktuariuszy w Kanadzie. Instytut został powołany do życia 18 marca 1965 aktem parlamentu kanadyjskiego. Główne jego cele to
Instytut zrzesza obecnie około 2500 członków.
Członkostwo.
CIA przyznaje tytuł FCIA (od ang. "Fellow of the Canadian Institute of Actuaries").
Egzaminy kwalifikacyjne organizowane są wspólnie z amerykańskim Towarzystwem Aktuariuszy
Dodatkowe stopnie członkowskie to: "Associate", "Correspondent" i "Affiliate".

</doc>
<doc id="1347616" url="https://pl.wikipedia.org/wiki?curid=1347616" title="Kanadyjski Instytut Aktuariuszy">
Kanadyjski Instytut Aktuariuszy



</doc>
<doc id="1347617" url="https://pl.wikipedia.org/wiki?curid=1347617" title="Jan Nawrocki (szermierz)">
Jan Nawrocki (szermierz)

Jan Leon Nawrocki (ur. 6 września 1913 w Strzyżowie, zm. 19 czerwca 2000 w Zakopanem) – polski szermierz, dwukrotny olimpijczyk.
Życiorys.
Ukończył Gimnazjum Klasyczne w Katowicach (w 1932) i Wydział Weterynaryjny Uniwersytetu Warszawskiego uzyskując dyplom lekarza weterynarii w 1938 i doktora medycyny weterynaryjnej w 1948.
Był wszechstronnym szermierzem. Na Igrzyskach Olimpijskich w 1948 w Londynie walczył w turnieju indywidualnym w szpadzie (odpadł w eliminacjach), a w drużynie w szpadzie (reprezentacja Polski odpadła w ćwierćfinale) i w szabli (drużyna zajęła 5.-8. miejsce). Na następnych Igrzyskach Olimpijskich w 1952 w Helsinkach wystąpił w turnieju drużynowym w szpadzie (Polacy odpadli w eliminacjach).
Nawrocki odniósł wiele sukcesów podczas Akademickich Mistrzostw Świata. Zdobył złote medale w szpadzie (w 1939 i 1946 oraz szabli (1947) i florecie (1947).
Wielokrotnie zdobywał medale mistrzostw Polski. Czterokrotnie był indywidualnym mistrzem Polski w szpadzie (w 1937, 1947, 1948 i 1950). Zdobył w tej broni także brązowe medale w 1939 i 1946. Był srebrnym (w 1946) i brązowym (w 1937) medalistą we florecie. W turniejach drużynowych zdobył złote medale w szabli w 1939, 1948, 1949 i 1950 i w szpadzie w 1950, 1951 i 1952 oraz srebrne w szpadzie w 1948, 1953 i 1955.
Walczył w Śląskim Klubie Szermierczym (1928-1938), AZS Warszawa (1939-1947) i Pogoni Katowice (1948-1957).
Po zakończeniu kariery zawodniczej był działaczem sportowym (m.in. kierownikiem reprezentacji Polski na igrzyskach olimpijskich) i sędzią międzynarodowym.
Napisał m. in książki:
Był bratem olimpijki Ireny Nawrockiej.

</doc>
<doc id="1347618" url="https://pl.wikipedia.org/wiki?curid=1347618" title="Jan Nawrocki">
Jan Nawrocki



</doc>
<doc id="1347627" url="https://pl.wikipedia.org/wiki?curid=1347627" title="Bitwa pod Spion Kop">
Bitwa pod Spion Kop



</doc>
<doc id="1347629" url="https://pl.wikipedia.org/wiki?curid=1347629" title="Chiloe">
Chiloe



</doc>
<doc id="1347631" url="https://pl.wikipedia.org/wiki?curid=1347631" title="Nature Boy">
Nature Boy

Pierwszy singel promujący płytę "Abattoir Blues/The Lyre of Orpheus" autorstwa Nicka Cave’a and the Bad Seeds. 
Płyta zawiera dwa utwory „Nature Boy” oraz niedostępną na albumie kompozycję „She's Leaving You”. Na płycie można usłyszeć London Community Gospel Choir
Singel został wydany, jako 7" płyta winylowa oraz w formacie CD.
Spis utworów.
Producenci: Nick Cave and the Bad Seeds i Nick Launay

</doc>
<doc id="1347632" url="https://pl.wikipedia.org/wiki?curid=1347632" title="Mga">
Mga

Mga (ros: Мга) – rzeka w północno-zachodniej Rosji w obwodzie leningradzkim o długości 77 km. Mga jest lewym dopływem Newy.
Największym miastem położonym nad rzeką jest Mga.

</doc>
<doc id="1347633" url="https://pl.wikipedia.org/wiki?curid=1347633" title="Ochta">
Ochta

Ochta (ros: Охта) – rzeka w północno-zachodniej Rosji w obwodzie leningradzkim. Długość ok. 99 km, powierzchnia dorzecza ok. 768 km². Ochta jest najdłuższym prawym dopływem Newy.

</doc>
<doc id="1347634" url="https://pl.wikipedia.org/wiki?curid=1347634" title="Karel Kvasnička">
Karel Kvasnička

Karel Kvasnička (wym. ; ur. 2 maja 1976 w Pradze) – czeski siatkarz, występujący na pozycji przyjmującego. Od 2006 roku był siatkarzem Asseco Resovii, po sezonie 2007/2008, klub nie przedłużył z nim kontraktu. Wcześniej występował w hiszpańskim klubie Besia. Od 2008 roku występuje w J.W. Construction AZS Politechnika Warszawska.
W reprezentacji Czech największy sukces Kvasnički to 4. miejsce w Lidze Światowej 2003.

</doc>
<doc id="1347636" url="https://pl.wikipedia.org/wiki?curid=1347636" title="Breathless / There She Goes, My Beautiful World">
Breathless / There She Goes, My Beautiful World

Drugi singel promujący płytę "Abattoir Blues/The Lyre of Orpheus" autorstwa Nicka Cave’a and the Bad Seeds. 
Na singlu można odnaleźć dwa utwory „Breathless” oraz „There She Goes, My Beautiful World” zawarte na promowanym krążku.
Singel został wydany, jako 7" płyta winylowa oraz w formacie CD i obie płyty różnią się zawartością.
Spis utworów.
krążek CD.
Producenci: Nick Cave and the Bad Seeds i Nick Launay

</doc>
<doc id="1347637" url="https://pl.wikipedia.org/wiki?curid=1347637" title="Lucie Bílá">
Lucie Bílá

Lucie Bílá, właściwie Hana Zaňáková (ur. 7 kwietnia 1966 w Otvovicach) – czeska wokalistka i aktorka.
Życiorys.
Zaczynała jako nastolatka. Od początku lat 80. śpiewała z grupami rockowymi (Helius, Rock-Automat, Arakain). W 1985 r. stała się profesjonalną piosenkarką i wkrótce zajęła miejsce w gronie wykonawców muzyki rozrywkowej (z zespołem Petra Hanniga nagrała pierwszą płytę długogrającą z przebojem "Neposlušné tenisky").
Dysponuje interesującym kolorem głosu i jego budzącą podziw skalą (ponad trzy oktawy). Jest interpretatorką nie tylko muzyki rockowej, ale także poważnej.
Współpracuje z Karelem Gottem, z chórem chłopięcym "Boni pueri", a także w teatrach muzycznych – występy w musicalach: "Les Miserables" (1992), "Zahrada rajských potěšení" (1993), "Dracula" (1995), "Krysař" (1996), "Johanka z Arku" (2000), "Romeo a Julie" (2003), "Excalibur" (2003), "Němcová!" (2008), "Carmen" (2008). 
Grała w filmach: "Requiem pro panenku" (1993), "Princezna ze mlejna", (1994), "Král Ubu" (1996). Występowała także w telewizji.
Otrzymała w sumie kilkadziesiąt różnych nagród.

</doc>
<doc id="1347638" url="https://pl.wikipedia.org/wiki?curid=1347638" title="Parafia Krzyża Świętego w Siemianowicach Śląskich">
Parafia Krzyża Świętego w Siemianowicach Śląskich

Parafia Krzyża Świętego w Siemianowicach Śląskich – rzymskokatolicka parafia w Siemianowicach Śląskich. Przynależy ona do dekanatu Siemianowice Śląskie. Siedziba parafii położona jest przy ulicy Powstańców 2 w dzielnicy Centrum.
Historia.
Powstanie parafii.
Siemianowice w organizacji kościelnej należały pierwotnie do parafii w Czeladzi, w diecezji krakowskiej. Po wcieleniu dekanatu bytomskiego diecezji wrocławskiej, Siemianowice dostały się do parafii w Michałkowicach. Właściciel miasta, hrabia z rodu Henckel von Donnersmarck, ufundował kaplicę w swoim zamku, w 1830 roku. W 1834 roku administrator parafii michałkowickiej otrzymał pozwolenie na odprawianie tam mszy św.
Wzrost ludności w Siemianowicach spowodował decyzję o budowie kościoła. Zezwolenie uzyskano od biskupa wrocławskiego w 1866 roku, a rok później wbudowano kamień węgielny. 28 listopada 1867 roku tymczasowy kościół poświęcił dziekan Pressfreund. Pierwszym duszpasterzem nowej lokali, był ks. Hugon Stabik, bratanek proboszcza z Michałkowic ks. Antoniego Stabika. Należało do niej około 9 tys. parafian. 1 kwietnia 1873 roku Siemianowice uzyskały status parafii. Pierwszym proboszczem został ks. Hugon Stabik.
Budowa kościoła parafialnego.
23 września 1884 roku biskupa Hermann Gleich z Wrocław poświęcił kościół pod wezwaniem Tajemnicy Podwyższenia Krzyża. Koszty budowy wyniosły 300 tysięcy ówczesnych marek niemieckich. Kościół zbudowany został w stylu neogotyckim. Ma 32 m wysokości, 29,20 m długości i 54,05 m wysokości. Na początku posiadał trzy ołtarze: św. Józefa i św. Barbary, później dobudowano ołtarz św. Krzyża, Matki Boskiej i św. Teresy od Dzieciątka Jezus. Organy skonstruowała firma Schlag ze Świdnicy. Droga krzyżowa i obrazy do głównego ołtarza namalował artysta z Wrocławia, Joseph Fahnroth. Bardzo kunsztowna ambona była wzorowana na kazalnicy z kościoła św. Trójcy w Bytomiu również była dziełem architekta Friedricha von Schmidta z Wiednia i rzeźbiarza Lusta z Wrocławia. Dzwony wykonała, znana wówczas, firma ludwisarska A. Geittner Söhne z Wrocławia. Zostały one jednak zarekwirowane w 1917 roku przez wojsko, dlatego w 1922 roku proboszcz Kunze zamówił w tej samej firmie nowe dzwony.
Działalność parafialna.
Parafia liczyła w 2020 roku około 12 tys. mieszkańców. Na jej terenie znajdują się kaplice, w tym także szpitalne, oraz zgromadzenie sióstr Boromeuszek, które przybyły do miasta w 1883 roku. Parafia ma swoją gazetkę – "Krzyżyk", którą zaczęto wydawać w 1934 roku, pierwotnie pod nazwą "Wiadomości Parafialne Kościoła św. Krzyża Siemianowice Śl." Przy parafii działają grupy, ruchy i stowarzyszenia katolickie, takie jak: Dzieci Maryi, Ministranci, Schola, Oaza Młodzieżowa, Duszpasterstwo Akademickie, Roboczo-modlitewna wspólnota mężczyzn, Katecheza dla dorosłych, Katolicka Odnowa w Duchu Świętym, Franciszkański Zakon Świeckich, Koło przyjaciół Radia Maryja, Parafialny zespół charytatywny, Chór parafialny czy Oaza Rodzin.

</doc>
<doc id="1347639" url="https://pl.wikipedia.org/wiki?curid=1347639" title="Exeter St Davids">
Exeter St Davids

Exeter St. Davids – węzłowa stacja kolejowa w mieście Exeter, w hrabstwie Devon, o znaczeniu regionalnym i ogólnokrajowym. Jest największą stacją kolejową w mieście. Budynek dworca zaprojektował XIX-wieczny inżynier i architekt brytyjski Isambard Kingdom Brunel, początkowo jako stację czołową. Do ogólnobrytyjskiej sieci kolei włączona w roku 1876. Stacja bez sieci trakcyjnej.
Ruch pasażerski.
Stacja Exeter St Davids obsługuje 727 776 pasażerów rocznie (dane za okres od kwietnia 2020 do marca 2021), co daje jej pierwszą pozycję wśród wszystkich stacji kolejowych południowego zachodu Anglii. Posiada bezpośrednie połączenia z następującymi większymi miejscowościami: Barnstaple, Birmingham, Bristol. Glasgow, Leeds, Liverpool, Londyn, Penzance, Plymouth, Southampton. Obsługuje również lokalną linię do Exmouth.
Obsługa pasażerów.
Kasy biletowe, automaty biletowe, wózki peronowe, windy peronowe, kiosk, WC, bar, księgarnia, poczekalnia, przystanek autobusowy, postój taksówek.

</doc>
<doc id="1347640" url="https://pl.wikipedia.org/wiki?curid=1347640" title="Get Ready for Love">
Get Ready for Love

„Get Ready for Love” – utwór otwierający album "Abattoir Blues/The Lyre of Orpheus" nagrany przez Nicka Cave’a and the Bad Seeds. Piosenka ta została zawarta na trzecim singlu, wydanym ze wcześniej wymienionego albumu. Jako uzupełnienie do tej piosenki, dołączono utwory zarejestrowane podczas koncertu w Maida Vale dla programu prowadzonego przez Marka Radcliffe'a w BBC Radio 2. Koncert odbył się w październiku 2004.
Singel jest dostępny, jako 7" płyta winylowa oraz w formacie CD i ta druga płyta zawiera o jeden utwór więcej.
Spis utworów.
Wydanie CD.
Producenci: Nick Cave and the Bad Seeds i Nick Launay oraz Sarah Gaston (Live at Maida Vale)

</doc>
<doc id="1347641" url="https://pl.wikipedia.org/wiki?curid=1347641" title="Radvanice (kraj ołomuniecki)">
Radvanice (kraj ołomuniecki)

Radvanice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 278 mieszkańców.
Należy do mikroregionu Pobečví.

</doc>
<doc id="1347642" url="https://pl.wikipedia.org/wiki?curid=1347642" title="Jhansi (miasto)">
Jhansi (miasto)

Jhansi (hindi झाँसी) – miasto w północnych Indiach w stanie Uttar Pradesh, na Nizinie Hindustańskiej.
Populacja miasta w 2001 roku wynosiła 383 248 mieszkańców.
W mieście rozwinął się przemysł włókienniczy oraz spożywczy.

</doc>
<doc id="1347644" url="https://pl.wikipedia.org/wiki?curid=1347644" title="Mark Radcliffe (dziennikarz)">
Mark Radcliffe (dziennikarz)

Mark Radcliffe (ur. 29 czerwca 1958) – brytyjski dziennikarz radiowy, pracujący dla BBC od roku 1980 i pozostający jednym z najlepiej znanych głosów radia. Obecnie wraz z Stuartem Maconie prowadzi audycję zatytułowaną jako "Radcliffe and Maconie Show" a nadawaną od poniedziałku do czwartku między 20 a 22 na falach BBC Radio 2.

</doc>
<doc id="1347645" url="https://pl.wikipedia.org/wiki?curid=1347645" title="Tour de Pologne 1961">
Tour de Pologne 1961

18. edycja wyścigu kolarskiego Tour de Pologne odbyła się w dniach 23–30 lipca 1961. Rywalizację rozpoczęło 100 kolarzy, a ukończyło 68. Łączna długość wyścigu – 1329 km.
Pierwsze miejsce w klasyfikacji generalnej zajął Henryk Kowalski (CRZZ I), drugie Bogusław Fornalczyk (LZS I), a trzecie Eberhard Butzke (NRD).
Wyścig odbył się nie jesienią, jak najczęściej bywało, lecz w lipcu, z udziałem pięciu ekip zagranicznych (NRD, Rumunia, CSRS, Austria i Francja). Z zawodników krajowych brakowało wielu znanych zawodników, było to spowodowane udziałem naszych kolarzy w wyścigach zagranicznych. Absencja "śmietanki polskiego kolarstwa" negatywnie odbiła się na poziomie sportowym wyścigu.
Sędzią głównym wyścigu był Zdzisław Mroziński.

</doc>
<doc id="1347648" url="https://pl.wikipedia.org/wiki?curid=1347648" title="Park Narodowy Chiloé">
Park Narodowy Chiloé



</doc>
<doc id="1347649" url="https://pl.wikipedia.org/wiki?curid=1347649" title="Park Narodowy Chiloe">
Park Narodowy Chiloe



</doc>
<doc id="1347651" url="https://pl.wikipedia.org/wiki?curid=1347651" title="Jurij Polanskyj">
Jurij Polanskyj



</doc>
<doc id="1347657" url="https://pl.wikipedia.org/wiki?curid=1347657" title="Hala Jaworzyna pod Furkaską">
Hala Jaworzyna pod Furkaską

Hala Jaworzyna pod Furkaską lub po prostu Hala Jaworzyna – dawna hala pasterska w polskich Tatrach Zachodnich na zachodniej stronie Doliny Chochołowskiej, pomiędzy Halą Chochołowską a Halą Krytą. Łączna powierzchnia hali wynosiła 85,05 ha, w tym pastwiska stanowiły 3,0 ha, nieużytki 11,75 ha, las 28,25 ha, kosodrzewina 42,05 ha, a dodatkowa powierzchnia serwitutów wynosiła 262,48 ha. Wypas w przeliczeniu na owce wynosił 238 sztuk, wypasano głównie bydło. Hala obejmowała obszary doliny Głębowiec i Doliny Długiej z takimi polanami, jak: Długa Polana (która potem odłączyła się od tej hali), polana Jaworzyna pod Furkaską, Polana pod Jaworki i polana Przysłop pod Furkaską. Polany te były koszone, zasadniczy wypas odbywał się w serwitutowych lasach i na północnych zboczach Bobrowca i wschodnich zboczach Parzątczaka. Powodował ogromne zniszczenia lasów i cennej roślinności alpejskiej na wapiennych zboczach Głębowca. Z rzadkich w Karpatach gatunków roślin stwierdzono występowanie złoci żółtej (na wysokości 1330 m).
W XIX i XX w. na hali tej wypasali mieszkańcy miejscowości: Ciche, Czarny Dunajec, Ratułów, Stare Bystre i Witów. Tereny te są własnością Wspólnoty Leśnej Uprawnionych Ośmiu Wsi. Gdy zostały włączone do TPN, wypas na Hali Jaworzyna został zniesiony.

</doc>
<doc id="1347658" url="https://pl.wikipedia.org/wiki?curid=1347658" title="Park Narodowy Cabo de Hornos">
Park Narodowy Cabo de Hornos



</doc>
<doc id="1347659" url="https://pl.wikipedia.org/wiki?curid=1347659" title="Cabo de Hornos">
Cabo de Hornos



</doc>
<doc id="1347661" url="https://pl.wikipedia.org/wiki?curid=1347661" title="Bonifacy Biskup">
Bonifacy Biskup



</doc>
<doc id="1347664" url="https://pl.wikipedia.org/wiki?curid=1347664" title="Nueva Galicia">
Nueva Galicia



</doc>
<doc id="1347665" url="https://pl.wikipedia.org/wiki?curid=1347665" title="Giampaolo Cheula">
Giampaolo Cheula

Giampaolo Cheula (ur. 23 maja 1973 w Premosello-Chiovenda) - włoski kolarz szosowy. W zawodowym peletonie występuje od 2001 roku. Zwycięzca Wyścigu Pokoju (2006). 

</doc>
<doc id="1347666" url="https://pl.wikipedia.org/wiki?curid=1347666" title="Dig, Lazarus, Dig !!! (singel Nick Cave and the Bad Seeds)">
Dig, Lazarus, Dig !!! (singel Nick Cave and the Bad Seeds)

„Dig, Lazarus, Dig” to tytułowy utwór z płyty autorstwa Nicka Cave’a and the Bad Seeds. 
Jest to pierwszy singel, a znalazła się na nim także, nie publikowana wcześniej piosenka, zatytułowana „Accidents Will Happen"
Singel jest dostępny, jako 7" płyta winylowa oraz w formacie CD. Ze względu na brak możliwości technicznych, płyta winylowa nie zawiera wideoklipu zespołu.
Lista utworów.
Producenci: Nick Cave and the Bad Seeds i Nick Launay

</doc>
<doc id="1347668" url="https://pl.wikipedia.org/wiki?curid=1347668" title="Dig, Lazarus, Dig!!!">
Dig, Lazarus, Dig!!!

Dig, Lazarus, Dig!!! jest czternastym studyjnym albumem nagranym przez zespół Nick Cave and the Bad Seeds. Album był nagrywany pomiędzy czerwcem a lipcem 2007 w Londynie następnie zmiksowany przez Nicka Launaya, i w efekcie pojawił się w sklepach 3 marca 2008. Płyta została poprzedzona wydanym 18 lutego singlem z zawartym na nim tytułowym utworem „Dig, Lazarus, Dig!!!”.
Ten, album jest drugim, po odejściu wieloletniego członka zespołu Blixy Bargelda i został nagrany dokładnie w takim samym składzie jak poprzednie wydawnictwo Abattoir Blues/The Lyre of Orpheus, a więc Cave, Mick Harvey, Warren Ellis, Martyn P. Casey, Jim Sclavunos, Thomas Wydler, James Johnston and Conway Savage. Ten album, jest także pierwszym wydawnictwem od czasu nagrania płyty Grinderman, będącej pobocznym projektem Cave. Jest to o tyle ważne, gdyż w jednym z wywiadów Cave stwierdził, że nowy album będzie brzmiał jak „Grinderman”.
Na stronie internetowej zespołu Cave opisał swoje inspiracje podczas powstawania tego albumu:
"Gdy byłem dzieckiem, w kościele, kiedy usłyszałem przypowieść o Łazarzu (ang. Lazarus), byłem bardzo zaniepokojony. Było to, właściwie, przeżycie traumatyczne dla mnie. My wszyscy, oczywiście, mamy pełny szacunek dla jednego z największych cudów Chrystusa - wskrzeszenie zmarłego, ale ja nie mogłem, nie zastanawiać się jak czuł się Łazarz. Szczerze mówiąc, gdy byłem dzieckiem na samą myśl o tym, przechodziły mi dreszcze. Aby dodać więcej nastroju przygnębienia w utworze, umieściłem Łazarza, w dzisiejszych czasach, w Nowym Jorku. Poza tym myślałem o Harrym Houdinim, który spędził wiele czasu na demaskowaniu spirytualistów, okradających naiwnych ludzi. Wierzył on, że nic się nie dzieje poza grobem. Był drugim wielkim specjalistą od ucieczek, gdyż Łazarz był pierwszym, oczywiście. Chciałem stworzyć rodzaj pojazdu, medium, dla Houdiniego aby przemówił do nas spoza grobu."
Drugi singel został wydany 12 maja a tytuł „More News from Nowhere” został zaczerpnięty z pracy autorstwa Williama Morrisa z roku 1890 utopijnego socjalisty.

</doc>
<doc id="1347670" url="https://pl.wikipedia.org/wiki?curid=1347670" title="Antin Warywoda">
Antin Warywoda

Antin Warywoda (ur. 10 stycznia 1869 w Serecie, zm. 12 marca 1936 w Wiedniu) – pułkownik armii austro-węgierskiej (w tym Ukraińskich Strzelców Siczowych (USS)) i Ukraińskiej Armii Halickiej.
Od 16 marca do 30 września 1916 był dowódcą Legionu Ukraińskich Strzelców Siczowych. Po proklamacji Zachodnioukraińskiej Republiki Ludowej wstąpił do Ukraińskiej Armii Halickiej. W latach 1918-19 był członkiem komisji likwidacyjnej w Wiedniu, zajmował się powrotem byłych ukraińskich żołnierzy armii austro-węgierskiej z niewoli włoskiej i z terytorium Austrii do Galicji Wschodniej. W końcu 1919 wyznaczony przez rząd ZURL do opieki nad internowanymi żołnierzami UHA w Czechosłowacji. Od sierpnia 1920 był komendantem obozu internowanych w Libercu. Po likwidacji obozów internowanych w 1923 osiedlił się w Wiedniu, gdzie zmarł.

</doc>
<doc id="1347672" url="https://pl.wikipedia.org/wiki?curid=1347672" title="North Cousin">
North Cousin



</doc>
<doc id="1347673" url="https://pl.wikipedia.org/wiki?curid=1347673" title="South Cousin">
South Cousin



</doc>
<doc id="1347674" url="https://pl.wikipedia.org/wiki?curid=1347674" title="Mero">
Mero

Mero (hiszp. "Río Mero") – rzeka w prowincji A Coruña, we wspólnocie autonomicznej Galicia, Hiszpania.
Źródła rzeki znajdują się w górach Montes da Tieira. Długość rzeki to 41 km. Jest dopływem rzeki Burgo.

</doc>
<doc id="1347675" url="https://pl.wikipedia.org/wiki?curid=1347675" title="Christian Maggio">
Christian Maggio

Christian Maggio (ur. 11 lutego 1982 w Montecchio Maggiore) – włoski piłkarz występujący na pozycji prawego obrońcy lub prawego pomocnika. Obecnie gra w Benevento Calcio.
Kariera klubowa.
Christian Maggio zawodową karierę rozpoczynał w 2000 roku w klubie Vicenza Calcio. W Serie A po raz pierwszy zagrał 1 października tego samego roku w przegranym 2:0 meczu przeciwko Milanowi. W debiutanckim sezonie w barwach Vicenzy Maggio rozegrał tylko 6 ligowych spotkań, a jego drużyna spadła do drugiej ligi. W Serie B włoski zawodnik występował już znacznie częściej i łącznie zagrał w 27 meczach, jednak w sezonie 2002/2003 na boisku pojawił się tylko 5 razy.
Latem 2003 roku Maggio trafił do Fiorentiny. Od razu wywalczył sobie miejsce w podstawowej jedenastce, lecz stracił je po awansie „Fioletowych” do Serie A. W drugiej części sezonu 2005/2006 Maggio został wypożyczony do Treviso, w barwach którego wystąpił w jedenastu pojedynkach. Kolejne rozgrywki Włoch rozpoczął jako zawodnik Sampdorii. W pierwszym sezonie w ekipie „Blucerchiati” rozegrał 31 spotkań i zdobył 2 bramki. W rozgrywkach 2007/2008 Maggio strzelił osiem goli w Serie A i obok Antonio Cassano oraz Claudio Bellucciego był najlepszym strzelcem swojego zespołu. Sampdoria była posiadaczem połowy praw do karty Maggio, druga połowa była natomiast własnością Fiorentiny.
11 czerwca 2008 roku włoski zawodnik podpisał kontrakt z SSC Napoli. „Azzuri” zapłacili za niego 8 milionów euro. 31 sierpnia 2008 roku zadebiutował w meczu ligowym Napoli przeciwko AS Roma. 14 września w meczu z ACF Fiorentina zdobył pierwszą bramkę. Udany sezon zastopowała kontuzja prawego kolana, której doznał 8 marca 2008 roku w meczu ligowym z SS Lazio. Wyeliminowała go ona z gry do końca sezonu. Łącznie w sezonie 2008/2009 Maggio wystąpił w 23 ligowych pojedynkach i zdobył 4 gole.
W sezonie 2010/2011 Maggio zadebiutował w rozgrywkach Ligi Europy UEFA. Natomiast Napoli z jego wydatną pomocą zajęło miejsce dające prawo gry w Lidze Mistrzów w kolejnym sezonie. W Lidze Mistrzów debiut przypadł na dzień 14 września 2011 w meczu przeciwko Manchester City F.C. Maggio zaliczył w nim asystę po tym jak przejął podanie Garteha Barryego i wyprowadził kontratak, oddając piłkę Cavaniemu, a ten zdobył bramkę.
3 stycznia 2012 roku przedłużył kontrakt z Napoli, który od teraz obowiązywał do końca sezonu 2014/2015. Trzy tygodnie później na gali Włoskiego Związku Piłkarzy został wybrany do jedenastki roku Serie A. 7 października 2012 roku po tym jak z boiska zszedł Marek Hamsik, po raz pierwszy założył kapitańską opaskę.
W styczniu 2013 roku po raz drugi z rzędu znalazł się w jedenastce sezonu Serie A. Na początku 2014 roku stracił dużo czasu ze względu na rekonwalescencje po zabiegu kolana, a następnie ze względu na problemy z płucami. W maju tego roku wystąpił w finałowym meczu Pucharu Włoch w którym Napoli pokonało Fiorentinę.
W rewanżowym meczu półfinałowym Ligi Europy przeciwko Dnipro Dniepropietrowsk po raz 260 wystąpił w barwach Napoli, czym pobił osiągnięcie Diego Maradony. Również był to mecz numer 40 w europejskich pucharach, czym awansował na drugie miejsce w historii klubu. Wraz z przyjściem do klubu trenera Sarriego Maggio stracił miejsce na prawej obronie kosztem Elseid Hysaj. 19 grudnia 2017 roku w trakcie pucharowego meczu z Udinese Calcio wystąpił w barwach Napoli po raz 300. Po zakończeniu sezonu 2017/2018 jego kontrakt z Napoli wygasł i piłkarz odszedł z klubu. W meczu ostatniej kolejki sezonu przeciwko FC Crotone on i jego kolega z drużyny Pepe Reina zostali pożegnani przez fanów.
6 lipca 2018 roku został nowym piłkarzem Benevento Calcio. Od razu dostał opaskę kapitana drużyny. W sezonie 2019/2020 wywalczył ze swoją drużyną awans do Serie A, do której powrócił po dwóch latach nieobecności.
Kariera reprezentacyjna.
Maggio ma za sobą występy w młodzieżowych reprezentacjach Włoch, dla których łącznie rozegrał 31 meczów i strzelił 4 bramki. Do dorosłej kadry po raz pierwszy został powołany 5 października 2008 roku na spotkania przeciwko Bułgarii i Czarnogórze, jednak w żadnym z tych pojedynków ostatecznie nie wystąpił. Debiut w zespole narodowym zaliczył 19 listopada w zremisowanym 1:1 towarzyskim meczu z Grecją, kiedy to w 61. minucie zmienił Mauro Camoranesiego.
Na Mistrzostwach Europy w 2012 r. wraz z reprezentacją Włoch zajął drugie miejsce.

</doc>
<doc id="1347678" url="https://pl.wikipedia.org/wiki?curid=1347678" title="More News from Nowhere">
More News from Nowhere

„More News From Nowhere” to drugi singel z płyty Dig, Lazarus, Dig!!! nagranej przez zespół Nick Cave and the Bad Seeds. 
Singel jest dostępny, jako 7" płyta winylowa oraz w formacie CD.
Spis utworów.
Producenci: Nick Cave and the Bad Seeds i Nick Launay

</doc>
<doc id="1347684" url="https://pl.wikipedia.org/wiki?curid=1347684" title="Jakob Piil">
Jakob Piil

Jakob Storm Piil (ur. 9 marca 1973 w Virum) – duński kolarz torowy i szosowy. W zawodowym peletonie występuje od 1997 roku. Etapowy zwycięzca Tour de France, zwycięzca klasyka Paryż-Tours i Wyścigu Pokoju.

</doc>
<doc id="1347685" url="https://pl.wikipedia.org/wiki?curid=1347685" title="Jakob Storm Piil">
Jakob Storm Piil



</doc>
<doc id="1347687" url="https://pl.wikipedia.org/wiki?curid=1347687" title="Ludwik Kubik">
Ludwik Kubik

Ludwik Kubik (ur. 4 marca 1915 w Gnojnicy, zm. 23 kwietnia 2008 w Krakowie) – prawnik, żołnierz AK ps. "Lucjan" – dowódca placówki AK Sędziszów II, dowódca kompanii w Akcji „Burza”, jeden z kierowników WiN, więzień polityczny w latach 1947-1957 skazany w procesie pokazowym. Jeden z twórców Związku Żołnierzy Armii Krajowej oraz Zrzeszenia Społeczno-Kombatanckiego Zrzeszenie „Wolność i Niezawisłość"”, redaktor Zeszytów Historycznych „WiN"”.
Życiorys.
Był bardzo aktywnym uczestnikiem konspiracji antykomunistycznej, m.in. adiutantem Łukasza Cieplińskiego, szefem łączności Okręgu WiN w Krakowie, kierownikiem Wydziału Organizacyjnego Zarządu Obszaru Południowego a następnie IV Zarządu Głównego WiN.
Po wyjściu z więzienia był wieloletnim pracownikiem Tygodnika Powszechnego i wydawnictwa Znak.
Został pochowany 30 kwietnia 2008 na Cmentarzu wojskowym przy ul. Prandoty w Krakowie.

</doc>
<doc id="1347691" url="https://pl.wikipedia.org/wiki?curid=1347691" title="Czas wrzeszczących staruszków">
Czas wrzeszczących staruszków

Czas wrzeszczących staruszków – książka publicystyczna Rafała Ziemkiewicza wydana w 2008 roku w Lublinie nakładem wydawnictwa „Fabryka Słów” pod marką „Drewniany Rower”. Autor analizuje przyczyny i skutki walki między PiS a PO, formułuje ocenę rządów Jarosława Kaczyńskiego i Donalda Tuska i postawy polskiej inteligencji wobec politycznych wydarzeń w Polsce lat 2005-2008.
Tytuł książki pochodzi od felietonu "Czas wrzeszczących staruszków", opublikowanego przez Ziemkiewicza we wrześniu 2007 na jego blogu. Felieton dotyczył krytycznej wypowiedzi Václava Havla na temat polskiej polityki.
Według opisu wydawcy, książka jest efektem „sieroctwa po POPiS-ie” i stanowi obrachunek ze spadkiem po niedoszłej koalicji, której oczekiwać miała połowa Polaków.
W opinii recenzenta „Dziennika Polskiego”, Ziemkiewicz opisuje polską politykę jako teatr, na którego scenie "nikną sprawy naprawdę ważne, spory o kształt i przyszłość Rzeczypospolitej." Według Wiktora Świetlika z "Kuriera Lubelskiego" Ziemkiewicz podkreśla „blokadę” państwa ("państwo stanęło i nie nadgania") w porównaniu do aktywności Polaków. Przyczyną tej blokady jest polska polityka i propagandowa walka między dwiema partiami.

</doc>
<doc id="1347698" url="https://pl.wikipedia.org/wiki?curid=1347698" title="Live &amp; Off the Record">
Live &amp; Off the Record

Live &amp; Off the Record album koncertowy piosenkarki Shakiry. Album zawiera jeden z koncertów w ramach światowego tournée artystki Tour of the Mongoose (z 2002 i 2003 roku).

</doc>
<doc id="1347701" url="https://pl.wikipedia.org/wiki?curid=1347701" title="Jiřina Bohdalová">
Jiřina Bohdalová

Jiřina Bohdalová (ur. 3 maja 1931 w Pradze) – czeska aktorka, prezenterka telewizyjna, znana z czeskiego dubbingu filmowego.
Życiorys.
Wczesne lata.
Urodziła się w Pradze. Jej matka, Marie Bohdalová (z domu Brunnerová), pracowała jako pokojówka, a w wolnym czasie występowała w teatrze amatorskim. Jej ojciec, František Bohdal, był wykształconym stolarzem. Matka zapisała ją do szkoły baletowej Niny Gordon-Mládkovej, a następnie na przesłuchania do filmu. Dzięki matce wystąpiła także jako gwiazda dziecięca w niemym filmie "Pižla a Žižla na cestách" (1937), "Złoty człowiek" ("Zlatý člověk", 1939) i komedii "Madla zpívá Evropě" (1940).
Po ukończeniu szkoły podstawowej w Pradze-Žižkov, uczęszczała do gimnazjum dla dziewcząt. W 1949 podjęła pracę jako nauczycielka i przez trzy lata uczyła w szkole podstawowej w Ostrawie. 
Kariera.
W 1957 ukończyła studia na Wydziale Teatralnym Akademii Sztuk Scenicznych w Pradze. Występowała w teatrach: Divadlo ABC (1957–62), Městská divadla pražská (1962–66) i Divadlo na Vinohradech (od 1967). 
W 1993 otrzymała nagrodę Czeskich Lwów za rolę Envy w baśniowej komedii "Nieśmiertelna ciotka" ("Nesmrtelná teta", 1993) i dwa lata później za pierwszoplanową tytułową rolę w dramacie "Moja siostra Fany" ("Fany", 1995).
Jej charakterystyczny głos idealnie pasuje do postaci z kreskówek i różnych postaci z bajek, była narratorem "Bajki z mchu i paproci" ("Pohádky z mechu a kapradí", 1968–71).
W 2021 roku została odznaczona Orderem Lwa Białego I klasy.
Życie osobiste.
Rozwiedziona z Břetislavem Stašem, z którym ma córkę Simonę (ur. 19 marca 1955). Wyszła ponownie za mąż za Radoslava Brzobohatego. Jednak doszło do rozwodu. Jej wieloletnim przyjacielem był Karel Gott.

</doc>
<doc id="1347702" url="https://pl.wikipedia.org/wiki?curid=1347702" title="Port lotniczy Đồng Hới">
Port lotniczy Đồng Hới

Port lotniczy Đồng Hới ( lub "") – międzynarodowy port lotniczy położony 6 km na północ od Đồng Hới, w prowincji Quảng Bình. Jest drugim co do wielkości portem lotniczym Wietnamu.

</doc>
<doc id="1347704" url="https://pl.wikipedia.org/wiki?curid=1347704" title="Zbigniew Dworecki">
Zbigniew Dworecki

Zbigniew Dworecki (ur. 23 czerwca 1932 w Witkowie, zm. 9 lutego 2021 w Poznaniu) – polski historyk, znawca dziejów międzywojennego Poznania i Wielkopolski.
Życiorys.
Doktoryzował się w 1966 roku (promotor prof. Witold Jakóbczyk) i habilitował w 1976 roku (na podstawie rozprawy "Problem niemiecki w świadomości narodowo-politycznej społeczeństwa polskiego województw zachodnich") na Uniwersytecie im. Adama Mickiewicza w Poznaniu, od 1978 docent UAM, od 1991 profesor nadzwyczajny, od 1995 profesor zwyczajny. Od 2002 także prof. w Wyższej Szkole Nauk Humanistycznych i Dziennikarstwa w Poznaniu.
Wypromował ponad dwustu magistrów. Jednym z jego uczniów jest dr hab. Olgierd Kiec prof. Uniwersytetu Zielonogórskiego.
W latach 1960–1990 członek PZPR (m.in. I sekretarz POP na Wydziale Historycznym UAM). 
W 2003 r. wyróżniony statuetką Dobosz Powstania Wielkopolskiego, przyznawaną przez Zarząd Główny Towarzystwa Pamięci Powstania Wielkopolskiego 1918/1919. 
Księga pamiątkowa.
"Dzieje polityczne – kultura – biografistyka. Studia z historii XIX i XX wieku ofiarowane prof. Zbigniewowi Dworeckiemu". Red. Lech Trzeciakowski i Przemysław Matusik, Poznań 2002.

</doc>
<doc id="1347705" url="https://pl.wikipedia.org/wiki?curid=1347705" title="Wolarnia nad Kępą">
Wolarnia nad Kępą



</doc>
<doc id="1347708" url="https://pl.wikipedia.org/wiki?curid=1347708" title="Amareins-Francheleins-Cesseins">
Amareins-Francheleins-Cesseins



</doc>
<doc id="1347714" url="https://pl.wikipedia.org/wiki?curid=1347714" title="Anarhichas lupus">
Anarhichas lupus



</doc>
<doc id="1347718" url="https://pl.wikipedia.org/wiki?curid=1347718" title="Tour of the Mongoose">
Tour of the Mongoose

Tour of the Mongoose – światowe "tournée" kolumbijskiej piosenkarki pop Shakiry. Podczas tej trasy artystka promowała płytę Laundry Service oraz jej hiszpańskojęzyczne wydanie Servicio de Lavandería.

</doc>
<doc id="1347719" url="https://pl.wikipedia.org/wiki?curid=1347719" title="Omar Caetano">
Omar Caetano

Omar Caetano Otero (8 listopada 1938; zm. 2 lipca 2008) - piłkarz urugwajski, lewy pomocnik, obrońca.
Jako piłkarz klubu CA Peñarol wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Caetano zagrał we wszystkich czterech meczach - z Anglią, Francją, Meksykiem i Niemcami.
W następnym roku wziął udział w turnieju Copa América 1967, w którym Urugwaj zdobył tytuł mistrza Ameryki Południowej. Caetano zagrał w dwóch meczach - z Boliwią i Chile.
W 1969 w Urugwaju zdyskwalifikowany został za stosowanie dopingu, jednak po roku ułaskawiony. Wciąż jako gracz "Peñarolu" był w kadrze reprezentacji Urugwaju w finałach mistrzostw świata w 1970 roku. Urugwaj został wtedy czwartą drużyną świata, jednak Caetano nie wystąpił w żadnym ze spotkań.
Od 2 maja 1965 do 10 sierpnia 1969 rozegrał w reprezentacji Urugwaju 29 meczów
Wraz z "Peñarolem" sięgnął po liczne sukcesy krajowe i międzynarodowe - zdobył 8 tytułów mistrza Urugwaju, dwukrotnie wygrał Copa Libertadores i Puchar Interkontynentalny. Rozegrał 57 meczów przeciwko głównemu rywalowi - klubowi Club Nacional de Football.
W 1975 grał w USA, w klubie Cosmos Nowy Jork.

</doc>
<doc id="1347726" url="https://pl.wikipedia.org/wiki?curid=1347726" title="Berlinka (statek)">
Berlinka (statek)

Berlinka – płaskodenny statek rzeczny (dawniej żaglowy), większy od szkuty i dubasa.
Charakterystyczną cechą berlinek były tzw. kafy, które zmniejszały opór wody i podnosiły efektywność łodzi podczas płynięcia pod prąd. Były to spiczaste dzioby, które powstawały z wygiętych ku górze desek dna. W XVIII wieku ich długość mogła dochodzić do 30% całkowitej długości statku, z czasem ulegały one skróceniu. Inne cechy berlinek to: płaskie dno o poszyciu montowanym na styk i lekko rozchylone burty.
W dziobowej części statku ustawiano maszt na którym rozpinano żagiel rozprzowy. Ponieważ na rzece podczas mijania przepraw mostowych maszt mógłby przeszkadzać, można było go złożyć. Żagla używano tylko przy wiatrach wiejących od rufy. Podczas spływu w dół rzeki, na płytkich i krętych odcinkach posługiwano się długimi tykami, którymi odpychano się od dna. Do kierowania statkiem służył ster mocowany na kafie rufowej. Berlinki miały od 19 do 40 metrów długości i od 2,5 do 4,5 metrów szerokości i ładowność od 200-600 ton. Statek wymagał do obsługi 3 osób.
Berlinki budowano zarówno z drewna dębowego jak i sosnowego. Jednak trwałość tych ostatnich wynosiła 5-6 lat, podczas gdy dębowe mogły pływać nawet 10-12 lat.
Berlinka nieposiadająca szpiczastego dziobu (kafy) była nazywana "kogutem". W XIX wieku bardzo często użytkowana na wodach Wisły, Narwi (Szlak Batorego) i Bugu.
Według pamiętników Zygmunta Glogera załadowana berlinka pod pełnymi żaglami potrafiła płynąć w górę Wisły z prędkością konia biegnącego kłusem.
Berlinka występowała na carskim herbie Łomży i guberni łomżyńskiej.

</doc>
<doc id="1347735" url="https://pl.wikipedia.org/wiki?curid=1347735" title="Wellejusz Paterkulus">
Wellejusz Paterkulus

Wellejusz Paterkulus (łac. "Marcus Velleius Paterculus"; ur. ok. 19 p.n.e., zm. ok. 31 n.e.) – rzymski historyk.
Imię Marek ("Marcus") nadane mu zostało przez Pryscjana, ale część historyków utożsamia go z Gajuszem Wellejuszem Paterkulusem, którego imię odnaleziono na inskrypcji zapisanej na kamieniu milowym, odnalezionym w Afryce Północnej ("CIL" 08, 10311).
Paterkulus wywodził się z zamożnej rodziny z Kampanii. Wcześnie wstąpił do wojska. Służył jako trybun w Tracji, Macedonii, Grecji i na Wschodzie, uczestnicząc m.in. w rozmowach nad Eufratem w 2 n.e. między Gajuszem Cezarem, wnukiem Augusta, a królem Partów Fraatesem V. Następnie, jako prefekt jazdy i legat, służył przez 8 lat, między 4 a 12 n.e. pod dowództwem Tyberiusza w Germanii i Panonii. W uznaniu zasług został mianowany kwestorem w 7 n.e. i, wraz ze swoim bratem, pretorem w 15 n.e.
Paterkulus był autorem kompendium historii starożytnego Rzymu z uwzględnieniem szerszego, pozarzymskiego kontekstu historycznego. Dzieło, pisane z punktu widzenia historiografii arystokratycznej i przychylnie odnoszące się do systemu pryncypatu – a jednocześnie niefałszujące faktów dla celów ideologicznych – stanowi jedyny zachowany utwór historyczny z czasów Tyberiusza. Zostało wydane w 2 księgach, obejmujących okres od upadku Troi do śmierci Liwii w 29 n.e. Pierwsza księga zawiera historię do czasu upadku Kartaginy w 146 p.n.e., zaginęły jednak jej partie początkowe oraz rozdziały od założenia Rzymu do bitwy pod Pydną (168 r. p.n.e.). Księga druga jest bardziej szczegółowa i zachowała się z jedynie niewielkimi ubytkami. Tok narracji historyk uzupełnia wstawkami zawierającymi notki biograficzne ważniejszych postaci oraz dygresjami na temat literatury.
Wellejusz Paterkulus był autorem mało znanym w starożytności. Jego dzieło dla współczesności zostało odkryte w 1515 przez Beatusa Rhenanusa, który nadał mu też tytuł, pod którym znane jest współcześnie – „Historia rzymska”. Odkryty wówczas w opactwie Murbach w Alzacji egzemplarz, źle napisany i z licznymi błędami, nie zachował się do dnia dzisiejszego. Tekst „Historii rzymskiej” został opublikowany po raz pierwszy w 1520.
Dzieło Paterkulusa bywa niekiedy krytykowane za brak obiektywizmu, zarzuca się autorowi napisanie panegiryku ku czci Augusta i przede wszystkim bezpośredniego patrona – Tyberiusza. Dlatego przez wielu uważany jest bardziej za nadwornego panegirystę, aniżeli za historyka. Jego dzieło jest jednak cennym źródłem, jeżeli chodzi o konkretne fakty historyczne oraz wydarzenia, w których autor sam brał udział. Paterkulus jest wiarygodny pod względem chronologii, dokładnie datuje opisywane przez siebie wydarzenia.

</doc>
<doc id="1347740" url="https://pl.wikipedia.org/wiki?curid=1347740" title="Grzegorz Błaszczyk">
Grzegorz Błaszczyk

Grzegorz Błaszczyk (ur. 19 września 1953 w Poznaniu) – polski historyk, nauczyciel akademicki, profesor nauk humanistycznych oraz badacz dziejów Wielkiego Księstwa Litewskiego i historii Litwy.
Życiorys.
W 1977 został absolwentem historii na Uniwersytecie im. Adama Mickiewicza w Poznaniu (promotor: doc. Karol Olejnik)
W latach 1979–2009 był pracownik naukowo-dydaktyczny Instytutu Historii UAM (Zakład Historii Europy Wschodniej) w Poznaniu (przechodząc wszystkie szczeble kariery naukowej od asystenta do profesora zwyczajnego). Od 1 września 2009 jest profesorem zwyczajnym na UAM, w tym samym dniu przeniósł się wraz ze swoim zakładem z Instytutu Historii do Instytutu Wschodniego UAM.

</doc>
<doc id="1347741" url="https://pl.wikipedia.org/wiki?curid=1347741" title="Stripped Live in the UK">
Stripped Live in the UK

Stripped Live in the UK – koncertowy album DVD Christiny Aguilery z zarejestrowanym koncertem z trasy koncertowej Stripped World Tour.

</doc>
<doc id="1347748" url="https://pl.wikipedia.org/wiki?curid=1347748" title="Łagodna (film 1995)">
Łagodna (film 1995)

Łagodna – polski dramat psychologiczny z 1995 roku na podstawie opowiadania Fiodora Dostojewskiego.
Fabuła.
Petersburg, koniec XIX wieku. Starzejący się mężczyzna czuwa przy ciele swojej młodej żony. Próbuje dociec przyczyn jej samobójstwa. Przypomina historię swojego małżeństwa.

</doc>
<doc id="1347751" url="https://pl.wikipedia.org/wiki?curid=1347751" title="Herb guberni łomżyńskiej">
Herb guberni łomżyńskiej

Herb guberni łomżyńskiej przedstawiał na tarczy w polu błękitnym łódź złotą z czterema wiosłami, tzw. berlinka z żaglami białymi i takimż proporcem masztowym, po bokach której dwa romby srebrne. Tarczę herbu wieńczyła korona cesarska, po bokach złote gałęzie dębowe przewinięte błękitną wstęgą orderu świętego Andrzeja.
Herb został ustanowiony na podstawie rozporządzenia Komitetu Administracyjnego w Królestwie Polskim z 17 lutego 1868 roku i ukazu carskiego z 25 lutego 1869 roku, wprowadzonych w życie 26 lutego 1870 roku.
Literatura.
S. K. Kuczyński, "Polskie herby ziemskie. Geneza, treści, funkcje", Wydawnictwo Naukowe PWN, Warszawa 1993 .

</doc>
<doc id="1347754" url="https://pl.wikipedia.org/wiki?curid=1347754" title="Pomnik Fryderyka Chopina w Tiranie">
Pomnik Fryderyka Chopina w Tiranie

Pomnik Fryderyka Chopina w Tiranie – pomnik autorstwa polskiego rzeźbiarza Andrzeja Renesa, ufundowany przez Międzynarodową Fundację im. Fryderyka Chopina, został odsłonięty 12 listopada 2003 przez Aleksandra Kwaśniewskiego. 
Pomnik znajduje się przy Placu Chopina (alb. Sheshi Fryderyk Chopin) w południowej części miasta. Jest to jedyny pomnik kompozytora w Albanii.

</doc>
<doc id="1347758" url="https://pl.wikipedia.org/wiki?curid=1347758" title="Stripped World Tour">
Stripped World Tour

Stripped World Tour − światowa trasa koncertowa Christiny Aguilery, która trwała od 22 września 2003 do 17 grudnia 2003. Tournée promowało drugi studyjny album wokalistki "Stripped". Trasa obejmowała Europę, Azję i Australię. Zebrała mieszane recenzje, jednak okazała się komercyjnym sukcesem, zarabiając ponad 75 milionów dolarów i stając się najbardziej dochodową trasą koncertową Aguilery do czasu Back to Basics Tour.
Jeden z koncertów w Londynie został nagrany na DVD i wydany jako "Stripped Live in the UK" w 2004.
Personel.
Dalsze informacje za "Stripped Tour Book":

</doc>
<doc id="1347759" url="https://pl.wikipedia.org/wiki?curid=1347759" title="Pomnik Fryderyka Chopina w Dusznikach-Zdroju">
Pomnik Fryderyka Chopina w Dusznikach-Zdroju

Pomnik Fryderyka Chopina w Dusznikach-Zdroju – pomnik polskiego pianisty i kompozytora Fryderyka Chopina znajdujący się w Parku Zdrojowym, przed południowym wejściem do Teatru Zdrojowego im. Fryderyka Chopina w Dusznikach-Zdroju.
Całopostaciowy, monument z brązu został odsłonięty w 1976, a jego autorem jest artysta rzeźbiarz Jan Kucz. Pomnik został zaprojektowany na potrzeby polonii brytyjskiej, ostatecznie jednak został postawiony w Polsce. Uroczystego odsłonięcia pomnika dokonano w czasie trwania XXX Międzynarodowego Festiwalu Chopinowskiego, z okazji 150 rocznicy pobytu kompozytora w Dusznikach-Zdroju.

</doc>
<doc id="1347765" url="https://pl.wikipedia.org/wiki?curid=1347765" title="Trzeci cud">
Trzeci cud

Trzeci cud – amerykański film obyczajowy z 1999 roku w reżyserii Agnieszki Holland, na podstawie powieści Richarda Vetere'a.
Fabuła.
Ksiądz Frank Shore bada wiarygodność objawień i cudów. Pewnego dnia otrzymuje dziwną sprawę. W marmurowym posągu w Chicago zaczynają lecieć krwawe łzy, a miejscowy ksiądz nalega, by otworzyć proces beatyfikacyjny Helen O’Regan, kobiety szczerze oddanej wierze, która w owym klasztorze spędziła ostatni etap swego życia, i której wierni przypisują cudowną moc uzdrawiającą 'łez'. Śledztwo bardzo zmieni księdza Shore’a.

</doc>
<doc id="1347769" url="https://pl.wikipedia.org/wiki?curid=1347769" title="St Ives">
St Ives

St Ives (korn. "Porth Ia") – miasto w Wielkiej Brytanii, w Kornwalii nad Morzem Celtyckim, na zachodnim krańcu zatoki St Ives Bay. Port rybacki i popularna miejscowość wypoczynkowa, uznana w roku 2007 przez czytelników "Guardiana" za najlepszą miejscowość nadmorską w Wielkiej Brytanii. Znany brytyjski ośrodek surfingu, ustępujący popularnością jedynie Newquay.
Geografia.
St Ives znajduje się na północnym brzegu Półwyspu Kornwalijskiego, w odległości ok. 15 km od najbardziej wysuniętego na południowy zachód miejsca Wielkiej Brytanii – Land’s End. 
Historia.
Najstarsze ślady St Ives sięgają V w. n.e.. Początkowo osada rybacka, miasto stało się ważnym ośrodkiem wydobycia cyny. W 1545 roku stało się sceną krwawej rebelii, znanej w historii jako „rebelia modlitewnika” (ang. "Prayer Book Rebelion"). W 1877 roku miasto otrzymało połączenie kolejowe z St Erth, skomunikowane z trasą Londyn - Penzance. Od tej chwili datuje się stale rosnąca popularność St Ives jako ośrodka wypoczynkowego.
Sport.
Dwukrotnie w roku odbywają się tu mecze kornwalijskiej odmiany hurlingu - sportu, który uprawiany jest wyłącznie w St Columb Major i St Ives.

</doc>
<doc id="1347777" url="https://pl.wikipedia.org/wiki?curid=1347777" title="Szuwar turzycy sztywnej">
Szuwar turzycy sztywnej

Zespół turzycy sztywnej, szuwar turzycy sztywnej ("Caricetum elatae") – zespół roślinności szuwarowej budowany głównie przez turzycę sztywną.
Charakterystyka.
Szuwar niski zajmujący podmokłe siedliska lądowe – zarastające zbiorniki astatyczne i brzegi zbiorników wodnych. Tworzy torfowisko niskie o strukturze kępowej. W dolinach pomiędzy kępami turzycy sztywnej woda może stale występować powierzchni lub okresowo wysychać. Siedlisko żyzne (eutroficzne lub mezotroficzne), o odczynie kwaśnym lub lekko kwaśnym (siedliska humotroficzne). Podłoże organiczne lub organiczno-mineralne, torfiejące. Wczesne stadia charakteryzuje większa wilgotność, silna kępowość, obecność gatunków wodnych i szuwaru wysokiego, następne – wypłycanie dolin przez mchy. W sukcesji zastępuje zbiorowiska wodne i szuwaru wysokiego, a przechodzi w inne rodzaje torfowisk i turzycowisk, ewentualnie w łozowiska i olsy.

</doc>
<doc id="1347778" url="https://pl.wikipedia.org/wiki?curid=1347778" title="Zespół turzycy sztywnej">
Zespół turzycy sztywnej



</doc>
<doc id="1347781" url="https://pl.wikipedia.org/wiki?curid=1347781" title="Szkice węglem (film)">
Szkice węglem (film)

Szkice węglem – polski film obyczajowy z 1956 roku na podstawie noweli Henryka Sienkiewicza "Szkice węglem".

</doc>
<doc id="1347782" url="https://pl.wikipedia.org/wiki?curid=1347782" title="Szuwar z turzycą sztywną">
Szuwar z turzycą sztywną



</doc>
<doc id="1347791" url="https://pl.wikipedia.org/wiki?curid=1347791" title="Festiwal Zupy">
Festiwal Zupy

Festiwal Zupy – festiwal organizowany od 2002 cyklicznie pod koniec maja, odbywający się na Placu Nowym w krakowskiej dzielnicy Kazimierz.
Podczas festiwalu restauratorzy z Kazimierza przygotowują różne rodzaj zupy, które można degustować. W trakcie degustacji odbywają się koncerty zespołów muzycznych, konkursy i happeningi. Organizowany jest także konkurs na najlepszą zupę, w którym udział może wziąć każdy, kto spełnia warunki ustalone przez organizatora (teatr KTO). Uczestnicy indywidualni Festiwalu przygotują minimum 10 l zupy, restauratorzy minimum 30 l. Wszystkie zupy przygotowane przez uczestników konkursu serwowane są bezpłatnie. Zupy ocenia jury pod przewodnictwem Roberta Makłowicza i Piotra Bikonta, a trzy najlepsze nagrodzone zostają Złotą, Srebrną i Brązową Paterą.
W 2007 Festiwal odwiedziło około 30 tysięcy osób.

</doc>
<doc id="1347795" url="https://pl.wikipedia.org/wiki?curid=1347795" title="Elementy orbitalne">
Elementy orbitalne

Elementy orbitalne – parametry jednoznacznie określające orbitę keplerowską danego ciała. Wyznacza się je, biorąc pod uwagę model dwóch mas punktowych, podlegających zasadom dynamiki Newtona i prawu powszechnego ciążenia. Ze względu na wiele możliwych sposobów parametryzacji ruchu ciała, istnieje kilka różnych sposobów określenia zbiorów elementów orbitalnych, z których każdy określa tę samą orbitę.
Problem ten zawiera trzy stopnie swobody (trzy współrzędne kartezjańskie orbitującego ciała). W związku z tym każda keplerowska orbita jest w pełni określana przez sześć parametrów – początkowe wartości położenia i prędkości ciała, oraz epokę – czas, w którym te składowe są aktualne.
Keplerowskie elementy orbity.
Tradycyjny, najczęściej używany zbiór parametrów zawiera:
elementy określające kształt i rozmiar orbity opisanej krzywą stożkową (elipsą, parabolą lub hiperbolą):
elementy opisujące położenie płaszczyzny orbity w przestrzeni:
oraz elementy opisujące orientację orbity w tej płaszczyźnie i położenie ciała na orbicie dla danej epoki:
Elementy oskulacyjne.
W przypadku ruchu ciała w polu grawitacyjnym więcej niż jednej masy (np. Słońca i innych planet) rzeczywisty tor ruchu przestaje być krzywą stożkową. Jednak dla każdego punktu tego toru można wyznaczyć elementy orbitalne takiej (stycznej) orbity keplerowskiej, która w punkcie styczności będzie dokładnie odwzorowywała wektor położenia i prędkości ciała. Elementy te nazywamy elementami oskulacyjnymi. Ich wartości zmieniają się w czasie z powodu oddziaływań perturbacyjnych. Moment, na który zostały wyznaczone nazywany jest epoką oskulacji.

</doc>
<doc id="1347802" url="https://pl.wikipedia.org/wiki?curid=1347802" title="Back to Basics Tour">
Back to Basics Tour

Back to Basics Tour – światowa trasa koncertowa amerykańskiej wokalistki Christiny Aguilery, promująca płytę "Back to Basics" z 2006. Trasa trwała blisko dwa lata, od listopada 2006 do października 2008. Objęła kraje Ameryki Północnej, Europy, Azji, a także Australię i Zjednoczone Emiraty Arabskie. Występem w Abu Zabi Aguilera zamknęła trasę; była to jej pierwsza wizyta na Bliskim Wschodzie.
Europejski odłam trasy okazał się dużym sukcesem komercyjnym. Wyprzedano wszystkie bilety na koncerty Aguilery w Dublinie i Birmingham. Na koncerty północnoamerykańskie tylko w 2007 sprzedano ponad trzysta dziewięćdziesiąt tysięcy biletów, przynosząc zyski 30,6 miliona dolarów. W końcowo rocznym rozrachunku Back to Basics Tour zyskała miano najlepiej opłacanej i najbardziej kasowej trasy żeńskiej piosenkarki, zyskując przychód w wysokości 48,1 miliona dolarów, a do końca 2008 trasa zarobiła łącznie 90 mln USD. Podczas ceremonii 2007 "Billboard" Touring Awards tournée nominowano do nagród w dwóch kategoriach: "najbardziej przełomowy artysta roku" (za występy Aguilery) oraz "pełen pakiet" (za aranżację wizualną). Koncert w Adelaide Entertainment Centre został zarejestrowany i wydany w lutym 2008 na dyskach DVD jako "".
Recenzje.
Trasa koncertowa spotkała się z pozytywnym odbiorem krytyków, którzy chwalili między innymi nietypową aranżację sceny. W recenzji dla serwisu "EDGE Media Network" Adela Brito wysławiała Aguilerę za „szokująco” silny głos i gwiazdorską charyzmę, a sam koncert uznała za widowiskowy. „Piosenkarka trzyma swój wokal pod całkowitą kontrolą, panuje też nad widownią, która za nią szaleje”, pisała Brito.
Lista wykonywanych piosenek.
2006–07.
"1920’s Flapper"
"Juke Joint"
"Circus"
"Encore"

</doc>
<doc id="1347806" url="https://pl.wikipedia.org/wiki?curid=1347806" title="Newquay">
Newquay

Newquay (korn. "Tewynn Pleustri") – miasto i civil parish w Wielkiej Brytanii na Półwyspie Kornwalijskim, w dystrykcie (unitary authority) Kornwalia. Leży 16,3 km od miasta Truro, 46,7 km od miasta Penzance i 371,6 km na południowy zachód od Londynu. Najpopularniejszy ośrodek surfingu na Wyspach Brytyjskich, używa tytułu "Stolica brytyjskiego surfingu". Również popularny wśród młodzieży ośrodek clubbingu i życia nocnego. Największe lotnisko pasażerskie w Kornwalii. W 2001 roku miasto liczyło 19 562 mieszkańców. W 2011 roku civil parish liczyła 20 342 mieszkańców.

</doc>
<doc id="1347807" url="https://pl.wikipedia.org/wiki?curid=1347807" title="12 Play">
12 Play

12 Play – druga płyta wydana przez piosenkarza R&amp;B R. Kelly’ego. Wydana pod koniec 1993. Album wzbudził kontrowersje, szczególnie piosenką Bump'n'Grind dotyczącą stosunku seksualnego.
Album jest jednocześnie pierwszą częścią tetralogii, przed TP2.com i TP-3: Reloaded. Zwieńczeniem serii ma być płyta 12 Play: Fourth Quarter planowana na rok 2008.

</doc>
<doc id="1347809" url="https://pl.wikipedia.org/wiki?curid=1347809" title="Jacques-Laurent Agasse">
Jacques-Laurent Agasse

Jacques-Laurent Agasse (ur. 24 kwietnia 1767 w Genewie, zm. 27 grudnia 1849 w Londynie) – malarz szwajcarski, malował zwierzęta i pejzaże.
Studiował weterynarię w Paryżu, dzięki czemu dobrze poznał anatomię zwierząt. Malował głównie konie wyścigowe, wystawiał w Londynie, gdzie mieszkał w latach 1800 – 1849. Jego obrazy cechuje naturalizm i wierność szczegółom anatomicznym. Pomimo znacznej popularności ostatnie lata życia spędził w domu dla ubogich.
Największy zbiór prac artysty znajduje się Musèe d`Art et d`Histoire w Genewie.

</doc>
<doc id="1347814" url="https://pl.wikipedia.org/wiki?curid=1347814" title="Wielka Loża Żeńska Niemiec">
Wielka Loża Żeńska Niemiec

Wielka Loża Żeńska Niemiec – żeńska obediencja wolnomularska powstała w 1982 roku z siedzibą w Berlinie. W chwili obecnej zrzesza następujące loże:
Oprócz tego działają trójkąty w Kaiserslautern i Monachium
Linki zewnętrzne.
Oficjalna strona obediencji

</doc>
<doc id="1347817" url="https://pl.wikipedia.org/wiki?curid=1347817" title="Rudolf Laban">
Rudolf Laban

Rudolf Laban, właściwie Rezső Laban de Váraljas (ur. 15 grudnia 1879 w Preszburgu (obecnie Bratysława) w Austro-Węgrzech, zm. 1 lipca 1958 w Weybridge, Surrey) – tancerz, choreograf i teoretyk tańca.
Laban był innowatorem w dziedzinie teorii tańca, choreografii, edukacji. Był twórcą:
Na podstawie obserwacji ruchu w tańcach ludowych, sporcie, pracy robotników i gimnastyce R. Laban opracował własną teorię ruchu, który według niego dzielił się na trzy składniki: energię (siła mięśni), czas (tempo) i przestrzeń (otoczenie).
R. Laban założył kilka szkół, w których analizowano prawa rządzące ruchem. Do grona uczniów R. Labana należeli między innymi Mary Wigman i Kurt Jooss oraz Weronika Sherborne.
Wśród kontynuatorów znajdziemy między innymi Pinę Bausch oraz Wiliama Forsytha. Studia nad teoriami Labana rozwijają teoretycznie i praktycznie dr Valerie Preston-Dunlop oraz dr Ana Sanchez-Colberg pod nazwą "Choreological Studies" (ang. "studia choreografii") w Trinity Laban w Londynie.
Dzieciństwo i młodość.
Rudolf Laban, a właściwie Rudolf Jean Baptiste Attila Laban de Varalja, urodził się 15 grudnia 1879 roku w Preszburgu na terenie ówczesnych Austro-Węgier. Ojciec Rudolfa Labana był gubernatorem wojskowym. Chłopiec i jego trzy młodsze siostry wychowywane były w rodzinie swojego wuja – architekta, Antoine Sendleina. Laban chodził do szkoły w Preszburgu, a potem w Wiedniu. Interesował się głównie malarstwem, teatrem kukiełkowym, operą, wyścigami konnymi, szermierką oraz życiem w kulisach teatrów obu miast. Wiele czasu spędzał na podróżach na Bałkany, podczas gdy jego ojciec stacjonował w Bośni i Hercegowinie. Szczególne wrażenie wywarły na nim rytuały sufizmu oraz derwiszów z Malediwów. W 1899 roku jako kadet Akademii Wojskowej w Wiener Neustadt podziwiał wojskowe parady i manewry – jednak silniejsze okazały się jego inklinacje artystyczne.
W 1900 Laban zaciągnął się do École des beaux-arts w Paryżu na studia w dziedzinie architektury i filozofii, ale na zajęcia uczęszczał nieregularnie. Miał własne studio na Montparnasse i mały dom swojej żony Marthy Fricke, malarki, w Saint-Maurice, nieopodal Lasku Vincennes. Prowadził styl życia właściwy dla bohemy artystycznej, malując karykatury i plakaty w stylu Art Nouveau, studiował metodę Delsarte. Sporadycznie współpracując z kabaretami i teatrami bulwarowymi, zaczynał bliżej przyglądać się różnym formom ruchu i zachowania, starał się je zapisywać. W École zbliżył się do różokrzyżowców, a ich zasady życia duchowego wpłynęły na całą jego karierę. W 1907 roku zmarła jego żona. Laban załamany stratą odesłał dwoje swoich dzieci do rodziców zmarłej żony w okolice Hanoweru, a sam opuścił Paryż obezwładniony przez pierwszy z wielu ataków depresji. Powrócił do Wiednia, gdzie dwa miesiące po śmierci żony zmarł jego ojciec.
Laban ożenił się powtórnie w 1910 roku ze śpiewaczką Mają Lederer. Przeprowadzili się do Monachium, a w 1912 roku założył swoją eksperymentalną szkołę Tanz-Ton-Wort (Taniec-Dźwięk-Słowo). Mimo że utrzymywał się z malowania, a jego karykatury ukazywały się regularnie w satyrycznym magazynie "Jugend", coraz bardziej interesował się sztukami performatywnymi.
Monachium i pierwsze koncepcje teoretyczne.
Właśnie w Monachium rozpoczął swoją wielką batalię o ustanowienie tańca jako samodzielnej formy artystycznej. Zrobił to przez zaprzeczenie dominacji muzyki, którą eksponowała w swojej pracy Isadora Duncan, Ruth St. Denis, a szczególnie Émile Jaques-Dalcroze oraz artyści baletowi. Ustanowienie tańca jako niezależnej formy artystycznej konieczna była interpretacje jego materii w odniesieniu do społeczeństwa industrialnego. Odrzucając modny wówczas w sztuce powrót do korzeni antycznych i szukając nowych źródeł rozwoju poza krokiem mimicznym i baletowym, Laban zdecydował się na badania medium istoty ruchu – ciała ludzkiego – i definicję jego założeń organizacyjnych.
Wassily Kandinsky i Laban mieszkali i tworzyli na tej samej ulicy – Schwabing w Monachium. Choć nie ma dowodów na to, że znali się osobiście, jest mało prawdopodobne, by było inaczej. W efekcie mieszkania pod tym samym adresem obaj panowie przyjęli podobne – reformatorskie – założenia w swojej pracy. Wysiłki Kandinsky’ego, aby uwolnić malarstwo od konieczności przedstawiania zaprowadziła jego i jego grupę Der Blaue Reiter do zmagań z medium wyrazu, podobnie jak jego przyjaciela Arnolda Schönberga i jego muzykę. Każdy z trzech mężczyzn poszukiwał duchowych podstaw dla nowej formy wyrazu artystycznego; każdy ustanowił nową drogę w dziedzinie materii twórczej. Podobieństwa są szczególnie zauważalne pomiędzy "innere Notwendigkeit" ("inner necessity") Kandinskiego i Labanowską koncepcją wewnętrznego wysiłku oraz pomiędzy teorią harmonii ("Harmonielehre") w zakresie atonalności a Labanowską "Harmonielehre" dla przestrzeni tańca tancerza. Uderzające jest także podobieństwo teorii Labana z przemyśleniami mistyka G.I. Gurdijeffa.
Monte Verita i eksperymenty z ruchem w praktyce.
Latem 1912 roku Laban został zaproszony ze swoimi tancerzami do Monte Verita w Asconie oraz Lake Maggiore w Szwajcarii, które nazywał swoimi farmami tańca. Uczył "Tonkunst" (niem. "sztuka dźwięku"), "Wortkunst" (niem. "sztuka słowa"), "Bewegungkunst" (niem. "sztuka ruchu") oraz "Plastikkunst" (niem. "sztuka rzeźby"). Ten eksperyment życia na wsi z nieodłącznymi jego obowiązkami prac ogrodowych, tkaniem, gotowaniem i budowaniem i wpływ tych czynności na swobodę myślenia były fundamentami jego późniejszych Chórów Ruchowych (Bewegungschöre). Możliwe, że to wtedy wzmocnił się w przekonaniu, że istota ludzka dla pełnego rozwoju potrzebuje istnienia w harmonii z naturą i kosmosem. Postrzegał on ruch jako wspólny mianownik wszystkich składników: rytmu, drgania, pulsowania, napięcia i relaksacji, przyciąganie i odpychanie, stabilność i mobilność, krążenia i ruchy wahadłowe – podstawy ruchu człowieka i jego środowiska. Pozycja i stabilność były dla niego iluzoryczne a wszystko cechowała niestabilność i zmiana.
W 1912 roku do jego zespołu dołączyła Suzanne Perrottet, a rok później Mary Wiegman, którą znamy jako Mary Wigman. Obie przeszły trening z Dalcroze. W 1914 roku przygotowali duży program dla Deutsche Werkbunde Exhibition w Kolonii pod tytułem "Der Sieg des Opfers", ale spektakl nie został pokazany z powodu ogłoszenia wybuchu wojny. Zespół przeniósł się do Zurychu w Szwajcarii, gdzie Laban przygotował choreografie dla Mary Wigman oraz prezentuje wykłady o etnologii tańca, ze szczególnym uwzględnieniem swojego tanecznego credo: „ciszy” i „przygody” które będąc istotą zarówno świata materialnego, jak i duchowego mogą dokonać swojej syntezy w sztuce tańca. Tancerze Labana szybko stali się ulubieńcami mieszkających w mieście dadaistów, choć Laban stronił od nihilistycznych nastrojów i manifestacji kręgów związanych z Cabaret Voltaire.
Koncepcje artystyczne i działalność twórcza.
Laban powoli zaczął być postacią popularną, nie tylko ze względu na swoje teorie tańca oraz innowacje sceniczne, ale także ze względu na styl bycia i atencję ze strony płci pięknej. Lata wojny były dla niego krytyczne pod względem finansowym i zdrowotnym, ale jednocześnie bardzo płodnym w idee, narodziły się bowiem terminy teatr tańca, taniec jako edukacja, taniec w społeczności, wiedza o tańcu, polityka tańca, teoria tańca oraz początki terapii tańcem. Jego metody pracy były jak na owe czasy absolutnie rewolucyjne; improwizacja jako metoda twórcza, zamiast muzyki – dźwięki lub cisza; grupowa reżyseria; wolność dla ciała przejawiająca się zarówno w ruchu, jak i kostiumie; zamienność ról; zmienny, niemetryczny rytm; wprowadzenie na scenę dużych form ruchu całego ciała naprzemiennie z delikatnymi frazami, na przykład studium dłoni. Do tej pory nie spotykaną innowacją było kreatywne podejście do stworzonego raz tańca, nie jako skończonej formy, ale jako finalizację określonego etapu twórczego, co pozwalało na odtworzenie tego samej choreografii w innych kostiumach, zmienionej scenerii, z innym akompaniamentem, lub wręcz przez inną grupę albo część grupy w innym wieku lub płci. Taniec mógł być też zmieniony po wprowadzeniu nowej inspiracji, które wahały się od wewnętrznych zmagań, przez dekoracyjne, rytmiczne, groteskowe, ekstatyczne, aż do faktury dywizjonistycznej. Laban uwolnił swoją myśl twórczą, realizując najbardziej zaskakujące spektakle, na przykład w 1926 roku z Gert Ruth Loeszer wystawił spektakl na podstawie Wagnera – ale bez muzyki. Dodatkowo, Loeszer, dyplomowana tancerka baletowa była zagorzałą miłośniczką nudyzmu. Nie obeszło się bez skandalu.
W 1921 roku ustanowił Tanzbühne Laban w Stuttgarcie. W skład grupy weszli Kurt Jooss, Edgar Frank, Herta Feist, Albrecht Knust i Jens Keith oraz pozostałych dwudziestu tancerzy. W latach 1922–1927 stworzył blisko dziesięć dużych produkcji. Spośród nich warto wymienić "Fausts Erlösung" z 1922 roku, na podstawie Goethego, w którym chór tancerzy odgrywał to, co deklamował chór śpiewaczy. "Gaukelei" ("Żonglerka") z 1923 roku to dramat taneczny pozbawiony muzyki a "Nacht" ("Noc") z 1927 roku to sztuka satyryczna, w którym nudnemu, prozaicznemu ruchowi towarzyszyła muzyka jazzowa, na przemian z ciszą oraz deklamacja. W tym samym czasie z Dussią Bereską tworzył Kammertanzbühne Laban, w którym powstało blisko czterdzieści tańców solowych i kwartetów. Niestety, w 1926 roku występując w spektaklu "Don Juan", Laban doznał kontuzji, która położyła kres nie tylko jego występom, ale także utrzymania stałego zespołu repertuarowego.
Essen i sieci szkół tańca w Europie.
W 1929 roku powołał Folwang Schule w Essen, której dyrektorem został Kurt Jooss. Poza tym powstały szkoły we Włoszech, Francji, na Węgrzech, w Jugosławii, Holandii, w Czechach i na Słowacji. Laban odwiedzał każdą raz w miesiącu. Celem powołania szkół było prowadzenie profesjonalnych kursów tańca, szkolenie potencjalnych tancerzy do Labanowskich zespołów oraz szkolenie liderów amatorskich chórów taneczno-ruchowych. W przeciwieństwie do Wigman, Laban uznawał konieczność stosowania technik tanecznych, ze szczególnym uwzględnieniem techniki baletowej, która dla niego była podstawą rozwoju swojej metody tanecznej, stosownej dla społeczności czasów industrializacji XX wieku. Jego praca opierała się na rozwijaniu możliwości ciała poprzez ćwiczenia fizyczne oparte na skalach przestrzennych oraz studiach rytmiczno-dynamicznych oraz improwizacji i kreacji. Centralnym założeniem jego pracy był tancerz i jego relacja ze środowiskiem i innymi tancerzami; grupa i improwizacja grupowa. Prace Labana wyróżniały się na tle innych systemów edukacji ruchowej dążeniem do tworzenia sztuki i form artystycznych. Jego studenci rokrocznie podchodzili do egzaminów z notacji oraz teorii i praktyki tańca i mogli uzyskać Dyplom Labana.
W 1930 roku Laban mianowany został reżyserem tańca i ruchu w Prussian Theaters w Berlinie. Był jednocześnie szefem baletu w Operze Narodowej Unter den Linden. Jego prace cieszyły się złą sławą ze względu na notoryczne łamanie konwencji baletowych i nie przestrzegania systemu gwiazdorskiego w zespole. W tym czasie Laban rozwijał swoją koncepcję chórów tanecznych, jako powrót do życia naturalnego, w lokalnej społeczności, gdzie taniec był formą ekspresji dozwoloną dla każdego członka grupy. Przekonanie do demokratycznej struktury chóru tanecznego skłoniło go porzucenia posady solisty w Balecie Opery Berlińskiej w 1932 roku. Chór ruchowy był dla niego bowiem egzemplifikacją wiary w autonomię każdego człowieka, jego wartości i potrzeby przynależności do grupy społecznej.
Działalność wydawnicza.
W 1928 roku zaczął wydawać czasopismo "Schrifttanz", które było jednym ze sposobów na to, żeby nadać tańcowi status sztuki równy innym jej dziedzinom. Wydając pismo na wysokim poziomie, chciał zadać kłam pejoratywnym kojarzeniem tańca jako zajęcia niegodnego prawdziwego mężczyzny, zawodu kojarzonego z pracą fizyczną, wymagającą zaangażowania ciała na różne sposoby – ale bez konieczności angażowania myślenia. Idąc dalej w kierunku ustanowienia tańca jako szacownej dziedziny sztuki, opracował taniec dla grupy mężczyzn, taniec składający się z ruchów i gestów, które w jego mniemaniu staną się zachętą dla młodych, silnych, przystojnych, niemieckich chłopców: ruch prężny, dynamiczny, bardzo rytmiczny i sprzyjający rozwijaniu atletycznej sylwetki. Składający się z amatorów hamburski męski chór ruchowy jest przykładem jego sukcesu. Podążając za ciosem, Laban opracował męskie partie solowe dla swoich głównych tancerzy Franka, Robsta i Joosa. Wprowadzenie na scenę mężczyzny w partii solowej było przełamaniem wszystkich dotychczasowych konwencji, według których rola męska miała ograniczać się do lepszego prezentowania roli kobiecej, jak na przykład w balecie romantycznym. Inne ujęcie było w tamtych czasach nie do pomyślenia. Zrekonstruowany przez Preston-Dunlop solowy taniec męski, w czarnym garniturze i eleganckich lakierkach przeszedł do historii tańca, podobnie jak tercet męski. Laban przyczynił się także do stworzenia związków zawodowych dla tancerzy, objęcia ich ubezpieczeniem społecznym i socjalnym, a także stworzenia odpowiednich regulacji prawnych dla osób wykonujących ten zawód.
Polityka i nazizm.
Sukcesy w dziedzinie propagowania tańca nie przełożyły się jednak na sprawy polityczne, które z objęciem władzy przez nazistów w 1933 zaczęły się komplikować. Laban bagatelizował sytuację polityczną nawet wtedy, kiedy wskutek prześladowań z Niemiec nazistowskich emigrowali jego najbliżsi współpracownicy żydowskiego pochodzenia – Kurt Jooss, Martin Gleisner, Sylvia Bodmer. Można powiedzieć, że nawet nazistom sprzyjał, bo jego zespół zrealizował promocyjny pamflet dla Partii Narodowych Socjalistów. Sytuacja krytyczna nastąpiła w roku 1936, kiedy Laban zrealizował ogromny chór tancerzy na otwarcie Olimpiady w Berlinie "Vom Tauwind Und der Nauen Freude" ("O Ciepłej Bryzie i Nowej Radości"). Jednak oficjalny cenzor „Olimpiady Hitlerowskiej”, Jozef Goebbels nie odnalazł w wizji artystycznej Labana idei nadczłowieka z jej mocą i potęgą, a nawet więcej – odnalazł tam pogardę dla idei Wielkich Niemiec. Laban stał się wyrzutkiem, jego nazwisko trafiło na listę autorów zakazanych, jego szkoły zamknięto, a współpracowników prześladowano. Polityka zaprzeczenia wobec Labana była tak skuteczna, że dopiero w latach 1980 zaczęto na nowo wznawiać jego prace.
W 1937 roku Laban uzyskał wizę na wyjazd do Francji, i w listopadzie przyjechał do Paryża. Całą operację przygotował Kurt Jooss, który korzystał z gościny Dorothy i Leonarda Elmhirstów, państwa w majątku Dartington. Laban był ciężko chory, załamany, i w ciężkim szoku spowodowanym całą sytuacją. Opiekowała się nim Lisa Ullmann. Prawie dwa lata dochodził do zdrowia, nie mógł też kontynuować swoich prac, bo wszystkie materiały zostały w Berlinie. Tylko niektóre ze swoich idei był w stanie zrekonstruować z pamięci. Stopniowo rozpoczął nowe życie, angażując się w działania z różnych dziedzin – przemysłu, edukacji, rekreacji, terapii i dramaturgii. Pracował z F.C. Lawrence, konsultantem z dziedziny zarządzania zainteresowanym studiami nad ruchem, który szukał specjalisty od ruchu, aby przygotować kobiety do obsługi maszyn dotychczas obsługiwanych przez mężczyzn. Lawrence i Laban opracowali system obserwacji ruchu, prowadząc badania w różnorodnych sytuacjach związanych z funkcjonowaniem gospodarki w stanie wojny. Z tego okresu pochodzi opracowanie zasadniczego elementu, jakim jest wysiłek Antrieb/Effort. W 1947 roku opublikowali książkę pod tym tytułem.
Emigracja w Addlestone.
Lata powojenne były dla Labana i opiekującą się nim Ullman trudne z powodów zdrowotnych, ale także ze względu na to, że mieli obywatelstwo niemieckie i brak możliwości podjęcia pracy na terenie Wielkiej Brytanii. W latach 1940–1948 mieszkali najpierw w Newtown, potem w Manchesterze, gdzie Ullman prowadził szereg kursów labanowskich dla nauczycieli dzieci i młodzieży. Praca ta jednak nie służyła samemu Labanowi, który poszukiwał związków ze sceną. W końcu podjął współpracę z Bradford Civic Theater oraz później Gritish Drama League. W 1953 roku Art Of Movement Studio przeniosło się do Addlestone w Surrey w składzie Marion North, Valerie Preston oraz Geraldine Stephenson. Do 1954 roku Laban Centre, kontynuując pracę Berlin Choreographisches Institut, funkcjonowało jako laboratorium Labana. Z powodu pogarszającego się stanu zdrowia Laban był izolowany do głównego nurtu prac, ale czerpał dużo radości z towarzystwa angielskich nauczycieli, którzy licznie przybywali na kursy i szkolenia z programu, który opracował wcześniej dla szkół brytyjskich.
Rudolf Laban zmarł w 1958 roku w Addlestone. Wielki umysł swoich czasów, choć nie zawsze zrozumiany, to uznany za twórcę nowej ery tańca. Nie był autorem genialnych choreografii, ale twórcą genialnych dzieł, w których eksperymentował z różnymi aspektami tej sztuki. W pracach swoich konfrontował przestrzeń, źródła ruchu, obsady, tradycji, ekspresji, gest, abstrakcję i dźwięk – a także reakcje publiczności. Pozostawił po sobie wiele prac i książek, ale przede wszystkim uczniów i kontynuatorów. Laban nie był tancerzem sprawnym technicznie, ale miał prezencję i osobowość, która magnetyzowała publiczność. Miał ogromny wpływ na swoich studentów, ich życiorysy i drogi życiowe. Dla wielu spośród nich praca z Labanem stała się kamieniem milowym w ich życiu i twórczości.

</doc>
<doc id="1347818" url="https://pl.wikipedia.org/wiki?curid=1347818" title="MEO">
MEO



</doc>
<doc id="1347820" url="https://pl.wikipedia.org/wiki?curid=1347820" title="Paul Hall (piłkarz)">
Paul Hall (piłkarz)

Paul Anthony Hall (ur. 3 lipca 1972 w Nottingham) – jamajski piłkarz grający na pozycji napastnika.
Kariera klubowa.
Urodził się w Wielkiej Brytanii w rodzinie pochodzenia jamajskiego. Karierę piłkarską rozpoczął w klubie Torquay United. W 1990 roku zadebiutował w rozgrywkach Fourth Division i rok później awansował dzięki play-off’om do Third Division. W Torquay Paul grał do 1993 roku i wtedy też został zawodnikiem Portsmouth F.C., do którego został sprzedany w marcu za 70 tysięcy funtów. 17 sierpnia zadebiutował w lidze w przegranym 1:2 wyjazdowym spotkaniu z Charltonem Athletic. W zespole z Fratton Park Hall występował do końca sezonu 1997/1998 rywalizując na boiskach Division One.
W sierpniu 1998 roku Hall został zawodnikiem grającego w Premiership, Coventry City. W zespole prowadzonym przez Gordona Strachana nie wywalczył jednak miejsca w podstawowym składzie. Do 2000 roku bywał czterokrotnie wypożyczany: najpierw do Bury F.C., a następnie do Sheffield United, West Bromwich Albion oraz Walsall F.C., do którego w marcu 2000 trafił na zasadzie wolnego transferu. W Walsall miał pewne miejsce w składzie i grał do 2001 roku.
Latem 2001 Hall odszedł z zespołu i w październiku trafił za darmo do Rushden &amp; Diamonds F.C. i przez 3 lata rozegrał dla tego klubu ponad 100 spotkań. W 2004 roku zmienił barwy klubowe, gdyż zespół przechodził kłopoty finansowe. Trafił do Tranmere Rovers, w którym grał do 2005 roku. Następnie został piłkarzem Chesterfield F.C., którego był najlepszym strzelcem, a w 2007 roku wrócił do Walsall. W styczniu 2008 został na pół roku wypożyczony do Wrexham A.F.C. Gdy powrócił z wypożyczenia przeszedł do walijskiego Newport County.
Kariera reprezentacyjna.
W reprezentacji Jamajki Hall zadebiutował w 1997 roku, kiedy zdecydował się reprezentować kraj swoich przodków. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał we wszystkich trzech spotkaniach: przegranych 1:3 z Chorwacją i 0:5 z Argentyną oraz wygranym 2:1 z Japonią. Ostatni mecz w „Reggae Boyz” rozegrał w 2002 roku. Łącznie w kadrze Jamajki wystąpił 41 razy i zdobył 13 goli.

</doc>
<doc id="1347824" url="https://pl.wikipedia.org/wiki?curid=1347824" title="Koval">
Koval



</doc>
<doc id="1347827" url="https://pl.wikipedia.org/wiki?curid=1347827" title="Orbita (w astronomii i astronautyce)">
Orbita (w astronomii i astronautyce)



</doc>
<doc id="1347838" url="https://pl.wikipedia.org/wiki?curid=1347838" title="Departament łomżyński">
Departament łomżyński

Departament łomżyński, departament Księstwa Warszawskiego istniejący w latach 1807–1815 ze stolicą w Łomży. Utworzony na podstawie art. 64 konstytucji z przyłączonej do Księstwa części departamentu białostockiego Prus Nowowschodnich. 19 grudnia 1807 r. dokonano podziału departamentu na powiaty i zgromadzenia gminne. w 1816 przekształcony w województwo augustowskie Królestwa Polskiego.
Departament łomżyński składał się z 7 powiatów:

</doc>
<doc id="1347839" url="https://pl.wikipedia.org/wiki?curid=1347839" title="Hakone">
Hakone

 – miejscowość w Japonii, na wyspie Honsiu ("Honshū"), w prefekturze Kanagawa, u stóp góry Fudżi ("Fuji-san"). 
Hakone jest usytuowane w górzystej, zachodniej części prefektury, po wschodniej stronie przełęczy Hakone. W znacznej części miasto leży na terenie Parku Narodowego Fudżi-Hakone-Izu. Cały ten obszar jest popularną atrakcją turystyczno-wypoczynkową.
Region Hakone jest od setek lat odwiedzany ze względu na gorące źródła (onsen). Znajdują się one nie tylko w specjalnych łaźniach, ale także przy tradycyjnych ryokanach. Najsłynniejszym źródłem jest Yumoto w pobliżu Odawary.
Ōwakudani to teren wokół krateru stworzonego podczas erupcji góry Hakone ok. 3 tys. lat temu. Część tego obszaru jest aktywną strefą wulkaniczną, gdzie występują opary siarki i gorące źródła. W wydzielonych miejscach turyści mogą gotować jajka na twardo. Ich skorupka staje się czarna. W pogodne dni można z tego miejsca podziwiać Fudżi. Ze względu jednak na bezpieczeństwo zwiedzających osób, teren ten jest często zamykany.
Niedaleko od Ōwakudani znajduje się Hakone Open Air Museum (także inne muzea). Oprócz rzeźb na wolnym powietrzu można podziwiać wewnątrz galerii m.in. kolekcję dzieł Pabla Picassa.
W okresie Edo (1603–1868) Hakone, usytuowane na trakcie Tōkaidō, łączącym Edo (obecne Tokio) z Kioto było punktem „kontroli ruchu osobowego i towarowego”. W 2007 roku ukończono trwającą trzy lata rekonstrukcję tego posterunku, który znajduje się na brzegu jeziora Ashi.

</doc>
<doc id="1347840" url="https://pl.wikipedia.org/wiki?curid=1347840" title="Fokker T.IV">
Fokker T.IV

Fokker T.IV – holenderski wodnosamolot zwiadowczy i torpedowy z okresu II wojny światowej. 
Historia.
W 1926 roku na zamówienie holenderskiego lotnictwa marynarki wojennej (hol. "Marine Luchtvaartdienst") w wytwórni "Fokker" opracowano projekt wodnosamolotu zwiadowczego i torpedowego przeznaczonego dla służby w Holenderskich Indiach Wschodnich. 
Prototyp samolotu, który został oznaczony jako "T.IV" został oblatany w dniu 7 czerwca 1927 roku i po przejściu prób lotnictwo marynarki wojennej zamówiło serię 12 samolotów tego typu, które wyprodukowano w latach 1927 – 1930. Samoloty były wyposażone w silniki "Lorraine-Dietrich W" o mocy 445 KM (330 kW) każdy. 
W 1935 roku powstała unowocześniona wersja samolotu oznaczona jako "T.IVa" wyposażona w mocniejsze silniki "Wright Cyclone SR-1820-F2" o mocy 750 KM (565 kW) każdy, wyprodukowano również 12 samolotów tego typu. Zbudowano również 9 samolotów "T.IV" wyposażone w silniki "Rolls-Royce Eagle" przeznaczona dla Portugalii. Łącznie zbudowano 33 samoloty tego typu. 
W latach 1936 – 1937 wszystkie będące w służbie w lotnictwie holenderskim wodnosamoloty odmiany "T.IV" zostały zmodernizowane do wersji "T.IVa".
Użycie w lotnictwie.
Wodnosamoloty "T.IV" od 1927 roku systematycznie były wprowadzane do lotnictwa Holenderskich Indii Wschodnich, gdzie służyły do patrolowania wybrzeża i dalekiego zwiadu. W chwili inwazji Japonii na Indie Wschodnie użyto ich również do zwalczania okrętów podwodnych. Wszystkie wodnosamoloty "T.IV" zostały zniszczone w czasie walk. 
Opis konstrukcji.
Wodnosamolot "Fokker T.IV" był górnopłatem o konstrukcji mieszanej. Płat był konstrukcji drewnianej, natomiast kadłub miał konstrukcję kratownicową spawaną z rur stalowych. Całość pokryta była sklejką. W kadłubie mieściło się otwarta kabina pilota i trzy otwarte stanowiska strzeleckie: na dziobie i na grzbiecie kadłuba oraz pod kadłubem. W wersji "T.IVa" kabiny zostały zakryte. Podwozie samolotu składało się z dwóch stałych pływaków wykonanych z duralu. Napęd samolotu stanowiły 2 silniki umieszczone w gondolach na skrzydłach. 
Uzbrojenie samolotu stanowiły 3 ruchome karabiny maszynowe umieszczone w stanowiskach strzeleckich oraz bomby lotnicze o łącznej masie 900 kg (w tym 4 bomby po 200 kg lub 18 bomb po 50 kg) umieszczone w komorze bombowej. Zamiast bomb samolot mógł również przenosić 1 torpedę.

</doc>
<doc id="1347841" url="https://pl.wikipedia.org/wiki?curid=1347841" title="Mikroregion Pobečví">
Mikroregion Pobečví

Mikroregion Pobečví - dobrowolny związek gmin leżących na północ od Przerowa, do którego należy 13 gmin, 5 963 mieszkańców. Nazwa pochodzi od nazwy rzeki Beczwa (cz. Bečva).

</doc>
<doc id="1347844" url="https://pl.wikipedia.org/wiki?curid=1347844" title="Pinkus Zajdler">
Pinkus Zajdler

Pinkus Zajdler (ur. 1778 w Przedborzu, zm. 1851 w Łodzi) – pierwszy nieoficjalny aptekarz w Łodzi, pierwszy przewodniczący gminy żydowskiej w Łodzi, współzałożyciel Chewra Kadisza.

</doc>
<doc id="1347846" url="https://pl.wikipedia.org/wiki?curid=1347846" title="Lewosalbutamol">
Lewosalbutamol

Lewosalbutamol – organiczny związek chemiczny, wziewny lek, będący "R"-enancjomerem salbutamolu. Jest krótkodziałającym β2-mimetykiem powodującym rozszerzenie oskrzeli. Wykorzystuje się go w terapii astmy oskrzelowej i przewlekłej obturacyjnej choroby płuc. Nie jest zarejestrowany w Polsce, za granicą występuje pod nazwą handlową – "Xopenex".
Sugeruje się, że w przeciwieństwie do salbutamolu wywiera mniejsze działania na receptory β1 i w ten sposób redukuje możliwość niekorzystnych, sercowych efektów ubocznych, niemniej nie istnieją obecnie wiarygodne, długoterminowe badania na ten temat.

</doc>
<doc id="1347847" url="https://pl.wikipedia.org/wiki?curid=1347847" title="Chaskiel Naumberg">
Chaskiel Naumberg

Chaskiel Naumberg (zm. 1856) – duchowny żydowski.
W latach 1819–1823 był rabinem w Lutomiersku, w latach 1823–1833 w Konstantynowie Łódzkim, a od roku 1833 do śmierci rabinem Łodzi. Był pierwszym rabinem pochowanym na Starym cmentarzu żydowskim w Łodzi.

</doc>
<doc id="1347848" url="https://pl.wikipedia.org/wiki?curid=1347848" title="Lewalbuterol">
Lewalbuterol



</doc>
<doc id="1347849" url="https://pl.wikipedia.org/wiki?curid=1347849" title="William Levy">
William Levy

William Levy Gutiérrez (ur. 29 sierpnia 1980 w Cojimar) – kubańsko-amerykański model i aktor telewizyjny.
Życiorys.
Wczesne lata.
Urodził się w Cojimar na Kubie, jako najstarszy z trojga rodzeństwa. Jego dziadek był Żydem. Był wychowywany przez samotną matkę, Barbarę. W wieku 14 lat opuścił Hawanę i zamieszkał w Miami. Jako nastolatek marzył, by grać w najlepszych ligach bejsbola, jednak wkraczając w świat aktorstwa i mody, szybko z tego zrezygnował. Uczęszczał do St. Thomas University w Miami Gardens, gdzie otrzymał stypendium baseballowe. Studiował aktorstwo w Miami, Los Angeles i Meksyku.
Kariera.
Po raz pierwszy wystąpił w telewizji w reality show "Isla de la tentación". Następnie podpisał kontrakt z agencją modeli Next Models. Wziął udział w drugiej edycji reality show "Protagonistas de Novelas" (emitowanego w Polsce przez Zone Romantica pod nazwą "Droga do sławy"). Jako aktor zadebiutował w 2005 w telenoweli "Zemsta, moja miłość" ("Olvidarte Jamás"), gdzie grał wraz z Elizabeth Gutiérrez. W tym samym roku zadebiutował również na scenie teatralnej w sztuce "La nene tiene tumbao", która była pokazywana w Palacio de Bellas Artes w Portoryko. Rok później otrzymał kolejne role w dwóch telenowelach: "Mi vida eres tu" i "Osaczona" ("Acorralada"). W 2006 hiszpański magazyn „People” uznał go za jednego z 50 najbardziej seksownych kawalerów. 
W 2007 producentka Carla Estrada zaproponowała mu występ w telenoweli kostiumowej "Pasión", a Levy przeniósł się do Meksyku. W 2008 Televisa obsadziła go w głównej roli w telenoweli "Nie igraj z aniołem" ("Cuidado con el ángel", 2008–2009), u boku Maite Perroni. Był to moment przełomowy w jego karierze. W 2009 zagrał główną rolę w telenoweli "Zaklęta miłość" ("Sortilegio") u boku Jacqueline Bracamontes. W latach 2010–2011 grał rolę pierwszoplanową w telenoweli " Triumf miłości" ("Triunfo del Amor") z Maite Perroni. Wiosną 2011 wystąpił w teledysku do piosenki Jennifer Lopez „I'm Into You”, który nagrywano w Meksyku na Riwierze Majów. W erotycznym thrillerze "Addicted" (2014) u boku Borisa Kodjoe, Kateriny Graham i Tysona Beckforda wystąpił jako artysta, który staje się kochankiem Zoe (Sharon Leal).
9 marca 2012 wziął udział w czternastej edycji "Dancing with the Stars" z Cheryl Burke, gdzie zajął trzecie miejsce, za co w 2012 był nominowany do Teen Choice Awards.
Życie prywatne.
W czerwcu 2003 związał się z aktorką Elizabeth Gutiérrez, którą poznał na planie programu telewizyjnego "Protagonistas de Novelas". Ma z nią dwoje dzieci: syna Christophera Alexandra (ur. 2006) i córkę Kailey Alexandrę (ur. 2010).
11 lipca 2009 został ochrzczony w obrządku rzymskokatolickim

</doc>
<doc id="1347850" url="https://pl.wikipedia.org/wiki?curid=1347850" title="Czeburek">
Czeburek

Czeburek (krym. "çüberek, tur." "çiğ börek", mong. "хуушуур", azerb. "ət qutabı", kirg. "чийки бөрөк") — pieróg z przaśnego ciasta (z mąki, wody i soli) z mięsnym nadzieniem. Tradycyjna potrawa wielu tureckich i mongolskich ludów. Danie jest także popularne wśród ludów kaukaskich. Spożywa się je bez użycia sztućców.
Jest to pieróg o charakterystycznym kształcie, z niekwaszonego ciasta, nadziewany mięsem mielonym (według nowoczesnej receptury) lub mięsem drobno krojonym (według tradycyjnej receptury) z przyprawami (niekiedy ostrymi), smażony w oleju roślinnym (według nowoczesnej receptury) lub tłuszczu zwierzęcym, zazwyczaj owczym (według tradycyjnej receptury). Czasami jako nadzienia używa się sera, ziemniaków, grzybów, kapusty, jajek ze szczypiorkiem i ryżem. Na Krymie są również popularne czebureki z pomidorami i serem.

</doc>
<doc id="1347857" url="https://pl.wikipedia.org/wiki?curid=1347857" title="Pinkus Sonenberg">
Pinkus Sonenberg

Pinkus Sonenberg (ur. 1774, zm. 1830) – współzałożyciel gminy żydowskiej w Łodzi.
Do Łodzi przybył w 1797 roku z Łasku. W latach 1810, 1818, 1823, 1827, 1828 pełnił urząd Starszego Kahału, był współzałożycielem Chewra Kadisza i Starego cmentarza żydowskiego w Łodzi.

</doc>
<doc id="1347860" url="https://pl.wikipedia.org/wiki?curid=1347860" title="Historia Legnicy">
Historia Legnicy

Najwcześniejsze dzieje.
W IX-VIII w. p.n.e. na wschód od obecnej lokalizacji Legnicy, na wzniesieniu w rejonie dzisiejszej ulicy Spokojnej, istniała osada prasłowiańska.
W czasach rzymskich istniała prawdopodobnie na terenie miasta miejscowość zwana Lugidunum – według części analiz stolica plemienia Lugiów. Została ona odwzorowana na antycznej mapie Klaudiusza Ptolemeusza z lat 142–147 naszej ery. O tym, że miejscowość ta jest dzisiejszą Legnicą, informuje skorowidz nazw historycznych "Orbis Latinus" oraz wynika to z położenia wśród innych zidentyfikowanych miejscowości Śląska. Inne źródła są podstawą hipotez identyfikujących Lugidunum jako Głogów; jednak z punktu widzenia danych archeologicznych o zasiedleniu Śląska przez Celtów przypuszczenia te wydają się błędne.
Średniowiecze.
Pierwsze udokumentowane ślady osadnictwa Słowian na terenie Legnicy pochodzą z VIII w. Istniał tu już wtedy gród obronny. Legnica była centralnym grodem plemienia Trzebowian. Badania dendrochronologiczne dowodzą, że w czasach panowania Mieszka I zbudowano tu około 985 roku nowy gród w formie tzw. „grodu piastowskiego” (jednocześnie wraz z budową grodów we Wrocławiu i Opolu). Nazwa miasta pojawiła się po raz pierwszy w dokumencie pisanym Bolesława Kędzierzawego, zwierzchniego księcia Polski, w 1149. W XII w. istniała tu kasztelania, źródła z pocz. XIII w. wymieniają kasztelana Stoigniewa. U podnóża piastowskiego zamku, dzięki nadanym prawom magdeburskim zaczęło rozwijać się prężnie miasto. Tutaj krzyżowały się szlaki handlowe średniowiecznej Europy – z Niemiec, poprzez Wrocław i Kraków do Kijowa oraz z Wielkopolski na Południe. Usytuowanie sprzyjało osadnictwu oraz rozwojowi handlu i rzemiosła.
W 1241 pod Legnicą obok obecnej miejscowości Legnickie Pole rozegrała się bitwa z Mongołami (bitwa pod Legnicą).
W roku 1248 książę Bolesław II Rogatka ustanowił Legnicę stolicą księstwa legnickiego, które istniało także w formie legnicko-brzeskiego do roku 1675. Około 1250 uzyskała tzw. średzkie prawa miejskie, wzmianki historyczne podają, że wójtem był Radwan. W 1264 prawa zostały przeniesione na magdeburskie. W tym okresie powstała szkoła św. Piotra i Pawła, najznakomitsza szkoła średniowiecznej Legnicy.
Funkcje stołeczne; dla państwa (od XVI wieku o obszarze ok. 10 tys. km²); sprawowała więc przez 427 lat.
W Legnicy urodził się Witelo, który po 1268 napisał w swoim dziele "Perspektywy" „Lignitz castrum Poloniae” („Legnica gród Polski”). W 1329 liczyła ponad 10 tysięcy mieszkańców. Z 1312 pochodzą wzmianki o pierwszych murach miejskich, które posiadały 26 baszt i 4 wieże bramne. W XIV w. nastąpił szybki rozwój miasta, który był związany m.in. z wykupieniem od króla Bolesława III terenów pod Dobrzejowem, nad Czarną Wodą i fragmentu Puszczy Legnickiej. Rozwój handlu miał wpływ na budowę foluszy, powstawania farbiarni sukna i płótna, rozwinęło się również rzemiosło cechowe. Około 1337 powstały wodociągi i łaźnie. W latach 1428–1431 podczas wojen husyckich ufortyfikowane miasto skutecznie broniło się przed atakami husytów. W połowie XV w. burmistrz miasta Ambroży z Byczenia przyjął zwierzchnictwo czeskie, a król Władysław IV nadał Legnicy w 1453 nowy herb. W 1454 wybuchły bunty plebejskie, które doprowadziły do ścięcia burmistrza.
Czasy nowożytne.
Do śmierci księcia Jerzego Wilhelma w 1675, miasto było siedzibą potomków królewskiej dynastii Piastów. W Legnicy przez wiele wieków ścierały się wpływy polskie, czeskie i niemieckie. Miasto przechodziło kolejno pod panowanie Habsburgów i Hohenzollernów. W 1516, po śmierci Fryderyka I, władzę w Legnicy przejął jego syn Fryderyk II. Jego rządy przypadają na okres powstania i rozkwitu reformacji. Fryderyk II dokonał podziału księstwa między dwóch swoich synów, Legnica przypadła Fryderykowi III. Władzę w mieście objął zarządca króla czeskiego, a później starszy syn Fryderyka Henryk XI. Kolejnymi władcami byli: Fryderyk IV – brat Henryka XI, po jego śmierci miasto przeszła na syna Jerzego II Brzeskiego – Joachima Fryderyka, po którym dziedziczył Legnicę jego syn Jerzy Rudolf. Po śmierci w 1653 Jerzego Rudolfa władzę objął jego bratanek Ludwik IV, od 1663 następcą jego był najpierw jego brat Jerzy III a 7 miesięcy później trzeci z braci Chrystian. Zmarł on jednak w 1672 i rządy objęła jako regenta wdowa po nim Ludwika, ponieważ ich jedyny żyjący syn Jerzy Wilhelm Legnicki był niepełnoletni.
W 1526 roku utworzono w mieście Uniwersytet Legnicki – uczelnię luterańską, na której wykładowcami byli m.in. Bernard Ziegler, Kaspar Schwenkfeld, Werner, Valentin Trotzendorf. Wykłady tego uniwersytetu odbywały się prawdopodobnie przy kościele św. Jana na trzech wydziałach: teologicznym, filozoficznym, i prawniczym. Po niespełna trzech latach funkcjonowania uniwersytetu, został on rozwiązany. Przyczyny upadku były wielorakie, a przede wszystkim rozbicie profesorów na dwa obozy, z których każdy odmiennie interpretował naukę Lutra, jak również trudności materialne.
Okres przebudowy i rozbudowy umocnień fortyfikacyjnych przypadł na rządy Fryderyka I Habsburga, kiedy sułtan Sulejman Wspaniały po pobiciu Węgier w 1529 roku zagroził bezpośrednio koronie czeskiej i miastom śląskim. Aby zabezpieczyć swoją rezydencję i całe miasto, Fryderyk przeprowadził gruntowne praca budowlane. Praca te uczyniły wprawdzie z miasta silną fortecę, pociągnęły jednak za sobą całkowite zniszczenie szeregu monumentalnych budowli sakralnych. Wraz z przeprowadzonymi pracami fortyfikacyjnymi została wzniesiona w 1533 nowa brama wschodnia zamku piastowskiego.
Odrodzenie i reformacja, przypadające szczególnie na okres panowania Fryderyka II, były dla Legnicy okresem dalszego postępu specjalizacji zawodowej i techniki produkcji.
W 1528 przybyły z Zurychu Semprecht Sorg założył pierwszą w Legnicy drukarnię, aczkolwiek niewiele wiadomo o jej działalności. Kolejną drukarnię prowadził po 1543, a przed 1548 Paweł Aszer Hekicze. Kolejną drukarnię założył w 1591 Nicoalus Schneider, znany też pod zlatynizowanym nazwiskiem Santorius, od którego drukarnię nazywano „Santoriana”. Drukarnia Santoriusa odegrała ważną rolę w rozwoju kultury śląskiej, wydając dzieła m.in. takich autorów, jak Andrea Calagio (wrocławski humanista i lekarz), Anton Schultze (matematyk), Laurenti Ludovici Ligii (poeta i humanista), Bernard Martini (lekarz i filozof), Matttheci Zuberi. W początkach XVIII wieku w Legnicy miała swój oddział oficyna Michalea Rohrlacha z Lipska. Ukazywały się w niej m.in. dzieła Benjamina Schmolcka, a także praca Johanna Samuela Magnusa dotycząca historii Śląska. W wieku XVIII działał też w Legnicy drukarz Dawid Stegertisschen, wydając m.in. kilkutomową antologię literatury włoskiej. Publikacje drukarni legnickich wyróżniały się wysoką jakością druku i miedziorytów.
W okresie wojny trzydziestoletniej Jerzy Rudolf przeprowadził w Legnicy liczne prace fortyfikacyjne na zamku i w mieście. W początkowej fazie wojny miasto nie odczuło jej konsekwencji, można wręcz zauważyć pewien rozkwit, jednak już w latach późniejszych sytuacja uległa zmianie. Miasto musiało płacić kontrybucje Wallensteinowi, a żołnierze stacjonujący w okolicach Legnicy dopuszczali się rabunków i grabieży. W 1633 roku wskutek zarazy zmarło 3/4 ludności. W tym samym roku po uprzednim spaleniu przedmieścia do miasta wkroczyły wojska cesarskie i chociaż wycofali się z miasta to w roku 1639 Legnica znowu została obsadzona przez żołnierzy cesarskich. Od tego roku nad miastem wisiało bez przerwy niebezpieczeństwo szwedzkie. Na okres wojny trzydziestoletniej przypada wybuch w Legnicy kilku epidemii, a także poważne straty demograficzne i upadek gospodarczy miasta na całe dziesięciolecia.
Rządy ostatnich Piastów stanowią pomyślny okres w dziejach Legnicy. Zaraz po wojnie rozpoczęto odbudowę zniszczeń do czego namawiał Jerzy Rudolf. Daleko też było Legnicy do zaludnienia sprzed wojny trzydziestoletniej, również handel nie wrócił do poprzedniego stanu. Ostatni Piastowie robili wiele by zapewnić pomyślny rozwój gospodarczy Legnicy czemu miało służyć odnowienie i potwierdzenie szeregu przywilejów miejskich.
Po śmierci Jerzego Wilhelma z prawem do schedy piastowskiej wystąpił jego przyrodni brat August. Starania te zakończyły się jednak fiaskiem.
W latach 70. i 80. wieku siedemnastego, miasto Legnica i legnicki dwór księżnej Ludwiki, były miejscem gdzie pierwsze kroki stawiała potem powszechnie na świecie znana akuszerka Justyna Siegmund.
Przełom XVII i XVIII wieku zaznaczył się znacznym ożywieniem szkolnictwa legnickiego. W 1700 zostało otwarte 6-klasowe kolegium jezuickie. Po wieloletnich staraniach w 1708 roku powołano do życia w Legnicy tzw. Akademię Rycerską. Była to szkoła stanowa, wzorowana na podobnych zakładach istniejących w monarchii habsburskiej i w Rzeszy Niemieckiej. Mogła się w niej kształcić jedynie młodzież szlachecka, zarówno protestancka, jak i katolicka. Nauka trwała trzy lata. Wykładano uczniom prawo, literaturę, filozofię, historię, politykę, geografię, genealogię, heraldykę, matematykę, sztukę fortyfikacji i artylerii oraz architekturę. Obowiązkowym przedmiotem była też nauka języka francuskiego, a także lekcje jazdy konnej, fechtunku i tańca.
Z wojen śląskich Legnica wyszła bez poważniejszych zniszczeń, choć zwłaszcza podczas wojny siedmioletniej w jej pobliżu toczyły się intensywne działania wojenne. W 1741 Legnica trafiła pod panowanie pruskie, w związku z czym w ciągu trzech lat większość instytucji i urzędów została przeniesiona do rejencji głogowskiej, miasto przestało być ośrodkiem administracyjnym. Od 1742 roku Legnica stała się miastem garnizonowym. Ponadto w tym czasie była terenem ciągłych przemarszów i kwaterunków większych lub mniejszych jednostek wojskowych.
Po latach zastoju, a nawet regresu spowodowanego wojnami śląskimi i ich skutkami, od lat 80. XVIII wieku w życiu ekonomicznym Legnicy daje się zauważyć pewne ożywienie związane z powstaniem manufaktur. Już w 1787 roku istniała wytwórnia skór, manufaktura sukiennicza i wełniana. W tym też roku w Legnicy było 41 cechów.
W 1758 roku władze pruskie zarządziły likwidację twierdzy legnickiej, rozpoczęła się wówczas niwelacja wałów, pozostawiono jednak mury miejskie wraz ze starą fosą.
Do I wojny światowej.
U początku XIX wieku Legnica była ośrodkiem obejmującym w obrębie murów około 600-700 domów, na przedmieściach niespełna 200, liczącym nieco ponad 7000 mieszkańców. Niektóre instytucje i urządzenia nosiły wyraźne cechy zacofania, zaniedbana była zabudowa rynku, kanalizacja, cmentarze, organizacja władz miejskich, opieki społecznej, szkolnictwa. Rok 1806 zaczynał się dla Legnicy pod znakiem wojny. W pierwszych jego tygodniach przez Legnicę przeciągnął rosyjski korpus powracający spod Austerlitz. Następnie wkroczyły wojska napoleońskie, okupacja trwała do 1808 roku. Ważnym wydarzeniem dla Legnicy było przeniesienie z Głogowa nowo utworzonej rejencji dolnośląskiej. Czas wojen był trudny dla miasta – rzemiosło i handel wegetowały, ostry kryzys ogarnął sukiennictwo. Wojna 1812 roku wprawdzie rozgrywała się z dala od Śląska, ale już z końcem lutego 1813 roku wkroczyły do miasta oddziały rosyjskie. Jednak kilka miesięcy na powrót była pod okupacją napoleońską. 26 sierpnia między Legnicą a Złotoryją doszło do bitwy nad Kaczawą, w której sprzymierzeńcy rosyjsko-pruscy odnieśli zwycięstwo, a miasto ponownie przeszło w ich ręce.
Dłuższy okres pokoju i stabilizacji po kongresie wiedeńskim stwarzał warunki pomyślniejszego rozwoju. U przełomu XVIII i XIX wieku istniało w Legnicy tylko kilka manufaktur, liczących się na Śląsku. Wyraźne ożywienie rozwoju przemysłu nastąpiło w latach pięćdziesiątych i sześćdziesiątych. W rzemiośle najliczniejszą grupę stanowili szewcy i krawcy, dalej piekarze, stolarze. Natomiast rozwój handlu w Legnicy ocenia się jako przeciętny, nie otwierający większej perspektywy na przyszłość. Lata 1807–1870 przedstawiały się w dziejach Legnicy jako okres obfitujący w istotne dla jej losów wydarzenia. Zmienił się w Prusach układ stosunków, następowały zmiany w strukturze ekonomiczno-społecznej kraju, a razem z tym i w pozycji miasta, mieszczaństwa, inteligencji. Przekształcenia te znalazły w Legnicy swe odbicie – przeobraża się wtedy stopniowo miasto, jego wygląd, zasięg, zarząd, a równocześnie i społeczeństwo. Tworzą się podstawy pod wielkomiejski rozwój nowoczesnej, na razie kapitalistycznej Legnicy, wchodzącej w epokę przewrotu przemysłowego.
Legnica przed zjednoczeniem Niemiec liczyła ponad 23 tys. mieszkańców. Na ten okres przypada również ożywienie życia gospodarczego. Dotyczy to głównie: przemysłu fabrycznego – zwłaszcza dwa jego działy: szlifierski i ceramiczny; przemysłu mineralnego; metalowego – reprezentowanego przez takie działy jak: mosiężny, zabawkarski, wyrobów ze stali i srebra; a także przemysłu maszynowego. Poza tymi gałęziami przemysłu rozwijał się w Legnicy przemysł drzewny i odzieżowy.
Zmiany gospodarcze i związany z tym rozwój wpłynął na to iż do roku 1914 miasto osiągnęła ponad 70 tys. ludności, w porównaniu więc z rokiem 1871 był to wzrost o blisko 300%.
Współczesny kształt przestrzenny miasta określony został w końcu XIX wieku i na początku XX wieku Legnica stała się dużym ośrodkiem gospodarczym i administracyjnym Dolnego Śląska – siedzibą rejencji. Strukturę gospodarczą miasta cechowała duża różnorodność, obok przemysłu istniał dobrze rozwinięty handel i rzemiosło, funkcjonowała sieć banków. Znaczącą rolę w życiu miasta odgrywały ogrodnictwo, hodowla oraz przemysł rolno-spożywczy. Powstałe na początku XIX wieku Legnickie Towarzystwo Rolnicze organizowało coroczne wystawy zwierząt hodowlanych, roślin przemysłowych, maszyn rolniczych, owoców i kwiatów. W granicach miasta znajdowało się dużo terenów zielonych. W Legnicy tworzono liczne parki z egzotyczną roślinnością, ogrody, palmiarnie i wystawy kwiatów. Powstały trzy linie tramwajowe. Okres I wojny światowej okazał się dla miasta i jego mieszkańców szczególnie niekorzystny. W zasadzie ujawniło się to we wszystkich dziedzinach życia ludności. Z jednej strony narastały więc trudności natury finansowej, z drugiej gospodarcze i społeczno-polityczne.
Oświata, opieka zdrowotna i system ubezpieczeń społecznych w zasadzie funkcjonował sprawnie. Mimo to zarówno sytuacja robotników, jak i innych warstw społeczeństwa ulegała wyraźnemu pogorszeniu. Czynnikiem sprawczym były warunki wojenne. Z jednej strony istniał system kartkowy, z drugiej – stale pogarszające się zaopatrzenie rynku. Wszystko to sprawiło, że Legnica – podobnie jak cała Rzesza – w listopadzie 1918 roku stanęła przed perspektywą rewolucji.
Dynamiczny rozwój Legnicy przerwany został w XX wieku przez dwie kolejne wojny. Zwłaszcza II wojna światowa odcisnęła na gospodarce miasta negatywne piętno. W roku 1939 Legnica była hitlerowskim ośrodkiem kształcenia ukraińskich organizacji wojskowych, które wzięły następnie udział w agresji przeciwko Polsce we wrześniu 1939.
Historia współczesna.
Oddziały hitlerowskie zostały wyparte z miasta po walkach toczonych 8 – 9 lutego 1945 roku. Poległych podczas walk 2249 żołnierzy radzieckich pochowano na miejscowym cmentarzu (ku ich czci na pl. Słowiańskim wzniesiono w 1951 roku pomnik).
Od 1945 Legnica znalazła się w granicach Polski. Przez krótki okres była siedzibą nowych polskich władz na Dolnym Śląsku, ponieważ Wrocław był zbytnio zniszczony. Miasto stanowiło tymczasową siedzibę wojewody dolnośląskiego oraz większości urzędów wojewódzkich.
Legnica przez czas wojny była właściwie nienaruszona do czasu wejścia Armii Czerwonej (poza paroma kamienicami na przedmieściach), w maju 1945 wojsko radzieckie (przy milczącej aprobacie przełożonych) podpaliło zabytkową starówkę miejską.
W lipcu 1945 wybrane zostało na siedzibę dowództwa Północnej Grupy Wojsk Armii Radzieckiej. Marszałek Rokossowski zażądał przeniesienia wszystkich urzędów oraz ludności polskiej do wydzielonej dzielnicy na przedmieściach (dzielnica Kartuzy). Na przeprowadzkę dano 24 godziny, a późniejszy raport UB donosił: "Przesiedlenie to przypominało pewne momenty z okresu okupacji niemieckiej, a stosowane do ludności żydowskiej przy wysiedleniach względnie organizowaniach getta".
Mieszkania były brutalnie zabierane przez Rosjan, którzy pozwalali zabierać tylko bagaż podręczny. Tysiące ludzi koczowało pod gołym niebem. Wydarzenia te wywołały falę ucieczek polskiej ludności z Ziem Zachodnich i pojawienie się plotek o masakrze Polaków przez Rosjan. Jesienią większość obiektów użyteczności publicznej była zajęta przez wojskowe władze radzieckie, wtedy też pozwolono na ponowne zasiedlanie miasta przez Polaków. W kwietniu 1946 zarząd miejski w Legnicy szacował, że było w niej 16 700 Polaków, 12 800 Niemców i ponad 60 000 Rosjan.
W roku 1963 zgodnie z decyzją władz miasta dokonano rozbiórki średniowiecznego Starego Miasta.
Legnica zaczęła odzyskiwać znaczenie ponadregionalne na początku lat 60. dwudziestego stulecia, w związku z odkryciem w okolicy przez Jana Wyżykowskiego bogatych złóż miedzi i powstaniem Legnicko-Głogowskiego Okręgu Miedziowego. Zadecydowało to o znacznej rozbudowie przemysłu powstałego na potrzeby tzw. Starego Zagłębia Miedziowego w 1952 Huty Miedzi, a także powstaniu Zakładów Mechanicznych „Legmet” oraz Fabryki Przewodów Nawojowych „Elpena”. Funkcjonowała fabryka kwasu siarkowego, przewodów nawojowych, fabryka fortepianów i pianin, nakryć stołowych Lefana, zakłady przemysłu odzieżowego Elpo, dziewiarskiego Hanka i Milana, zakłady mięsne, zielarskie Herbapol oraz zakłady browarnicze.
W nowym, wprowadzonym w 1975, podziale administracyjnym kraju Legnica stała się siedzibą władz wojewódzkich.
21 lutego 1978 roku na ówczesnym Placu Przyjaźni Polsko-Radzieckiej nastąpiło odsłonięcie pomnika marszałka Konstantego Rokossowskiego.
Na przełomie lat osiemdziesiątych i dziewięćdziesiątych XX wieku Legnica przeżywała eksplozję demograficzną. Pomiędzy latami 1985 a 1990 miasto zyskało około 20 000 nowych mieszkańców co stanowiło około 25% poprzedniej liczby ludności, Legnica awansowała pierwszy raz w swej historii do grona miast ponad 100-tysięcznych.
W marcu 1992 Legnica została stolicą nowo utworzonej diecezji legnickiej Kościoła rzymskokatolickiego.
We wrześniu 1993 Legnicę opuścił ostatni żołnierz rosyjski.
W czerwcu 1997 r. miasto odwiedził z wizytą papież Jan Paweł II.
Utrata statutu miasta wojewódzkiego nastąpiła w dniu 1 stycznia 1999.

</doc>
<doc id="1347862" url="https://pl.wikipedia.org/wiki?curid=1347862" title="Kalendarium historii Legnicy">
Kalendarium historii Legnicy



</doc>
<doc id="1347865" url="https://pl.wikipedia.org/wiki?curid=1347865" title="Minami-Sōma">
Minami-Sōma

 – miasto w Japonii, na wyspie Honsiu ("Honshū"), w prefekturze Fukushima. Ma powierzchnię 398,58 km2 . W 2020 r. mieszkały w nim 59 053 osoby, w 26 342 gospodarstwach domowych (w 2010 r. 70 895 osób, w 23 643 gospodarstwach domowych).
Położenie.
Miasto leży we wschodniej części prefektury graniczy z miastem Sōma.
Historia.
Minami-Sōma otrzymała status miasta rangi "-shi" (市) 1 stycznia 2006. Powstała z połączenia miasteczek: Haramachi, Odaki i Kashimy.

</doc>
<doc id="1347878" url="https://pl.wikipedia.org/wiki?curid=1347878" title="Lejzer Perlmutter">
Lejzer Perlmutter

Lejzer Perlmutter (ur. 1807, zm. 1887 w Łodzi) – żydowski kompozytor i chazan, kantor w Łęczycy i Brzezinach.
Około 1850 został kantorem synagogi w Sieradzu, a od 1856 był kantorem gminy żydowskiej w Łodzi, Nowym Sączu i ponownie w Łodzi. Zasłynął jako autor popularnych pieśni, napisał także książkę o pięcioksięgu Mojżesza (1859).
Był żonaty z Chają Lubczą, z którą miał pięcioro dzieci: Mojżesza (1838–1920), Abrahama Cwi (1844–1930), Arje Symchę (1848–1924), Icchaka (1856–1896) i Gitlę. Jest pochowany na nieistniejącym obecnie starym cmentarzu żydowskim w Łodzi.

</doc>
<doc id="1347881" url="https://pl.wikipedia.org/wiki?curid=1347881" title="Krymska Republika Ludowa">
Krymska Republika Ludowa

Krymska Republika Ludowa – państwo proklamowane na Krymie w 1917 roku przez Tatarów krymskich, istniejące w latach 1917–1919.
Historia.
Jako datę powstania państwa przyjmuje się 25 listopada 1917 roku, kiedy to Komitet wykonawczy i delegaci Kongresu Tatarskiego powołali w Bachczysaraju Kurułtaj, czyli Konstytuantę, oraz ogłosili niepodległość Krymu. Równocześnie powołano rząd nazywany Dyrektoriatem, na którego czele stanął Noman Çelebicihan. W skład rządu weszli przedstawiciele organizacji tatarskich (Milli Firka, Związek Studentów Krymu, Vatan): Dżohar Sejdamet, Amet Ozenbaszły, A. Szukri, Hattatow.
23 grudnia 1917 nastąpiła reakcja miejscowych bolszewików – komisarz Rządu Tymczasowego Bogdanow nakazał aresztowanie premiera Dżihana oraz dowódcy sił zbrojnych – Szabarowa. 28 grudnia rewkom WKP(b) zażądał od Dyrektoriatu natychmiastowego podporządkowania sił zbrojnych Republiki (Krymski Pułk Konny) komisarzom rewkomu. 13/26 stycznia 1918 r. w bitwie nad rzeką Almą siły bolszewickie, złożone niemal w całości z marynarzy ze zrewoltowanej Floty Czarnomorskiej, rozbiły Krymski Pułk Konny. Cały półwysep znalazł się pod władzą bolszewików, których rządy na Krymie cechowało okrucieństwo i bezprawie marynarzy. Czeka rozpoczęła likwidację tatarskiej inteligencji. Na początku lutego aresztowano i po torturach zabito premiera republiki, a ciało wrzucono do morza. 21 marca 1918 w Symferopolu proklamowano Radziecką Socjalistyczną Republikę Taurydy.
Jednak już 18 kwietnia zaatakowały Krym wojska Ukraińskiej Republiki Ludowej pod dowództwem Petra Bołboczana, a 24 kwietnia w Ałuszcie straceni zostali Anton Słucki i Jan Tarwacki – przywódcy Radzieckiej Socjalistycznej Republiki Taurydy, co przyczyniło się do oficjalnej jej likwidacji tydzień później.
Następnie, wskutek podpisania traktatu brzeskiego, armia niemiecka zajęła na początku maja 1918 Krym, na podstawie porozumienia podpisanego 29 marca 1918 roku pomiędzy Rosją Radziecką a Austro-Węgrami, a dotyczącego objęcia kontrolą południowej Ukrainy.
Bolszewicy wycofali się, a Niemcy rozbroili znajdujący się na froncie rumuńskim Korpus Muzułmański, który miał zamiar bronić tatarskiej niepodległości. Władze niemieckie postanowiły porozumieć się z Tatarami, i powołać samorząd pod swoją kontrolą. Pertraktacje zakończyły się sukcesem, i 16 maja zorganizowano sesję Kurułtaju, a 5 czerwca powołano rząd gen. Macieja Sulejmana Sulkiewicza.
Rządy Krymskiej Republiki Ludowej.
I rząd Sulkiewicza.
Został powołany 5 czerwca, i w tym dniu miał jedyną swoją sesję (upadł z powodu rozbieżności zdań uniemożliwiających współpracę). 
Skład rządu:
II rząd Sulkiewicza.
19 czerwca Sulkiewicz sformował nowy gabinet, w którym również zasiadali przedstawiciele poszczególnych narodowości zamieszkujących Krym:
III rząd Sulkiewicza.
Na skutek protestów tatarskich liderów, w następnym tygodniu Sulkiewicz ponownie zrekonstruował swój gabinet i piastował w nim oprócz stanowiska premiera tekę ministra spraw wojskowych i marynarki oraz tekę ministra spraw wewnętrznych. 
Innymi ministerstwami zarządzali:
IV rząd Sulkiewicza.
Po kolejnej rekonstrukcji gabinetu premierem pozostał dalej Sulkiewicz, Achmatowicz, Sejdamet, Fryman, Nikiforów, Nikitin utrzymali dotychczasowe resorty, funkcję ministra rolnictwa objął Tatar krymski Mustafa Kipczacki, oświaty – były senator Czyrykow, sprawy wojskowe objął Tatar polski, gen. Aleksander Miłkowski, ministrem aprowizacji został Polak – Dąbrowa, dóbr państwowych Tatar polski – Bohuszewicz.
Sulkiewicz wydał 25 czerwca w imieniu swego gabinetu „deklarację”, w której m.in. była mowa o tym, iż urzędowymi językami na Krymie oprócz rosyjskiego będą tatarski i niemiecki. Flagą państwową Krymu ustalono flagę przyjętą przez Kurułtaj. W deklaracji rząd Sulkiewicza ogłosił, iż będzie bronić niepodległości Krymu do czasu wyjaśnienia sytuacji międzynarodowej oraz starać się prowadzić politykę równowagi pomiędzy narodowościami.
Dalsze dzieje Republiki.
W październiku 1918 armia niemiecka wycofała się z Krymu. Ponieważ Niemcy zakazali tworzenia armii KRL, nie miał kto bronić Republiki, i po ich wycofaniu Krym zajęła Armia Ochotnicza. Pod koniec października, po ustąpieniu Sulkiewicza, utworzono rząd Solomona Kryma, mający poparcie dowódcy Armii Ochotniczej – Antona Denikina. Wówczas to legalna władza Republiki Krymskiej za pośrednictwem ministra spraw zagranicznych Dżafara Sejdameta przebywającego wówczas w szwajcarskiej Lozannie zażądała od Ligi Narodów (za pośrednictwem polskiego przedstawiciela w Bernie) udzielenia Polsce mandatu nad Krymem. Rząd Solomona Kryma działał do kwietnia 1919 roku, kiedy to Krym zajęła na krótko Armia Czerwona, proklamując Socjalistyczną Radziecką Republikę Krymską, której komisarzem został Dmitrij Uljanow (brat Lenina). Był to koniec Krymskiej Republiki Ludowej.
W maju 1919 Armia Ochotnicza odzyskała swoje pozycje i wyparła bolszewików z Krymu. W kwietniu 1920 roku Anton Denikin zrzekł się dowództwa i wyjechał za granicę, a jego następcą został Piotr Wrangel, traktujący Krym jak podbite terytorium. Rządził on do listopada 1920. Właśnie 12 listopada 1920 Armia Czerwona przerwała umocnienia na Przesmyku Perekopskim, i rozpoczęła zajmowanie Krymu. Rozpoczęła się szybka ewakuacja rosyjskich oficerów, kupców i urzędników wraz z rodzinami – w ciągu kilku dni wyjechało około 170 tysięcy ludzi.
Przejęcia władzy przez bolszewików.
Po zajęciu Krymu przez Armię Czerwoną rozpoczęły się ciężkie represje. Oddziały CzeKa pod dowództwem Beli Kuna w ciągu 6 miesięcy zabiły 60-70 tysięcy mieszkańców, mordując ich na różne sposoby, na przykład wiążąc po kilkanaście osób i topiąc w Morzu Czarnym. Ponieważ zaczął narastać opór ludności (w Górach Krymskich powstały nawet oddziały partyzanckie, liczące do 3000 ludzi, i osiągające lokalne sukcesy), władze radzieckie zmieniły taktykę. W 1921 roku, po spotkaniu w Symferopolu 23 września, uchwalono amnestię, dopuszczono mieszkańców Krymu do stanowisk partyjnych i państwowych, zwiększono pomoc gospodarczą.
18 października 1921 Rada Komisarzy Ludowych utworzyła i uznała Krymską Autonomiczną Socjalistyczną Republikę Radziecką za integralną część Rosji Radzieckiej. Stolicą republiki został Symferopol, a siedziby rejonów umieszczono w Dżankoju, Eupatorii, Kerczu, Sewastopolu, Symferopolu, Teodozji i Jałcie.

</doc>
<doc id="1347882" url="https://pl.wikipedia.org/wiki?curid=1347882" title="Pavel Padrnos">
Pavel Padrnos

Pavel Padrnos (ur. 17 grudnia 1970 w Petrovicach) - czeski kolarz szosowy. Wśród amatorów zwycięzca Wyścigu Pokoju (1995) oraz znanych wyścigów wieloetapowych w Niemczech (1994-1995). Po przejściu na zawodowstwo (1996) odniósł tylko jedno zwycięstwo, wygrywając etap w wyścigu Kaernten Tour.

</doc>
<doc id="1347885" url="https://pl.wikipedia.org/wiki?curid=1347885" title="Mojżesz Fajtłowicz">
Mojżesz Fajtłowicz

Mojżesz Fajłowicz (ur. ok. 1767, zm. 1837 w Łodzi) – żydowski rzemieślnik, współtwórca gminy żydowskiej w Łodzi, jej wieloletni senior, pierwszy senior Chewra Kadisza, założyciel starego cmentarza żydowskiego w Łodzi.

</doc>
<doc id="1347886" url="https://pl.wikipedia.org/wiki?curid=1347886" title="Władysław Kierdej">
Władysław Kierdej

Władysław Kierdej herbu Bełty (zm. 24 listopada 1647) – marszałek sejmu zwyczajnego w Warszawie w 1639 roku, marszałek grodzieński w latach 1644–1647, pisarz ziemski grodzieński w latach 1639–1644, podstoli grodzieński w latach 1632–1639, podstarości grodzieński w latach 1626–1636, sekretarz królewski, regent kancelarii większej litewskiej, korzenniczy i spiżarniczy Wielkiego Księstwa Litewskiego.
Stryj Jana Kazimierza Kierdeja.
Poseł na sejm zwyczajny 1626 roku i sejm 1627 roku. Poseł sejmiku trockiego na sejm 1641 roku. Poseł na sejmy ekstraordynaryjne 1634, 1637, 1642, 1647 roku. Poseł na sejm 1638 roku, sejm 1639 roku, sejm 1640 roku, sejm 1643 roku, sejm 1645 roku, sejm 1646 roku. 

</doc>
<doc id="1347892" url="https://pl.wikipedia.org/wiki?curid=1347892" title="Matthias Langkamp">
Matthias Langkamp

Matthias Langkamp (ur. 24 lutego 1984 w Spirze) – niemiecki piłkarz występujący na pozycji obrońcy. Brat innego piłkarza, Sebastiana Langkampa.
Kariera.
Rozegrał dwa mecze dla reprezentacji Niemiec U-21. W Bundeslidze debiutował w barwach Arminii Bielefeld. Sezon później przeniósł się do VfL Wolfsburg. W barwach „Wilków” wystąpił w tylko jednym meczu i postanowił opuścić Volkswagen-Arena. Następnym klubem w jego karierze był szwajcarski Grasshoppers Zurych. W 2007 roku powrócił do Arminii, a w 2008 roku podpisał kontrakt z Panioniosem GSS. Rok później trafił do Karlsruher SC. W 2011 roku zakończył karierę.
W Bundeslidze rozegrał 36 spotkań.

</doc>
<doc id="1347893" url="https://pl.wikipedia.org/wiki?curid=1347893" title="Triamcinolon">
Triamcinolon



</doc>
<doc id="1347894" url="https://pl.wikipedia.org/wiki?curid=1347894" title="Motomiya">
Motomiya

 – miasto w Japonii, na wyspie Honsiu, w prefekturze Fukushima. Ma powierzchnię 88,02 km2 . W 2020 r. mieszkało w nim 30 240 osób, w 10 543 gospodarstwach domowych (w 2010 r. 31 501 osób, w 9 536 gospodarstwach domowych).
Położenie.
Miasto leży w środkowej części prefektury graniczy z miastami: Kōriyama i Nihonmatsu.
Historia.
Motomiya otrzymała status miasta 1 stycznia 2007. Powstała z połączenia miasteczka Motomiya i wsi Shirasawa.

</doc>
<doc id="1347895" url="https://pl.wikipedia.org/wiki?curid=1347895" title="Vlasta Burian">
Vlasta Burian

Josef Vlastimil „Vlasta” Burian (ur. 9 kwietnia 1891 w Libercu, zm. 31 stycznia 1962 w Pradze) – czeski aktor i dyrektor teatralny. Znany jako „Król komików“ ("Král komiků").
Życiorys.
Urodził się w Libercu w rodzinie krawca, patrioty i aktora amatora Antonína Buriana. Pierwszych 10 lat swego życia spędził w Libercu, potem rodzina przeprowadziła się do Pragi-Žižkova. Tam został Burian wybitnym bramkarzem w miejscowych klubach piłki nożnej (Union Žižkov, Viktoria Žižkov).
Karierę aktorską rozpoczął na scenach praskich przedmieść i teatrów poza stolicą Czech. Dzięki zdolnościom śpiewaczym występował w Švandovej Smíchovskiej arenie, w Teatrze Narodowym w Brnie, w Teatrze Miejskim w Pilźnie i w operetce Miejskiego teatru na Vinohradach (1914–1916).
Potem grał w praskich kabaretach (Rokoko, Červená sedma), a w latach 1921-1922 w teatrzyku Revoluční scéna Emila Artura Longena. W latach 1925–1944 miał własny teatr (Divadlo Vlasty Buriana).
W latach 1945–1950 za rzekomą kolaborację został odsunięty od życia teatralnego i filmowego. Potem został zatrudniony w Teatrze Państwowym w Pradze-Karlinie. Od 1953 artysta estradowy.
Podstawą jego aktorstwa była sztuka improwizacji, odpowiednie stosowanie czarnego humoru i satyry. Potrafił zagrać wszystkie profesje i charaktery ludzkie, nieraz z wielką porcją samoironii i parodii.
Grał w wielu filmach ("C. a k. polní maršálek", 1930; "To neznáte Hadimršku", 1931; "Lelíček ve službách Sherlocka Holmese", 1932; "Anton Špelec, ostrostřelec", 1932; "Revisor", 1933; "Hrdinný kapitán Korkorán", 1934; "Ducháček to zařídí", 1938; "U pokladny stál", 1939; "Přednosta stanice", 1941; "Byl jednou jeden král", 1954).
Został odznaczony Tarczą Honorową Protektoratu Czech i Moraw z Orłem Świętego Wacława.

</doc>
<doc id="1347897" url="https://pl.wikipedia.org/wiki?curid=1347897" title="Jaroslav Bílek">
Jaroslav Bílek

Jaroslav Bílek (ur. 16 marca 1971 w Vimperku) - czeski kolarz szosowy. Zwycięzca Wyścigu Pokoju (1993), startował wśród profesjonalistów w latach 1998-2004. Drugi kolarz Tour of Japan (1998).

</doc>
<doc id="1347898" url="https://pl.wikipedia.org/wiki?curid=1347898" title="Jaroslav Bilek">
Jaroslav Bilek



</doc>
<doc id="1347899" url="https://pl.wikipedia.org/wiki?curid=1347899" title="Erich Probst">
Erich Probst

Erich Probst (ur. 5 grudnia 1927 w Wiedniu, zm. 16 marca 1988), austriacki piłkarz, napastnik. Brązowy medalista MŚ 54.
Grał w szeregu austriackich klubów, a także w Niemczech i Szwajcarii. Z wiedeńskim Rapidem czterokrotnie był mistrzem Austrii (1951, 1952, 1954, 1956). W reprezentacji Austrii zagrał 19 razy i strzelił 17 bramek. Debiutował 27 maja 1951 w meczu ze Szkocją, ostatni raz zagrał w 1960. Podczas MŚ 54 zagrał we wszystkich meczach Austrii w turnieju i z 6 bramkami na koncie był najlepszym strzelcem swej drużyny, na liście najlepszych strzelców imprezy plasując tuż za Sándorem Kocsisem. W eliminacjach MŚ 54, w wygranym przez Austrię 9:1 spotkaniu z Portugalią, strzelił pięć goli.

</doc>
<doc id="1347901" url="https://pl.wikipedia.org/wiki?curid=1347901" title="Cmentarz katolicki przy ulicy Ogrodowej w Łodzi">
Cmentarz katolicki przy ulicy Ogrodowej w Łodzi

Cmentarz katolicki przy ulicy Ogrodowej w Łodzi – część Starego Cmentarza w Łodzi.
Został założony – tak jak dwie pozostałe części – w 1855 roku. Najstarszy zachowany nagrobek pochodzi z 1857 roku i kryje szczątki Wojciecha Gozdowskiego – jest to zarazem najstarszy grób całej trójwyznaniowej nekropolii. Uwagę przykuwają groby uczestników walk o Niepodległość Polski oraz wykonane z piaskowca nagrobki autorstwa Wacława Konopki, a przede wszystkim okazała kaplica rodziny Heinzlów. Cmentarz zajmuje powierzchnię 11 hektarów.

</doc>
<doc id="1347902" url="https://pl.wikipedia.org/wiki?curid=1347902" title="Ilhéu das Rolas">
Ilhéu das Rolas

Ilhéu das Rolas – niewielka wyspa należąca do państwa Wyspy Św. Tomasza i Książęca, w Afryce. Przez wyspę przechodzi równik, leży tuż na południe do Wyspy Świętego Tomasza.

</doc>
<doc id="1347903" url="https://pl.wikipedia.org/wiki?curid=1347903" title="Markus Bollmann">
Markus Bollmann

Markus Bollmann (ur. 6 stycznia 1981 w Beckum) – niemiecki piłkarz występujący na pozycji obrońcy.
Kariera.
Bollmann jako junior grał w klubach Hammer SpVg oraz SpVg Beckum. Przed sezonem 2000/2001 przeszedł do grającego wówczas w Oberlidze – SC Paderborn 07. W 2005 roku wraz z tym zespołem awansował do 2. Bundesligi. Bollmann występował w niej przez jeden sezon, a następnie przeszedł do Arminii Bielefeld, grającej w Bundeslidze. W sezonie 2008/2009 spadł z klubem do 2. Bundesligi. W 2011 roku odszedł do zespołu MSV Duisburg, również występującego w 2. Bundeslidze. W sezonie 2012/2013 spadł z nim do 3. Ligi. W 2014 roku przeniósł się do SC Wiedenbrück z Regionalligi West, a w 2016 roku zakończył tam karierę.
W Bundeslidze rozegrał 63 spotkania i zdobył 2 bramki.

</doc>
<doc id="1347904" url="https://pl.wikipedia.org/wiki?curid=1347904" title="Dopiewo (przystanek kolejowy)">
Dopiewo (przystanek kolejowy)

Dopiewo – przystanek kolejowy w Dopiewie, w województwie wielkopolskim, w Polsce, leżący na szlaku kolejowym Warszawa Zachodnia-Kunowice. Znajdują się tu 2 perony boczne.
W roku 2018 przystanek obsługiwał ok. 1100 pasażerów na dobę.

</doc>
<doc id="1347908" url="https://pl.wikipedia.org/wiki?curid=1347908" title="Antonio de la Cruz">
Antonio de la Cruz

Jesús Antonio de la Cruz Gallego (ur. 7 maja 1947 w León) – hiszpański trener piłkarski i piłkarz, występował na pozycji obrońcy.
Życiorys.
Kariera klubowa.
Był zawodnikiem hiszpańskich klubów: Real Valladolid, Granada CF i FC Barcelona.
Kariera reprezentacyjna.
Był reprezentantem Hiszpanii w kategorii wiekowej: U-23.
W reprezentacji Hiszpanii grał w latach 1972–1978, brał udział w 6 spotkaniach. Występował na Mistrzostwach Świata 1978 w Argentynie.
Kariera trenerska.
Jako trener pracował w klubach: CE Sabadell FC, Yokohama F. Marinos i FC Barcelona.

</doc>
<doc id="1347910" url="https://pl.wikipedia.org/wiki?curid=1347910" title="W cieniu słońca (film 2001)">
W cieniu słońca (film 2001)

W cieniu słońca (tyt. oryginalny "Abril Despedaçado" znany także jako "Behind the Sun") – film brazylijski z 2001 roku, wyreżyserowany przez Waltera Sallesa na podstawie powieści Ismaila Kadare "Broken April" (w tłumaczeniu polskim: "Krew za krew").
Fabuła.
Film opowiada historię Tonio Bravesa, którego rodzina od dawna toczy boje o granice pomiędzy posiadłościami z sąsiadującą rodziną. Gdy w jego życiu pojawia się dwójka wędrownych cyrkowców, Tonio przy pomocy swojego brata Pacu, dostrzega szanse na nowe, lepsze, ciekawsze i spokojniejsze życie. Tu zaczyna się jego wewnętrzna walka pomiędzy synowskim obowiązkiem a podążaniem za własnym sercem i marzeniami.
Film ten został nominowany do Złotego Globu za najlepszy film obcojęzyczny.

</doc>
<doc id="1347911" url="https://pl.wikipedia.org/wiki?curid=1347911" title="Mikołaj Daniłowicz (zm. 1624)">
Mikołaj Daniłowicz (zm. 1624)

Mikołaj Daniłowicz herbu Sas (ur. ok. 1558, zm. 30 maja 1624) – kasztelan lwowski od 1614, podskarbi wielki koronny od 1617, podskarbi nadworny koronny od 1610, oboźny koronny (dworski) w latach 1606–1609, marszałek sejmu w 1593, starosta krasnostawski od 1622, ekonom samborski, starosta czerwonogrodzki w 1607 roku, starosta parczewski od 1614, bielski od 1610, chełmski od 1609, drohobycki od 1599.
Życiorys.
Kształcił się do 1581 na uniwersytecie w Dillingen an der Donau. Udał się do Szwecji w orszaku Zygmunta III Waza. Wziął udział w wyprawie cecorskiej Jana Zamoyskiego. 7 października 1606 roku podpisał ugodę pod Janowcem. W czasie rokoszu Zebrzydowskiego opowiedział się po stronie władcy. W 1607 posłował do Turcji. Poseł na sejm 1611 roku z ziemi chełmskiej, deputat królewski do rozsądzenia sporów religijnych, deputat do sprawy brandenburskiej. Poseł województwa ruskiego na sejm zwyczajny 1613 roku. 
W 1621 wzniósł w Warszawie kamienicę, zniszczoną w czasie potopu szwedzkiego, która odbudowana z czasem pomieści Bibliotekę Załuskich.
Z małżeństwa z Heleną Uchańską, córką Pawła, miał dzieci: Piotra, Jana Mikołaja, Franciszka, Zofię, Stanisława, Mikołaja, Izabelę, Annę.

</doc>
<doc id="1347912" url="https://pl.wikipedia.org/wiki?curid=1347912" title="Gerhard Hanappi">
Gerhard Hanappi

Gerhard Hanappi (ur. 16 lutego 1929 w Wiedniu, zm. 23 sierpnia 1980 w Wiedniu), austriacki piłkarz, obrońca lub pomocnik. Brązowy medalista MŚ 54. Wieloletni zawodnik wiedeńskiego Rapidu.
Uchodzi za jednego z najwybitniejszych austriackich piłkarzy w historii. Karierę zaczynał w SC Wacker Wiedeń. Piłkarzem Rapidu był w latach 1950-1965 – w drużynie grał na wszystkich pozycjach, łącznie w 333 meczach zdobywając 114 bramek. W tym czasie zdobył siedem tytułów mistrza kraju (1951, 1952, 1954, 1956, 1957, 1960, 1964).
W reprezentacji Austrii w latach 1948-1962 zagrał 93 razy i strzelił 12 bramek. Na boisko wybiegał w 55 meczach reprezentacyjnych z rzędu. Podczas MŚ 54 wystąpił we wszystkich meczach Austrii w turnieju. Cztery lata później był kapitanem zespołu.
W 1955 został wybrany najlepszym sportowcem Austrii. Z wykształcenia był architektem, zaprojektował m.in. Weststadion w rodzinnym mieście, po jego śmierci przemianowany na Gerhard Hanappi Stadion.

</doc>
<doc id="1347913" url="https://pl.wikipedia.org/wiki?curid=1347913" title="Victor Wong (1927–2001)">
Victor Wong (1927–2001)

Victor Wong (; ur. 30 lipca 1927, zm. 12 września 2001) – amerykański aktor chińskiego pochodzenia. Karierę rozpoczął w 1984 roku. Oprócz aktorstwa zajmował się malarstwem komputerowym.

</doc>
<doc id="1347914" url="https://pl.wikipedia.org/wiki?curid=1347914" title="Nihonmatsu">
Nihonmatsu

 – miasto w Japonii, na wyspie Honsiu, w prefekturze Fukushima. Ma powierzchnię 344,42 km2 . W 2020 r. mieszkały w nim 53 593 osoby, w 19 359 gospodarstwach domowych (w 2010 r. 59 866 osób, w 18 376 gospodarstwach domowych).
Położenie.
Miasto leży w środkowej części prefektury, graniczy z miastami:
Historia.
Nihonmatsu otrzymało status miasta 1 października 1958. Powstało z połączenia miasteczka Motomiya i wsi Shirasawa.

</doc>
<doc id="1347915" url="https://pl.wikipedia.org/wiki?curid=1347915" title="Rüdiger Kauf">
Rüdiger Kauf

Rüdiger Kauf (ur. 1 marca 1975 w Esslingen am Neckar) – niemiecki piłkarz, występujący na pozycji pomocnika.
Kauf to wychowanek VfB Stuttgart. W sezonie 2000/2001 został przeniesiony do rezerw. W następnym roku znów był zatwierdzony w kadrze pierwszej drużyny, 12. razy pojawiając się na boisku. Następnie przeniósł się do słabszej ekipy, w której mógłby grać regularnie. Wybór padł na grającą wówczas w 2. Bundeslidze Arminię Bielefeld, w której występuje do dziś.

</doc>
<doc id="1347917" url="https://pl.wikipedia.org/wiki?curid=1347917" title="Mustafa Aga">
Mustafa Aga

Mustafa Aga – turecki dyplomata żyjący w pierwszej połowie XVIII wieku.
W latach 1703-1704 był tureckim posłem na dwór cara Rosji. W latach 1727-1728 był ambasadorem Turcji w Sztokholmie. Z tej okazji szwedzki złotnik Johann Karl Hedlinger wybił (1728) medal okolicznościowy: "R/ MVSTAFAAGA TVRCICVS AD AVLAM SVETHICAM ANNIS 1727 ET 1728 LEGATVS SECVNDVM CERAM MANV HEDLINGERI FICTAM EX AERE FVSVS CVRA N(ICOLAI) KEDERI HOLMIENSIS". Medal stanowi dziś część kolekcji weneckiej "Collezione Serenissima".

</doc>
<doc id="1347918" url="https://pl.wikipedia.org/wiki?curid=1347918" title="Benefits Supervisor Sleeping">
Benefits Supervisor Sleeping

Benefits Supervisor Sleeping – obraz autorstwa Luciana Freuda namalowany w 1995 roku, przedstawiający nagą, otyłą kobietę. Jest to portret Sue Tilley, muzy tego artysty.
Obraz przedstawia Sue Tilley, kierowniczkę jednego z londyńskich urzędów pracy. Z malarzem poznała się na początku lat 90. poprzez Leigh Bowery’ego, australijskiego performera, który również pozował Freudowi. Malarz jeszcze kilkakrotnie portretował Sue ze względu na jej oryginalne kształty. Została ona także utrwalona na obrazie "Kobieta z tatuażem."
W maju 2008 obraz osiągnął rekordową cenę sprzedaży pośród dzieł żyjących artystów. Został kupiony za kwotę 33,6 mln dolarów w nowojorskim domu aukcyjnym Christie’s przez Romana Abramowicza i znajdował się w jego zbiorach do 2015 roku.

</doc>
<doc id="1347919" url="https://pl.wikipedia.org/wiki?curid=1347919" title="Port lotniczy Guernsey">
Port lotniczy Guernsey

Port lotniczy Guernsey (IATA: GCI, ICAO: EGJB) – port lotniczy położony na wyspie Guernsey, na Wyspach Normandzkich.

</doc>
<doc id="1347921" url="https://pl.wikipedia.org/wiki?curid=1347921" title="Helen Allingham">
Helen Allingham

Helen Allingham (z domu "Paterson") (ur. 26 września 1848 w Swadlincote, zm. 28 września 1926 w Haslemere) – angielska akwarelistka i ilustratorka.
Życiorys.
Urodziła się w małej wsi Swadlincote pod Burton on Trent w Anglii, jako jedno z siedmiorga dzieci Alexandra Henry Patersona – wiejskiego lekarza. Studiowała w School of Design w Birmingham i w Royal Academy Schools w Londynie. Pracowała jako ilustratorka, zdobyła uznanie jako autorka akwareli przedstawiających wiejskie chaty. W 1874 wyszła za mąż za irlandzkiego poetę Williama Allingham’a i mieli 3 dzieci.
W 1890 roku jako pierwsza kobieta została przyjęta jako pełnoprawny członek do Royal Watercolor Society.

</doc>
<doc id="1347922" url="https://pl.wikipedia.org/wiki?curid=1347922" title="Homomonument">
Homomonument

Homomonument – pomnik w Amsterdamie upamiętniający osoby homoseksualne, które doświadczyły lub doświadczają prześladowania lub też zostały zamordowane z powodu własnej orientacji seksualnej. Monument ma formę trzech różowych trójkątów wykonanych z granitu, które wraz z przestrzenią pomiędzy nimi tworzą wspólnie kształt większego trójkąta. Pomnik znajduje się w centrum miasta, na brzegu kanału Keizersgracht i w pobliżu kościoła Westerkerk. Odsłonięty został 5 września 1987 roku.
Jest to pierwszy pomnik na świecie upamiętniający ofiary prześladowania ze względu na orientację seksualną.
Symbolika kształtu i koloru.
Kształt i kolor pomnika jest nawiązaniem do różowych trójkątów, które były elementem oznakowania więźniów niemieckich obozów używanym w III Rzeszy do oznaczania w obozach koncentracyjnych mężczyzn umieszczonych tam za orientację homoseksualną. Znak ten stał się później symbolem walki o prawa gejów i lesbijek.
Z tego powodu Homomonument jest często błędnie uznawany za pomnik upamiętniający wyłącznie osoby homoseksualne, które zginęły w obozach koncentracyjnych. Intencją jego twórców było jednakże oddanie czci gejom i lesbijkom prześladowanym we wszystkich krajach, w przeszłości i obecnie.
Konstrukcja pomnika i jego dalsza symbolika.
Monument składa się z trzech trójkątów wykonanych z polerowanego różowego granitu; bok każdego z nich ma 10 metrów długości. Trójkąty położone są w pewnej odległości od siebie i wraz z przestrzenią znajdującą się pomiędzy nimi tworzą duży trójkąt, którego boki mierzą po 36 metrów długości. Przestrzeń pomiędzy mniejszymi trójkątami jest normalnie użytkowana, przebiega tamtędy między innymi droga wzdłuż kanału Keizersgracht.
Granitowe trójkąty nie są identyczne; ich kształty również są elementem symboliki pomnika. Symboliczne są także obiekty wskazywane przez poszczególne kąty dużego trójkąta tworzonego przez wszystkie granitowe trójkąty i przestrzeń pomiędzy nimi.
Schody – teraźniejszość.
Granitowy trójkąt w formie stopni schodzących w dół brzegiem kanału "Keizersgracht" symbolizuje teraźniejszość. Kąt dużego trójkąta utworzony tym trójkątem jest skierowany w stronę "Nationaal Monument" na placu "Dam" – pomnika upamiętniającego ofiary II wojny światowej i symbolizującego wolność oraz pokój.
Podium – przyszłość.
Drugi granitowy trójkąt, wyniesiony 60 cm ponad poziom placu, symbolizuje przyszłość. Kąt dużego trójkąta utworzony tym trójkątem jest skierowany w stronę siedziby COC Nederland – najstarszej na świecie, działającej od 1946 roku, organizacji zajmującej się obroną praw gejów i lesbijek.
Płaszczyzna – przeszłość.
Trzeci granitowy trójkąt, „wtopiony” w chodnik, symbolizuje przeszłość. Kąt dużego trójkąta utworzony tym trójkątem jest skierowany w stronę domu, w którym przed nazistami ukrywała się Żydówka Anna Frank. Obecnie w tym budynku znajduje się muzeum. Na tym trójkącie umieszczono cytat "Naar vriendschap zulk een mateloos verlangen" ("Takie niekończące się pragnienie przyjaźni") z wiersza "Do młodego rybaka" autorstwa holenderskiego pisarza żydowskiego pochodzenia Jacoba Israëla De Haana. Pisarz ten nie ukrywał swojej orientacji homoseksualnej, a w jego twórczości można odnaleźć wątki homoerotyczne.
Historia.
Już w pierwszych latach po II wojnie światowej holenderskie organizacje gejów i lesbijek dyskutowały o potrzebie utworzenia monumentu o podobnym przesłaniu. Dużym impulsem do realizacji tego projektu było aresztowanie 4 maja (w Holandii to Dzień Pamięci Ofiar Wojny) 1970 roku działaczy na rzecz LGBT za próbę złożenia na "Naational Monument" lawendowego wieńca. Wieniec został usunięty przez policję.
W 1979 roku powstała "Fundacja Homomonument". Zbieranie funduszy głównie od prywatnych darczyńców trwało kilka lat, ostatecznie część kosztów pomnika pokryły władze miasta, które wskazały też miejsce ulokowania monumentu. W 1981 roku komitet złożony z reprezentantów władz miasta, organizacji LGBT i profesjonalnych designerów jednogłośnie wybrał projekt zaproponowany przez Karin Daan. Pomnik odsłonięty został 5 września 1987 roku.
Miniaturowa wersja monumentu w skali 1:25 znajduje się w Madurodam – muzeum w Hadze zwanym "Holandią w miniaturze". Makieta została odsłonięta 24 października 2006 roku przez burmistrza Amsterdamu, Jacoba Cohena i prezesa organizacji COC.

</doc>
<doc id="1347924" url="https://pl.wikipedia.org/wiki?curid=1347924" title="Maurizio Domizzi">
Maurizio Domizzi

Maurizio Domizzi (ur. 28 czerwca 1980 w Rzymie) – włoski piłkarz występujący na pozycji środkowego obrońcy. Zawodnik Venezii.
Kariera klubowa.
Maurizio Domizzi jako junior występował w zespole S.S. Lazio. W 1998 na zasadzie wypożyczenia trafił do Livorno. Pełnił tam rolę rezerwowego i łącznie wystąpił w 23 ligowych pojedynkach. Następnie Domizzi powrócił do Lazio, jednak nie rozegrał tam ani jednego spotkania. W 2001 włoski piłkarz podpisał kontrakt z drugoligową Modeną, z którym zajął drugie miejsce w ligowej tabeli i awansował do Serie A.
W kolejnych rozgrywkach Domizzi reprezentował już barwy Sampdorii. Jako piłkarz tego klubu, w meczu przeciwko Regginie wychowanek Lazio zadebiutował w Serie A. Początkowo "Blucerchiati" pozyskali tylko połowę praw do karty zawodnika, jednak drugą połowę wykupili w 2003. W styczniu 2004 Włoch na zasadzie wypożyczenia zasilił Modenę, dla której tym razem rozegrał siedemnaście meczów. W późniejszym czasie Domizzi również na zasadzie wypożyczenia zasilił kolejno Brescię i Ascoli. 6 czerwca 2006 połowę praw do karty zawodnika odkupiło od Sampdorii SSC Napoli. "Azzurri" uplasowali się na drugiej pozycji w Serie B i wywalczyli awans do najwyższej klasy rozgrywek w kraju. Domizzi rozegrał wówczas 36 spotkań i zdobył dwie bramki.
18 czerwca 2007 Włoch podpisał z SSC Napoli 4-letni kontrakt. W sezonie 2007/2008 wraz z drużyną zajął ósme miejsce w ligowej tabeli. Z ośmioma golami na koncie Domizzi obok Marka Hamšíka, Marcelo Zalayety i Ezequiela Lavezziego należał do najlepszych strzelców w zespole. 2 września 2008 Włoch na zasadzie współwłasności został zawodnikiem Udinese Calcio i od razu stał się jego podstawowym obrońcą.
Kariera reprezentacyjna.
Domizzi ma za sobą występy w młodzieżowych reprezentacjach Włoch. Grał w drużynach do lat 17, 18 oraz 21.

</doc>
<doc id="1347926" url="https://pl.wikipedia.org/wiki?curid=1347926" title="Piotr Daniłowicz">
Piotr Daniłowicz

Piotr Daniłowicz herbu Sas (zm. w październiku 1645 roku) – krajczy wielki koronny w latach 1638-1645, stolnik wielki koronny w latach 1636-1638, podstoli wielki koronny w latach 1634-1636, rotmistrz, starosta parczewski w 1632 roku, krzemieniecki, wyszogrodzki (wyżgrodzki).
Odbył studia na uniwersytetach w Moguncji, Pont-à-Mousson (1617/1618), Louvain (1619) i Bolonii (1620). Był posłem lubelskim na sejm 1623 roku, sejm 1628 roku, sejm zwyczajny 1629 roku, sejm nadzwyczajny 1635 roku, poseł na sejm koronacyjny 1633 roku, sejm zwyczajny 1637 roku, sejm nadzwyczajny 1637 roku, sejm 1638 roku, sejm 1639 roku, sejm 1643 roku, sejm 1645 roku.
Małżonki:

</doc>
<doc id="1347932" url="https://pl.wikipedia.org/wiki?curid=1347932" title="Kromony">
Kromony

Kromony – grupa organicznych związków chemicznych będących pochodnymi chromonu (kromonu). Niektóre związki z tej grupy są stosowane jako leki zapobiegające degranulacji mastocytów w chorobach alergicznych, zwłaszcza w astmie oskrzelowej – należą do nich kromoglikan sodu i nedokromil. Z kolei lodoksamid stosuje się do leczenia alergicznego zapalenia spojówek.

</doc>
<doc id="1347934" url="https://pl.wikipedia.org/wiki?curid=1347934" title="Chromon">
Chromon

Chromon (kromon) – organiczny związek chemiczny, pochodna chromanu. Jego pochodne tworzą grupę leków zwanych kromonami. Związki zawierające rozmaicie podstawiony szkielet chromonu, zwłaszcza zawierające grupy hydroksylowe i eterowe, spotykane są powszechnie w świecie roślinnym. Niektóre z tych pochodnych – flawony i flawonole – stanowią wydzielone grupy flawonoidów.

</doc>
<doc id="1347936" url="https://pl.wikipedia.org/wiki?curid=1347936" title="Macunaíma">
Macunaíma

Macunaíma (znany także jako "Jungle Freaks") – brazylijski film komediowy z gatunku fantasy z 1969 roku, wyreżyserowany przez Joaquima Pedro de Andrade na podstawie powieści Mário de Andrade o tym samym tytule.
W główną rolę wcielili się: Grande Otelo – czarny Macunaíma oraz Paulo José – biały Macunaíma.
Film zdobył 4 nagrody na Festiwalu Filmów Brazylijskich w 1969 roku i został wybrany najlepszym filmem na MFF Mar del Plata w 1970 roku.

</doc>
<doc id="1347939" url="https://pl.wikipedia.org/wiki?curid=1347939" title="Ján Svorada">
Ján Svorada

Ján Svorada (ur. 28 sierpnia 1968 w Trenczynie) - czeski kolarz szosowy urodzony na Słowacji, startował wśród profesjonalistów w latach 1991-2005. Jeden z najlepszych sprinterów na świecie, zwycięzca pięciu etapów w Giro d’Italia, trzech w Tour de France i trzech w Vuelta a España. W tych najważniejszych kolarskich wyścigach na świecie bardzo rzadko był sklasyfikowany (na 20 startów tylko siedmiokrotnie) - najwyżej w 2003 roku, zajmując 89. pozycję. Tour de France ukończył trzykrotnie, nigdy jednak nie będąc w pierwszej setce na mecie w Paryżu. Zwycięzca (jako obywatel Czechosłowacji) Wyścigu Pokoju (1990). Trzykrotnie (1996, 2000, 2004) startował w igrzyskach olimpijskich.

</doc>
<doc id="1347941" url="https://pl.wikipedia.org/wiki?curid=1347941" title="Jan Svorada">
Jan Svorada



</doc>
<doc id="1347944" url="https://pl.wikipedia.org/wiki?curid=1347944" title="Adrián López Álvarez">
Adrián López Álvarez



</doc>
<doc id="1347945" url="https://pl.wikipedia.org/wiki?curid=1347945" title="Karl Koller">
Karl Koller

Karl Koller (ur. 8 lutego 1929 w Hölles, zm. 24 stycznia 2009 w Wiedniu) – austriacki piłkarz grający na pozycji pomocnika. Brązowy medalista MŚ 54. Wieloletni zawodnik First Vienna FC.
Piłkarzem First Vienna FC był w latach 1949-1966. W 1955 zdobył tytuł mistrza kraju. W reprezentacji Austrii zagrał 86 razy i strzelił 5 bramek. Debiutował 23 marca 1952 w meczu z Belgią, ostatni raz zagrał w 1965. Podczas MŚ 54 wystąpił we wszystkich meczach Austrii w turnieju. Podobnie było cztery lata później, a w meczu z reprezentacją Anglią strzelił bramkę.

</doc>
<doc id="1347947" url="https://pl.wikipedia.org/wiki?curid=1347947" title="Giritli Ali Aziz Efendi">
Giritli Ali Aziz Efendi

Giritli Ali Aziz Efendi (ur. ok. 1749 w Kandiye/Girit, zm. 29 października 1798 w Berlinie) – turecki dyplomata i pisarz.
Był dwukrotnie (1796 i 1797–98) ambasadorem tureckim w Berlinie. Pochowany został na dopiero co otwartym cmentarzu tureckim w stolicy Prus.
Giritli Ali Aziz Efendi jest znany jako pisarz, który czerpał zarówno z literackich konceptów Zachodu (literatury m.in. niemieckiej), jak i starszej literatury arabskiej. Opisywał nadzwyczajne zdarzenia, które przykuwały jego uwagę. Jego powieść "Muhayyelât" (Wyobrażenia) otworzyła drogę dla XIX-wiecznej literatury tureckiej. Były one napisane w bardzo lakonicznym stylu co mocno kontrastowało z literaturą turecką jego czasów.

</doc>
<doc id="1347952" url="https://pl.wikipedia.org/wiki?curid=1347952" title="Elizabeth Thompson">
Elizabeth Thompson

Elizabeth Thompson, Elizabeth Butler lub Lady Butler (ur. 3 listopada 1846 w Lozannie, zm. 2 października 1933 w Bansha w hrabstwie Tipperary) – brytyjska malarka historyczna. 
Jako pierwsza kobieta odniosła znaczny sukces w malarstwie historycznym, specjalizując się w scenach batalistycznych. Jej mężem był oficer brytyjski, późniejszy generał sir William Butler.
Urodziła się w Lozannie w Szwajcarii z mieszanego małżeństwa angielsko-szwajcarskiego. Otrzymała staranne wykształcenie, studiowała we Włoszech – w akademii florenckiej i w londyńskiej Female School of Art. Początkowo zajmowała się tematyką religijną, malowała pejzaże i portrety. Po zapoznaniu się we Francji z malarstwem inspirowanym wojną francusko-pruską, zainteresowała się tematyką militarną. W 1874 roku obraz zatytułowany "Apel" ("The Roll Call"), wystawiony w Akademii Królewskiej, zdobył uznanie krytyków i popularność wśród publiczności. Ostatecznie zakupiła go królowa Wiktoria. Przez kilka następnych lat lady Butler cieszyła się sławą najpopularniejszej brytyjskiej malarki. Miała studio w Portsmouth, gdzie pozowali jej żołnierze w oryginalnym umundurowaniu i z autentycznym uzbrojeniem.
Późniejsze jej prace, zwłaszcza po 1881, nie wzbudzały już takiego zainteresowania, z uwagi na realistyczne przedstawianie cierpień powodowanych przez wojny, co wzbudzało niechęć krytyków. Ostatnie lata spędziła w Irlandii. Malowała do końca życia, nie odzyskując jednak początkowej popularności.

</doc>
<doc id="1347954" url="https://pl.wikipedia.org/wiki?curid=1347954" title="Jet4you">
Jet4you

Jet4you – marokańska tania linia lotnicza z siedzibą w Casablance. Głównym węzłem jest port lotniczy Marrakesz-Menara.

</doc>
<doc id="1347956" url="https://pl.wikipedia.org/wiki?curid=1347956" title="Aleksander Napiórkowski">
Aleksander Napiórkowski

Aleksander Napiórkowski (ur. 20 listopada 1890 w majątku Chrzczony, zm. 18 sierpnia 1920 pod Ciechanowem) – polski polityk, działacz PPS, poseł na Sejm Ustawodawczy w II RP.
Lata nauki.
Urodził się rodzinie drobnej szlachty zaściankowej na Kurpiach w majątku Chrzczony. Był synem Ignacego i Bronisławy z Gutowskich. Po kilku latach rodzice przenieśli się do majątku Rzewnie.
Podjął naukę w rosyjskim gimnazjum w Pułtusku. Jako trzecioklasista został usunięty z gimnazjum za udział w strajku szkolnym w 1905, którego celem była szkoła z polskim językiem wykładowym. Rodzice przenieśli go do Łomży, gdzie kontynuował naukę w Prywatnej Męskiej Szkole Handlowej. W tym czasie nawiązał współpracę z Polską Partią Socjalistyczną, prowadząc agitację wśród żołnierzy. Aresztowany za rozprowadzanie materiałów propagandowych. Powtórnie aresztowany za posiadanie broni, uwolniony dzięki staraniom ojca.
W 1908 po ukończeniu szkoły podjął naukę na wydziale elektronicznym Politechniki w Liège (Belgia). Studia ukończył w 1914.
Działalność polityczna i wojskowa.
W czasie studiów w 1910 wstąpił do Związku Strzeleckiego. Działał też w Związku Młodzieży Postępowo-Niepodległościowej (późniejsza Unia Stowarzyszeń Polskiej Młodzieży Niepodległościowej, „Filarecja” – organizacja skupiająca młodzież opowiadającą się za ideologią PPS – Frakcji Rewolucyjnej, do której należał).
Zaangażowany w działalność organizacji niepodległościowych został podczas wakacji 1914 skierowany na kurs Związku Strzeleckiego w Galicji. Pod pseudonimem "Kordian" wstąpił w szeregi Pierwszej Kompanii Kadrowej, wraz z którą jako podoficer przekroczył granice Królestwa Polskiego. Jako podoficer służył w 1 kompanii III batalionu 1 pułku. Potem w charakterze zwykłego żołnierza przeniósł się 20 stycznia 1915 do 1 pułku ułanów. Awansował do stopnia kaprala, wachmistrza, a w październiku 1916 do stopnia chorążego, będąc jednocześnie komendantem plutonu 5 szwadronu. Brał udział m.in. w walkach o Kielce, w kampanii nad Styrem i Stochodem. Za udział na polu bitwy otrzymał prawo do noszenia odznaki „Za wierną służbę” przyznaną przez Józefa Piłsudskiego.
Działacz PPS w Łodzi.
Po kryzysie przysięgowym w lipcu 1917 został internowany w Szczypiornie, skąd uciekł rozpoczynając nielegalną działalność w szeregach PPS. Z polecenia Feliksa Perla w grudniu 1917 został skierowany pod nazwiskiem "Olkowski" do Łodzi.
Napiórkowski ps. "Stefan" został przewodniczącym Okręgowego Komitetu Robotniczego PPS i wraz z Antonim Purtalem – redaktorem pism „Łodzianin” i „Wezwanie”. W marcu 1918 doprowadził do połączenia związków zawodowych drzewnych oraz szewców, pozbawiając wpływów SDKPiL oraz PPS-Lewicy. Organizował strajki robotnicze, m.in. strajk protestacyjny przeciw oddaniu ziemi chełmskiej Ukrainie w pokoju Brzeskim. Działał na rzecz pojednania PPS i PPS-Lewicy, co doprowadziło czerwcu 1918 do powstania grupy niepodległościowej PPS-Lewicy, wydającej „Informator opozycji robotniczej PPS-Lewicy”, a zakończyło się przystąpieniem większości członków łódzkiej i pabianickiej PPS-Lewicy do PPS w 1918.
Był organizatorem i pierwszym dowódcą Milicji Ludowej i uczestnikiem rozbrajania Niemców w listopadzie 1918 Był twórcą i przewodniczącym Tymczasowej Rady Robotniczej, a następnie od 1 grudnia 1918 do marca 1919 przewodniczącym Rady Delegatów Robotniczych (sekretarzem rady był Władysław Hibner).
W czasie wyborów parlamentarnych w styczniu 1919 wybrany na posła do Sejmu Ustawodawczego. Wszedł w skład komisji administracji i komisji wojskowej, był też sekretarzem klubu sejmowego PPS (Związku Polskich Posłów Socjalistycznych).
W maju 1920 na XVII Kongresie PPS wybrano go na członka Rady Naczelnej oraz na członka Centralnego Komitetu Wykonawczego PPS. Pod koniec 1919 zainicjował wydawanie w Łodzi „Dziennika Robotniczego”, pełniąc nadal funkcję przewodniczącego Okręgowego Komitetu Robotniczego PPS. Był także łódzkim korespondentem „Nowej Gazety” w Warszawie.
Wojna polsko-bolszewicka.
W czasie wojny polsko-bolszewickiej w połowie 1920 w czasie ofensywy Armii Czerwonej PPS współtworzył Rząd Obrony Narodowej i uczestniczył w obronie kraju. Napiórkowski 13 lipca 1920 wstąpił do Wojska Polskiego. W randze porucznika – trafił najpierw do 1 pułku szwoleżerów, a potem do 108 pułku ułanów w VIII Brygadzie Jazdy.
Ciężko ranny 18 sierpnia 1920 podczas szarży szwadronu ułanów, którym dowodził na pozycje bolszewickie pod Ciechanowem. Zmarł tego samego dnia wskutek ran. Na wniosek Związku Polskich Posłów Socjalistycznych, Kancelaria Sejmu poszukiwała informacji o losach Napiórkowskiego. Wiadomość o śmierci dotarła do Sejmu 28 października 1920 Marszałek Sejmu Wojciech Trąmpczyński, otwierając posiedzenie w dniu 29 października 1920 poświęcił swe wystąpienie Napiórkowskiemu stwierdzając, "zginął jak żył, w sumiennym spełnieniu obowiązku wobec Ojczyzny. Jego piękna karta życiowa nieodłącznie pozostanie związana z historią pierwszego Sejmu Polskiego".
Pośmiertnie awansowany do stopnia rotmistrza, odznaczony Krzyżem Srebrnym Orderu Virtuti Militari (1921), Krzyżem Niepodległości z Mieczami oraz Krzyżem Walecznych. Uhonorowany Odznaką Pamiątkową „Pierwszej Kadrowej”
Początkowo pochowany na cmentarzu w Modlinie, natomiast 12 listopada 1920 na wniosek PPS ekshumowany na Stary Cmentarz w Łodzi, gdzie ze zbiórki społecznej wystawiono mu interesujący nagrobek dłuta rzeźbiarza Władysława Czaplińskiego. Inskrypcja na grobie mówiąca o śmierci Napiórkowskiego "broniąc Ojczyzny przed najazdem bolszewickim" została zniszczona w 1950; w 2000 odtworzona staraniem Towarzystwa Opieki nad Starym Cmentarzem w Łodzi.
Napiórkowski jako patron.
W okresie międzywojennym (od 1920 do 1940) był patronem jednej z ulic Łodzi, gdzie mieszkał z żoną w 1920. Ponownie Jego imię nosiła w okresie 1945–1952; zmieniona na ulicę działacza KPP i PPR "majora Stefana Przybyszewskiego"; (od 1990, nosi nazwę: Stanisława Przybyszewskiego).
W okresie międzywojennym imię Napiórkowskiego nosiła również biblioteka PPS w dzielnicy Lewa-Górna.
Rodzina.
W dniu 14 lutego 1920 zawarł związek małżeński (świadkami byli Stefan Kopciński i Leon Starkiewicz) z Wiktorią Alicją z Wysznackich (1894–1982), z zawodu nauczycielką, w latach 1924–1927 radną Rady Miejskiej w Łodzi, organizatorką tajnych kompletów w Łodzi podczas okupacji hitlerowskiej, zasłużoną działaczką oświatową i społeczną.
Z tego małżeństwa urodziła się córka Aleksandra, zamężna: Przełęcka (1920–2005), profesor biochemii PAN – żona prof. Mariana Przełęckiego.

</doc>
