<doc id="1347965" url="https://pl.wikipedia.org/wiki?curid=1347965" title="Anton Adamowicz">
Anton Adamowicz

Anton Adamowicz (biał. "Антон Адамовіч"; ur. 26 czerwca 1909 w Mińsku, zm. 12 czerwca 1998 w Nowym Jorku) – białoruski literaturoznawca, publicysta, krytyk literacki, prozaik, wydawca i działacz kulturalno-narodowy.
W latach 20. zaczął pisać o białoruskiej literaturze, w tym monografie białoruskich pisarzy. W 1926 została opublikowana pierwsza książka jego autorstwa. W 1928 ukończył mińskie technikum, po czym studiował na Białoruskim Uniwersytecie Państwowym w Mińsku. Współpracował ze stowarzyszeniem literackim "Uzwyszsza". W lipcu 1930 został aresztowany w sprawie Związku Wyzwolenia Białorusi i skazany na karę 5 lat więzienia. Odbywał ją w obwodzie kirowskim. W czerwcu 1937 ponownie aresztowało go NKWD, ale już w 1938 powrócił do Mińska. Ukończył studia i rozpoczął pracę nauczyciela w szkole średniej. Po zajęciu Białorusi przez wojska niemieckie podjął współpracę z okupantami. Stanął na czele oddziału wydawniczego administracji miejskiej Mińska. Redagował pismo "Biełaruskaja Hazeta". Był głównym redaktorem wydawnictwa "Miensk". Kierował Białoruskim Towarzystwem Naukowym. Od lata 1942 wchodził w skład Rady Głównej Białoruskiej Samopomocy Ludowej. Jednocześnie objął funkcję referenta ds. propagandy i prasy przy gauleiterze Wilhelmie Kube. W październiku 1943 wyjechał do Berlina, gdzie zaczął pracować w redakcji pisma "Ranica". Po zakończeniu wojny do 1949 przebywał w obozach dla przesiedleńców. Wydawał w nich pisma "Wiedamki", "Baćkauszczyna", "Konadni" і "Sakawik". Zajmował się też działalnością polityczną. W 1960 wyjechał do USA, gdzie kontynuował działalność kulturalno-wydawniczą. Był autorem recenzji literackich, przedmów do książek białoruskich autorów, referatów i artykułów dotyczących historii, kultury i literatury białoruskiej. Pracował w radiostacji "Swaboda". Został członkiem Rady Białoruskiej Republiki Ludowej na uchodźstwie.

</doc>
<doc id="1347966" url="https://pl.wikipedia.org/wiki?curid=1347966" title="Kleistpark (stacja metra)">
Kleistpark (stacja metra)

Kleistpark - stacja metra w Berlinie, na linii U7, w dzielnicy Schöneberg, w okręgu administracyjnym Tempelhof-Schöneberg. Stacja została otwarta w 1971. Nazwa pochodzi od parku Heinrich-von-Kleist-Park, w skrócie "Kleistpark".

</doc>
<doc id="1347967" url="https://pl.wikipedia.org/wiki?curid=1347967" title="Orawskie Wesele">
Orawskie Wesele

Orawskie Wesele, Wesołe lub Wesołe na Orawie (słow. "Oravské Veselé") – wieś (obec) w północnej Słowacji, w powiecie Namiestów, w kraju żylińskim. Powstanie miejscowości datowane jest na 1629 rok.
Kultura.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="1347968" url="https://pl.wikipedia.org/wiki?curid=1347968" title="Victor Wong (1906–1972)">
Victor Wong (1906–1972)

Victor Wong (ur. 24 września 1906, zm. 7 kwietnia 1972) – amerykański aktor.

</doc>
<doc id="1347970" url="https://pl.wikipedia.org/wiki?curid=1347970" title="Lyle Lovett">
Lyle Lovett

Lyle Lovett, właściwie Lyle Pearce Lovett (ur. 1 listopada 1957 roku w regionie Klein, w Harris County (podmiejskie Houston), w stanie Teksas) – amerykański piosenkarz, autor tekstów piosenek, producent muzyczny i aktor. Zdobywca czterech nagród Grammy między innymi w kategorii Best Country Album '97. Aktywny od 1980 roku, nagrał trzynaście albumów i 21 singli.
Przyszedł na świat w rodzinie ewangelickiej jako syn Bernell (z domu Klein) i Williama Pearce'a Lovetta. Po ukończeniu szkoły średniej Klein High School, uczęszczał do Texas A &amp; M przy College Station, gdzie studiował język niemiecki i dziennikarstwo.
Był żonaty z Julią Roberts (od 25 czerwca 1993 do 22 marca 1995). Spotykał się z Ashley Judd i April Kimble (2006).

</doc>
<doc id="1347972" url="https://pl.wikipedia.org/wiki?curid=1347972" title="Berlin Yorckstraße">
Berlin Yorckstraße

Berlin Yorckstraße – stacja kolejowa na liniach S1, S2 i S25 S-Bahn w Berlinie oraz stacja metra w Berlinie na linii U7, w dzielnicy Schöneberg, w okręgu administracyjnym Tempelhof-Schöneberg. Stacja została otwarta w 1891.

</doc>
<doc id="1347975" url="https://pl.wikipedia.org/wiki?curid=1347975" title="Łokcza">
Łokcza

Łokcza (słow. "Lokca") – wieś (obec) w północnej Słowacji, w powiecie Namiestów, w kraju żylińskim, przy ujściu Hrusztynki do Orawy. Została założona w połowie XVI wieku na prawie wołoskim; pierwsza wzmianka o niej pochodzi z 1554 roku.

</doc>
<doc id="1347978" url="https://pl.wikipedia.org/wiki?curid=1347978" title="Victor Wong">
Victor Wong



</doc>
<doc id="1347980" url="https://pl.wikipedia.org/wiki?curid=1347980" title="Jasienica Orawska">
Jasienica Orawska

Jasienica Orawska () – wieś (obec) w północnej Słowacji, w powiecie Namiestów, w kraju żylińskim. Po raz pierwszy wzmiankowana w 1588 roku jako "Jasenicza".

</doc>
<doc id="1347982" url="https://pl.wikipedia.org/wiki?curid=1347982" title="Cmentarz prawosławny przy ulicy Ogrodowej w Łodzi">
Cmentarz prawosławny przy ulicy Ogrodowej w Łodzi

Cmentarz prawosławny pw. Św. Aleksandra przy ulicy Ogrodowej w Łodzi – najstarszy cmentarz prawosławny na terenie Łodzi, będący najmniejszą częścią kompleksu Starego Cmentarza.
Historia.
Cmentarz został założony w 1855. Początkowo miał powierzchnię 0,7 ha i chowano na nim jedynie wojskowych i policjantów. W kolejnych latach udostępniono go również cywilnym. W 1886 na cmentarzu wybudowano kaplicę cmentarną pw. św. Aleksego. W 1988 cmentarz powiększono o kolejne 0,2 ha. Od 1970 na cmentarzu odbywają się również pogrzeby katolickie. Było to spowodowane brakiem chętnych na puste miejsca po opuszczeniu Łodzi przez większość Rosjan po 1918 r. oraz złą kondycją finansową parafii prawosławnej.

</doc>
<doc id="1347983" url="https://pl.wikipedia.org/wiki?curid=1347983" title="Zekai Apaydın">
Zekai Apaydın

Aziz Zekai Apaydın (ur. 1877 w Graveşka (Bośnia), zm. 29 września 1947 w Stambule) – turecki dyplomata.
Był od 18 października 1924 ambasadorem w Londynie, a od 6 maja 1925 w Moskwie (do 1927). W 1930 minister robót publicznych Turcji. W latach 1935–1939 ponownie ambasador w ZSRR.

</doc>
<doc id="1347984" url="https://pl.wikipedia.org/wiki?curid=1347984" title="Wydział Teatralny Akademii Sztuk Scenicznych w Pradze">
Wydział Teatralny Akademii Sztuk Scenicznych w Pradze

Wydział Teatralny Akademii Sztuk Scenicznych w Pradze (, ) – wydział Akademii Sztuk Scenicznych w Pradze.

</doc>
<doc id="1347986" url="https://pl.wikipedia.org/wiki?curid=1347986" title="DAMU">
DAMU



</doc>
<doc id="1347989" url="https://pl.wikipedia.org/wiki?curid=1347989" title="Jiří Voskovec">
Jiří Voskovec

Jiří Voskovec, właśc. Jiří Wachsmann (ur. 19 czerwca 1905 w miejscowości Sázava-Budy, zm. 4 lipca 1981 w Pearblossom) – czeski aktor, dramatopisarz, reżyser, poeta i tłumacz.
Życiorys.
W 1924 r. zdał maturę w Lycée Carnot w Dijon (Francja). Potem studiował prawo na Uniwersytecie Karola w Pradze (1924–1927).
Premiera sztuki Vest Pocket Revue (1927), którą napisał z Janem Werichem, jest początkiem ich teatralnego życia profesjonalnego.
Obaj potem grali w awangardowym teatru Osvobozené divadlo, który w 1929 r. został sceną V+W. W 1938 r. był teatr zamknięty, Voskovec i Werich z kompozytorem Jaroslavem Ježkem wyjechali do Stanów Zjednoczonych, gdzie przeżyli II wojnę światową.
Po powrocie do kraju V+W odnowili Osvobozené divadlo, po lutym 1948 r. Voskovec emigrował do Francji i dwa lata później do USA, gdzie uprawiał aż do śmierci teatralne, filmowe i telewizyjne aktorstwo.
Od 1922 publikował wiersze i prozę w różnych almanachach (Život II, Disk, Fronta) i czasopismach (Pásmo, ReD, Erotická revue, Vest Pocket Revue). Centrum jego twórczości był jednak teatr i współpraca z Janem Werichem. Para ta stworzyła w Teatrze Wyzwolonym erę legendarną, która od początkowych sztuk dadaistycznych osiągnęła szczyt w ważnych rewiach politycznych.
W 1995 został pośmiertnie odznaczony Medalem Za zasługi II stopnia.

</doc>
<doc id="1347991" url="https://pl.wikipedia.org/wiki?curid=1347991" title="Ulica Wieluńska w Częstochowie">
Ulica Wieluńska w Częstochowie

Ulica Wieluńska - jedna z zabytkowych ulic w Częstochowie, położona w bezpośrednim sąsiedztwie Jasnej Góry. Ma około 300 metrów długości, a różnica wysokości między początkiem i końcem ulicy wynosi 20 m. Ulicą wiódł niegdyś trakt z Jasnej Góry do Wielunia. Ulica wychodzi z Rynku Wieluńskiego, a równoległy do niej jest Zaułek Wieluński. Ulica położona jest w granicach dzielnicy Częstochówka-Parkitka.
Zabudowa ul. Wieluńskiej jest w typie kamieniczek z XIX w., późnoklasycystyczne i eklektyczno-klasycyzujące piętrowe, pierwotnie przeważnie podcieniowe. Pod nr 1. mieści się Dom Pomocy Społecznej, dawniej Schronienie dla Paralityków, założone w roku 1898, a od 1907 r. prowadzone przez Zgromadzenie Sióstr Miłosierdzia św. Wincentego á Paulo.

</doc>
<doc id="1347992" url="https://pl.wikipedia.org/wiki?curid=1347992" title="O własnych siłach">
O własnych siłach

O własnych siłach (tytuł oryg. "Stranded") – amerykański fabularny film telewizyjny, powstały w 2006 roku na potrzeby stacji Lifetime Television. W Polsce film został wyemitowany na kanale Hallmark.
Zarys fabuły.
Carina, która wkrótce wychodzi za mąż, wraz z czwórką najbliższych przyjaciółek wybiera się na Karaiby, by tam zorganizować wieczór panieński. Podczas pobytu kobiety wypływają na odludną, egzotyczną wyspę. Kapitan statku zapomina zabrać je z powrotem. Wkrótce potem przyjaciółki zaczynają ginąć, jedna po drugiej.

</doc>
<doc id="1347996" url="https://pl.wikipedia.org/wiki?curid=1347996" title="Ernst Ocwirk">
Ernst Ocwirk

Ernst Ocwirk (ur. 7 marca 1926 w Wiedniu, zm. 23 stycznia 1980 w Klein-Pöchlarn) – austriacki piłkarz grający na pozycji środkowego pomocnika lub obrońcy, trener piłkarski. Brązowy medalista MŚ 54.
Uchodzi za jednego z najwybitniejszych austriackich piłkarzy w historii. Karierę zaczynał w 1938 w niewielkim klubie FC Stadlau. Następnie grał we Floridsdorfer AC, by w 1947 zostać piłkarzem Austrii Wiedeń. W latach 1956–1961 występował we włoskiej Sampdorii, karierę kończył na początku lat 60. w swoim poprzednim klubie, Austrii. Zostawał z nią mistrzem Austrii oraz zdobywał krajowy puchar.
W reprezentacji Austrii w latach 1945–1962 zagrał 62 razy i strzelił 6 bramek. Podczas MŚ 54 pełnił funkcję kapitana zespołu i zagrał we wszystkich pięciu meczach Austrii w turnieju (2 gole).
W 1951 został wybrany najlepszym sportowcem Austrii. Z sukcesami pracował jako trener. Prowadził Sampdorię (1962–1965), Austrię Wiedeń (1965–1970), 1. FC Köln (1970–1971) i Admirę (1971–1973). Chorował na stwardnienie rozsiane.

</doc>
<doc id="1348002" url="https://pl.wikipedia.org/wiki?curid=1348002" title="Tuttlingen (stacja kolejowa)">
Tuttlingen (stacja kolejowa)

Tuttlingen – stacja kolejowa w Tuttlingen, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1348004" url="https://pl.wikipedia.org/wiki?curid=1348004" title="Bethania de la Cruz">
Bethania de la Cruz

Bethania De la Cruz De Peña (ur. 13 maja 1987 w Santo Domingo) – dominikańska siatkarka, reprezentantka kraju, grająca na pozycji atakującej lub przyjmującej. 
Życie prywatne.
Wyszła za mąż, za Fermina Mejia Galę. W 2009 r. urodziła syna Fera.

</doc>
<doc id="1348005" url="https://pl.wikipedia.org/wiki?curid=1348005" title="Zbór Kościoła Chrześcijan Baptystów w Toruniu">
Zbór Kościoła Chrześcijan Baptystów w Toruniu

Zbór Kościoła Chrześcijan Baptystów w Toruniu – toruńska protestancka wspólnota chrześcijańska, o charakterze ewangelicznym. Zbór znajduje się w lewobrzeżnej części miasta, w dzielnicy Podgórz, przy ul. Poznańskiej 34.
Historia toruńskiego Zboru Baptystów.
Okres przedwojenny.
Zbór baptystów w Toruniu powstał w 1899 roku. Początkowo do zboru należała głównie ludność niemiecka. Początkowo nabożeństwa odbywały się w lokalu prywatnym przy ulicy Matejki 4. W 1904 roku generalny superintendent Gustav Doeblin w sprawozdaniu z wizytacji w toruńskich parafiach ewangelicko-luterańskich ocenił, że działalność społeczności baptystycznej nie stanowi dużego zagrożenia dla toruńskich ewangelików. W 1909 roku baptyści kupili budynek z pruskiego muru przy ul. Matejki 5. Budynek przekształcono na kaplicę.
W 1914 roku zbór liczył 234 (według innego źródła: 232) członków. Podczas I wojny światowej liczba wyznawców przekroczyła 300 osób, po wojnie zaczęła spadać. Dokładna liczba baptystów w Toruniu w okresie II Rzeczypospolitej nie jest znana. W wyniku braku rozeznania baptystów mylono z adwentystami bądź w statystykach uwzględniano wyznawców z powiatu toruńskiego. Pod koniec lat 20. XX wieku zbór liczył 73 osoby. Spadek liczby wyznawców wynikał z przyłączenia Pomorza Nadwiślanego do Polski w 1920 roku i wynikającej z niej emigracji ludności niemieckiej na Zachód.
W okresie międzywojennym zbór działał na podstawie prawa pruskiego z połowy XIX wieku. Po 1920 roku zbór w Toruniu podlegał konsystorzowi w Poznaniu, a siedziba zarządu regionalnego znajdowała się w Chełmży. Na czele zarządu stał pastor Richard Kretesch. Stałym kaznodzieją w toruńskim zborze byli Adolf Knoffel (1920–1922), a następnie Richard Kretesch (1926–październik 1929). Około 1924 roku w powiecie toruńskim żyło ok. 130 baptystów, a w samym mieście 70. W latach 20. XX wieku gmina otrzymała na własność kaplicę przy ulicy Matejki 15, dom dla stróża, kaplicę w Czarnym Błocie i 17 mórg ziemi w Nowej Wsi. W 1927 roku baptyści znaleźli się na liście sekt aktywnych w Toruniu.
W 1924 roku gmina baptystów skonfliktowała się z przewodniczącym toruńskiej parafii Polskiego Narodowego Kościoła Katolickiego ks. A. Haydukiem. Przewodniczący zboru baptystów Adam Sylla napisał do magistratu Toruniu skargę na Hayduka, który według Sylli miał bez jego zgody organizować nabożeństwa w kaplicy. Konflikt zażegnano w lipcu 1931 roku, po podpisaniu porozumienia i wynajęciu kaplicy wiernym Polskiego Narodowego Kościoła Katolickiego.
Dokładne informacje o działalności baptystów toruńskich w latach 30. XX wieku nie są znane. W tym okresie zbór nie wykazywał dużej aktywności. W 1935 roku struktury gminy nie zostały zmienione, a siedziba zarządu nadal mieściła się w Chełmży. Liczba wyznawców w powiecie toruńskim wynosiła ok. 200 osób. Według danych statycznych, w latach 1937 i 1939 w Toruniu mieszkało ok. 40 baptystów niemieckich. Liczba baptystów polskich w tych latach jest nieznana.
W latach 1920–1939 baptyści toruńscy nie prowadzili akcji misyjnej. Ze względu na niewielką aktywność baptyści nie byli obserwowani przez policję.
Okres powojenny.
. Kaplica została znacjonalizowana i przekształcona w rekwizytornię teatru. Budynek wyburzono w latach 60. przy poszerzaniu ulicy Kraszewskiego 
W 2000 roku baptyści kupili kamienicę przy ulicy Poznańskiej 34 z myślą o wykorzystaniu jej na siedzibę zboru. 

</doc>
<doc id="1348006" url="https://pl.wikipedia.org/wiki?curid=1348006" title="Order św. Baranka Bożego">
Order św. Baranka Bożego

Order św. Baranka Bożego (fin. "Pyhän karitsan ritarikunta") – odznaczenie cywilne, nadawane od roku 1935 za zasługi dla Kościoła Prawosławnego Finlandii.
Historia.
Order został ustanowiony 20 czerwca 1935 przez synod Kościoła Prawosławnego Finlandii jako nagroda za zasługi wobec Kościoła i może być nadawany niezależnie od wyznania i narodowości. Wielkim mistrzem orderu jest arcybiskup prawosławny w Republice Finlandii. 
Uznany za odznaczenie półoficjalne przez państwo fińskie (dozwolone jest noszenie z odznaczeniami oficjalnymi), order ten posiada podział na pięć klas według znanego schematu Legii Honorowej:
dodatkowo:
Insygnia.
Insygnia orderu to odznaka oraz gwiazda dla Krzyża Wielkiego i Krzyża Komandorskiego I Klasy. Odznaką jest emaliowany na niebiesko krzyż grecki, z podobizną kroczącego na prawo Agnus Dei, Świętego Baranka Bożego, w medalionie awersu w białym polu. Rewers odznaki jest gładki, nieemaliowany. Między ramionami krzyża umieszczone są głowy serafinów.
Gwiazda Krzyża Wielkiego jest ośmiopromienna, ze złotymi głowami serafinów jako promieniami, i nosi na sobie odznakę orderu, z wizerunkiem Baranka Bożego otoczonym napisem "KIRKON HYVÄKSI" ("DLA DOBRA KOŚCIOŁA") na czarnym tle. Głowy serafinów na gwieździe Krzyża Komandorskiego I Klasy są srebrne. Posiadacz Krzyża Kawalerskiego I Klasy otrzymuje złotą odznakę tej samej wielkości co Krzyż Komandorski, ale nosi ją na wstążce piersi; posiadacz Krzyża Kawalerskiego II Klasy ma nieco mniejszy srebrny krzyż noszony również na wstążce na piersi. 
Order noszony jest na błękitnej wstędze z obustronnymi białymi bordiurami.

</doc>
<doc id="1348018" url="https://pl.wikipedia.org/wiki?curid=1348018" title="Vaihingen (Enz) (stacja kolejowa)">
Vaihingen (Enz) (stacja kolejowa)

Vaihingen (Enz) – stacja kolejowa w Vaihingen an der Enz, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1348025" url="https://pl.wikipedia.org/wiki?curid=1348025" title="Donauwörth (stacja kolejowa)">
Donauwörth (stacja kolejowa)

Donauwörth – stacja kolejowa w Donauwörth, w kraju związkowym Bawaria, w Niemczech. Znajdują się tu 4 perony.

</doc>
<doc id="1348027" url="https://pl.wikipedia.org/wiki?curid=1348027" title="Protestantyzm w Dominikanie">
Protestantyzm w Dominikanie

Protestantyzm w Dominikanie według różnych statystyk w 2010 roku stanowił od 9 do 21% społeczeństwa, to jest od 1 do 2 milionów wyznawców. Lata 20. XIX wieku przyniosły falę migracji protestantów amerykańskiego pochodzenia na wyspę Haiti. Liderem protestantyzmu stał się wówczas Morgan Foley. Pierwsi karaibscy protestanci przybyli do Dominikany dopiero pod koniec dziewiętnastego stulecia. W latach 20. XX wieku protestantyzm znacznie rozpowszechnił się i na całym terytorium kraju powstały zbory i organizacje protestanckie wspierane przez Kościoły protestanckie ze Stanów Zjednoczonych. Protestantyzm w Dominikanie reprezentowany jest przez wiele tradycji wyznaniowych.
Począwszy od lat 60. i 70. dwudziestego stulecia w Dominikanie gwałtownie zaczął rozwijać się ruch zielonoświątkowy. Obecnie według "Operation World" największe nurty protestanckie w kraju stanowią: ruch zielonoświątkowy (4,5%) i adwentyzm (2,2%) – obejmują one 74% wszystkich protestantów.
Kościoły protestanckie na Dominikanie.
Największe kościoły w kraju, w 2010 roku, według "Operation World" i "Prolades" (*):

</doc>
<doc id="1348028" url="https://pl.wikipedia.org/wiki?curid=1348028" title="Reprezentacja Włoch w rugby union mężczyzn">
Reprezentacja Włoch w rugby union mężczyzn

Reprezentacja Włoch w rugby mężczyzn – zespół rugby union, biorący udział w imieniu Włoch w meczach i międzynarodowych turniejach. Za jego funkcjonowanie odpowiedzialny jest Włoska Federacja Rugby. Drużyna występuje w Pucharze Sześciu Narodów.
Stroje.
Podstawowy strój reprezentacji Włoch składa się z błękitnej koszulki, granatowych spodenek oraz getrów. Przed 2012, domowy strój składał się z niebieskiej koszulki, białych spodenek oraz niebieskich getrów. Drugi zestaw stroju Włochów to biała koszulka, błękitne spodenki oraz getry. Symbolem reprezentacji znajdującym się na lewej piersi koszulek jest prostokątna tarcza Scudetto, używana przez większość włoskich reprezentacji oraz mistrzów Włoch.

</doc>
<doc id="1348031" url="https://pl.wikipedia.org/wiki?curid=1348031" title="Cindy Rondón">
Cindy Rondón

Cindy Rondón Martínez (ur. 12 listopada 1988 roku w Santo Domingo) – dominikańska siatkarka, reprezentantka kraju, grająca na pozycji środkowej bloku. Obecnie występuje w dominikańskim Distrito Nacional.

</doc>
<doc id="1348035" url="https://pl.wikipedia.org/wiki?curid=1348035" title="Mikołaj Orsini">
Mikołaj Orsini

Mikołaj Orsini (zm. 1323) – despotes Epiru w latach 1318 – 1323, hrabia Kefalenii,
Życiorys.
Najstarszy syn Jana I Orsiniego i Marii Angeliny-Dukainy-Komneny, córki Nicefora I Dukasa i siostry Tomasza Dukasa ostatniego władcy Epiru z dynastii Angelosów-Dukasów-Komnenów.
Mikołaj Orsini, objąwszy Hrabstwo Kefalenii po śmierci Jana I Orsiniego, kontynuował aktywną politykę ojca w Epirze. W 1318 roku po zamordowaniu swego wuja Tomasza Dukasa i poślubieniu wdowy po nim Anny Paleologiny objął władzę w Epirze. Dla uspokojenia nastrojów przyjął również wyznanie prawosławne. W 1319 roku Bizantyńczycy zajęli Joaninę. W zamian za zrzeczenie się swoich praw do Joaniny Mikołaj uzyskał od cesarza Andronika II Paleologa tytuł despotesa Epiru. Rządy jego nie trwały długo – zginął z rąk swego brata Jana II w 1323 roku.

</doc>
<doc id="1348037" url="https://pl.wikipedia.org/wiki?curid=1348037" title="Wybory parlamentarne w Libanie w 1943 roku">
Wybory parlamentarne w Libanie w 1943 roku

Wybory parlamentarne w Libanie odbyły się w sierpniu 1943 roku. Zwyciężył w nich Blok Konstytucyjny Biszary al-Churiego, który zawarł sojusz z wpływowymi przywódcami muzułmańskimi skłonnymi do współpracy w celu uzyskania natychmiastowej niepodległości.

</doc>
<doc id="1348040" url="https://pl.wikipedia.org/wiki?curid=1348040" title="Liu Chao-shiuan">
Liu Chao-shiuan

Liu Chao-shiuan (; ur. 10 maja 1943 w Liuyang w prowincji Hunan) – tajwański polityk i profesor, premier Republiki Chińskiej od 20 maja 2008 do 10 września 2009.
Życiorys.
Liu urodził się w 10 maja 1943 w prowincji Hunan w Chinach kontynentalnych. W 1965 ukończył studia licencjackie na Narodowym Uniwersytecie Tajwańskim w Tajpej. W 1968 uzyskał stopień magistra chemii na "Université de Sherbrooke" w Sherbooke w Kanadzie. W 1971 doktoryzował się z chemii na University of Toronto.
W latach 1987-1993 pełnił funkcję rektora Narodowego Uniwersytetu Tsing Hua w Xinzhu. Od 1993 do 1996 zajmował stanowisko ministra transportu w gabinecie premiera Lien Chana. W latach 1997-2000 był wicepremierem w rządzie premiera Vincenta Siewa. Zasłynął w tym czasie skutecznymi działaniami radzenia sobie ze skutkami potężnego trzęsienia ziemi, jakie nawiedziło Tajwan we wrześniu 1999 i spowodowało śmierć 2,4 tysiąca osób. Od 2004 do 2008 był rektorem Uniwersytetu Soochow w Tajpej.
W kwietniu 2008 prezydent elekt Ma Ying-jeou wyznaczył Liu na stanowisko premiera w przyszłym gabinecie. 20 maja 2008 Liu oficjalnie objął stanowisko premiera Republiki Chińskiej.
7 września 2009 premier Liu złożył dymisję na ręce prezydenta Ma. Powodem tej decyzji była krytyka działań rządu w odpowiedzi na tajfun Morakot, który nawiedził Tajwan na początku sierpnia 2009 i pochłonął ponad 700 ofiar. Krytycy zarzucali władzy nieprzeprowadzenie ewakuacji mieszkańców z rejonów objętych żywiołem oraz wyrażenie zbyt późno zgody na przyjęcie zagranicznej pomocy. Premier Liu stwierdził, że „cała odpowiedzialność polityczna spoczywa na nim jako najwyższym administratorze i z tego powodu przedłożył dymisję prezydentowi, którą ten przyjął”. 10 września 2009 nowym premierem Republiki Chińskiej został Wu Den-yih.

</doc>
<doc id="1348045" url="https://pl.wikipedia.org/wiki?curid=1348045" title="Mroczne dziedzictwo (serial telewizyjny)">
Mroczne dziedzictwo (serial telewizyjny)

Mroczne dziedzictwo – serial kanadyjsko-amerykański. Był emitowany w latach 1996-1999. Opowiada historie członków sekretnego stowarzyszenia o nazwie „Legacy” (pl. Dziedzictwo) i ich prób ratowania ludzkości przed złem.

</doc>
<doc id="1348047" url="https://pl.wikipedia.org/wiki?curid=1348047" title="Sampdoria">
Sampdoria



</doc>
<doc id="1348051" url="https://pl.wikipedia.org/wiki?curid=1348051" title="Garmisch-Partenkirchen (stacja kolejowa)">
Garmisch-Partenkirchen (stacja kolejowa)

Garmisch-Partenkirchen – stacja kolejowa w Garmisch-Partenkirchen, w kraju związkowym Bawaria, w Niemczech. Znajduje się tu 5 peronów.

</doc>
<doc id="1348054" url="https://pl.wikipedia.org/wiki?curid=1348054" title="Partycja logiczna">
Partycja logiczna

Partycja logiczna, dysk logiczny – wolumin tworzony na partycji rozszerzonej na podstawowym dysku MBR. 
"Partycje logiczne" przypominają partycje podstawowe, chociaż liczba partycji logicznych, jaką można utworzyć na jednym dysku fizycznym, jest nieograniczona, a liczba partycji podstawowych wynosi maksymalnie cztery.
Systemy Windows.
W systemach z rodziny Windows partycje rozszerzone są najczęściej określane jako "dyski logiczne". Dysk logiczny można formatować i można mu przypisać literę dysku. Pierwszą literą przeznaczoną dla dysków twardych jest litera C. Najczęściej właśnie na dysku C umieszczony (zainstalowany) jest system operacyjny Windows - jest to dysk podstawowy (partycja podstawowa). System Windows może także być zainstalowany na partycji rozszerzonej, jednak niezbędne w takiej sytuacji jest, aby pliki programu rozruchowego były umieszczone na którejś z partycji podstawowych.
Systemy Uniksowe.
W systemach z rodziny Unix partycje są reprezentowane jako pliki urządzeń. Partycje najczęściej znajdują się w plikach /dev/hd"xy" (dyski ATA) lub /dev/sd"xy" (dyski SATA, SCSI, zewnętrzne dyski USB i inne), gdzie:
"x" - litera dysku; pierwszy dysk to /dev/hda,
"y" - numer partycji; partycje logiczne zaczynają się od numeru 5 (włącznie).
System Uniksowy może być zainstalowany na dowolnej partycji, zarówno podstawowej jak i logicznej. Może też wykorzystywać lub współdzielić kilka partycji. Aby móc używać systemu plików na danej partycji jest wymagane jej zamontowanie - czyli przygotowanie do obsługi przez system operacyjny.

</doc>
<doc id="1348056" url="https://pl.wikipedia.org/wiki?curid=1348056" title="Lista transportowców wojska United States Army">
Lista transportowców wojska United States Army



</doc>
<doc id="1348060" url="https://pl.wikipedia.org/wiki?curid=1348060" title="Zrzesz Kaszëbskô">
Zrzesz Kaszëbskô

Zrzesz Kaszëbskô (Kaszubska Więź) – najważniejsze czasopismo ruchu kaszubskiego, wychodzące pod tym samym tytułem w latach 1933-1939, 1945-1947 i 1992-1993. Skupiało wokół siebie kaszubskich działaczy społecznych, politycznych i kulturalnych, twórców i publicystów, reformatorów języka i pisowni kaszubskiej oraz kreatorów nowoczesnej idei kaszubskiej.
Historia.
Pierwszy numer „Zrzeszy Kaszëbskiej” ukazał się z datą 5 kwietnia 1933 r. w Gdyni. Założycielem jej był Aleksander Labuda, działacz Zrzeszenia Regionalnego Kaszubów, w pierwszych latach istnienia pisma najważniejsza postać kręgu „zrzeszińców”, skupionego wokół idei odrodzenia kulturalnego i społecznego Kaszub. „Zrzesz” miała tę ideę propagować, skupić i promować lokalną inteligencję oraz ożywić język kaszubski. Była drukowana częściowo po kaszubsku, w pisowni swoistej dla „zrzeszińców”, inspirowanej przez pomysły Aleksandra Majkowskiego.
W pierwszych miesiącach „Zrzesz Kaszëbskô” ukazywała się 2 razy w tygodniu, po czym stała się dwutygodnikiem, a od 1936 roku drukowano ją jako miesięcznik. Od siedemnastego numeru siedzibę redakcji przeniesiono do Kartuz. W latach 1934-1935 ukazały się łącznie tylko cztery numery pisma. Ostatni numer pierwszej edycji wyszedł w sierpniu 1939 r. Wydano ich ok. 120. Niekiedy dodawano do nich wkładkę literacką Chëcz.
Głównymi redaktorami przedwojennej „Zrzeszy” byli Aleksander Labuda, Jan Trepczyk, Ignacy Szutenberg, Feliks Marszałkowski i Jan Rompski. Żądali równych praw dla Kaszubów na terenach przez nich zamieszkanych oraz uwzględniania ich opinii w sprawach ważnych dla regionu. Protestowali przeciw zarządzaniu Pomorzem przez przybyszy z Warszawy i obsadzaniu stanowisk przez ludzi z głębi kraju. Poglądy te uznawano za separatyzm i zwalczano. Pismo było konfiskowane, a redaktorzy skazywani na areszt i grzywny. Mimo przeciwności i oporu czynników rządowych, „Zrzesz Kaszëbskô” utrzymywała się na rynku prasy i w świadomości ludności kaszubskiej.
Po wojnie wznowiono „Zrzesz” w Wejherowie z nową redakcją, w której znaleźli się Brunon Richert, Wiktor Wojewski, Bernard Szczęsny, Augustyn Westphal i ks. Franciszek Grucza. Pierwszy numer opublikowano z datą 4 października 1945 r. Z drugą edycją pisma współpracowali też jej dawni autorzy, m.in. Labuda i Szutenberg. Również dodawano do niej „Chëcz”. Aleksander Labuda znany był z cyklu ok. 200 historyjek „Gùczów mack gôdô”, które opublikował na łamach „Zrzeszy”.
W nowej rzeczywistości pismo miało niewielkie szanse na przetrwanie. Polityka władz tłumiła przejawy odrębności kulturalnej regionów i dążyła do ujednolicenia kraju i społeczeństwa. W ruchu kaszubskim nie było jednostek zdolnych oprzeć się ideologii partii komunistycznej, starano się też uciszać wybitniejszych działaczy oraz inwigilować środowisko. Wpływano na nakład i odbiór społeczny prasy lokalnej, zastępując ją propagandą kierowaną ze stolicy. „Zrzesz Kaszëbskô” traciła powoli czytelników i została zlikwidowano jesienią 1947 r. z powodu zadłużenia.
Legendę pisma próbował ożywić Edmund Kamiński, który po przemianach demokratycznych w Polsce wydał 6 numerów „Zrzeszy Kaszëbskiej” w Wejherowie w l. 1992-1993. Nie udało mu się wypracować wyraźnego profilu czasopisma ani zebrać zwartego zespołu redakcyjnego, nie zapewniono też pismu podstaw ekonomicznych oraz dystrybucji. Przeciwko były też władze Zrzeszenia Kaszubsko-Pomorskiego. Nieregularnie pojawiający się tytuł stał się tylko epizodem w dziejach zasłużonego organu, jakim była niewątpliwie „Zrzesz Kaszëbskô”.
Czasopismo było najdłużej istniejącym periodykiem na Kaszubach. Zasłużyło się w ożywieniu kulturalnym i społecznym Kaszub. Drukowało wartościowe przykłady literatury kaszubskiej, przypominało epizody z dziejów Pomorza, starało się popularyzować język kaszubski i reformować jego pisownię. Przed wojną stworzyło zarys programu politycznego i zgromadziło grono kilkunastu twórców i działaczy, którzy zaistnieli w historii idei kaszubskiej XX wieku. Obecnie najważniejszym magazynem kaszubskim jest ukazująca się od 1963 r. „Pomerania”.

</doc>
<doc id="1348062" url="https://pl.wikipedia.org/wiki?curid=1348062" title="Ulica Warszawska w Kaliszu">
Ulica Warszawska w Kaliszu

Ulica Warszawska – jedna z ważniejszych i ruchliwszych ulic Kalisza mająca około 2,2 km długości. Jest fragmentem drogi krajowej nr 12 i drogi wojewódzkiej nr 470. Przebiega przez trzy dzielnice miasta: Śródmieście, Tyniec i Chmielnik.
Przebieg.
Ulica Warszawska zaczyna się na skrzyżowaniu z ulicą Stawiszyńską, ulicą 3 Maja oraz placem Jana Kilińskiego. Od mostu Warszawskiego idzie na granicy Tyńca i Chmielnika. Krzyżuje się z ważnymi arteriami miasta: ulicą Łódzką i aleją Władysława Sikorskiego. W miejscach tych duży ruch drogowy wymagał zamontowania sygnalizacji świetlnej. Ulica kończy się na granicy miasta. Dalej trasa idzie na Turek i autostradę A2.
W przyszłości wraz z budową czwartego odcinka Trasy Stanczukowskiego skrzyżowanie z aleją Sikorskiego przebudowane będzie na rondo.
Obiekty.
Zabudowę przy ulicy Warszawskiej stanowią w większości domy mieszkalne. Są jednak również inne obiekty, głównie firmy. Oto najważniejsze z nich:
Komunikacja.
Ulicą Warszawską kursuje sześć linii autobusowych Kaliskich Linii Autobusowych, lecz tylko jedna z nich jeździ na jej większej długości:
Znajduje się tutaj osiem przystanków. Na wszystkich zatrzymuje się jedynie linia nr 6, dla linii 1, 1A, 1B, S1 i S2 najbliższe przystanki znajdują się na ulicy Łódzkiej.

</doc>
<doc id="1348063" url="https://pl.wikipedia.org/wiki?curid=1348063" title="Lichtenfels (stacja kolejowa)">
Lichtenfels (stacja kolejowa)

Lichtenfels – stacja kolejowa w Lichtenfels, w kraju związkowym Bawaria, w Niemczech. Znajdują się tu 4 perony.

</doc>
<doc id="1348064" url="https://pl.wikipedia.org/wiki?curid=1348064" title="Prasownica">
Prasownica

Prasowalnica – urządzenie elektryczne służące do prasowania dużych sztuk tkanin, takich jak np. obrusy czy pościel. 
Budowa.
Główną częścią prasowalnicy jest wałek, który obracając się, przesuwa tkaninę pomiędzy nim a elementem grzejnym, który rozgrzewa się do bardzo wysokiej temperatury. Wałek uruchamia się pedałem podobnie, jak jest to w przypadku maszyny do szycia. Prasowalnica ma regulowaną temperaturę i termostat, dzięki czemu temperaturę można dostosować do różnego rodzaju tkanin. Nowoczesne prasowalnice mają również zabezpieczenie przed oparzeniem palców. 
Inne funkcje.
W niektórych modelach można spotkać też wytwornicę do pary. Prasowalnica wyposażona jest wtedy w pojemnik na wodę lub podłączenie wody bieżącej.
Wyposażenie dodatkowe.
Często można też spotkać prasowalnice z wieszakami na wyprasowaną pościel czy inne tkaniny, które ułatwiają odstawienie wyprasowanej odzieży.

</doc>
<doc id="1348066" url="https://pl.wikipedia.org/wiki?curid=1348066" title="Mroczne dziedzictwo">
Mroczne dziedzictwo



</doc>
<doc id="1348069" url="https://pl.wikipedia.org/wiki?curid=1348069" title="Lacedemon">
Lacedemon



</doc>
<doc id="1348070" url="https://pl.wikipedia.org/wiki?curid=1348070" title="Riyad es-Solh">
Riyad es-Solh



</doc>
<doc id="1348071" url="https://pl.wikipedia.org/wiki?curid=1348071" title="Plattling (stacja kolejowa)">
Plattling (stacja kolejowa)

Plattling – stacja kolejowa w Plattling, w kraju związkowym Bawaria, w Niemczech. Znajdują się tu 4 perony.

</doc>
<doc id="1348072" url="https://pl.wikipedia.org/wiki?curid=1348072" title="Teppan-yaki">
Teppan-yaki

 – popularny w Japonii sposób przyrządzania, smażenia ("yaki") potraw na podgrzewanej od spodu stalowej płycie ("teppan"). 
W ten sposób serwowane są takie potrawy, jak: steki, ryby, owoce morza (często kalmary), warzywa. W restauracjach dania tego rodzaju są sporządzane na oczach gości, którzy zajmują miejsca wokół płyty i podziwiają dynamiczną technikę mistrzów kuchni prezentujących np.: „maszerujące krewetki”, tworzenie słupów ognia czy precyzyjne krojenie mięsa. 
W czasie festiwali, świąt i imprez różnego rodzaju na wolnym powietrzu popularne są stoiska z płytą, oferujące okonomiyaki i smażony makaron yakisoba z imbirem, kawałkami mięsa i różnych przypraw. 

</doc>
<doc id="1348074" url="https://pl.wikipedia.org/wiki?curid=1348074" title="Kongres Narodowy (Brazylia)">
Kongres Narodowy (Brazylia)

Kongres Narodowy jest to dwuizbowy parlament Brazylii dzielący się na dwie izby którymi są:
Obie izby mieszczą się w budynku parlamentu który się mieści w centrum Brasilii. Obecnie ponad 15 partii politycznych jest reprezentowanych w Kongresie, przez co regularne są zmiany klubów parlamentarnych przez urzędujących posłów.
Budynek parlamentu.
Od lat 60 XX wieku budynek parlamentu mieści się w Brasilii. Budynek parlamentu został zaprojektowany przez Oscara Niemeyera co rozpoczęło budowę modernistycznej architektury w Brazylii.

</doc>
<doc id="1348078" url="https://pl.wikipedia.org/wiki?curid=1348078" title="Strike the Match">
Strike the Match

Strike the Match to pierwszy singel, promujący nowy album (2008) Monrose wydany 6 czerwca 2008 roku w krajach niemieckojęzycznych.
Teledysk.
Teledysk do piosenki był nagrywany w maju 2008 roku, a swoją premierę miał 29 maja w programie "VIVA Live" niemieckiej stacji muzycznej VIVA.

</doc>
<doc id="1348079" url="https://pl.wikipedia.org/wiki?curid=1348079" title="Eurocopter EC635">
Eurocopter EC635

Eurocopter EC635 – lekki śmigłowiec wielozadaniowy produkowany przez firmę Eurocopter Group (obecnie Airbus Helicopters), będący wojskową odmianą śmigłowca Eurocopter EC135. EC635 przeznaczony jest do transportu piechoty oraz ładunku, ewakuacji medycznej, a także wsparcia ogniowego wojsk lądowych.

</doc>
<doc id="1348092" url="https://pl.wikipedia.org/wiki?curid=1348092" title="Rynek turystyczny">
Rynek turystyczny

Rynek turystyczny – wszelakie relacje związane z ekonomicznym aspektem uprawiania turystyki. Zbiór zarówno potencjalnych, jak i już aktualnych nabywców produktu turystycznego. Sprzedawcy, jak i nabywcy określają co mają zamiar kupić lub sprzedać i na jakich warunkach ma zostać zrealizowana transakcja.
Ogólna definicja rynku turystycznego mówi, że są to stosunki wymienne (towarowo-pieniężne) pomiędzy osobami czy instytucjami, które sprzedają dobra i usługi turystom reprezentującymi podaż a osobami czy instytucjami, które je nabywają i które stanowią przedmiot potrzeb turystycznych przedstawiających popyt turystyczny
Elementy rynku turystycznego:

</doc>
<doc id="1348095" url="https://pl.wikipedia.org/wiki?curid=1348095" title="Świadkowie Jehowy w Islandii">
Świadkowie Jehowy w Islandii

Świadkowie Jehowy w Islandii – społeczność wyznaniowa w Islandii, należąca do ogólnoświatowej wspólnoty Świadków Jehowy, licząca w 2022 roku 399 głosicieli, należących do 7 zborów. W 2022 roku na dorocznej uroczystości Wieczerzy Pańskiej zebrało się 686 osób. Działalność miejscowych głosicieli koordynuje skandynawskie Biuro Oddziału z siedzibą w duńskim Holbæk.
Historia.
Początki.
1 czerwca 1929 roku do Reykjaviku przybył ze Stanów Zjednoczonych 40-letni Georg Fjölnir Lindal, który w ten sposób stał się pierwszym głosicielem w Islandii. Do końca października G.F. Lindal rozpowszechnił 800 egzemplarzy książki „Harfa Boża” w języku islandzkim. Do 1936 roku Georg F. Lindal udostępnił w Islandii około 26–27 tys. książek.
25 marca 1947 roku do Islandii przybyło dwóch misjonarzy – absolwentów Biblijnej Szkoły Strażnicy – Gilead. Kolejni misjonarze przybyli rok później. Do 1950 roku misjonarze rozpowszechnili ponad 16 000 publikacji biblijnych. W stolicy utworzyli też mały zbór.
W 1951 roku odbyło się pierwsze islandzkie zgromadzenie Świadków Jehowy z udziałem 55 osób. Rok później w czerwcu, małżeństwo pionierów Oliver i Sally Macdonald zaczęło głosić na północy kraju, głównie w Akureyri. Tam jednak napotykali ostry sprzeciw ze strony wyznania Braci plymuckich, którym przewodził brytyjski konsul. W 1953 roku Georg F. Lindal po wielu latach służby kaznodziejskiej wyjechał do Kanady.
W 1956 roku siedmiu Islandczyków zostało Świadkami Jehowy. Rok później na wyspę przybyli nowi współwyznawcy z Danii, Szwecji i Niemiec. W czerwcu 1958 roku Islandię odwiedził amerykański nadzorca strefy (przedstawiciel Biura Głównego Świadków Jehowy) – Filip Hoffmann. Wygłosił on przemówienie do 38 osób. Od tamtego roku zgromadzenia odbywają się co roku. W tym samym roku 5 delegatów wyjechało na europejskie kongresy pod hasłem „Wola Boża”.
Od 1 stycznia 1960 roku zaczęła się ukazywać islandzka edycja „Strażnicy”. W ciągu tego roku 41 głosicieli rozpowszechniło 26 479 egz. tego czasopisma. W latach 1961–1969 islandzkie delegacje były obecne na kongresach w Europie. W 1969 roku na kongres pod hasłem „Pokój na ziemi” wyjechało do Kopenhagi 110 islandzkich Świadków Jehowy (80 procent działających głosicieli). Była to największa grupa delegatów z Islandii uczestniczących w kongresie międzynarodowym.
W 1965 roku powstał zbór w Keflavíku (obecne Reykjanesbær). W 1968 roku do Islandii przyjechał Nathan H. Knorr, członek Ciała Kierowniczego.
Rejestracja prawna.
1 stycznia 1969 roku otwarto Biura Oddziału. Świadkowie Jehowy zostali prawnie uznani i zarejestrowani w Ministerstwie Sprawiedliwości i Spraw Wyznaniowych. W maju 1970 roku Islandię odwiedził Milton G. Henschel. W 1975 roku oddano do użytku nowe powiększone Biuro Oddziału. W 1983 roku w Islandii działało 146 Świadków Jehowy.
W roku 1987 w Akureyri wybudowano nową Salę Królestwa i dom misjonarski. W realizacji tej inwestycji brało udział również 60 wolontariuszy z Finlandii i Szwecji. Rok później w Selfoss i w Reyðarfjörður powstały niewielkie zbory. W 1992 roku utworzono islandzki Komitet Łączności ze Szpitalami. W czerwcu 1995 roku w Keflavík i w Selfoss wybudowano pierwsze Sale Królestwa w Islandii wzniesione metodą szybkościową, budowa trwała zaledwie cztery dni.
W 2001 roku urządzono wystawę dotyczącą prześladowań Świadków Jehowy w hitlerowskich Niemczech. Wystawę w trzech miejscach obejrzało 3896 osób, wyświetlano też islandzką wersję językową filmu "Niezłomni w obliczu prześladowań – Świadkowie Jehowy a hitleryzm". W Akranes powstał zbór. W 2010 roku w Islandii działało 362 Świadków Jehowy w 6 zborach. Rok później powstały dwa kolejne zbory. W 2012 roku w Islandii działało 377 głosicieli. Nadzór nad działalnością miejscowych wyznawców przejęło duńskie Biuro Oddziału.
Delegacje z Islandii brały udział w kongresach specjalnych, w 2012 roku („Strzeż swego serca!”) w Göteborgu, w roku 2013 („Słowo Boże jest prawdą!”) w Kopenhadze, w 2015 roku („Naśladujmy Jezusa!”) w Sztokholmie w Szwecji, w 2016 roku („Lojalnie trwajmy przy Jehowie!”) w holenderskim Utrechcie oraz w Nuuk na Grenlandii.
19 lipca 2019 roku na kongresie międzynarodowym pod hasłem „Miłość nigdy nie zawodzi!” w Kopenhadze w Danii ogłoszono wydanie Chrześcijańskich Pism Greckich w Przekładzie Nowego Świata w języku islandzkim. W kongresie uczestniczyło 341 delegatów z Islandii.
Zebrania zborowe odbywają się w języku islandzkim, angielskim, hiszpańskim i polskim (do 2020 roku także w litewskim i perskim). Kongresy regionalne i zgromadzenia obwodowe odbywają się w języku islandzkim. Biuro Tłumaczeń na j. islandzki znajduje się w Reykjaviku.
Zbór polskojęzyczny.
Zbór polskojęzyczny w Reykjavíku, liczący w 2017 roku ponad 40 głosicieli, którzy prowadzą z osobami zainteresowanymi przeszło 20 bezpłatnych studiów biblijnych. Do 2020 roku przy zborze działała również grupa litewskojęzyczna. Zbór należy do obwodu polskojęzycznego: EU Polish 5A. W latach 2011–2016 zbór był grupą polskojęzyczną przy zborze angielskojęzycznym.

</doc>
<doc id="1348097" url="https://pl.wikipedia.org/wiki?curid=1348097" title="Wiwaswant">
Wiwaswant

Wiwaswant
(ang. Vivasvat, tłum. "Świecący", "Jaśniejący") – jeden z Aditjów, wedyjski solarny bóg wschodzącego Słońca.
Został porzucony i nie uznany za boga przez matkę, jego bracia umieścili go na niebie jako Słońce. Z Saranju spłodził Aświnów, a z Ćhają protoplastę ludzi, patriarchę Manu.

</doc>
<doc id="1348099" url="https://pl.wikipedia.org/wiki?curid=1348099" title="Ramón Allende Padín">
Ramón Allende Padín

Ramón Allende Padín (ur. 19 marca 1845 w Valparaíso, zm. 14 października 1884 roku w Santiago) – chilijski lekarz, polityk i działacz wolnomularski, dziadek prezydenta Salvadora Allende Gossensa. Był deputowanym i senatorem z ramienia Partii Radykalnej.
Był synem José Gregorio Allende Garcés i Salomé Padín Ruiz.
Pobierał nauki w liceum w Valparaiso i Instytucie Narodowym w Santiago. W 1865 roku zdobył dyplom chirurga na Uniwersytecie Chile w Santiago. W 1864 roku przeszedł inicjację masońską w Valparaiso przyjmując pseudonim "Rojo" (hiszp. czerwony) co było nawiązaniem do jego rudych włosów. W latach 1876-1879 był przewodniczącym Towarzystwa Lekarskiego w Santiago. Był też deputowanym z okręgu Santiago (1876–1879) oraz Copiapó i Caldery (1879–1882), a także senatorem z nominacji dla Atacamy (od 1882 do śmierci). Podczas wojny o saletrę był dowódcą służb sanitarnych – jest uznawany za twórcę służb medycznych armii chilijskiej. Był znany jako krytyk i oponent Kościoła Katolickiego i twórca pierwszej w kraju szkoły będącej pod kontrolą masonerii – Blas Nuevas w Valparaiso. W 1884 roku został wybrany Wielkim Mistrzem Wielkiej Loży Chile. Zmarł kilka miesięcy później na cukrzycę. Jego pogrzeb był wielka manifestacją polityczną – wśród niosących jego trumnę było dwóch przyszłych prezydentów Chile – José Manuel Balmaceda i Ramón Barros Luco.
Z żoną Eugenią Castro del Fierro miał czwórkę dzieci: Tomása Allende Castro (dziadka pisarki Isabel Allende), Salvadora Allende Castro (ojca Salvadora Allende Gossensa), Ramóna Allende Castro i Anę Allende Castro.

</doc>
<doc id="1348102" url="https://pl.wikipedia.org/wiki?curid=1348102" title="Władysław Młynek">
Władysław Młynek

Władysław Młynek (ur. 6 czerwca 1930 w Gródku, zm. 1 grudnia 1997 w Nawsiu) – polski działacz społeczny i kulturalny na Zaolziu, nauczyciel, pisarz i poeta.
Życiorys.
Był najstarszym dzieckiem Jana Młynka, tokarza pracującego w hucie trzynieckiej i Anny z Rabinów. Matka prowadziła małe gospodarstwo. Oboje rodzice byli uzdolnieni muzycznie. W rodzinnym domu śpiewano więc, grano, gawędzono i spotykano się towarzysko. Wiele z tego, co usłyszał w domu pozostało w jego pamięci i sercu. Szkołę podstawową ukończył w rodzinnej wsi podczas okupacji. W latach 1945–1949 był uczniem Polskiego Gimnazjum w Czeskim Cieszynie. Studiował dalej  w Gimnazjum Pedagogicznymw Orłowej, a następnie w Instytucie Pedagogicznym w Ostrawie. Pracował jako  nauczyciel w polskich szkołach  w Trzyńcu, Gnojniku, Milikowie, Bukowcu, Ligotce Kameralnej, Na Kamienitym i w Nawsiu, gdzie był kierownikiem szkoły. Od 1978 był dyrektorem artystycznym męskiego chóru "Gorol" w Jabłonkowie, a od 1983 dyrektorem artystycznym festiwalu Gorolski Święto. Szerokiej publiczności dał się poznać jako Hadam z Drugi Jizby. Oprócz tego był konferansjerem Tygodnia Kultury Beskidzkiej w Wiśle. Był także założycielem i kierownikiem  licznych chórów (Gródek, Gnojnik, Ligotka Kameralna, Oldrzychowice, Śmiłowice, Jabłonków) i mniejszych zespołów (Czantoryjki, Goroliczek). Od 1990 do 1993 pełnił funkcję prezesa Zarządu Głównego Polskiego Związku Kulturalno-Oświatowego a następnie był jego wiceprezesem. Działał również w sekcji folklorystycznej Związku oraz był członkiem kilku organizacji literackich, m.in. Zrzeszenia Literatów Polskich w Republice Czeskiej. Należał do członków założycieli Górnośląskiego Towarzystwa Literackiego w Katowicach. W latach 1992–1993 był redaktorem naczelnym miesięcznika  "Zwrot".
Władysław Młynek zmarł 1 grudnia 1997 w Nawsiu, gdzie spędził większość życia. Jego córką jest Halina Młynkowa, piosenkarka.
Twórczość.
Ma na swym koncie bogaty dorobek literacki – w poezji i prozie pisanej zarówno językiem literackim, jak i w gwarze. Bardzo popularne są jego sztuki teatralne pisane gwarą. Pisał dla dorosłych i dla dzieci. Tematyce kraju i języka ojczystego pozostał wierny przez całe życie

</doc>
<doc id="1348105" url="https://pl.wikipedia.org/wiki?curid=1348105" title="Jozef Vengloš">
Jozef Vengloš

Jozef Vengloš (ur. 18 lutego 1936 w Rużomberku, zm. 26 stycznia 2021) – słowacki trener piłkarski. Ma tytuł doktora wychowania fizycznego oraz specjalizację w psychologii. Został wybrany przez FIFA do wygłaszania wykładów dla trenerów z całego świata.
Kariera piłkarska.
Vengloš grał na pozycji pomocnika w barwach Slovana Bratysława w latach 1945–1966, gdzie był kapitanem zespołu. Występował także w reprezentacji Czechosłowacji B. Jego kariera piłkarska zakończyła się przedwcześnie z powodu wirusowego zapalenia wątroby.
Kariera trenerska.
Swoją karierę trenerską rozpoczął już po zakończeniu gry w Bratysławie prowadząc dwa australijskie kluby oraz reprezentację tego kraju. W 1969 roku szkoleniowiec powrócił do Czechosłowacji i trenował klub VSS Košice oraz reprezentację U-23.
W 1973 Vengloš został trenerem Slovana Bratysława. Podczas trzech lat w klubie jego drużyna dwa razy zdobyła mistrzostwo. W latach 1973–1978 był asystentem trenera Czechosłowacji. Jako pomocnik Václava Ježeka przyczynił się do zwycięstwa drużyny w Mistrzostwach Europy w 1976, która pokonała w finale reprezentację Niemiec 5-3 (w karnych).
Jako trener Czechosłowacji w latach 1978–1982, Vengloš wywalczył 3. miejsce na Mistrzostwach Europy 1980. Jego drużyna wygrała po dramatycznym meczu z reprezentacją Włoch dopiero w rzutach karnych, mecz zakończył się wynikiem 9-8. Pod jego wodzą drużyna grała także na Mundialu w 1982, ale odpadła w fazie grupowej. Po słabym występie na mistrzostwach rozpoczął trenować portugalski Sporting CP, a po sezonie 1983/1984 w Portugalii objął posadę szkoleniowca malezyjskiego Kuala Lumpur FA. W Malezji w tym samym czasie prowadził także reprezentację narodową. W 1988 roku powrócił do Czechosłowacji, gdzie ponownie został trenerem kadry narodowej. Na Mistrzostwach Świata w 1990 jego drużyna doszła do ćwierćfinału, w którym uległa reprezentacji Niemiec.
Następnie Vengloš przeniósł się do angielskiego klubu Aston Villa. Był pierwszym trenerem drużyny w historii, który pochodził spoza Wielkiej Brytanii. Po niecałym sezonie szkoleniowiec zmienił klub na turecki Fenerbahçe SK. Trenował go w latach 1991–1993. Następnie przeniósł się do Słowacji, gdzie po rozpadzie Czechosłowacji utworzyła się reprezentacja narodowa, której został pierwszym trenerem. Po dwóch latach, w 1995, został trenerem drużyny narodowej Omanu.
Już 17 lipca 1998 został szkoleniowcem szkockiego Celticu. W sezonie 1998/99 drużyna była w bardzo dobrej formie, ale nie udało się jej przejść eliminacji Ligi Mistrzów oraz straciła mistrzostwo ligi i puchar na rzecz drużyny Rangers. Prowadząc drużynę pozyskał m.in. swojego byłego podopiecznego z reprezentacji Czechosłowacji Ľubomíra Moravčíka. Po kilku latach przerwy, w 2002 roku objął posadę trenera w japońskim JEF United Ichihara.

</doc>
<doc id="1348107" url="https://pl.wikipedia.org/wiki?curid=1348107" title="Jozef Venglos">
Jozef Venglos



</doc>
<doc id="1348108" url="https://pl.wikipedia.org/wiki?curid=1348108" title="Carl Miele">
Carl Miele

Carl Miele (ur. 25 lipca 1869 w Herzebrock, zm. 24 grudnia 1938 w Gütersloh) – niemiecki inżynier, przemysłowiec oraz współzałożyciel przedsiębiorstwa Miele &amp; Cie. KG, zajmującego się produkcją wysokiej jakości artykułów gospodarstwa domowego.
W 1932 roku otrzymał honorowe obywatelstwo miasta Gütersloh, w którym przedsiębiorstwo Miele &amp; Cie. KG prowadzi swoją działalność.

</doc>
<doc id="1348112" url="https://pl.wikipedia.org/wiki?curid=1348112" title="Ishtar (zespół muzyczny)">
Ishtar (zespół muzyczny)

Ishtar – belgijski zespół muzyczny wykonujący muzykę folkową założony w 2003 roku, reprezentant Belgii podczas 53. Konkursu Piosenki Eurowizji w 2008 roku.
Historia zespołu.
Zespół Ishtar został założony w 2003 roku. Dwa lata później grupa wydała swój debiutancki album "Troubamour", na którym znalazły się nowe aranżacje średniowiecznych piosenek miłosnych w kilku europejskich językach (w tym po: islandzku, holendersku, grecku, rumuńsku, bułgarsku, estońsku i serbsku). Zaczęli też pisać swoje autorskie kompozycje w nieistniejących językach.
9 marca 2008 roku Ishtar wygrał krajowe selekcje do 53 Konkursu Piosenki Eurowizji z utworem „O julissi na jalini”, który napisał Michel Vangheluwe. Piosenka trafiła na pierwsze miejsce flamandzkiej listy przebojów Ultratop 50. 29 kwietnia zespół wydał swój drugi album pt. "O Julissi".
W maju grupa wyruszyła w trasę promocyjną po Europie, a 20 maja wystąpiła w pierwszym półfinale festiwalu z szóstym numerem startowym. Ze względu na regulamin konkursu, na scenie mogło wystąpić jedynie sześciu z dziesięciu członków zespołu. Otrzymał 16 punktów i zajął 17. miejsce, które nie zapewniło mu awansu do finału.
Linki zewnętrzne.
Oficjalna strona zespołu (holenderski, francuski)

</doc>
<doc id="1348114" url="https://pl.wikipedia.org/wiki?curid=1348114" title="Shadowmoor">
Shadowmoor

Shadowmoor – dodatek do gry , nazwa kodowa „Jelly”. Wydany 2 maja 2008 roku. Imprezy przedpremierowe zorganizowano w dniach 19–20 kwietnia 2008 roku.
Cechy dodatku.
Początkowo Shadowmoor miał być trzecim, małym dodatkiem w bloku Lorwyn, jednak twórcy zmienili koncepcję i wydali jeden, większy blok składający się z czterech dodatków (dwóch „dużych” i dwóch „małych”), przez co Shadowmoor został powiększony do 301 kart. Fabuła rozszerzenia rozgrywa się w tym samym miejscu co Lorwyn, jednak po wystąpieniu wydarzenia o nazwie Aurora sceneria i bohaterowie ulegli przeobrażeniu, przez co świat jest mroczny i niegościnny. Dodatek zawiera karty o hybrydowym koszcie mana, który pozwala na zagranie karty za wybrany kolor many. W kilku przypadkach zamiast określonego koloru many można zapłacić dwie dowolnego koloru.
Zestawy startowe.
Wydano pięć różnych, gotowych do gry zestawów startowych.
Mechaniki.
Mechaniki wprowadzone w tym rozszerzeniu:

</doc>
<doc id="1348115" url="https://pl.wikipedia.org/wiki?curid=1348115" title="Zgromadzenie Narodowe I kadencji w Libanie (1943–1947)">
Zgromadzenie Narodowe I kadencji w Libanie (1943–1947)

Zgromadzenie Narodowe I kadencji w Libanie obradowało w latach 1943–1947 z jedenastodniową przerwą w roku 1943. Podczas tej kadencji Liban uzyskał niepodległość (22 listopada 1943).
Wybory parlamentarne.
Zgromadzenie Narodowe zostało wybrane w sierpniu 1943 roku. Specjalnie do tego celu w marcu powołano rząd tymczasowy, którego zadaniem było sprawne przeprowadzenie sierpniowych wyborów. W wyborach zwyciężył Blok Konstytucyjny.
Wybory prezydenckie.
Przewodniczący Bloku Konstytucyjnego Biszara al-Churi został wybrany przez parlament na pierwszego prezydenta niepodległego Libanu.
I kadencja.
Pierwszą decyzją al-Churiego było nominowanie sunnickiego przywódcę arabskich nacjonalistów Rijada as-Sulha na premiera. Liban został uznany przez kilka państw (Arabia Saudyjska, Egipt, Irak). We wrześniu nowy parlament z silną większością nacjonalistyczną wszedł w konflikt z władzami francuskimi w sprawie przekazania mu służb administracyjnych. W październiku nowy rząd zażądał rewizji konstytucji w punktach ograniczających suwerenność, przekazania dowództwa nad wojskami wewnętrznymi (co umożliwiłoby mu utworzenie własnej armii), a także przekazania urzędów centralnych, urzędów bezpieczeństwa, zniesienia uprzywilejowania różnych doradców francuskich, wreszcie przekształcenia urzędy delegata generalnego w ambasadę. Żądania te zostały stanowczo odrzucone przez Francję. Wówczas (8 listopada) rząd wniósł poprawki do konstytucji, które usunęły wszystkie wzmianki o przywilejach Francji jako państwa-mandatariusza.
Francuski delegat generalny Jean Helleu 11 listopada odrzucił poprawki, zawiesił konstytucję, rozwiązał parlament i aresztował Biszarę al-Churiego, Rijada as-Sulha i ministrów w jego rządzie, którzy głosowali za poprawkami. Głową państwa został mianowany frankofil Émile Eddé, przywódca Bloku Narodowego. Ministrowie, którym udało się ujść przed aresztowaniem zorganizowali opór, a reakcja społeczna była natychmiastowa. Wybuchły strajki generalne. Partie polityczne utworzyły wspólny front, nazwany Kongresem Narodowym. Działacze polityczni odmówili uczestnictwa w formowanym przez nowego prezydenta rządzie. Demonstracje przerodziły się w rozruchy. Kwestią czasu był wybuch powstania narodowego. Wielka Brytania wspólnie ze Stanami Zjednoczonymi poparły Libańczyków i zagroziły Francuzom użyciem siły. Francja musiała ustąpić, Jean Helleu został odwołany. Do Bejrutu wróciły z triumfem zwolnione z więzienia legalnie wybrane władze libańskie. Konstytucja, parlament i rząd z powrotem zostały powołane do życia. Dzień ten - 22 listopada 1943 roku - stał się świętem narodowym, Dniem Niepodległości.
Od 22 grudnia Francuzi zaczęli przekazywać Libanowi władzę ustawodawczą i administracyjną, zachowując dowództwo nad libańskimi wojskami wewnętrznymi. Ich przekazanie było uzależnione od zawarcia traktatu francusko-libańskiego.
W polityce wewnętrznej Liban zastosował zasadę klucza wyznaniowego przy obsadzaniu stanowisk państwowych. Osiągnięta zgoda chrześcijańsko-muzułmańska przeszła do historii pod nazwą Paktu Narodowego.

</doc>
<doc id="1348116" url="https://pl.wikipedia.org/wiki?curid=1348116" title="Nacional AC">
Nacional AC

Nacional Atlético Clube – brazylijski klub piłkarski z siedzibą w São Paulo, stolicy stanu São Paulo.
Historia.
Klub założony został 16 lutego 1919 pod początkową nazwą "São Paulo Railway Atlético Clube". Założycielami klubu byli pracownicy firmy kolejowej São Paulo Railway Company. W 1936 "Nacional" stał się członkiem stanowej federacji piłkarskiej Liga Paulista de Futebol i wziął udział w mistrzostwach stanu São Paulo (Campeonato Paulista), plasując się na 9 miejscu.
W 1939 "São Paulo Railway" zajął w pierwszej lidze stanowej 4 miejsce – tuż za takimi klubami jak Corinthians Paulista, Palestra Itália i Portuguesa.
W 1943 "São Paulo Railway" zwyciężył w swoim pierwszym turnieju – Torneio Início Paulista.
W 1946 klub zmienił nazwę na "Nacional Atlético Clube". Pierwszy mecz po zmianie nazwy klub rozegrał przeciwko zespołowi CR Flamengo, który na Estádio do Pacaembu pokonał "Nacional" 4:2.
W 1972 i 1988 "Nacional" zdobył puchar stanu São Paulo w kategorii juniorów, a w 1994 klub wygrał III ligę stanu São Paulo.
W 1995 "Nacional" wziął udział w rozgrywkach trzeciej ligi brazylijskiej (Campeonato Brasileiro Série C), gdzie odpadł już w pierwszym etapie.
W 1998 klub kolejny raz przystąpił do rozgrywek III ligi brazylijskiej, ponownie kończąc na pierwszym etapie.
W nietypowym sezonie roku 2000 "Nacional" wziął udział w mocno rozbudowanej pierwszej lidze, której rozgrywki odbyły się pod nazwą Copa João Havelange. "Nacional" przydzielony został do tzw. Białego Modułu ("Modulo Branco"), grupującego najsłabsze kluby – stąd często Biały Moduł utożsamiany jest w III ligą. Także i w tych rozgrywkach "Nacional" odpadł w pierwszym etapie, a w końcowej klasyfikacji turnieju zajął 97 miejsce na 116 uczestników.

</doc>
<doc id="1348117" url="https://pl.wikipedia.org/wiki?curid=1348117" title="Franciszek Skowyra">
Franciszek Skowyra

Franciszek Skowyra (ur. 28 października 1902 w Mędrzechowie, zm. 23 sierpnia 1978 w Nowym Jorku) – prawnik, działacz polonijny w USA. 
Życiorys.
Ukończył gimnazjum w Tarnowie. Po zdaniu matury zapisał się na Wydział Prawa i Administracji Uniwersytetu Jagiellońskiego w Krakowie. Tam w Akademickim Kole Tarnowiaków pełnił funkcję wiceprezesa. Działał również w Akademickim Związku Młodzieży Ludowej. Po dwóch latach, ze względu na sytuację finansową, przerwał studia. Po ukończeniu kursu pedagogicznego pracował w szkolnictwie na Śląsku, m.in. w Piekarach Śląskich. Pracując kontynuował studia na Uniwersytecie Jagiellońskim, uwieńczonym stopniem magistra prawa i administracji. W szkolnictwie pełnił funkcję inspektora. 
Był członkiem Polskiego Stronnictwa Ludowego „Piast”, należał do władz centralnych Stronnictwa. Gdy wybuchła wojna, zgłosił się jako ochotnik do walki z Niemcami. Po kampanii wrześniowej znalazł się we Lwowie, gdzie został aresztowany i osadzony w łagrach na w Kandałaszy i Workucie. Stamtąd z armią gen. Andersa przebył cały szlak bojowy II Korpusu. 
Po wojnie wyjechał do Wielkiej Brytanii, od 1951 roku mieszkał w Stanach Zjednoczonych. Był czynnym działaczem polonijnym, jednym z założycieli i długoletnim prezesem Koła Mędrzechowian w USA (1955-1975). Zmarł 23 sierpnia 1978 roku w Nowym Jorku, jego ciało spoczęło w Alei Zasłużonych w Doylestown („Amerykańskiej Częstochowie”) w Pensylwanii. 
Nagroda im. Ireny i Franciszka Skowyrów.
W 1980 roku została ufundowana w USA Nagroda im. Ireny i Franciszka Skowyrów. 2 III 1981 roku została zatwierdzona przez Senat KUL i od tego roku jest przyznawana przez Instytut Badań nad Polonią i Duszpasterstwem Zagranicznym Katolickiego Uniwersytetu Lubelskiego. Brane są pod uwagę prace drukowane, których tematem jest historia najnowsza, szczególnie dzieje polskiej myśli politycznej, ruchu ludowego oraz walk niepodległościowych, jak również za prace o problematyce polonijnej i religijnej, szczególnie ukazujący wkład Kościoła i duchowieństwa w rozwój kultury narodowej, walkę o wolność i niepodległość Polski, sprawiedliwość społeczną, godność i prawa człowieka. Nie została przyznana w 1985, 2007, 2011-2013 roku. Od 1994 roku nagroda nosi imię Ireny i Franciszka Skowyrów (wcześniej tylko Franciszka). 

</doc>
<doc id="1348118" url="https://pl.wikipedia.org/wiki?curid=1348118" title="Aluminium Konin">
Aluminium Konin



</doc>
<doc id="1348123" url="https://pl.wikipedia.org/wiki?curid=1348123" title="Górnik Konin">
Górnik Konin

Klub Sportowy Górnik Konin – polski klub piłkarski z Konina, grający w sezonie 2022/23 w V lidze, gr. wielkopolskiej II. Największym sukcesem klubu jest udział w finale Pucharu Polski w 1998 roku.
Historia.
Futbol w Koninie rozwijał się już od początków XX wieku. Jednak dopiero po wojnie doszło do powstania pierwszych klubów piłkarskich w mieście.
W 1954 założono Koło Sportowe Górnik, które trzy lata później przekształciło się w klub sportowy Górnik Konin. Założycielem tego klubu był prezes młynów Zygmunt Szymczak. W tym okresie w klubie grali napastnik Zdzisław Szymczak, jego brat Bonifacy Szymczak (bramkarz), Pieczyński, Świniarski, Szmyt.
W 1958 koniński zespół awansował do III ligi. W 1960, zdobywając mistrzostwo okręgu po dodatkowym trzecim meczu rozegranym na stadionie Warty Poznań w Poznaniu z Dyskobolią Grodzisk Wielkopolski, brał udział w barażach o II ligę, ale awans nie został osiągnięty.
W 1967 klub zmienił nazwę na Zagłębie. W 1971 Zagłębie spadło do niższej klasy rozgrywkowej, by po roku powrócić do III ligi. Zmiana systemu rozgrywek w 1973 spowodowała przesunięcie konińskiej drużyny do klasy okręgowej. W 1976 Zagłębie wygrało Klasę Okręgową i otrzymało od PZPN szansę na awans do II ligi; przez błędy proceduralne konińskich działaczy i klub pozostał w klasie okręgowej. W 1979 Zagłębie awansowało do nowo powstałej konińsko-włocławskiej ligi międzyokręgowej, gdzie po rundzie jesiennej zajmowało pierwszą lokatę. 19 listopada 1979 przywrócono historyczną nazwę Górnik. Koniński klub wygrywając ligę, awansował do baraży o III ligę, w których ponownie przeciwnicy okazali się silniejsi. Pierwszy sezon w III lidze miał miejsce w 1981.
W 1992 Górnik osiągnął awans do II ligi, w której występował tylko jeden sezon. Po jednorocznym pobycie w III lidze klub powrócił do grona drugoligowców. W 1996 nowym sponsorem drużyny została konińska huta, od tej pory nazwa klubu brzmiała Aluminium. Sezon 1997/1998 był najlepszym sezonem w historii kończąc sezon na drugim miejscu w II lidze. W tym samym roku Aluminium doszedł do finału Pucharu Polski, w którym w kontrowersyjnych okolicznościach uległ Amice Wronki. Kolejny sezon Aluminium skończył na piątym miejscu.
Lata 1998-1999 oznaczyły się trudnościami finansowymi klubu w związku z rezygnacją ze sponsorowania przez Radę Nadzorczą Impexmetalu SA. Aluminium grał bardzo skutecznie i po rundzie jesiennej zajmował 1. miejsce. Pod koniec rundy zwolniono trenera Jerzego Kasalika. Na początku 1999 roku KS Aluminium Konin przekształcono w Sportową Spółkę Akcyjną Aluminium Konin, obejmującą tylko drugoligowy zespół piłkarzy, natomiast pozostałe drużyny - czwartoligowa, juniorzy i trampkarze - pozostały w KS Aluminium jako Stowarzyszenie Sportowe. Ostatecznie sezon Aluminium zakończyło na 5. miejscu. W kolejnym sezonie 1999/2000 pierwszy zespół, występujący w II rundzie, zmienił nazwę na Klub Piłkarski Konin Sportowa Spółka Akcyjna. Drugi zespół, trzecioligowy pozostał przy hucie Aluminium jako KS Aluminium Konin SSA. KP Konin po I rundzie zajmowało ostatnie miejsce. Przed rozpoczęciem drugiej rundy drużyna KP Konin SSA została przeniesiona do Bydgoszczy z zachowaniem do końca sezonu obecnej nazwy zespołu. Zdobywa w rundzie rewanżowej 8 punktów i spada do III ligi. KS Aluminium Konin spada z III ligi do IV.
W sezonie 2000/2001 Aluminium wystartowało jednak w IV lidze. W 2002 koniński zespół powrócił do II ligi. W 2004 ponownie zespół zajął ostatnią lokatę w lidze i pożegnał się z drugoligowymi boiskami. Sytuacja finansowa klubu nie pozwoliła na wystartowanie w rozgrywkach III ligi, w związku z czym pierwszy zespół został rozwiązany. Zespół rezerw stał się pierwszym zespołem i wystartował w rozgrywkach A-klasy. Po 25 zwycięstwach i jednej porażce zespół wywalczył awans do klasy okręgowej. W okręgówce Aluminium wygrał wszystkie spotkania i awansował do IV ligi. Latem 2006 ze sponsorowania wycofała się Huta Aluminium w Koninie. W sezonie 2006/2007 zespół wystartował w rozgrywkach IV ligi, grupy wielkopolskiej południowej, w której zajął szóste miejsce. W sezonie 2007/2008 drużyna Aluminium Konin po rundzie jesiennej plasowała się na pierwszym miejscu czwartoligowej tabeli. Nowym sponsorem została firma Avans. 19 maja 2008 władze klubu przywróciły historyczną nazwę - Górnik Konin.
Stadion.
Klub rozgrywa swoje mecze na Stadionie im. Złotej Jedenastki Kazimierza Górskiego, mieszczącym się przy ul. Podwale 1 w Koninie. Dane techniczne stadionu:

</doc>
<doc id="1348128" url="https://pl.wikipedia.org/wiki?curid=1348128" title="Janis Masmanidis">
Janis Masmanidis

Janis Masmanidis (ur. 9 marca 1983 w Leverkusen) – grecki piłkarz. Posiada również obywatelstwo Niemiec. Zwykle trenerzy ustawiają go na boku lub środku pomocy.
Kariera.
Masmanidis pierwsze kroki w juniorskiej piłce stawiał w szkółce Bayeru 04 Leverkusen. W barwach tego klubu również debiutował w rozgrywkach Bundesligi. Nie mogąc się jednak przebić do podstawowej jedenastki, zasilił szeregi wówczas drugoligowego Karlsruhera SC. W KSC występował przez półtora roku. W zimowym oknie transferowym w 2006 roku, gdy zgłosiła się po niego Arminia Bielefeld, nie zastanawiał się długo i szybko podpisał dwuletnią umowę z ekipą z Schüco Arena. W następnym dwóch latach zazwyczaj regularnie grywał dla Die Arminien, choć sezon 2007/08 nie był dla niego zbytnio udany. Masmanidis nie mogąc się przebić do podstawowej jedenastki, zdecydował się na zasilenie na zasadzie wolnego transferu ówczesnego spadkowicza Bundesligi – 1. FC Nürnberg. Następnie grał w: Apollonie Limassol, Anorthosisie Famagusta, Ethnikosie Pireus, SV Wehen i KAS Eupen, a w 2012 roku został zawodnikiem CS Visé.
Masmanidis reprezentował młodzieżową reprezentację U-20 na Mistrzostwach Świata w 2003 oraz na Mistrzostwach Europy U-21 w 2009.

</doc>
<doc id="1348136" url="https://pl.wikipedia.org/wiki?curid=1348136" title="Nacional Sao Paulo">
Nacional Sao Paulo



</doc>
<doc id="1348137" url="https://pl.wikipedia.org/wiki?curid=1348137" title="Piła III (ścieżka dźwiękowa)">
Piła III (ścieżka dźwiękowa)

Saw III: Original Motion Picture Soundtrack jest ścieżką dźwiękowa z filmu Piła III. Została opublikowana 24 października 2006 roku przez Warcon Enterprises. Głównym utworem tej płyty była piosenka "Monochrome" wykonana przez zespół Helmet.

</doc>
<doc id="1348142" url="https://pl.wikipedia.org/wiki?curid=1348142" title="Miasto ślepców (film)">
Miasto ślepców (film)

Miasto ślepców (oryg. port. "Ensaio sobre a Cegueira", znany także jako "Blindness") – film z 2008 roku, w reżyserii Fernando Meirellesa, na podstawie powieści laureata nagrody Nobla José Saramago o tym samym tytule.
Opis fabuły.
Akcja tego dramatu rozgrywa się w nienazwanym współcześnie mieście, w którym gwałtownie wzrasta liczna osób dotkniętych ślepotą. Władze miasta postanawiają odizolować chorych, zamykając ich w szpitalu psychiatrycznym i poddając kwarantannie. Wśród nich znajduje się lekarz, do którego przedostaje się żona symulując chorobę. Wraz z innymi, starają się wydostać do normalnego świata z tego więzienia, jakim stał się szpital, terroryzowany przez zbuntowanego pacjenta.

</doc>
<doc id="1348143" url="https://pl.wikipedia.org/wiki?curid=1348143" title="Nacional Atlético Clube (São Paulo)">
Nacional Atlético Clube (São Paulo)



</doc>
<doc id="1348146" url="https://pl.wikipedia.org/wiki?curid=1348146" title="Nacional Atlético Clube">
Nacional Atlético Clube



</doc>
<doc id="1348148" url="https://pl.wikipedia.org/wiki?curid=1348148" title="Angiografia numeryczna">
Angiografia numeryczna



</doc>
<doc id="1348152" url="https://pl.wikipedia.org/wiki?curid=1348152" title="Three Sisters (Australia)">
Three Sisters (Australia)

Three Sisters (pol. "Trzy Siostry") – formacja skalna w Górach Błękitnych, na terenie stanu Nowa Południowa Walia, w Australii. Znajduje się w Parku Narodowym Gór Błękitnych, w pobliżu miejscowości Katoomba, około 100 km na zachód od Sydney.
Położona jest u wlotu do doliny Jamison Valley, składa się z trzech skał: Meehni (922 m n.p.m.), Wimlah (918 m n.p.m.) oraz Gunnedoo (906 m n.p.m.). Skały powstały w wyniku erozji piaskowca. Stanowią lokalną atrakcję turystyczną.

</doc>
<doc id="1348159" url="https://pl.wikipedia.org/wiki?curid=1348159" title="Fistulografia">
Fistulografia

Fistulografia – badanie radiologiczne wykonywane na oddziałach zabiegowych. Polega ono na uwidocznieniu za pomocą środka cieniującego (np. 60% Uropolinum) nieprawidłowo powstałych przestrzeni, takich jak ropień czy przetoka. W tym celu jałowy cewnik wprowadza się przez zewnętrzny otwór (skórny) do badanej przestrzeni. Następnie podaje się środek cieniujący. W celu lepszego uwidocznienia, zdjęcia wykonuje się w różnych ułożeniach chorego. Do tego badania (podobnie jak do innych badań wymagających użycia kontrastu) chory powinien być na czczo.

</doc>
<doc id="1348165" url="https://pl.wikipedia.org/wiki?curid=1348165" title="Serpent Saints – The Ten Amendments">
Serpent Saints – The Ten Amendments

Serpent Saints – The Ten Amendments – dziewiąty album szwedzkiej grupy death'n'rollowej Entombed, a zarazem pierwszy nagrany z ich nowym perkusistą Olle Dahlstedtem. 

</doc>
<doc id="1348172" url="https://pl.wikipedia.org/wiki?curid=1348172" title="Edward Wawrykiewicz">
Edward Wawrykiewicz

Edward Wawrykiewicz (ur. 1847 w obwodzie tarnowskim w Galicji, zm. 9 czerwca 1917 w Warszawie) – polski inżynier kolejnictwa, popularyzator wiedzy technicznej, uczestnik powstania styczniowego.
Po ukończeniu gimnazjum w Tarnowie rozpoczął studia w krakowskim Instytucie Technicznym, przerwane na pewien czas w 1863, kiedy to wziął udział w powstaniu styczniowym (był ranny w walkach). Dyplom Instytutu uzyskał kilka lat po powstaniu, a w 1872 dzięki stypendium paryskiego Hotelu Lambert mógł wyjechać na dalszą naukę do Monachium, gdzie w 1877 ukończył studia politechniczne.
U schyłku lat 70. XIX wieku powrócił na ziemie polskie i zatrudnił się na Kolei Warszawsko-Terespolskiej; kiedy kolej ta została upaństwowiona w 1892, inżynier Wawrykiewicz przeszedł do pracy na Kolei Warszawsko-Wiedeńskiej, gdzie był konstruktorem do 1915. W ostatnich latach życia pracował jako inspektor szkoły rzemieślniczej im. Leopolda Meyera w Warszawie.
Wawrykiewicz był aktywnym działaczem społecznym, zarówno w środowisku technicznym, jak i poza nim. Należał do grona współzałożycieli stowarzyszenia śpiewaczego „Lutnia”. W sekcji technicznej Towarzystwa Popierania Przemysłu i Handlu w Warszawie pełnił obowiązki bibliotekarza. Redagował kilka opracowań bibliograficznych – "Bibliografię 37 tomów „Przeglądu Technicznego” za lat 25 (1875-1899)" (1903) oraz "Bibliografię 10 tomów „Przeglądu Technicznego” wydanych w latach 1900–1909" (1914). Przygotował również "Spis techników w guberniach Królestwa Polskiego" (1898), ponadto był autorem "Nauki rysunków" (1898) i "Słowniczka mierniczego" (1903). Zajmował się tłumaczeniami na polski zagranicznych dzieł o tematyce technicznej.
Zmarł 9 czerwca 1917 w Warszawie, pochowany został na Powązkach.

</doc>
<doc id="1348180" url="https://pl.wikipedia.org/wiki?curid=1348180" title="Heart to Yours/Do You Know">
Heart to Yours/Do You Know

Heart to Yours/Do You Know – kompilacja piosenek amerykańskiej piosenkarki Michelle Williams.

</doc>
<doc id="1348185" url="https://pl.wikipedia.org/wiki?curid=1348185" title="Oder">
Oder

Oder – rzeka w Niemczech w Dolnej Saksonii o długości ok. 56 km. Prawy dopływ Rhume w dorzeczu Wezery. 
Źródło rzeki znajduje się w górach Harzu w pobliżu miasta Sankt Andreasberg. Płynie ku południowemu wschodowi przez gminy Bad Lauterberg, Pöhlde i Hattorf am Harz. W miejscowości Katlenburg-Lindau zasila Rhume.
Główne dopływy:

</doc>
<doc id="1348188" url="https://pl.wikipedia.org/wiki?curid=1348188" title="Wavin">
Wavin

Wavin – przedsiębiorstwo zajmujące się produkcją różnorodnych systemów instalacyjnych z tworzyw sztucznych. Firma ma swoje oddziały w 25 krajach w Europie i zatrudnia 5500 osób. Jest największą firmą w swojej branży. Od połowy 2012 roku Wavin należy do międzynarodowego koncernu Mexichem, lidera w produkcji systemów rurowych oraz na rynku petrochemicznym w Ameryce Łacińskiej. 
Wavin dostarcza:
Nazwa „Wavin” pochodzi od pierwszych sylab angielskich słów: "water" (woda) i "vinyl" (winyl). 
Wavin jest obecny w Polsce od 1991 roku wskutek prywatyzacji zbudowanej w latach 1965-1968 Fabryki Elementów Wyposażenia Budownictwa "Metalplast" w Buku. Do lipca 2014 roku była to spółka "Wavin Metalplast-Buk", a od 1.07.2014 nastąpiła zmiana statusu i nazwy spółki na Wavin Polska S.A.

</doc>
<doc id="1348192" url="https://pl.wikipedia.org/wiki?curid=1348192" title="Tomas Lindberg">
Tomas Lindberg

Tomas Lindberg (ur. 16 października 1972 w Göteborgu) – szwedzki wokalista i autor tekstów. Lindberg współpracował z takimi grupami muzycznymi jak At the Gates, Disfear, The Great Deceiver, Nightrage, Darkthrone czy Lock Up.
W 2009 roku wokalista został sklasyfikowany na 30. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="1348193" url="https://pl.wikipedia.org/wiki?curid=1348193" title="Bhoothnath">
Bhoothnath

Bhoothnath (devanagari: भूतनाथ, urdu: بھوت ناتھ, tłumaczenie: "Pan duchów") – indyjska komedia rodzinna z Amitabh Bachchanem, Juhi Chawla w rolach głównych oraz z gościnnie z Shahrukh Khanem. Film w 2008 roku zrealizował debiutant Vivek Sharma. To historia przyjaźni starego człowieka z dzieckiem. Mały Banku Sharma, zamieszkawszy z rodzicami (Juhi Chawla i Shah Rukh Khanem) w nowym domu odkrywa, że dom ten nawiedzony jest przez ducha (Amitabh Bachchan). Banku zaprzyjaźnia się z nim.
Światowa premiera filmu miała miejsce w USA 9 maja 2008 roku.

</doc>
<doc id="1348195" url="https://pl.wikipedia.org/wiki?curid=1348195" title="Wavin Metalplast-Buk">
Wavin Metalplast-Buk



</doc>
<doc id="1348196" url="https://pl.wikipedia.org/wiki?curid=1348196" title="Oświata w Legnicy">
Oświata w Legnicy

Oświata w Legnicy – całokształt działań w historii Legnicy służących kształceniu i wychowaniu.

</doc>
<doc id="1348198" url="https://pl.wikipedia.org/wiki?curid=1348198" title="Heart to Yours">
Heart to Yours

Heart to Yours – debiutancka płyta piosenkarki Michelle Williams.

</doc>
<doc id="1348200" url="https://pl.wikipedia.org/wiki?curid=1348200" title="Francisco Mendéz">
Francisco Mendéz

Francisco Mendez (ur. 29 sierpnia 1891 w Hiszpanii, zm. 30 października 1968 w Warszawie) - kapitan armii hiszpańskiej, współtwórca Komunistycznej Partii Hiszpanii, uczestnik wojny domowej w Hiszpanii po stronie republiki.
Po wojnie domowej jako uchodźca polityczny znalazł się na emigracji we Francji, gdzie był członkiem Francuskiej Partii Komunistycznej. W czasie II wojny światowej uczestniczył w ruchu oporu; po wojnie osiadł w Polsce. Zmarł w Warszawie w październiku 1968, pochowany został na cmentarzu komunalnym na Powązkach (dawnym Wojskowym) (kwatera 18B-1-33).

</doc>
<doc id="1348201" url="https://pl.wikipedia.org/wiki?curid=1348201" title="Kirchhain">
Kirchhain

Kirchhain − miasto w Niemczech, w kraju związkowym Hesja, w rejencji Gießen, w powiecie Marburg-Biedenkopf. 30 września 2015 liczyło mieszkańców.
W mieście znajduje się stacja kolejowa Kirchhain (Bz Kassel).
Współpraca.
Miejscowości partnerskie::

</doc>
<doc id="1348203" url="https://pl.wikipedia.org/wiki?curid=1348203" title="Wurzen">
Wurzen

Wurzen (pol. hist. "Wurcin") – miasto w Niemczech, w kraju związkowym Saksonia, w okręgu administracyjnym Lipsk, w powiecie Lipsk (do 31 lipca 2008 w powiecie Muldental). W 2014 miasto liczyło 16 327 mieszkańców.
Geografia.
Wurzen leży nad rzeką Mulda, ok. 25 km na wschód od Lipska.
Historia.
Pierwotnie osada słowiańska, w 929 zbudowano zamek warowny będący potem wielowiekową siedzibą biskupów Miśni. Początek budowy katedry w 1114. W 1581 Wurcin trafił w ręce książąt z elektorskiej albertyńskiej linii Wettynów. W trakcie wojny trzydziestoletniej w 1637 miasto zostało splądrowane i niemal doszczętnie spalone przez Szwedów. W latach 1697-1706 i 1709-1763 leżało w granicach unijnego państwa polsko-saskiego. O polsko-saskiej przeszłości miasta przypominają dziś Brama Pocztowa i słup dystansowy poczty polsko-saskiej, ozdobione herbami Polski i Saksonii. Od 1806 roku część Królestwa Saksonii, połączonego w latach 1807-1815 unią z Księstwem Warszawskim. W latach 30. XIX wieku Wurzen uzyskał połączenie kolejowe z Dreznem i Lipskiem. W 1871 został częścią zjednoczonych Niemiec. W 1945 trafił do radzieckiej strefy okupacyjnej Niemiec, z której w 1949 utworzono NRD. Od 1990 przynależy do Wolnego Kraju Saksonii i Republiki Federalnej Niemiec.
Współpraca.
Miejscowości partnerskie:

</doc>
<doc id="1348207" url="https://pl.wikipedia.org/wiki?curid=1348207" title="Unna">
Unna

Unna − miasto powiatowe w Niemczech, w kraju związkowym Nadrenia Północna-Westfalia, w rejencji Arnsberg, siedziba powiatu Unna. W 2014 liczyło 58 724 mieszkańców.
Historia.
Pierwsza wzmianka o miejscowości pochodzi z 6 sierpnia 1032. Po bitwie pod Worringen w 1288 roku Unna otrzymała prawa miejskie. W latach 1469-1518 i od 1540 była członkiem Hanzy. W 1597 miasto straciło połowę mieszkańców z powodu zarazy.
Polityka.
Burmistrzem miasta jest Werner Kolter, który został wybrany na pierwszą kadencję w 2004 roku oraz skutecznie ubiegał się o reelekcję w 2009 i 2015.
W radzie miasta zasiada 52 radnych. Ich podział według przynależności partyjnej prezentuje się następująco (kadencja 2014-2020):
Współpraca.
Miejscowości partnerskie:

</doc>
<doc id="1348209" url="https://pl.wikipedia.org/wiki?curid=1348209" title="Zdzisław Borowiec">
Zdzisław Borowiec

Zdzisław Borowiec (ur. 13 czerwca 1975 w Kielcach, zm. 26 września 1997 w Asyżu) – franciszkański postulant, który zginął pod gruzami sklepienia Bazyliki św. Franciszka, w trakcie kolejnego silnego trzęsienia ziemi, które nawiedziło region Umbrii i Marche 26 września 1997 r. Obecnie prowadzone są działania mające na celu wyniesienie go na ołtarze.
Życiorys.
Zdzisław Borowiec, urodził się w wielodzietnej rodzinie robotniczej Stefana i Adeli Koniecznych. Z powodu choroby biologicznej matki, tuż po urodzeniu został oddany do domu dziecka. W wieku trzech lat adoptowało go małżeństwo Ludwika i Alfredy Borowców z Kielc.
Po szkole podstawowej uczęszczał do zasadniczej szkoły budowlanej i technikum. Po maturze przez jeden semestr studiował na Politechnice Świętokrzyskiej. Myślał o służbie wojskowej.
Całkowita odmiana w jego życiu nastąpiła za sprawą przypadkowego spotkania i rozmowy w pociągu z franciszkaninem ojcem doktorem Mateuszem Korczakiem. Po tym zdarzeniu Zdzisław zaczął często odwiedzać klasztor franciszkanów w Chęcinach i ojca Mateusza. Zafascynowała go osoba świętego Franciszka. Z czasem podjął decyzję o wstąpieniu do zakonu franciszkanów. Zaczął uczyć się języka włoskiego.
W czerwcu 1997 r. wyjechał do Włoch, do Perugii. Tu szybko dokończył naukę włoskiego i został skierowany na studia do Asyżu. 16 września 1997 r. przybył na miejsce. Tu w klasztorze przygotowywał się do złożenia ślubów zakonnych.
26 września, nad ranem silny wstrząs tektoniczny naruszył ściany bazyliki. Gdy przed południem Zdzisław towarzyszył grupie zakonników i ekspertów, którzy weszli do wnętrza świątyni ocenić stan obiektu i wyrządzone szkody, nastąpiły kolejne wstrząsy i runęła część stropu. Pod gruzami zginęli 22-letni Zdzisław Borowiec i 40-letni franciszkanin Angelo Api.
Zgodnie z wolą rodziców Zdzisław Borowiec pochowany został na franciszkańskim cmentarzu w Asyżu. W uroczystościach pogrzebowych wzięło udział wielu dostojników kościelnych ze specjalnym wysłannikiem papieża Jana Pawła II, kardynałem Rogerem Etchegaray na czele.
Na Cmentarzu Komunalnym w Kielcach znajduje się jego symboliczna mogiła. Tablica jest umieszczona na grobie rodziców adopcyjnych, Alfredy (zm. X 2003) i Ludwika (zm. I 2004) Borowców.
Na podstawie życiorysu Zdzisława Borowca reżyser Jacek Grelowski zrealizował film "Zdzisiu", prezentowany w 1998 r. w Kielcach na Przeglądzie Form Dokumentalnych "Nurt 98".

</doc>
<doc id="1348212" url="https://pl.wikipedia.org/wiki?curid=1348212" title="US Rumelange">
US Rumelange

Union Sportive Rumelange - luksemburski klub piłkarski z siedzibą w mieście Rumelange.
Historia.
"US Rumelange" założony został 1 października 1907 roku. Podczas niemieckiej okupacji w okresie II wojny światowej, trwającej w latach 1940-1944, klub nosił nazwę "FV Rümelingen".
Wicemistrzostwo i Puchar Luksemburga zdobyte w sezonie 1967/68 zapoczątkowały najlepszy okres w historii klubu, który trwał do połowy lat 80. Pierwszy zdobyty puchar krajowy pozwolił na występ w europejskich pucharach - w Pucharze Zdobywców Pucharów w sezonie 1968/69. Losowanie było dość szczęśliwe, gdyż pierwszym rywalem okazał się maltański klub Sliema Wanderers. W swoim pierwszym meczu w europejskich pucharach "US Rumelange" odniósł zwycięstwo 2:1. Porażka 0:1 w rewanżu oznaczała, że dalej awansowała drużyna z Malty.
Jako wicemistrzowie Luksemburga w sezonie 1969/70 "US Rumelange" wziął udział w Pucharze Miast Targowych w sezonie 1970/71. Już w pierwszej rundzie luksemburska drużyna odpadła w starciu ze słynnym włoskim klubem Juventus F.C., tracąc w obu meczach aż 11 bramek.
Kolejne wicemistrzostwo z sezonu 1971/72 dało klubowi szansę na kolejny start w tym samym pucharze, który jednak zmienił już wsześniej nazwę. W Pucharze UEFA w sezonie 1972/73 drużyna z Luksemburga trafiła na jeden z najsilniejszych wówczas klubów świata - Feyenoord. Poniesione porażki były jeszcze dotkliwsze - w dwumeczu z holenderską drużyną "US Rumelange" stracił aż 21 bramek.
Zdobycie Pucharu Luksemburga w sezonie 1974/75 pozwoliło na ostatni jak dotąd występ "US Rumelange" w europejskich pucharach - w Pucharze Zdobywców Pucharów w sezonie 1975/76. W pierwszej rundzie przeciwnikiem był jugosłowiański klub FK Borac Banja Luka. Także i w tym przypadku drużyna z Luksemburga dwukrotnie została rozgromiona, tracąc łącznie 14 bramek. Jedyna różnica polegała na tym, że tym razem zespołowi luksemburskiemu udało się zdobyć bramkę.
W pierwszej połowie lat 80. "US Rumelange" dwukrotnie dotarł do finału Pucharu Luksemburga - w 1982 przegrał 1:2 z Red Boys Differdange, a w 1984 przegrał 1:4 z Avenir Beggen.
W sezonie 1984/85 klub zajął ostatnie, 12 miejsce i spadł do II ligi. Oznaczało to początek słabego okresu w historii "US Rumelange". Początkowo klub szybko powrócił do pierwszej ligi po zajęciu drugiego miejsca w II lidze w seronie 1986/87. Powrót był jednak nieudany, gdyż "US Rumelange" znów zajął ostatnie, 12 miejsce i spadł do II ligi. Banicja tym razem trwała długo i klub dopiero w sezonie 1995/96 zajął drugie miejsce w II lidze i awansował do I ligi. Odtąd "US Rumelange" zaczął skakać między I a II ligą - w 1997/98 11 miejsce i spadek, 1998/99 1 miejsce i awans, w 2003/04 spadek po barażach, w 2004/05 powrót i w 2005/06 ponownie spadek po barażach. Obecnie gra w Éierepromotioun.

</doc>
<doc id="1348213" url="https://pl.wikipedia.org/wiki?curid=1348213" title="Loxstedt">
Loxstedt

Loxstedt – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Cuxhaven. W 2008 r. liczyła 16 110 mieszkańców.

</doc>
<doc id="1348214" url="https://pl.wikipedia.org/wiki?curid=1348214" title="Union Sportive Rumelange">
Union Sportive Rumelange



</doc>
<doc id="1348216" url="https://pl.wikipedia.org/wiki?curid=1348216" title="Purmo (przedsiębiorstwo)">
Purmo (przedsiębiorstwo)

Purmo – marka fińskiego koncernu Rettig ICC.
Firma powstała w roku 1952, w miejscowości Purmo, stąd nazwa marki. 
Pod marką Purmo w Polsce sprzedawane są grzejniki płytowe, łazienkowe, dekoracyjne, kolumnowe, kanałowe, elektryczne oraz ogrzewanie podłogowe i system rurowy HKS.
Aktualnie koncern jest największym producentem grzejników płytowych w Europie. 
Firma posiada swoje fabryki w Polsce w Rybniku oraz Wałczu, Niemczech, Belgii, Francji, Szwecji, Chinach

</doc>
<doc id="1348217" url="https://pl.wikipedia.org/wiki?curid=1348217" title="US Rumelingen">
US Rumelingen



</doc>
<doc id="1348218" url="https://pl.wikipedia.org/wiki?curid=1348218" title="Altenbeken">
Altenbeken

Altenbeken – miejscowość i gmina w zachodnich Niemczech, w kraju związkowym Nadrenia Północna-Westfalia, w rejencji Detmold, w powiecie Paderborn.

</doc>
<doc id="1348220" url="https://pl.wikipedia.org/wiki?curid=1348220" title="Demokratyczne Koło Poselskie">
Demokratyczne Koło Poselskie

Demokratyczne Koło Poselskie (DKP) – koło sejmowe działające w Sejmie VI kadencji.
Zostało utworzone 9 kwietnia 2008 po rozpadzie koalicji wyborczej Lewica i Demokraci. Koło powołali posłowie związani z Partią Demokratyczną – demokraci.pl: 
26 czerwca 2009 Marian Filar i Bogdan Lis opuścili Partię Demokratyczną, a na początku lipca tego samego roku wraz z Janem Widackim przystąpili do Stronnictwa Demokratycznego. 16 lipca 2009 koło zostało przemianowane na „Demokratyczne Koło Poselskie Stronnictwa Demokratycznego”. Jan Widacki w 2010 wystąpił z SD, a w czerwcu 2011 przeszedł do klubu parlamentarnego Sojuszu Lewicy Demokratycznej, w wyniku czego koło przestało istnieć.

</doc>
<doc id="1348221" url="https://pl.wikipedia.org/wiki?curid=1348221" title="Do You Know">
Do You Know

Do You Know – drugi solowy album amerykańskiej piosenkarki Michelle Williams.

</doc>
<doc id="1348222" url="https://pl.wikipedia.org/wiki?curid=1348222" title="Purmo">
Purmo



</doc>
<doc id="1348223" url="https://pl.wikipedia.org/wiki?curid=1348223" title="Düren">
Düren

Düren – miasto powiatowe w Niemczech, w kraju związkowym Nadrenia Północna-Westfalia, w rejencji Kolonia, siedziba powiatu Düren. W roku 2010 liczba mieszkańców wynosiła 92 820. Miasto położone niedaleko pasma górskiego Eifel. Przez centrum miasta przepływa rzeka Rur. Miasto należy do euroregionu Maas-Rhein.
Położenie geograficzne.
Miasto leży między rzekami: Moza i Ren. Znajduje się na północnym krańcu pasma górskiego Eifel. Najwyższy punkt w mieście leży na wysokości 225 m n.p.m.
Transport.
Transport drogowy.
Niedaleko miasta położona jest Autostrada A4. Przez miasto przebiegają drogi krajowe: B56, B264 oraz B399.
Transport kolejowy.
Düren posiada bezpośrednie połączenia kolejowe z dużymi miastami, takimi jak: Kolonia, Düsseldorf, Essen, Dortmund, lub Frankfurt nad Menem. W regionie miasta funkcjonuje również kolej regionalna "Rurtalbahn", którą obsługują autobusy szynowe. Łączy ona pobliskie miasteczka i miejscowości (Akwizgran, Jülich i in.) z miastem.
Transport lotniczy.
Około 30 km od miasta znajduje się port lotniczy Kolonia/Bonn. Lotnisko posiada połączenia ze wszystkimi ważnymi lotniskami w Europie.
Komunikacja miejska.
Komunikację w mieście ma pod opieką spółka Düren Kreisbahn, która obsługiwała 40 linii autobusowych.
Media.
Radio.
W mieście znajduje się siedziba Radia Rur. Nadaje ono całą dobę na falach 92,7 MHz i 107,5 MHz.
Gazety.
W mieście wydawane są trzy ważne, regionalne gazety:
Współpraca.
Miejscowości partnerskie:

</doc>
<doc id="1348224" url="https://pl.wikipedia.org/wiki?curid=1348224" title="Eitorf">
Eitorf

Eitorf – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Sieg. W 2010 roku liczyło 19 386 mieszkańców.
W mieście znajduje się stacja kolejowa Eitorf.

</doc>
<doc id="1348225" url="https://pl.wikipedia.org/wiki?curid=1348225" title="St Ives (stacja kolejowa)">
St Ives (stacja kolejowa)

St Ives – końcowa stacja kolejowa w mieście St Ives, w hrabstwie Kornwalia, końcowa stacja linii St Ives Bay Line, odnogi Cornish Main Line. Walnie przyczyniła się do rozwoju tego ośrodka turystycznego w XIX w. i na początku XX w. Stacja znana jest z malowniczego położenia nad Atlantykiem, a linia kolejowa do St Erth uważana jest za najpiękniejszą w Wielkiej Brytanii i stanowi atrakcję turystyczną.
Ruch pasażerski.
Stacja obsługuje 293 880 pasażerów rocznie (dane za okres od kwietnia 2020 do marca 2021). Posiada połączenie wahadłowe z St Erth, stacją na linii Penzance - Plymouth.
Obsługa pasażerów.
Stacja nie posiada infrastruktury kolejowej - do dyspozycji podróżnych jest jedynie wiata. Sprzedaż biletów u konduktora w pociągu.

</doc>
<doc id="1348226" url="https://pl.wikipedia.org/wiki?curid=1348226" title="Rickroll">
Rickroll

Rickrolling – dowcip internetowy zawierający teledysk do utworu Ricka Astleya pt. „Never Gonna Give You Up”. Dowcip polega na wysyłaniu linku do rzekomo interesującego materiału filmowego lub strony mającej zakończyć daną dyskusję, która następnie okazuje się nagraniem wideo przedstawiającym teledysk piosenki. O ofierze dowcipu mówi się najczęściej, iż została "zrickrollowana" (ang. "You have been rickrolled").
1 kwietnia 2008 roku (w prima aprilis) dowcip pojawił się na wielu stronach internetowych, w wiadomościach telewizyjnych oraz na stronie YouTube, gdzie promowane nagrania wideo przekierowywały użytkownika do wideo z teledyskiem. Do dowcipu dołączyły później takie serwisy jak Digg i Reddit.
Dowcip stał się bardzo popularny wśród internautów, pojawił się w różnych komiksach i na wielu stronach internetowych. Przykładowo, jeden z odcinków xkcd przedstawia zrickrollowanie samego Ricka Astleya, co nazwane jest „wielkim momentem w trollingu”. Ekspert od bezpieczeństwa komputerowego Dan Kaminsky zademonstrował luki bezpieczeństwa w stronach błędów ISP, zamieszczając teledysk "Never Gonna Give You Up" na stronach Facebook i PayPal. Piosenka została również użyta podczas meczu Metsów oraz damskich koszykarskich rozgrywek EWU (zdjęcie po prawej).
Rick Astley uważa, iż dowcip jest zabawny, choć sam fenomen jest dla niego zaskakujący. Ponadto w 2008 roku sam postanowił wyciąć ten żart podczas parady z okazji Święta Dziękczynienia organizowanej przez sieć sklepów Macy's, na której to niespodziewanie się pojawił i odśpiewał swój przebój z playbacku.
W 2022 roku twórca uhonorował mem, nagrywając odświeżoną wersję teledysku do utworu w 35. rocznicę jego premiery.

</doc>
<doc id="1348227" url="https://pl.wikipedia.org/wiki?curid=1348227" title="Mars Phoenix Lander">
Mars Phoenix Lander



</doc>
<doc id="1348229" url="https://pl.wikipedia.org/wiki?curid=1348229" title="Alfred Körner">
Alfred Körner

Alfred Körner (ur. 14 lutego 1926 w Wiedniu, zm. 23 stycznia 2020 tamże) – austriacki piłkarz, napastnik. Brązowy medalista MŚ 54. Brat Roberta.
W latach 1942–1959 był piłkarzem Rapidu Wiedeń i siedem razy zdobywał tytuł mistrza kraju. Karierę kończył w Admirze na początku lat 60. W reprezentacji Austrii zagrał 47 razy i strzelił 14 bramek. Debiutował 6 października 1947, ostatni raz zagrał w 1958. Podczas MŚ 54 wystąpił w czterech meczach Austrii w turnieju, cztery lata później w trzech. Brał udział w igrzyskach w Londynie.

</doc>
<doc id="1348230" url="https://pl.wikipedia.org/wiki?curid=1348230" title="Hattingen (Nadrenia Północna-Westfalia)">
Hattingen (Nadrenia Północna-Westfalia)

Hattingen – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Ennepe-Ruhr. W 2010 liczyło 55 510 mieszkańców.

</doc>
<doc id="1348231" url="https://pl.wikipedia.org/wiki?curid=1348231" title="Alfred Korner">
Alfred Korner



</doc>
<doc id="1348235" url="https://pl.wikipedia.org/wiki?curid=1348235" title="Langerwehe">
Langerwehe

Langerwehe – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Düren. W 2010 r. liczyła 14 095 mieszkańców.

</doc>
<doc id="1348238" url="https://pl.wikipedia.org/wiki?curid=1348238" title="Unexpected (album Michelle Williams)">
Unexpected (album Michelle Williams)

Unexpected, trzeci album studyjny wydany przez amerykańską wokalistkę R&amp;B Michelle Williams dnia 29 września 2008 w Wielkiej Brytanii nakładem wytwórni Sony Music. Jest to zarazem pierwszy krążek artystki nagrany w stylistyce dance-pop zrywający z dotychczasowym wizerunkiem gospel. Album promował singel "We Break the Dawn" wydany w kwietniu 2008, podczas gdy drugim utworem ukazującym longplay stała się kompozycja "The Greatest" zaś trzecią "Hello Heartbreak".
Recenzje.
"Niespodzianka uwzględniona w tytule trzeciego albumu Michelle Williams może odnosić się do zmiany stylu muzycznego z gospel na pop i powrót do dawnych brzmień Destiny's Child. Biorąc po uwagę fakt, że Michelle aby utrzymać swoje nazwisko w obiegu musiała rozszerzyć swoją muzyczną działalność nie dziwi takowa zmiana. Niestety, ani produkcja ze strony zespołu Stargate i Jima Jonsina ani gościnny wokal rapera Flo Ridy nie zszokowały mnie; wyraźnie można dostrzec, iż przed sesją nagraniową Williams oraz jej współpracownicy słuchali największych hitów Rihanny, czy Ciary. Oznacza to, że "Unexpected" zawiera wiele topowych, niezaskakujących elektroniczno-rytmicznych brzmień R&amp;B, które zakończyły podróż wokalistki z kościoła na klubowe parkiety".
"Więc jest – trzeci solowy album studyjny wydany przez Michelle Williams, a zarazem pierwszy nagrany po rozpadzie Destiny's Child. Po uprzednim ukazaniu swoich gospelowych kolorów, artystka całkowicie powróciła do tego z czego jej zespół słynie: gładkie i lśniące piosenki R&amp;B z tanecznym ostrzem, opierające się na tematyce poświęcone relacji międzyludzkiej (jak pełen otwartości "Hello Heartbreak"), imprezach ("We Break the Dawn"), czy nastoletnich miłościach (przykładowo "Too Young For Love"). Z producentami niewątpliwie na najwyższym poziomie, niedoszlifowanie poziomu tekstowego może urazić osoby, które poszukują inspiracji na poziomie gospel. W tym przypadku docelową publicznością stają się nastolatki, na które cyfrowe sztuczki użyte przy produkcji tego krążka stworzą wrażenie oraz pomogą Michelle brzmieć młodziej. Jest to świetny album utrzymany w stylistyce R&amp;B i pop, z kilkoma słabymi momentami, do których należą "Lucky Girl" i "Hungover" o niesamowicie płytkim przesłaniu".
"Jedyna nieśmiała członkini Destiny's Child, która poprzednio nagrała dwa okryte sukcesem albumy w stylistyce gospel, zrywa ze swoim wizerunkiem grzecznej dziewczynki na rzecz uwodzicielskiego i wypracowanego stylu, który prezentuje w swoim trzecim dziele. "Unexpected" oscyluje na granicach brzmienia techno w utworze "Hello Heartbreak" (który wyraźnie przypomina ten Kylie Minogue), czy idelanie pasujących dla radia tak jak główny singel promujący krążek "We Break the Dawn". Moim zdaniem album powinien swoim urokiem pozwolić Williams powrócić na notowania.

</doc>
<doc id="1348239" url="https://pl.wikipedia.org/wiki?curid=1348239" title="Jean Helleu">
Jean Helleu

Jean Helleu (ur. 26 czerwca 1885 w Paryżu, zm. 30 maja 1955 tamże) – francuski polityk, delegat generalny w Syrii i Libanie od czerwca do listopada 1943 roku.
Helleu został odwołany przez Francuski Komitet Wyzwolenia Narodowego w Algierii 22 listopada 1943 roku po kryzysie francusko-libańskim, którego sam był sprawcą zawieszając libańską konstytucję, rozwiązując parlament oraz aresztując prezydenta Biszarę al-Churiego i premiera Rijada as-Sulhę. Po odwołaniu Helleu Liban uzyskał niepodległość.

</doc>
<doc id="1348240" url="https://pl.wikipedia.org/wiki?curid=1348240" title="Witterschlick">
Witterschlick

Witterschlick – dzielnica gminy Alfter w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Sieg. W 2009 liczyła 6 060 mieszkańców. Do 31 lipca 1969 miejscowość była samodzielną gminą.

</doc>
<doc id="1348246" url="https://pl.wikipedia.org/wiki?curid=1348246" title="Ryszard de Jaxa Małachowski">
Ryszard de Jaxa Małachowski

Ryszard (hiszp. Ricardo) Jaxa Małachowski (ur. 14 maja 1887 pod Odessą, zm. 6 września 1972 w Limie) – polski architekt, czynny w Peru, jeden z głównych architektów Limy (stolicy Peru). 
Życiorys.
Pochodził z rodziny Małachowskich herbu Gryf, z gałęzi osiadłej w XIX w. w guberni chersońskiej. Absolwent paryskiej Szkoły Sztuk Pięknych. Tuż po studiach w 1911 przyjechał do Limy, by objąć kierownictwo nowo tworzonego wydziału architektury na Wyższej Szkole Inżynieryjno-Górniczej (Escuela Especial de Ingenieros de Construcciones Civiles y de Minas del Perú, obecnie Universidad Nacional de Ingeniería). Wydziałem tym kierował przez trzydzieści trzy lata. Trzy lata po przybyciu poślubił Peruwiankę, Maríę Benavides Diez Canseco.
W Limie był twórcą przebudowy Starego Miasta, przebudowy katedry i Pałacu Prezydenta (1938), wybudował też tam szereg reprezentacyjnych budowli, m.in.: Pałac Arcybiskupi (1924), Pałac Rady Miejskiej (1944), budynek Club Nacional, budynek Banco Italiano (dzisiaj Banco de Crédito) i Edificio Rimac (w latach 1919–1924). Był twórcą projektu jednej z ważniejszych ulic Limy: Paseo de la República, a także osiedli Santa María del Mar, Urbanización La Cantuta i Santa María de Chosica.

</doc>
<doc id="1348247" url="https://pl.wikipedia.org/wiki?curid=1348247" title="Robert Körner">
Robert Körner

Robert Körner (ur. 21 sierpnia 1924 w Wiedniu, zm. 22 czerwca 1989) – austriacki piłkarz grający na pozycji napastnika. Brązowy medalista MŚ 54. Brat Alfreda.
Przez całą karierę był piłkarzem Rapidu Wiedeń i siedem razy zdobywał tytuł mistrza kraju. Pełnił w tym klubie także funkcję trenera, początkowo grającego. W roli szkoleniowca pracował także w Niemczech. W reprezentacji Austrii zagrał 16 razy i strzelił 1 bramkę. Podczas MŚ 54 wystąpił we wszystkich pięciu meczach Austrii w turnieju.

</doc>
<doc id="1348248" url="https://pl.wikipedia.org/wiki?curid=1348248" title="Robert Korner">
Robert Korner



</doc>
<doc id="1348249" url="https://pl.wikipedia.org/wiki?curid=1348249" title="Looe">
Looe

Looe (korn. "Logh") – miasto w Wielkiej Brytanii (Anglia) na Półwyspie Kornwalijskim. Malowniczo położone w dolinie rzeki Looe przy jej ujściu do kanału La Manche. Miasto składa się z dwóch części - zachodniej i wschodniej, położonych na sąsiadujących wzgórzach. Popularny ośrodek wypoczynku letniego.
W mieście znajduje się stacja kolejowa Looe.

</doc>
<doc id="1348255" url="https://pl.wikipedia.org/wiki?curid=1348255" title="Sharmi (album)">
Sharmi (album)

Sharmi to debiutancki album polskiej wokalistki Ani Szarmach, wydawnictwo ukazało się w 2006 roku. 

</doc>
<doc id="1348259" url="https://pl.wikipedia.org/wiki?curid=1348259" title="Let’s Stay Together">
Let’s Stay Together

Let’s Stay Together – piosenka amerykańskiego muzyka Ala Greena, która otwiera jego eponimiczny album "Let’s Stay Together", który wydano w 1972. roku.
Producentem, nadzorującym rejestr materiału był Willie Mitchell, natomiast miksowaniem zajął się obok Mitchella Terry Manning. Po wydaniu utworu na singlu w roku 1971, dotarł on w lutym 1972 roku na sam szczyt amerykańskiego zestawienia "Billboard" Hot 100. Na Wyspach Brytyjskich singiel z piosenką zatrzymał się na pozycji 7..
Popularność.
Piosenka znalazła się na miejscu 60. listy 500. utworów wszech czasów magazynu „Rolling Stone”. W 2010 roku Biblioteka Kongresu Stanów Zjednoczonych wybrała ten utwór do Krajowego Archiwum Nagrań, która corocznie wybiera nagrania będące „kulturalnie, historycznie, lub pod względem estetyki znaczące”.
Inne wersje.
W 1983 roku Tina Turner nagrała własną aranżację piosenki, która zdobyła uznanie na świecie, plasując się w Wielkiej Brytanii na #6, Nowej Zelandii na #4, w niderlandzko-języcznej Belgii #7, w Holandii #5, oraz #26 na amerykańskim Hot 100.
Wersja Michelle Williams.
W 2005 roku „Let’s Stay Together” nagrany został przez Michelle Williams. Cover stanowił soundtrack do filmu "Roll Bounce". Utwór znalazł się również na minialbumie "Exclusive Bonus CD Sampler".

</doc>
<doc id="1348272" url="https://pl.wikipedia.org/wiki?curid=1348272" title="Anders Andersson">
Anders Andersson

Anders Andersson (ur. 15 marca 1974 w Tomelilli) – szwedzki piłkarz grający na pozycji pomocnika.
Kariera klubowa.
Karierę piłkarską rozpoczął w 1991 roku w Malmö FF. W pierwszym sezonie rozegrał tam tylko jeden mecz, ale od następnego zaczął już występować w podstawowej jedenastce. Grał tam przez 6,5 sezonu i w 1997 roku przeszedł do angielskiego Blackburn Rovers. Grał tam tylko w czterech spotkaniach. Od następnego sezonu zaczął występować w rodzinnej Skandynawii w duńskim Aalborg BK. Grał tam przez trzy sezony i miał miejsce w wyjściowej jedenastce do zaowocowało przejściem do Benfiki. Tam też występował w pierwszym składzie. Łącznie w ekipie "Encarnados" zagrał w 48 meczach i strzelił 1 bramkę. W 2004 roku przeniósł się do innego portugalskiego zespołu – CF Os Belenenses. Z tego klubu w 2005 roku przeszedł do drużyny, której jest wychowankiem – Malmö FF. W barwach tego klubu zakończył w 2008 profesjonalną karierę piłkarską.
Kariera reprezentacyjna.
Andersson w reprezentacji swojego kraju zadebiutował w 1994 roku. W 2000 i 2004 roku Lars Lagerbäck powołał go do kadry na Euro 2000 i Euro 2004. Łącznie w reprezentacji rozegrał 27 meczów i nie strzelił żadnej bramki.

</doc>
<doc id="1348275" url="https://pl.wikipedia.org/wiki?curid=1348275" title="Universidad Nacional de Ingeniería">
Universidad Nacional de Ingeniería

Universidad Nacional de Ingeniería - wyższa inżynieryjna szkoła w stolicy Peru Limie, założona w 1876 roku przez Polaka, inżyniera Edwarda Habicha, który był jej dyrektorem do 1909 roku. Twórcą wydziału architektury tej uczelni był inny Polak, architekt Ryszard de Jaxa Małachowski. 
Początkowo uniwersytet działał jako Wyższa Szkoła Inżynieryjno-Górnicza (Escuela Especial de Ingenieros de Construcciones Civiles y de Minas del Perú). Obecnie dysponuje nowoczesną infrastrukturą i prowadzi działalność dydaktyczną i naukową na 11. wydziałach. 
Kierunki kształcenia.
Uczelnia kształci studentów na 11. wydziałach, prowadzących kierunki kształcenia:

</doc>
<doc id="1348279" url="https://pl.wikipedia.org/wiki?curid=1348279" title="We Break the Dawn">
We Break the Dawn

We Break the Dawn – piosenka dance-pop stworzona przez Andrew Framptona, Michelle Williams i Solange Knowles na trzeci album studyjny Williams, "Unexpected" (2008). Wyprodukowany przez Wayne’a Wilkinsa oraz Framptona, utwór wydany został jak główny singel promujący krążek dnia 15 kwietnia 2008 w Stanach Zjednoczonych.
Informacje o singlu.
Początkowo pierwszym singlem prezentującym wydawnictwo miała być kompozycja „Stop This Car”, jednak plany te wycofano i potwierdzono iż utwór ma być drugą piosenką promującą krążek później usuwając „Stop This Car” na rzecz „The Greatest”. „We Break the Dawn” miał swoją premierę radiową dnia 23 czerwca 2008. Zremiksowana wersja kompozycji zawiera wokal rapera Flo Ridy oraz wyprodukowana została przez DJ Montaya. Głos rapera usłyszeć można w intrze i końcowym momencie utworu.
W Wielkiej Brytanii „We Break the Dawn” ukazał się dnia 22 września 2008 jedynie w formacie digital download. Miesiąc wcześniej wokalistka wykonała utwór w programie "Loose Woman" i był to jeden z ostatnich występów promocyjnych w tymże kraju. Z powodu znikomej promocji singel nie zyskał na popularności na Wyspach Brytyjskich.
Utwór usłyszeć można było w programach stacji telewizyjnej MTV "Światła Manhattanu" oraz w finale show "Najlepsi tancerze Ameryki".
Wydanie singla.
Z powodu znikomej promocji singel nie stał się popularny w ojczystym kraju wokalistki nie debiutując na notowaniu Billboard Hot 100. Kompozycja pojawiła się na liście "Billboard" Hot Dance Club Play i zajęła na niej, jako najwyższe miejsce #4. „We Break the Dawn” znalazł się na szczycie notowania "Billboard" Hot Dance Airplay. W Wielkiej Brytanii kompozycja zadebiutowała na notowaniu UK Singles Chart dnia 14 września 2008 na pozycji #83. Trzy tygodnie później 28 września 2008 singel znalazł się na miejscu #47 i była to najwyższa pozycja osiągnięta przez utwór. Następnego tygodnia piosenka opuściła listę przebojów.
Teledysk.
Teledysk do singla nagrywany był dnia 23 kwietnia 2008 w Los Angeles, w Kalifornii i reżyserowany przez Phila Griffina. Klip miał premierę 20 maja 2008 na antenach kilku amerykańskich stacji telewizyjnych.
Videoclip rozpoczyna ujęcie pokazujące zjawisko zaćmienia Księżyca, a wraz z nim śpiewającą wokalistkę w ciemnym miejscu wśród kilku mężczyzn. Następnie akcja teledysku przenosi się na ulicę wyłożoną czerwonym dywanem, po którym porusza się artystka fotografowana przez paparazzich. Kolejna scena ukazuje Williams tańczącą na ulicy w nocy razem z wieloma skąpo ubranymi mężczyznami. Finalne ujęcie prezentuje wokalistkę uciekającą w dal po dywanie.

</doc>
<doc id="1348281" url="https://pl.wikipedia.org/wiki?curid=1348281" title="Lutniczka zachodnia">
Lutniczka zachodnia

Lutniczka zachodnia, lutniczka, gajówka lutniczka ("Curruca hortensis") – gatunek ptaka z rodziny pokrzewek (Sylviidae).
Systematyka.
Do niedawna uznawana za jeden gatunek z lutniczką wschodnią ("Curruca crassirostris").
Wyróżniono dwa podgatunki "C. hortensis":
Wygląd.
Samiec ma czarny wierzch głowy, podbródek jest biały, a reszta ciała niebieskawa. Samica jest o wiele bardziej brązowa. Długość ciała ok. 15 cm, masa ciała 14,6–30,5 g.
Występowanie.
Występuje w krajach śródziemnomorskich i w północnej Afryce, zimuje w Afryce na południe od Sahary. W okresie lęgowym zasiedla zadrzewienia.
Zachowanie.
Ptak ten często żeruje na drzewach, a nie na krzewach, jak robią to inne pokrzewki.
Rozród.
Luźno uwite gniazdo z gałązek i suchych traw znajduje się wierzchołku krzewu. Dość często gnieżdżą się w sąsiedztwie dzierzby rudogłowej ("Lanius senator").
Pokarm.
Żywi się głównie stawonogami, ale również owocami, zwłaszcza jagodami.
Status.
IUCN uznaje lutniczkę zachodnią za gatunek najmniejszej troski (LC, "Least Concern"). Liczebność populacji po taksonomicznym podziale gatunku, dokonanym w roku 2016, nie została oszacowana. Trend liczebności populacji uznawany jest za wzrostowy.

</doc>
<doc id="1348284" url="https://pl.wikipedia.org/wiki?curid=1348284" title="Michał Byszewski">
Michał Byszewski

Michał Byszewski z Drozdowa h. Jastrzębiec (ur. 2 lutego 1883 w Kołaczkowicach, zm. 26 stycznia 1936 w Krynicy) – inżynier, dyrektor zakłady zdrojowego.
Życiorys.
Syn Romana Józefa Byszewskiego z Drozdowa h. Jastrzębiec (1850–1914) i Emilii Zofii Klotyldy Chościak-Popiel h. Sulima (1852–1919). W okresie od 1 kwietnia 1920 do 26 stycznia 1936 dyrektor Państwowego Zakładu Zdrojowego w Busku, poprzednika dzisiejszego Uzdrowiska Busko-Zdrój S.A., spółki Skarbu Państwa. Za jego kadencji wykonanych zostało wiele odwiertów wód leczniczych. Wybudowano także liczne obiekty uzdrowiskowe.
Był również współtwórcą Gimnazjum im. Józefa Piłsudskiego w Busku, protoplasty dzisiejszego I Liceum Ogólnokształcącego im. Tadeusza Kościuszki w Busku-Zdroju.
Pochowany jest na cmentarzu parafialnym w Busku-Zdroju.
Upamiętnienie.
W podcieniach sanatorium „Marconi” znajduje się czarna płyta z medalionem poświęcona inż. Michałowi Byszewskiemu. Tablica została wmurowana 9 września 1936 roku z fundacji dyrekcji uzdrowiska, komisji zdrojowej, lekarzy, organizacji społecznych, społeczeństwa miasta i kuracjuszy. Po wojnie zdjęta i umieszczona na ścianie rodzinnego grobowca Byszewskich. W 1986 tablica wróciła na swoje pierwotne miejsce.

</doc>
<doc id="1348285" url="https://pl.wikipedia.org/wiki?curid=1348285" title="Stryj (pokrewieństwo)">
Stryj (pokrewieństwo)



</doc>
<doc id="1348287" url="https://pl.wikipedia.org/wiki?curid=1348287" title="Tomelilla">
Tomelilla

Tomelilla – miejscowość ("tätort") w Szwecji, w regionie administracyjnym ("län") Skania. Siedziba władz ("centralort") gminy Tomelilla.
W 2010 Tomelilla liczyła 6444 mieszkańców.
Geografia.
Miejscowość położona jest w południowo-wschodniej części prowincji historycznej ("landskap") Skania, ok. 12 km na północny wschód od Ystad, na obszarze Österlen.
Historia.
Tomelilla zaczęła rozwijać się jako osada kolejowa przy oddanej do użytku w 1866 linii Ystad – Eslöv ("Ystad-Eslövs Järnväg"; "YEJ"). Z czasem miejscowość stała się ważnym węzłem kolejowym, skąd wybiegały linie w pięciu różnych kierunkach. W 1899 Tomelilla uzyskała status "municipalsamhälle", a w 1921 köping. Po reformie administracyjnej w 1971 "Tomelilla köping" weszła w skład nowo utworzonej gminy Tomelilla.
Komunikacja i transport.
Drogi.
Tomelilla położona jest przy drodze krajowej nr 11 ("Riksväg 11"; Malmö – Simrishamn). Około 2 km na północny zachód od centrum miejscowości krzyżuje się ona z biegnącą na północ drogą krajową nr 19 ("Riksväg 19"; Ystad – Östanå).
Koleje.
Przez Tomelilla przebiega obecnie jedna linia kolejowa, Österlenbanan (Simrishamn – Ystad, i dalej jako Ystadbanan do Malmö). Elektryfikacja tej linii została zakończona w 2003. Wtedy też uruchomiono bezpośrednie połączenie pasażerskie z Simrishamn przez Tomelilla i Ystad do Malmö, obsługiwane przez Pågatågen.
Osoby związane z Tomelilla.
W Tomelilli urodził się Anders Andersson – reprezentant Szwecji w piłce nożnej w latach 1994–2005.

</doc>
<doc id="1348288" url="https://pl.wikipedia.org/wiki?curid=1348288" title="Malaga Open">
Malaga Open

Malaga Open (hiszp. "Open Internacional Malaga de Ajedrez") – otwarty turniej szachowy, organizowany corocznie od 1998 r. w lutym w Maladze. Turniej rozgrywany jest na dystansie 9 rund systemem szwajcarskim.

</doc>
<doc id="1348289" url="https://pl.wikipedia.org/wiki?curid=1348289" title="(7182) Robinvaughan">
(7182) Robinvaughan

(7182) Robinvaughan – planetoida z pasa głównego asteroid okrążająca Słońce w ciągu 5 lat i 204 dni w średniej odległości 3,14 j.a. Została odkryta 8 września 1991 roku w "Palomar Observatory" przez Eleanor Helin. Nazwa planetoidy pochodzi od "Robina M. Vaughana" (ur. 1959), amerykańskiego inżyniera pracującego przy sondach kosmicznych: Voyager 2, Galileo, Cassini-Huygens, Mars Pathfinder oraz MESSENGER. Przed nadaniem nazwy planetoida nosiła oznaczenie tymczasowe (7182) 1991 RV1.

</doc>
<doc id="1348292" url="https://pl.wikipedia.org/wiki?curid=1348292" title="Scenograf">
Scenograf

Scenograf – autor oprawy plastycznej i architektonicznej do teatru, filmu, telewizji lub na estradę, który ściśle współpracuje z reżyserem. Do zadań scenografa należy także określenie innych elementów stanowiących scenografię, na przykład oświetlenia, dekoracji, rekwizytów, kostiumów.
Historia.
Za pierwszego scenografa uchodzi Agatarchos z Samos (V w. p.n.e.), malarz określany mianem "skenografos", który tworzył dekoracje do sztuk teatralnych Ajschylosa. W Polsce pionierem scenografii na przełomie XVIII i XIX wieku był Antoni Smuglewicz, który jako pierwszy tworzył dekoracje i kostiumy do przedstawień w ścisłym porozumieniu z reżyserem Wojciechem Bogusławskim. Bogusławski wyłożył zasady współpracy scenografa z reżyserem w 1807 roku, podkreślając konieczność przygotowywania oprawy plastycznej do konkretnego dzieła na podstawie realiów historycznych, sytuacji scenicznych i nastroju.
Do zasady opracowanej przez Bogusławskiego na gruncie teatru polskiego wrócili reformatorzy z początku XX wieku: Stanisław Wyspiański, Leon Schiller, Zbigniew i Andrzej Pronaszkowie, Władysław Daszewski. Powszechną praktyką przy przygotowywaniu przedstawienia stała się całkowita współzależność działań reżysera, scenografa i aktora; dekoracje, kostiumy oraz rekwizyty miały zostać zaprojektowane w myśl charakteru inscenizacji, której styl był motywowany dogłębną analizą dzieła scenicznego.
Zawód scenografa przewiduje podobną współpracę między reżyserem a scenografem w sztuce filmowej. W dwudziestoleciu międzywojennym szczególną renomę w Polsce zdobyli Jacek Rotmil i Stefan Norris, odpowiedzialni za dekoracje do około 200 filmów realizowanych w Polsce i Niemczech. Po II wojnie światowej cenieni byli tacy scenografowie, jak Roman Mann (twórca scenografii do wielu dzieł polskiej szkoły filmowej), Tadeusz Wybult (współpracownik między innymi Andrzeja Wajdy przy "Weselu"), Jerzy Skarżyński (autor kunsztownie wykonanych scenografii do filmów Wojciecha Jerzego Hasa), Tadeusz Kosarewicz (scenograf "Ziemi obiecanej" Wajdy), Andrzej Przedworski (realizator scenografii do filmów przełomu transformacji ustrojowej), Allan Starski (współpracownik między innymi Romana Polańskiego i Stevena Spielberga), Andrzej Haliński (scenograf wielu polskich filmów historycznych), Magdalena Dipont (współpracowniczka na przykład Krzysztofa Kieślowskiego).

</doc>
<doc id="1348303" url="https://pl.wikipedia.org/wiki?curid=1348303" title="WinKey">
WinKey



</doc>
<doc id="1348317" url="https://pl.wikipedia.org/wiki?curid=1348317" title="Spawanie drutem rdzeniowym">
Spawanie drutem rdzeniowym

Spawanie łukowe drutem rdzeniowym (proszkowym), FCAW ("Flux-Cored Arc Welding") – metoda spawania podobna do metody MIG/MAG, z tą różnicą, że drut wewnątrz jest wypełniony topnikiem (outer shield) lub substancją chemiczną wytwarzającą podczas spawania gazy ochronne (inner shield). 
Tą metodą spawa się także stale stopowe. Do spawania stali stopowych używa się drutu z rdzeniem metalowym, w którym oprócz topnika znajdują się sproszkowane metale, takie jak nikiel, chrom itp.
Produkcja drutu odbywa się z taśmy stalowej, którą formuje się za pomocą specjalnych rolek kształtowych w kształcie litery "U" i wsypuje się w tym momencie proszek. Następnie drut jest zamykany idąc przez następne rolki formujące oraz zmniejszany do wymaganej średnicy poprzez przeciąganie przez oczka diamentowe.
Zalety.
Łączy w sobie zalety zarówno spawania elektrodą otuloną jak i metodą MAG:

</doc>
<doc id="1348322" url="https://pl.wikipedia.org/wiki?curid=1348322" title="Muczny">
Muczny

Muczny – potok, lewy dopływ Sanu o długości 8,96 km.
Potok płynie w Bieszczadach Zachodnich. Jego źródło znajduje się na zachód od przełęczy pomiędzy Jeleniowatym a Grandysową Czubą będącą kulminacją grzbietu opadającego z Bukowego Berda, na wysokości ok. 760 m n.p.m. Płynie na zachód, miejscami na północny zachód, przez miejscowość Muczne. Następnie zatacza łuk w prawo, opływając od zachodu masyw Jeleniowatego i obierając ostatecznie kierunek wschodni, w pobliżu wzniesienia Kiczera Dydiowska uchodzi do Sanu (ok. 620 m n.p.m.). Dolina Mucznego na całej długości przebiega pomiędzy Jeleniowatym a bocznymi grzbietami odchodzącymi z Bukowego Berda.
Wzdłuż większej części potoku biegnie droga asfaltowa Stuposiany – Muczne – Tarnawa Niżna.

</doc>
<doc id="1348324" url="https://pl.wikipedia.org/wiki?curid=1348324" title="BZ">
BZ



</doc>
<doc id="1348330" url="https://pl.wikipedia.org/wiki?curid=1348330" title="Joseba Llorente">
Joseba Llorente

Joseba Llorente Etxarri (baskijska wymowa: []; ur. 24 listopada 1979 roku w Hondarribia) – hiszpański napastnik baskijskiego pochodzenia, aktualnie występujący w CA Osasuna.
Llorente karierę zaczynał w Realu Sociedad. W pierwszym składzie tego klubu zadebiutował 3 października 1999 roku w przegranym 0-2 mecz z Realem Saragossa. W ciągu pierwszych czterech sezonów w Realu Sociedad wystąpił w La Liga tylko w 23 spotkaniach. Z tego względu dołączył do występującego wtedy w Segunda División SD Eibar. W klubie tym przebywał już wcześniej na wypożyczeniu w sezonie 2000/01.
20 stycznia 2008 roku już jako zawodnik Realu Valladolid strzelił w meczu z Espanyolem najszybszego gola w historii w ligi. Gol ten padł po 7.82 sekundy od rozpoczęcia spotkania. Llorente pobił w ten sposób poprzedni rekord należący do Dario Silvy wynoszący 8 sekund. W 2008 roku podpisał kontrakt z drużyną Villarreal CF, kosztował 5 mln euro. W 2010 roku wrócił do Realu Sociedad. W 2012 roku został wypożyczony do CA Osasuna.

</doc>
<doc id="1348331" url="https://pl.wikipedia.org/wiki?curid=1348331" title="No Man’s Land (gra komputerowa)">
No Man’s Land (gra komputerowa)

No Man’s Land: Fight For Your Rights! – gra komputerowa z gatunku strategii w czasie rzeczywistym, wyprodukowana przez CDV Software Entertainment AG, przy współpracy z Created Desings. Akcja gry jest osadzona w czasie kolonizacji Ameryki. Pozwala wcielić się w jedną z nacji: Hiszpanie, Indianie z lasu, Indianie z prerii, Anglicy, patrioci (Rewolucja amerykańska) i osadnicy (amerykanie).

</doc>
<doc id="1348333" url="https://pl.wikipedia.org/wiki?curid=1348333" title="Eulitoral">
Eulitoral

Eulitoral, mediolitoral - właściwa strefa brzegowa, strefa w obrębie litoralu, różnie definiowana przez hydrobiologów: 
Eulitoral w Bałtyku zasiedlają przedstawiciele zielenic, brunatnic i krasnorostów, np.:

</doc>
<doc id="1348335" url="https://pl.wikipedia.org/wiki?curid=1348335" title="Bitwa pod Nafels">
Bitwa pod Nafels



</doc>
<doc id="1348336" url="https://pl.wikipedia.org/wiki?curid=1348336" title="Mieszko kaliski">
Mieszko kaliski



</doc>
<doc id="1348339" url="https://pl.wikipedia.org/wiki?curid=1348339" title="Ailyn">
Ailyn

Ailyn właśc. Pilar Giménez García (ur. 29 maja 1982 w Grenadzie) – hiszpańska wokalistka. W 2007 roku wystąpiła w hiszpańskiej edycji programu typu talent show X Factor. W latach 2008–2016 Ailyn występowała w norweskiej grupie muzycznej Sirenia. Wraz z zespołem nagrała cztery albumy studyjne: "The 13th Floor" (2009), "The Enigma of Life" (2011), "Perils of the Deep Blue" (2013) oraz "The Seventh Life Path" (2015). W 2011 roku wystąpiła gościnnie na płycie zespołu Serenity pt. "Death &amp; Legacy".

</doc>
<doc id="1348344" url="https://pl.wikipedia.org/wiki?curid=1348344" title="Opuchlak">
Opuchlak

Opuchlak, nadrach ("Otiorhynchus") – rodzaj chrząszczy z rodziny ryjkowcowatych i podrodziny Entiminae.
Morfologia.
Chrząszcze o ciele długości od 3 do 20 mm (przeciętnie około 10 mm), porośniętym włoskami lub łuskami, przy czym te drugie rzadko pokrywają je w całości. Ryjek mają nieco krótszy od głowy do nieco od niej dłuższego, gruby, wyraźnie między nasadą a wierzchołkiem przewężony, na powierzchni górnej zaopatrzony w środkowe żeberko lub, rzadziej, rowek. Dołki na czułki są krótkie i mają wyniesione, odchylone na zewnątrz krawędzie zewnętrzne, zwane pterygiami. Czułki sięgają swymi trzonkami poza przednią krawędź przedplecza, a biczyki mają zwieńczone owalnymi buławkami. Przedplecze jest nie dłuższe niż szerokie, silnie wypukłe i zazwyczaj wyokrąglone po bokach. Najczęściej tarczka jest niewidoczna. Punktowanie na owalnych pokrywach układa się w 10–12 rowków, ale może też zanikać. Tylna para skrzydeł nie występuje. Odnóża mają maczugowato pogrubione uda i niezrośnięte pazurki równych długości. Samiec ma rurkowate, grzbietobrzusznie spłaszczone i różnie zakrzywione prącie, często z wyrostkami w endofallusie.
Ekologia i występowanie.
Owady te są fitofagami, w większości polifagicznymi. Owady dorosłe bytują na liściach, mchach i pod kamieniami. Najczęściej przejawiają aktywność nocną. Oprócz rozrodu płciowego częsta jest partenogeneza telitokiczna. Samice składają jaja do gleby, rzadziej na liście. Larwy przechodzą rozwój w glebie, żerując na korzeniach.
Rodzaj palearktyczny, w Polsce reprezentowany przez 48 gatunków, często trudnych do odróżnienia (zob. Entiminae Polski).
Taksonomia.
Rodzaj ten wprowadzony został w 1822 roku przez Ernsta Friedricha Germara. Obejmuje ponad 1000 opisanych gatunków, w tym:
Znaczenie gospodarcze.
Niektóre gatunki opuchlaków są szkodnikami w rolnictwie i leśnictwie. 
W Polsce na plantacjach truskawki występuje głównie opuchlak rudonóg ("Otiorhynchus ovatus" L.), a lokalnie także opuchlak truskawkowiec ("Otiorhynchus sulcatus" F.) (występują dwie rasy: w jednej zimują osobniki dorosłe, w drugiej – wyrośnięte larwy). Ponadto szkodnikami są opuchlak lucernowiec – ("Otiorhynchus ligustici"), opuchlak pstrokacz ("Otiorhynchus singularis") i opuchlak lilakowiec ("Otiorhynchus rotundatus"). 
Opuchlaki wyrządzają lokalnie bardzo duże szkody i przyczyniają się do przedwczesnej likwidacji plantacji. Owady te żerują w nocy m.in. na truskawkach, poziomkach, malinach, azalii, brzoskwiniach, różaneczniku, winorośli i cisach. Imago owada uszkadza nadziemną część rośliny wygryzając dziury w liściach, zaczynając od ich krawędzi. Larwy opuchlaków wyżerają miękką skórkę korzeni oraz podstawę pnia. Zaatakowane rośliny po wyjęciu z ziemi mają uszkodzone korzenie, a często są też pokryte larwami widocznymi gołym okiem – żółtawobiałymi z brązową głową. Rośliny przez nie zaatakowane wyglądają początkowo jakby podsychały, a następnie marnieją i przeważnie obumierają. 

</doc>
<doc id="1348346" url="https://pl.wikipedia.org/wiki?curid=1348346" title="Herb Gubina">
Herb Gubina

Herb Gubina – jeden z symboli miasta Gubin w postaci herbu przyjęty uchwałą w grudniu 2000 roku. Herb zaprojektował Ryszard Pantkowski.
Wygląd i symbolika.
Herb przedstawia w srebrnym polu tarczy typu hiszpańskiego fragment muru obronnego z trzema blankowymi basztami w kolorze czerwonym. Środkowa baszta wyższa i szersza zwieńczona złotą koroną, pozostałe nakryte błękitnymi stożkowatymi daszkami ze złotymi kulami na szczytach. Na środkowej wieży czerwona tarcza z białym orłem w skos. W murze fortecznym otwarta brama z podniesioną kratą z wnętrzem wypełnionym czernią. Na złotych drzwiach bramy czarne okucia zawiasów. Po bokach wnęki zamurowanych otworów drzwiowych z widocznymi otworami strzelniczymi.
Biały orzeł określany jest jako "godło Kazimierza Wielkiego".
Historia.
Herb w zbliżonej formie pojawił się w XIX wieku. Po 1945 roku po polskiej stronie usunięto stare herby i umieszczono "polskiego" orła bez korony, znacznie również uproszczono rysunek i zmieniono kolorystykę. W latach 70. XX wieku herb Gubina uległ kolejnemu uproszczeniu – zniknęła również korona znad środkowej baszty oraz tarcza herbowa. W tamtym okresie herb pojawiał się w różnych kolorach – od czerwonego przez zielony po czarny. Po raz kolejny herb zmienił swój kształt w sierpniu 1990 roku – powróciła korona i biały orzeł, daleki był on jednak od oryginału i niezgodny z zasadami heraldyki.
Historyczny herb miasta z 1883 roku zachował niemiecki Guben, na którym na wieżach występują trzy tarcze herbowe: w środku czeski biały lew, po prawej heraldycznej herb Saksonii, po lewej czarny orzeł pruski.
Zobacz też.
Flaga Gubina

</doc>
<doc id="1348351" url="https://pl.wikipedia.org/wiki?curid=1348351" title="Frank Sinclair">
Frank Sinclair

Frank Mohammed Sinclair (ur. 3 grudnia 1971 w Londynie) – piłkarz jamajski grający na pozycji środkowego obrońcy.
Kariera klubowa.
Sinclair urodził się w Lambeth, dzielnicy Londynu. Pierwszym klubem w jego karierze była tamtejsza Chelsea F.C. W 1988 roku trafił do drużyny młodzieżowej, a w 1991 roku trafił do składu pierwszej drużyny. 6 kwietnia zadebiutował w Division One w zremisowanym 3:3 spotkaniu z Luton Town. Nie mając miejsca w składzie Chelsea został latem na pół roku wypożyczony do West Bromwich Albion, występującego w Division Three, ale wiosną powrócił do stołecznego zespołu. Od 1992 roku stał się podstawowym zawodnikiem zespołu i przez 3 lata był czołowym obrońcą zespołu. W sezonie 1995/1996 stracił miejsce w podstawowym składzie i w następnych trzech sezonach częściej był rezerwowym w zespole "The Blues". W 1997 roku zdobył Puchar Anglii, a w 1998 - Puchar Ligi Angielskiej. Dla Chelsea rozegrał 169 ligowych spotkań i strzelił 7 goli.
14 sierpnia 1998 roku Frank podpisał kontrakt z Leicester City. Kosztował 2 miliony funtów, a w jego barwach zadebiutował 15 sierpnia w zremisowanym 2:2 wyjazdowym meczu z Manchesterem United. W Leicester od początku występował w wyjściowej jedenastce, ale w 1999 roku ochrzczono go przydomkiem "Own Goal", gdy w 1999 roku zaliczył dwa samobójcze trafienia w ciągu dwóch tygodni, w spotkaniach z Arsenalem i Chelsea. W 2000 roku zdobył z "Lisami" zdobył Puchar Ligi. Z kolei w 2001 roku został ukarany dyscyplinarnie za incydent na lotnisku Heathrow, kiedy to wraz z graczami Chelsea upił się. W 2004 roku nie przedłużono z nim kontraktu, a w koszulce Leicester zagrał 164 razy i zdobył 3 gole (w sezonie 2002/2003 grał na zapleczu Premiership).
Latem 2004 Sinclair na zasadzie wolnego transferu przeszedł do Burnley F.C. W drużynie tej występował przez trzy lata i zdobył tylko jedną bramkę w ponad 90 rozegranych spotkaniach. Na początku 2007 roku został wypożyczony do Huddersfield Town, w którym grał w Football League One, a latem przedłużył kontrakt z tym klubem. W 2008 roku opuścił Burnley. 1 lipca tego samego roku trafił do Lincoln City. W marcu 2009 roku wypożyczony go do Wycombe Wanderers, gdzie zagrał w dziewięciu meczach. Następnie Sinclair opuścił Lincoln City i pozostał bez klubu.
25 sierpnia 2009 roku zawodnik przeszedł do Wrexham.
Kariera reprezentacyjna.
W reprezentacji Jamajki Sinclair zadebiutował w 1998 roku, kiedy zdecydował się reprezentować kraj swoich przodków. W tym samym roku został powołany przez selekcjonera René Simõesa do kadry na Mistrzostwa Świata we Francji. Tam zagrał we wszystkich trzech spotkaniach: przegranych 1:3 z Chorwacją i 0:5 z Argentyną oraz wygranym 2:1 z Japonią. Ostatni mecz w "Reggae Boyz" rozegrał w 2001 roku. Łącznie w kadrze Jamajki wystąpił 28 razy i zdobył jednego gola.

</doc>
<doc id="1348353" url="https://pl.wikipedia.org/wiki?curid=1348353" title="God Is an Astronaut">
God Is an Astronaut

God Is an Astronaut – irlandzki zespół rockowy założony w 2002 roku w Glen of the Downs.
Historia.
Zespół powstał w 2002 roku. Zawdzięcza swoją nazwę cytatowi z filmu Nocne plemię (Nightbreed). „The End of the Beginning”, pierwszy album zespołu został wydany w 2002 r. Dwa klipy, piosenek „The End of the Beginning” oraz „From Dust to the Beyond” wielokrotnie można było zobaczyć na stacjach należących do spółki MTV.
All Is Violent, All Is Bright (wydany w 2005) jest drugim albumem God Is an Astronaut. Singiel „Fragile” został użyty w 120-minutowym show MTV UK oraz w „The Comedown”. Rok później, zespół wydał EP pod tytułem A Moment of Stillness. Ich trzeci album „Far from Refuge” został wydany w kwietniu 2007, można było go ściągnąć z ich oficjalnej strony internetowej. Czwarty album nosi tytuł „God Is an Astronaut”, został wydany 7 listopada 2008. Pod koniec 2008, zespół rozpoczął pracę nad drugim EP. Jednak później kapela poinformowała, że pracują nad nowym, koncepcyjnym albumem „Age of the Fifth Sun”. 12 lutego 2010 został opublikowany singiel zatytułowany „In The Distance Fading”. Zespół wydał „Age of the Fifth Sun” 17 maja 2010. Kolejne dzieło wydane przez zespół w dn. 4 września 2013 nosi nazwę "Origins". Dwa lata później powstał kolejny album o nazwie "Helios Erebus" (czerwiec 2015). 27 kwietnia 2018 roku ukazał się ósmy album grupy God Is an Astronaut pt. "Epitaph", składający się z 7 kompozycji.

</doc>
<doc id="1348364" url="https://pl.wikipedia.org/wiki?curid=1348364" title="Wewnętrzny wróg (Warhammer Fantasy)">
Wewnętrzny wróg (Warhammer Fantasy)

Wewnętrzny Wróg – (ang. "The Enemy Within") pierwsza kampania do systemu Warhammer Fantasy Roleplay, wydana przez brytyjską firmę Games Workshop w latach 1986–1989. W Polsce wydana przez wydawnictwo MAG. Kampania składa się 6 obszernych scenariuszy powiązanych ze sobą zwięzłą fabułą.
Streszczenie.
Akcja kampanii Wewnętrzny Wróg toczy się na terenie Imperium, Kislevu, Księstw Granicznych, a także w opuszczonej twierdzy krasnoludzkiej. Bohaterowie graczy zostają wplątani w machinacje potężnego kultu chaosu o nazwie Purpurowa Dłoń. Muszą stawić czoła wielu przeciwnościom losu, by ocalić Stary Świat przed toczącą go od wewnątrz chorobą. W walce tej posłuży im między innymi legendarny młot Ghal-maraz podarowany niegdyś Sigmarowi Młotodzierżcy przez krasnoludy.
Scenariusze kampanii Wewnętrzny Wróg.
W skład kampanii Wewnętrzny Wróg wchodzą następujące przygody:

</doc>
<doc id="1348371" url="https://pl.wikipedia.org/wiki?curid=1348371" title="Sreten Sretenović">
Sreten Sretenović

Sreten Sretenović (ur. 15 lutego 1985 w Čačaku) – serbski piłkarz grający na pozycji obrońcy.
Sretenović gra na pozycji obrońcy, swoją karierę zaczynał w FK Rad. Mierzący 192 cm zawodnik był centralną postacią swojej drużyny czym zwrócił na siebie uwagę wielu drużyn. Młodego Serba w swoim składzie chciały takie kluby jak: FK Crvena zvezda Belgrad, Steaua Bukareszt, CSKA Moskwa czy Villarreal CF.
Po sezonie 2006/07 Sretenović zapragnął gry w klubie z zachodniej Europy i 29 czerwca 2007 roku podpisał kontrakt z SL Benfica. W klubie tym nie zdołał jednak przebić się do pierwszego składu i został wypożyczony do Zagłębia. W 2008 roku grał w rumuńskim FC Timiszoara. Jesienią sezonu 2009/2010 ponownie występował w drużynie Zagłębia Lubin. Wiosną tegoż sezonu przeszedł do rosyjskiego zespołu Kubania Krasnodar. Od 2013 r. grał w drużynie Gyeongnam FC w Korei Płd. 20 stycznia 2015 r. oficjalnie został piłkarzem Cracovii.

</doc>
<doc id="1348374" url="https://pl.wikipedia.org/wiki?curid=1348374" title="Aleja Wolności w Częstochowie">
Aleja Wolności w Częstochowie

Aleja Wolności (na początku XX wieku Teatralna) – jedna z głównych ulic w śródmieściu Częstochowy, rozciąga się pomiędzy Rondem Mickiewicza, a Alejami.
Aleja Wolności spełnia głównie funkcje handlowe, znajdują się tu głównie budynki centrów handlowych i drobne sklepy. Przy Alei znajduje się Dworzec PKP oraz Dworzec PKS, tu zlokalizowany jest także Dom Biegańskiego pod numerem 16 oraz budynek dawnego Komitetu Miejskiego PZPR (obecnie przychodnia). Wzdłuż Alei Wolności poprowadzona jest wydzielona z jezdni linia tramwajowa nr 1, 2 i 3.
Po drugiej wojnie światowej władze miejskie podjęły budowę przedłużenia al. Wolności w stronę południową i al. Kościuszki w stronę północną. W efekcie powstała tzw. "oś pracy", wokół której powstać miało nowe centrum Częstochowy, którego zadaniem było zmarginalizowanie dotychczasowego centrum wokół Alej..

</doc>
<doc id="1348375" url="https://pl.wikipedia.org/wiki?curid=1348375" title="Transport w Legnicy">
Transport w Legnicy

Transport w Legnicy odbywa się po sieci dróg kołowych oraz państwowych linii kolejowych. 
Legnica posiada bezpośredni dostęp do dróg szybkiego ruchu, krajowych, wojewódzkich, powiatowych i gminnych. Drogi zajmują 7% powierzchni miasta. Legnica jest objęta zakazem tranzytowego ruchu pojazdów ciężarowych o dopuszczalnej masie całkowitej powyżej 12 ton. Stacja kolejowa Legnica stanowi istotny węzeł kolejowy na magistralnej linii kolejowej E 30. Wojewódzki Szpital Specjalistyczny w Legnicy posiada heliport, a najbliższy port lotniczy (Wrocław-Strachowice) jest oddalony od miasta o 70 kilometrów. 
Transport drogowy.
Infrastruktura drogowa.
Pod Legnicą znajduje się skrzyżowanie dróg szybkiego ruchu (węzeł "Legnica Południe"):
W granicach Legnicy, oprócz dróg szybkiego ruchu, zbiegają się następujące drogi krajowe i wojewódzkie:
Samorządowe władze Legnicy zabiegają o przeniesienie przebiegu drogi krajowej nr 94 na obwodnicę, wznoszoną z przerwami od kilkunastu lat (obwodnica zachodnia i obwodnica południowo-wschodnia). Zakładany przebieg obwodnicy przez Osiedle Piekary wywołuje protesty mieszkańców osiedla.
Przez Legnicę wytyczono 55,5 km dróg powiatowych. Pozostałych 196,6 km ulic zakwalifikowano jako drogi gminne.
Legnica posiada wybudowaną w latach 1974-1978 „obwodnicę śródmiejską” - ring ulic zbiorczych o dwóch pasach ruchu w każdą stronę wokół Starego Miasta. Na wielu skrzyżowaniach w mieście (ponad 40) działa sygnalizacja świetlna. Pracą sygnalizacji, tablic zmiennych treści, systemów parkingowych steruje system zarządzania ruchem.
Łącznie, sieć drogowa Legnicy wynosi 281,3 kilometrów. 
Władze samorządowe Legnicy podczas modernizacji ulic wdrażają uspokojenie ruchu m.in. poprzez wprowadzenie na osiedlach stref „tempo 30”, skrzyżowań równorzędnych, zwężanie ulic przelotowych i budowę rond.
Według informacji z 2016 roku, w mieście znajdowało się około 7 000 miejsc parkingowych. 5 250 miejsc było bezpłatnych, ok. 1 000 znajdowało się na płatnych parkingach strzeżonych. W mieście funkcjonuje strefa płatnego parkowania, którą objęto ok. 1 000 miejsc.
Mosty.
U granicy miasta przebiega autostrada A4, na której znajdują się 4 mosty, w mieście znajduje się ok. 50 innych mostów i wiaduktów.
Ruch wewnątrzmiejski.
Główne ulice miejskie to:
Transport indywidualny.
Według Głównego Urzędu Statystycznego 2016 roku w Legnicy na 1000 mieszkańców przypadało 495 samochodów osobowych. Jednocześnie, w 2017 roku według informacji Polskiego Radia Wrocław w mieście było zarejestrowanych 120 000 pojazdów. Liczba pojazdów przypadających na jednego mieszkańca należy w Legnicy do najwyższych w Polsce.
Stare Miasto, część Tarninowa i osiedla im. Mikołaja Kopernika są objęte strefą płatnego parkowania. W strefie znajduje się 1040 miejsc parkingowych i 51 parkomatów.
Część Starego Miasta stanowi strefę pieszą.
We wrześniu 2017 r. w Polskim Radiu Wrocław ogłoszono zamiar pobierania opłat za wjazd samochodów indywidualnych do centrum. Urząd Miasta zdementował wiadomość, jednak w wieloletnim programie ochrony środowiska w mieście zawarto zapisy przewidujące wprowadzenie opłat.
W Legnicy znajduje się 221 przystanków autobusowych, w tym 208 należących do miasta oraz 13 przystanków na terenach prywatnych. 
Komunikacja miejska.
W Legnicy funkcjonuje od 1898 roku komunikacja miejska, od 1968 roku obsługiwana wyłącznie autobusami. Połączenia na obszarze miasta i współpracujących gmin organizuje Urząd Miasta Legnicy. Operatorem połączeń jest Miejskie Przedsiębiorstwo Komunikacyjne, od 2017 roku podmiot wewnętrzny gminy Legnica. Spółka świadczy usługi na rzecz Legnicy na podstawie umowy ważnej do 2027 roku.
Łączna praca eksploatacyjna komunikacji miejskiej w Legnicy wyniosła ok. 3,3 mln wozokilometrów.
Według stanu na rok 2016 komunikacją miejską odbywało się 25,86% wszystkich podróży niepieszych w obrębie miasta.
Połączenia regionalne.
W ramach publicznego transportu zbiorowego organizowanego na zlecenie gmin przez Legnicę, funkcjonują linie podmiejskie komunikacji miejskiej Legnicy do miejscowości na obszarze gmin Kunice,Legnickie Pole, Miłkowice i Prochowice.
Większość połączeń regionalnych obsługują autokarami i mikrobusami prywatni przewoźnicy drogowi. Przewoźnicy realizują połączenia z Legnicy do ośrodków dawnego województwa legnickiego oraz miejscowości powiatu legnickiego. Główny przystanek „busów” znajduje się na placu pomiędzy stacją kolejową a dawnym dworcem autobusowym, gdzie istnieją również przystanki i punkt sprzedaży biletów komunikacji miejskiej. Przewoźnicy zatrzymują się również na przystankach na terenie miasta, szczególnie w pobliżu Wojewódzkiego Szpitala Specjalistycznego oraz Państwowej Wyższej Szkoły Zawodowej.
Według stanu na rok 2016 funkcjonowały połączenia przewoźników drogowych z następującymi miejscowościami (wyszczególniono miejscowości docelowe):
Przedsiębiorstwo Komunikacji Samochodowej „Trans-Pol”, wywodzące się z założonych w 1945 roku struktury terenowych Państwowej Komunikacji Samochodowej, w 2017 roku przeniosło swoją siedzibę do Jawora. Według stanu na listopad 2018 r. przewoźnik obsługuje w granicach Legnicy wyłącznie linię z Jawora.
Połączenia dalekobieżne.
Legnica jest przystankiem linii autokarowych przewoźników dawnej Państwowej Komunikacji Samochodowej, łączących miasta wojewódzkie z miejscowościami wypoczynkowymi w Sudetach i nad Morzem Bałtyckim. Linie dawnej PKS korzystają z przystanku dworcowego istniejącego w miejscu dawnego dworca PKS.
Na przystanku dworcowym zatrzymują się również autokary sieci połączeń Flixbus kursujące w kierunku Berlina i Warszawy.
Dworzec autobusowy.
Przy ulicy Dworcowej w Legnicy znajduje się przystanek dworcowy, należący do prywatnej firmy deweloperskiej. Przystanek wzniesiono w 2014 roku jako dworzec autobusowy, na tyłach dyskontu spożywczego, który zajął miejsce zaniedbanego dworca z lat 60. XX wieku. Istniejące na dworcu dwa stanowiska przystankowe dzierżawi przedsiębiorstwo PKS „Trans-Pol” z Jawora (d. PKS Legnica). Z przystanków według stanu na listopad 2018 r. korzystają nieliczni przewoźnicy wywodzący się z dawnej Państwowej Komunikacji Samochodowej oraz firma Flixbus.
Taksówki.
W Legnicy poruszają się i świadczą usługi taksówki osobowe zrzeszone w korporacjach bądź należące do osób prywatnych. W 2017 roku w Legnicy było wydanych 201 licencji taksówkarskich..
Transport kolejowy.
Legnicki węzeł kolejowy, rozumiany jako zbiór linii kolejowych łączących się ze sobą w granicach miasta, składa się z pięciu linii (oznaczenia współczesne):
Stacje i przystanki kolejowe w granicach Legnicy:
Istnieje również dawna stacja Legnica Północna, formalnie włączona w obręb stacji Legnica.
Według stanu na rok 2018, przez Legnicę kursują pociągi osobowe spółki Koleje Dolnośląskie oraz dwie pary pociągów PKP Intercity kategorii IC łączące Dolny Śląsk z Warszawą.
Legnicki węzeł kolejowy można ominąć linią kolejową nr 296 Wielkie Piekary - Miłkowice, jest to tzw. obwodnica towarowa Legnicy.
Heliport.
Od 2011 roku Wojewódzki Szpital Specjalistyczny w Legnicy dysponuje lądowiskiem sanitarnym.

</doc>
<doc id="1348380" url="https://pl.wikipedia.org/wiki?curid=1348380" title="Wybory prezydenckie w Libanie w 1943 roku">
Wybory prezydenckie w Libanie w 1943 roku

Wybory prezydenckie w Libanie odbyły się 21 września 1943 roku. Pierwszym prezydentem niepodległego Libanu został Biszara al-Churi, przewodniczący Bloku Konstytucyjnego. Wyboru dokonał 66-osobowy parlament.

</doc>
<doc id="1348382" url="https://pl.wikipedia.org/wiki?curid=1348382" title="Changhe WZ-10">
Changhe WZ-10

Changhe WZ-10 ("Wuzhuang Zhisheng-10") – chiński śmigłowiec szturmowy, przeznaczony głównie do zwalczania broni pancernej. WZ-10 produkowany jest w zakładach Changhe Aircraft Industries Corporation i ma zastąpić śmigłowce Harbin WZ-9.
Wczesna koncepcja śmigłowca została zrealizowana na zlecenie Chin przez rosyjskie biuro konstrukcyjne Kamowa w 1995 roku jako "projekt 941". Po jego zaakceptowaniu dalsze prace rozwojowe i budowę prototypów prowadziła samodzielnie strona chińska.
W 2015 roku trzy maszyny tego typu Chiny przekazały nieodpłatnie Korpusowi Lotniczemu Pakistańskich Wojsk Lądowych. Pakistan szuka śmigłowców szturmowych mogących w przyszłości zastąpić starzejącą się flotę maszyn Bell AH-1 Cobra.

</doc>
<doc id="1348391" url="https://pl.wikipedia.org/wiki?curid=1348391" title="Geberit">
Geberit

Geberit AG – szwajcarskie przedsiębiorstwo zajmujące się produkcją technologii sanitarnej (m.in. spłuczek, stelaży do WC, umywalek oraz bidetów). Zostało założone w 1874 roku w miasteczku koło Zurychu przez Caspara Melchiora Alberta Geberta. Na początku firma zajmowała się produkcją jedynie spłuczek. Od lat 70. produkuje również inne urządzenia techniki sanitarnej. Od 1995 roku działa również w Polsce pod nazwą Geberit Sp. z o.o.. Jej siedziba w Polsce mieści się w Warszawie. Od 1999 roku przedsiębiorstwo notowane jest na Szwajcarskiej Giełdzie Papierów Wartościowych.
W wyniku akwizycji koncernu Sanitec w 2015 roku, Grupa Geberit rozszerzyła swoją obecność w branży sanitarnej. Dotychczas, jako lider technologii sanitarnej w Europie, posiadała dominującą pozycję w zakresie produkcji oraz dystrybucji systemów sanitarnych i rurowych. Rezultatem przejęcia jest wzbogacenie portfolio o kategorię wyposażenia łazienek - ceramikę sanitarną, meble łazienkowe, kabiny i wanny. Nowe marki w Grupie Geberit to KOŁO, Keramag oraz Keramag Design.

</doc>
<doc id="1348392" url="https://pl.wikipedia.org/wiki?curid=1348392" title="Geberit Sp. z o.o.">
Geberit Sp. z o.o.



</doc>
<doc id="1348393" url="https://pl.wikipedia.org/wiki?curid=1348393" title="Piaseczno (zajezdnia autobusowa)">
Piaseczno (zajezdnia autobusowa)

Piaseczno – zajezdnia autobusowa i trolejbusowa działająca w latach 1983–1995 oraz 2000–2002, należąca do Miejskich Zakładów Autobusowych (MZA) w Warszawie. Znajdowała się w Piasecznie przy ulicy Puławskiej. Jej oznaczenie w strukturze MZA to „R-12”.
Tabor zajezdni składał się z krótkich autobusów Ikarus 260.04 (numery taborowe 801–900, 6320–6323) oraz przegubowych Ikarusów 280 – numery taborowe 3001–3100 (pierwotnie 1999–2039), 3351, 3352, 5120–5122, 5220–5222. Wyjątkiem był używany sporadycznie w 1989 i 1990 roku Jelcz L11 o numerze taborowym 801.
Wśród trolejbusów jedynym typem był początkowo ZiU-9 (numery taborowe T-001–T-040). Potem pojawiły się trolejbusy Jelcz PR110E oraz sprowadzone ze szwajcarskiego miasta St. Gallen używane trolejbusy Saurer ST411LM w niekonwencjonalnym jak na Warszawę kolorze zielonym wraz z przyczepami (numery taborowe przyczep P-001–P-008).
Zajezdnia obsługiwała przede wszystkim linie autobusowe w południowej części Warszawy, zwłaszcza na rozbudowującym się dynamicznie Ursynowie. Trolejbusy były z kolei używane do obsługi jedynej linii, o numerze 51, która łączyła Warszawę z Piasecznem.

</doc>
<doc id="1348404" url="https://pl.wikipedia.org/wiki?curid=1348404" title="Barrow-in-Furness (stacja kolejowa)">
Barrow-in-Furness (stacja kolejowa)

Barrow-in-Furness railway station – stacja kolejowa miasta Barrow-in-Furness w Kumbrii, Anglia. Znajduje się na trasie Furness Line, prowadzącej do Lancasteru. Biegnie wzdłuż zachodniego wybrzeża Kumbrii do Workington i Carlisle. Jest obsługiwana przez TransPennine Express i Northern Rail.
Obecna stacja była wcześniej znana jako Barrow Central, jednocześnie był to końcowy przystanek długodystansowych pociągów British Rail i pociągów InterCity. Oryginalna stacja Barrow 1846 była drewnianym budynkiem przy Rabbit Hill, w pobliżu obecnego St George's Square. Ostatecznie dworzec przeniesiono do nowego, murowanego budynku. Oryginalna stacja, zaprojektowana przez architekta z Lancasteru – Edwarda Paleya, zasłynęła potem jako Cambridge Hall. 
1 czerwca 1882 główna stacja miasta Barrow-in-Furness została przeniesiona do swojej obecnej lokalizacji, poniżej Abbey Road, zbudowano też nową bocznicę. Stacja musiała być niemal całkowicie odbudowana po II wojnie światowej, gdyż została niemal doszczętnie zburzona przez bombardowania 7 maja 1941. W latach 1907-1941 słynna lokomotywa parowa Furness Railway "Coppernob" była eksponowana w specjalnej szklanej budowli na zewnątrz stacji. Następnie lokomotywę przekazano do National Railway Museum w Yorku, gdzie znajduje się po dziś dzień.

</doc>
<doc id="1348407" url="https://pl.wikipedia.org/wiki?curid=1348407" title="Absorpcyjna spektrometria atomowa">
Absorpcyjna spektrometria atomowa

Atomowa spektrometria absorpcyjna (ASA lub AAS – z ) – technika analityczna pozwalająca na oznaczanie pierwiastków chemicznych (przede wszystkim metali) w próbkach ciekłych, stałych i gazowych. Zasada pomiaru opiera się na zjawisku absorpcji promieniowania o specyficznej długości fali przez "wolne atomy" metali.
Procedura pomiarowa polega na wprowadzeniu próbki do aparatu atomizerem, pomiarze absorbancji i obliczeniu na jej podstawie stężenia. ASA jest metodą wymagającą wykonania krzywej wzorcowej przed przystąpieniem do pomiarów. Niezbędne jest również posiadanie odpowiedniej lampy dla każdego oznaczanego pierwiastka.
Wprowadzanie próbki i atomizacja.
Sposób wprowadzania próbki jest ściśle związany z zastosowanym atomizerem. Jego wybór jest etapem decydującym o czułości i poprawności oznaczenia oraz klasyfikuje metody ASA na rodzaje. Do najważniejszych atomizerów należą: płomieniowe, elektrotermiczne i wodorkowe (zimnych par).
W trakcie atomizacji powstają tzw. "wolne atomy" (np. pod wpływem temperatury, poprzez odparowanie rozpuszczalnika – jeśli atomizacja zachodzi w płomieniu). Ich charakterystyczną cechą jest zdolność do absorbowania promieniowania o długości fali odpowiadającej promieniowaniu emitowanemu przez wzbudzone atomy danego pierwiastka.
Lampy.
Źródłem promieniowania absorbowanego przez wolne atomy są specjalne lampy. Do najczęściej stosowanych należą lampy z katodą wnękową. Lampa ta zbudowana jest z katody (pokrytej warstwą metalu, do oznaczania którego jest przeznaczona) i anody zamkniętych w cylindrze wypełnionym gazem szlachetnym. W trakcie pracy lampy następuje jonizacja gazu, który ulega rozładowaniu na katodzie, powodując wzbudzenie atomów metalu.

</doc>
<doc id="1348416" url="https://pl.wikipedia.org/wiki?curid=1348416" title="Języki andamańskie">
Języki andamańskie

Języki andamańskie – języki używane przez autochtoniczną ludność Andamanów, indyjskiego terytorium związkowego. Są to rodziny wielkoandamańska i ongijska oraz język sentinelski (nieudokumentowany i, co za tym idzie, niesklasyfikowany). Posługuje się nimi 530 osób.
Niegdyś uważano, że tworzą jedną rodzinę językową, ale nie zdołano udowodnić ich pokrewieństwa (istnienie dwóch rodzin jest poparte zarówno rozstrzygnięciami lingwistycznymi, jak i innymi faktami – kulturowymi, antropologicznymi itp.). Prawie wszystkie z nich są wymarłe bądź poważnie zagrożone wymarciem. W użyciu pozostają języki: önge, jarawa i sentinelski. Nie są dostępne żadne dane nt. języka sentinelskiego.
Historia.
Andamanie żyli na swoich wyspach tysiące, jeśli nie dziesiątki tysięcy lat i przez większość tego czasu struktura ich społeczeństw oraz języków pozostawała nienaruszona przez wpływy zewnętrzne. Chociaż istnienie wysp i ich mieszkańców było faktem długo znanym morskim potęgom i handlarzom regionów Azji Południowej i Południowo-Wschodniej, kontakty z nimi były bardzo rzadkie i przeważnie wrogie. W rezultacie do połowy XIX wieku niemal nic nie zapisano na ich temat.
Dopiero od lat 60. XIX wieku ustanowienie na wyspach stałej kolonii karnej Imperium Brytyjskiego oraz późniejsze osiedlanie się tu imigrantów i robotników kontraktowych, głównie z subkontynentu indyjskiego, przyniosło – szczególnie plemionom wielkoandamańskim – pierwsze trwałe wpływy zewnętrzne.
Do początku XX wieku większość grup znacznie zmniejszyła się liczebnie, w wyniku czego różne podziały lingwistyczne i plemienne między mieszkańcami Wielkiego Andamanu przestały istnieć, choć spisy ludności nadal traktowały poszczególne populacje jako oddzielne. Ucierpiała również różnorodność językowa, gdyż istniejące społeczności wymieszały się między sobą lub z przybyłymi Karenami i Hindusami. Dotychczasowa wielojęzyczność systematycznie ustępowała jednojęzyczności, doprowadzając – w połowie XX wieku – do wymarcia większości języków tubylczych Wielkiego Andamanu.
Na początku XXI wieku około 50 wciąż żyjących autochtonów wielkoandamańskich zostało przesiedlonych na wysepkę Strait Island. Społeczność jest dwujęzyczna, z hindi jako pierwszym językiem. Około połowie znana jest również zmodyfikowana wersja lub kreol języka wielkoandamańskiego, oparty na etnolektach aka-jeru i a-pucikwar, łączący w sobie również elementy języków birmańskiego i hindi (zwany współczesnym wielkoandamańskim lub dżero). Języki ongijskie przetrwały głównie z powodu większej izolacji ich użytkowników. Dodatkowym czynnikiem utrudniającym asymilację językową była trudna do przezwyciężenia niechęć i otwarta wrogość wobec obcych ze strony plemion południowoandamańskich, w szczególności Sentinelczyków i Dżarawijczyków. Sentinelczycy są tak nieufni, że po dziś dzień ich język pozostaje całkowicie nieznany.
Cechy charakterystyczne.
Języki andamańskie wykazują aglutynacyjność, z rozbudowanym systemem przedrostków i zrostków. Możliwe, że najbardziej wyróżniającą je cechą jest system klas rzeczownikowych, oparty w dużej mierze na częściach ciała, w którym, każdy rzeczownik i przymiotnik musi przyjąć przedrostek, w zależności od tego, z jaką częścią ciała jest związany (na podstawie kształtu albo funkcji). Tak, na przykład, "aka-" na początku wielu nazw języków andamańskich jest w rzeczywistości przedrostkiem przedmiotów związanych z językiem.
Przykładem przymiotnikowym będą formy "yop", „giętki, miękki” w języku aka-bea:
Podobnie, "beri-nga" „dobry” daje:
Inną osobliwością związaną z pojęciami dotyczącymi części ciała jest to, że muszą do kogoś należeć, to znaczy wymagają przedrostka posesywnego – na przykład nie można mówić o głowie jako takiej, ale tylko o mojej, twojej lub jego głowie.
Podstawowe zaimki są niemal identyczne we wszystkich językach wielkoandamańskich. Poniższy zestaw pochodzi z języka aka-bea (zaimki podano w ich podstawowej przedrostkowej formie)
Zaimki ongijskie, pokazane poniżej, są nieco inne:
Opierając się na dostępnych źródłach, języki andamańskie mają tylko dwa liczebniki główne – 1 i 2 – jednak mają przynajmniej sześć liczebników porządkowych. Ta luka w słownictwie jest prawdopodobnie zapełniana za pomocą gestów.
Klasyfikacja genetyczna.
Języki andamańskie dzielą się na dwie wyraźne rodziny – wielkoandamańską i ongijską – oraz nieudokumentowany język sentinelski. Wcześniej zakładano ich pokrewieństwo, choć z uwagi na fakt, że opierano je na podobieństwach natury morfologicznej, pomijając lub ignorując podobieństwa leksykalne, niektórzy badacze (np. Joseph Greenberg) zakwestionowali istnienie języków andamańskich jako rodziny.
Języki andamańskie dzielą się na:
oraz język sentinelski – od 50 do 250 (liczba użytkowników nie jest znana)
Joseph Greenberg sugerował, że – przynajmniej języki wielkoandamańskie – mogą być spokrewnione z papuaskimi i tasmańskimi, wespół z którymi miałyby tworzyć nadrodzinę indopacyficzną, kładąc szczególny akcent na ich związek z zachodnioaustralijskimi i zachodniopapuaskimi. Propozycja ta nie zdobyła szerszego uznania wśród językoznawców.
Stwierdzono istnienie podobieństw leksykalnych między językami andamańskimi a zachodniopapuaskimi, przy czym ich geneza jest nieznana, być może chodzi o wpływ bliżej nieokreślonego substratu językowego. J. Blevins (2007) postuluje pokrewieństwo języków ongijskich z języków austronezyjskimi, ale propozycja ta nie jest powszechnie akceptowana.
Przykłady.
Następujący wiersz w języku aka-bea został napisany przez wodza imieniem Dżambu, po półrocznym pobycie w więzieniu za zabójstwo:
Dosłownie:
Tłumaczenie:
Trzeba zauważyć, że choć utwór wydaje się być typowym przykładem andamańskiej poezji, to słowa i struktura zdania zostały w niej nieco skrócone lub postawione w odwrotnym szyku, celem uzyskania pożądanego efektu rytmicznego.
Drugim przykładem jest część mitu stworzenia w języku oko-dżuwoi, przypominająca historię Prometeusza:
Dosłownie:
Tłumaczenie (Portman):

</doc>
<doc id="1348417" url="https://pl.wikipedia.org/wiki?curid=1348417" title="Atomizacja (chemia)">
Atomizacja (chemia)

Atomizacja – proces wytworzenia "wolnych atomów" w atomizerze. Wolne atomy są wykorzystywane w technice ASA. Do najważniejszych typów atomizerów należą:
Atomizer płomieniowy.
Atomizacja w płomieniu (F-AAS) dotyczy wyłącznie ciekłych próbek. Roztwór jest zasysany do palnika o specjalnej konstrukcji, w którym zostaje rozpylony do postaci aerozolu o drobnych kroplach. Do palnika doprowadza się również gaz (najczęściej mieszankę acetylenu i powietrza). Sole metalu zawarte w próbce w wysokiej temperaturze płomienia ulegają rozpadowi i uwalniają wolne atomy metalu. Atomizacja w płomieniu zapewnia dobrą odtwarzalność, jednak wymaga dużych ilości próbki i charakteryzuje się najniższą czułością ze wszystkich metod atomizacji (rzędu ppb). Wadą są również procesy zachodzące równolegle z atomizacją, takie jak jonizacja czy wzbudzenie.
Atomizery elektrotermiczne.
Do atomizerów elektrotermicznych (ET-AAS) należą: "kuweta grafitowa" i piece grafitowe (GF-AAS). Atomizacja w tego typu atomizerach polega na kontrolowanym ogrzewaniu próbki w kilku etapach:
Do elektrotermicznych sposobów atomizacji opracowano kilka znaczących modyfikacji, takich jak np. kuweta grafitowa z platformą Lvowa. Zaletą atomizerów elektrotermicznych są niskie granice detekcji (rzędu setnych i tysięcznych części ppb) i możliwość analizowania próbek stałych.
Atomizery wodorkowe.
Zasada działania atomizerów wodorkowych (HG-AAS) polega na wytworzeniu lotnych wodorków, które po przeprowadzeniu do ogrzewanej kuwety ulegają rozpadowi z uwolnieniem "wolnych atomów" analizowanego pierwiastka. Najczęściej do generowania wodorków wykorzystuje się redukcję borowodorkiem sodu w kwaśnym środowisku:
W podobny sposób można dokonać redukcji rtęci:
Zredukowana rtęć jest wypłukiwana z roztworu strumieniem gazu szlachetnego.

</doc>
<doc id="1348419" url="https://pl.wikipedia.org/wiki?curid=1348419" title="Obwodnica zachodnia Szczecina">
Obwodnica zachodnia Szczecina

Obwodnica zachodnia Szczecina (właśc. Zachodnie Drogowe Obejście Szczecina) – planowana obwodnica lewobrzeżnej części Szczecina z przeprawą przez Odrę (wł. Domiążę) w Policach projektowana w ciągu drogi ekspresowej S6. 
Droga o długości około 51 km ma powstać dzięki współpracy Szczecina z sąsiednimi gminami. Będzie otaczać Szczecin od zachodu. Jej zadaniem ma być odciążenie ruchu kołowego w lewobrzeżnej części Szczecina i ułatwienie dojazdu do Polic oraz poprawienie komunikacji lokalnej między Szczecinem, Policami, Goleniowem, portem lotniczym Szczecin-Goleniów i miejscowościami przygranicznymi. Ułatwiony ma zostać dojazd do przejść granicznych w Rosówku (DK13, kierunek Schwedt/Oder), Kołbaskowie (A6, kierunek Berlin), Lubieszynie (DK10, kierunek Pasewalk) i Dobieszczynie (DW115, kierunek Eggesin) a także, za sprawą stałej przeprawy w Policach, do Polski północnej. Dzięki nowej drodze dogodnie skomunikowane zostaną tereny inwestycyjne w gminach Police i Goleniów.
5 grudnia 2007 w Szczecinie zostało podpisane porozumienie pomiędzy województwem zachodniopomorskim, powiatem polickim, gminą Goleniów, gminą Police oraz gminą miastem Szczecin w sprawie realizacji w 2008 roku studium wykonalności Zachodniego Drogowego Obejścia Szczecina w ciągu drogi ekspresowej S6.
10 lutego 2009 została wyłoniona w przetargu firma, która sporządzi studium wykonalności. Początkowo przetarg wygrało konsorcjum firm Scott Wilson Sp. z o.o. w Poznaniu oraz Scott Wilson Ltd Alencon Link z Hampshire. Od decyzji o wyborze oferenta odwołały się dwie firmy biorące udział w przetargu, w tym jedna skutecznie. Krajowa Izba Odwoławcza nakazała ponowną ocenę ofert, którą 7 kwietnia 2009 wygrało konsorcjum Arcadis (Arcadis Sp. z o.o., Pont-Projekt Sp. z o.o. oraz Ryszard Kowalski–Pracownia Projektowa Dróg i Mostów DIM), z którym 11 maja 2009 podpisano umowę. Na podstawie wykonanego studium Sejmik Województwa Zachodniopomorskiego wybrał do realizacji tzw. "wariant A" z tunelem drążonym pod Domiążą. Projekt obwodnicy miał być gotowy przed rokiem 2012, by inwestycja mogła być współfinansowana z pieniędzy dostępnych na lata 2014-2020.
3 lutego 2011 do Regionalnego Dyrektora Ochrony Środowiska został złożony wniosek o wydanie decyzji środowiskowych uwarunkowaniach dla projektowanej obwodnicy. Decyzja została wydana 6 kwietnia 2017.
12 października 2015 GDDKiA ogłosiła przetarg na obwodnicę Przecławia i Warzymic w ciągu DK13. W ramach tej inwestycji miałby zostać wybudowany nowy węzeł zespolony "Kołbaskowo" na autostradzie A6, który miałby być również początkiem dla zachodniej obwodnicy Szczecina. 
13 października 2015 rząd Rzeczypospolitej Polskiej zmienił rozporządzenie o autostradach i drogach ekspresowych w Polsce, wydłużając drogę ekspresową S6 o odcinek Kołbaskowo – Police – Goleniów.
Głównym wykonawcą budowy obwodnicy została wybrana firma Energopol Szczecin S.A., z którą 9 marca 2018 podpisano stosowną umowę. Na początku lipca 2019 Energopol złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia jeszcze nie rozpoczętego kontraktu miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac.

</doc>
<doc id="1348430" url="https://pl.wikipedia.org/wiki?curid=1348430" title="Drzewa ozdobne">
Drzewa ozdobne



</doc>
<doc id="1348431" url="https://pl.wikipedia.org/wiki?curid=1348431" title="Kazimierz Ziobro">
Kazimierz Ziobro

Kazimierz Bronisław Ziobro (ur. 12 lipca 1949 w Nowej Wsi Czudeckiej) – polski samorządowiec, urzędnik, działacz opozycji antykomunistycznej w PRL, od 2006 do 2010 wicemarszałek województwa podkarpackiego, poseł na Sejm VII kadencji.
Życiorys.
Ukończył w 1975 studia z zakresu teologii na Katolickim Uniwersytecie Lubelskim. Od 1976 do 1982 pracował w hucie szkła w Jarosławiu (obecnie Owens-Illinois). W 1980 został członkiem „Solidarności”. Kierował międzyzakładową komisją związkową w regionie (jej członkinią była m.in. Maria Podolec), był też delegatem na I KZD w Gdańsku. Po wprowadzeniu stanu wojennego stał na czele komitetu strajkowego w swoim zakładzie pracy, przez kilka miesięcy ukrywał się, został następnie dyscyplinarnie zwolniony. Od 1987 przebywał w USA. Po powrocie do Polski objął w 1991 stanowisko dyrektora Powiatowego Urzędu Pracy w Jarosławiu. W 2001 został prezesem zarządu wojewódzkiego Stowarzyszenia Osób Represjonowanych w Stanie Wojennym.
W wyborach parlamentarnych w 1993 bez powodzenia kandydował do Sejmu z listy NSZZ „Solidarność”. Od 1996 do 2001 należał do Ruchu Odbudowy Polski, z którego przeszedł do Przymierza Prawicy. Jako jego członek bez powodzenia kandydował do Sejmu w wyborach parlamentarnych w 2001 z listy Prawa i Sprawiedliwości.
W latach 1998–2002 zasiadał w sejmiku podkarpackim. Ponownie mandat radnego województwa uzyskał w 2006 z listy Ligi Polskich Rodzin. Wkrótce po wyborach wstąpił do klubu radnych Prawa i Sprawiedliwości, obejmując równocześnie stanowisko wicemarszałka w nowym zarządzie. W 2010 z listy PiS uzyskał reelekcję w wyborach wojewódzkich.
W wyborach parlamentarnych w 2011 uzyskał mandat poselski jako kandydat PiS w okręgu krośnieńskim. W grudniu 2011 przeszedł z PiS do klubu parlamentarnego Solidarna Polska. Przystąpił do powołanej w marcu 2012 partii o tej nazwie. We wrześniu 2013 reprezentował ją w wyborach uzupełniających do Senatu w okręgu nr 55, zajmując 3. miejsce spośród 7 kandydatów (uzyskał 11,09% głosów). Od grudnia tego samego roku zasiadał (przez około dwa lata) w zarządzie ugrupowania. W wyborach do Parlamentu Europejskiego w 2014 startował z listy tej partii w okręgu podkarpackim i nie uzyskał mandatu eurodeputowanego, zdobywając 4618 głosów. W lipcu 2014 zasiadł w klubie parlamentarnym Sprawiedliwa Polska, od marca 2015 działającym pod nazwą Zjednoczona Prawica. W 2015 nie wystartował w kolejnych wyborach parlamentarnych.
Odznaczenia i wyróżnienia.
W 1993 został honorowym obywatelem Jarosławia. W 1994 otrzymał Krzyż Semper Fidelis. W 2007, "za zasługi w działalności na rzecz przemian demokratycznych w Polsce", został odznaczony przez prezydenta Lecha Kaczyńskiego Złotym Krzyżem Zasługi. W 2010 otrzymał odznakę Zasłużony dla „Solidarności” Regionu Przemyskiego. W 2015 otrzymał Krzyż Wolności i Solidarności, w 2020 odznaczony Krzyżem Oficerskim Orderu Odrodzenia Polski.

</doc>
<doc id="1348436" url="https://pl.wikipedia.org/wiki?curid=1348436" title="Chris McCandless">
Chris McCandless



</doc>
<doc id="1348437" url="https://pl.wikipedia.org/wiki?curid=1348437" title="Ratusz w Kołobrzegu">
Ratusz w Kołobrzegu

Ratusz w Kołobrzegu – zabytkowy budynek ratusza w centrum Kołobrzegu.
Historia.
Zbudowany w latach 1829–1832 w stylu neogotyckim według projektu Karla Friedricha Schinkla na miejscu średniowiecznego ratusza zburzonego w 1807 roku podczas oblężenia miasta. Nieznacznie przebudowany w 1913 roku.
W 1945 roku podczas bitwy o Kołobrzeg, mimo bombardowania śródmieścia miasta, nie został zniszczony. Po II wojnie światowej w budynku mieściły się różne instytucje. Obecnie siedziba Galerii Sztuki Współczesnej, Informacji Turystycznej i Urzędu Stanu Cywilnego.
Opis.
Neogotycki, dwukondygnacyjny budynek w kształcie litery C. Zbudowany na piwnicach pochodzących z XV wieku. Z otwartym dziedzińcem pośrodku, na którym do II wojny światowej stał pomnik króla Fryderyka Wilhelma III, a później trybuna honorowa.
Budynek przypomina wyglądem średniowieczny zamek obronny. Udekorowany jest wieżyczkami i blankowaniem. Pośrodku główna wieża z zegarem, herbami Kołobrzegu i Polski. Zabytkowy zegar został zdjęty w 2014 roku i został powieszony jako atrakcja w kołobrzeskim muzeum Patria Colbergiensis.
Od strony północno-wschodniej w przyziemiu zachowane detale architektoniczne średniowiecznego ratusza. Wśród filarów, na których wspiera się ryzalit budynku wmurowany jest XVI-wieczny pręgierz nazywany "Kolumną Adebara". U jego głowicy znajduje się wyrzeźbiona maska, którą legenda wiąże z osobą kołobrzeskiego wójta, Jakuba Adebara.

</doc>
<doc id="1348439" url="https://pl.wikipedia.org/wiki?curid=1348439" title="Christopher Johnson McCandless">
Christopher Johnson McCandless



</doc>
<doc id="1348440" url="https://pl.wikipedia.org/wiki?curid=1348440" title="Czułość (chemia)">
Czułość (chemia)

Czułość – jeden z parametrów opisujących metodę analityczną w chemii. Określa ona najmniejszą zmianę ilości substancji lub stężenia, jakie może być realnie zmierzone za pomocą danej metody. 
Czułość może opisywać wyłącznie metody porównawcze, w zakresie wyznaczonym przez opracowanie krzywej kalibracyjnej. Pod względem matematycznym czułość odpowiada współczynnikowi kierunkowemu krzywej kalibracyjnej.

</doc>
<doc id="1348449" url="https://pl.wikipedia.org/wiki?curid=1348449" title="Macunaima">
Macunaima



</doc>
<doc id="1348451" url="https://pl.wikipedia.org/wiki?curid=1348451" title="Start (lotnictwo)">
Start (lotnictwo)

Start – początkowa faza lotu statku powietrznego (samolotu, szybowca, śmigłowca lub innego), mająca na celu oderwanie od ziemi i rozpoczęcie właściwego lotu. Uchodzi obok lądowania za jeden z najtrudniejszych elementów pilotażu.
Przebieg startu.
Start odbywa się na specjalnie przygotowanym pasie startowym. Jego długość musi być wystarczająca, by dany samolot był w stanie rozpędzić się do odpowiednich prędkości.
Przy osiągnięciu prędkości decyzji (V1) załoga decyduje czy kontynuować rozbieg. Przy prędkości Vr, nazywanej również prędkością rotacji, wskutek działania siły nośnej odrywa się od ziemi kółko nosowe w samolotach z kółkiem nosowym, lub kółko/płoza ogonowa w samolotach z kółkiem ogonowym (ang. "taildraggers"). Pilot powinien wówczas podjąć odpowiednie działania, mające na celu uzyskanie wznoszenia.
Po ustabilizowaniu, w miarę możliwości, należy schować podwozie, klapy, zmniejszyć moc silników i skonfigurować samolot do dalszego lotu we wznoszeniu i przyroście prędkości.

</doc>
<doc id="1348452" url="https://pl.wikipedia.org/wiki?curid=1348452" title="Terezjasz">
Terezjasz



</doc>
<doc id="1348453" url="https://pl.wikipedia.org/wiki?curid=1348453" title="Szczawiooctan">
Szczawiooctan



</doc>
<doc id="1348454" url="https://pl.wikipedia.org/wiki?curid=1348454" title="Mikołaj Struś">
Mikołaj Struś



</doc>
<doc id="1348458" url="https://pl.wikipedia.org/wiki?curid=1348458" title="Sunninghill Park">
Sunninghill Park

Sunninghill Park - posiadłość w hrabstwie Berkshire w Anglii, w latach 1945-2007 posiadająca status rezydencji brytyjskiej rodziny królewskiej. 
Teren o powierzchni ok. 2,7 km2 został kupiony przez dwór królewski w 1945 od Philipa Hilla. Znajdujący się na jej terenie główny budynek miał być wiejską rezydencją księżniczki Elżbiety i księcia Filipa, którzy pobrali się w 1947. Zanim jednak zdążyli go przejąć, został doszczętnie zniszczony w pożarze.
Nowy gmach został wzniesiony dopiero w latach 1989-1990. Dwupiętrowy budynek z czerwonej cegły stał się następnie siedzibą księcia Yorku i jego rodziny. Obiekt liczył m.in. 12 sypialni i 12 łazienek. Był pierwszą rezydencją królewską wybudowaną od podstaw od 1879 roku. W 2004 książę, już rozwiedziony, przeniósł się do Royal Lodge, z którego wcześniej korzystała królowa-matka. W 2007 Sunnighill Park został sprzedany. Dane nowego właściciela nie zostały opublikowane, ujawniono jedynie, iż pochodzi z Europy Wschodniej. Według dziennika "The Times", jest on obywatelem Kazachstanu. Nieoficjalnie, najczęściej wymienianą w tym kontekście osobą jest Timur Kulibajew, zięć prezydenta Kazachstanu Nursułtana Nazarbajewa.

</doc>
<doc id="1348459" url="https://pl.wikipedia.org/wiki?curid=1348459" title="Senat (Brazylia)">
Senat (Brazylia)

Senat Brazylii – wyższa izba parlamentu Brazylii, Kongresu Narodowego.
Senat składa się z 81 senatorów. Członkowie Senatu są wybierani po trzech z każdego stanu oraz trzech z dystryktu federalnego. Kadencja senatora trwa 8 lat.
Historia.
Senat w Brazylii został utworzony w 1824 roku wraz z zapisem, pierwszej po uzyskaniu niepodległości, konstytucji.
Wraz z uzyskaniem przez Brazylię niepodległości w 1822 roku, cesarz Brazylii Piotr I nakazał aby Zgromadzenie Narodowe napisało pierwszą konstytucję kraju. Wraz z niezgodą związaną z wyborami do parlamentu, Piotr I rozwiązał parlament w 1824 roku. W tym samym roku powstała konstytucja Brazylii, która powołała do życia nowy dwuizbowy parlament składający się z Izby Deputowanych (niższa izba) oraz z Senatu (wyższa izba), która powstała na wzór wyższej izby parlamentu Wielkiej Brytanii, Izby Lordów. 
Początkowo Senat służył jak organ doradczy, służący pomocą w rządzeniu ówczesnemu Cesarzowi Brazylii. W pierwszych latach istnienia, Senatorzy otrzymywali tytuł dożywotniego senatora, tytuł ten był bardzo prestiżowy przez co tylko niewielka grupa ludzi mogła aspirować do tego miana.
Pierwsza sesja parlamentu w formacie, który funkcjonuje obecnie, odbyła się w 1826 roku.

</doc>
<doc id="1348461" url="https://pl.wikipedia.org/wiki?curid=1348461" title="FEET">
FEET

FEET – śląski zespół folkowy, założony przez Piotra Fesztera pochodzącego z Radzionkowa i Jana Etgensa pochodzącego z Chorzowa. Nazwa grupy jest akronimem powstałym w wyniku złożenia dwóch pierwszych liter nazwisk założycieli. FEET wykonuje muzykę typową dla kultury górnośląskiej, teksty utworów śpiewane są po śląsku. Zespół intensywnie koncertował, głównie na górnośląskich imprezach kulturalnych, m.in. na imprezach organizowanych przez Radio Piekary, a także w Niemczech. Ma w dorobku trzy płyty. Najbardziej znanym przebojem grupy FEET jest piosenka „Wodzionka”, która doczekała się ponad 2 mln 609 tys. odsłon w serwisie Youtube (stan na 09.02.2022). Grupa została rozwiązana w lipcu 2008, powód nie jest znany, przypuszczalnie był nim konflikt pomiędzy członkami.

</doc>
<doc id="1348467" url="https://pl.wikipedia.org/wiki?curid=1348467" title="Andrzej Piotr Lussa">
Andrzej Piotr Lussa



</doc>
<doc id="1348468" url="https://pl.wikipedia.org/wiki?curid=1348468" title="Ratusz w Ostrowi Mazowieckiej">
Ratusz w Ostrowi Mazowieckiej

Ratusz w Ostrowi Mazowieckiej – budynek wybudowany w stylu neobarokowym w 1927 r. Mieści się przy placu księżnej Anny Mazowieckiej.
Inicjatorem budowy ratusza był burmistrz Ludwik Mieczkowski, a projektantem architekt Stefan Zwolanowski. Zniszczony w czasie II wojny światowej i odbudowany.

</doc>
<doc id="1348470" url="https://pl.wikipedia.org/wiki?curid=1348470" title="Kościół Ewangelicko-Prezbiteriański w Polsce">
Kościół Ewangelicko-Prezbiteriański w Polsce

Kościół Ewangelicko-Prezbiteriański w Polsce – kościół protestancki w Polsce, należący do rodziny Kościołów kalwińskich. Kościół w swojej teologii jest reformowany, charakteryzuje go prezbiterialny ustrój Kościoła.
Przewodniczącym Prezbiterium Kościoła jest pastor Moner Shaded z Parafii Ewangelicko-Prezbiteriańskiej Kościół Dobrego Pasterza w Warszawie. Na stanowisko został powołany 19 kwietnia 2021 r.
Historia szeroko pojętego prezbiterianizmu.
Kościół wywodzi się z tradycji Kościołów protestanckich, konkretnie z gałęzi Kościołów reformowanych kontynentalnych. Wskazuje się na to, iż prezbiterianizm dojrzał w Szkocji. Jednak Kościoły kontynentalne, szczególnie Genewa, i stacjonujący w niej Jan Kalwin, miały ogromny wpływ na wielu uchodźców protestanckich z Wysp Brytyjskich i m.in. na Johna Knoxa, Szkota. W wyniku tych rzeczy finalnie powstał nowy nurtu protestantyzmu reformowanego – prezbiterianizm. Jednakże już prędzej, bo za panowania królowej Elżbiety I Tudor, można dopatrywać się zalążków prezbiterianizmu, gdy powierzono władzę kościelną prezbiterom (starszym). Ważnym dokumentem tego okresu jest Szkockie wyznanie wiary (1560). Ważnym przedstawicielem nurtu jest Kościół Szkocji.
Prezbiterianizm najwcześniej przyjął się w Szkocji, lecz również częściowo w Anglii (w Kościele Anglii 1645–60 obowiązywał „The Form of Presbyterial Church Government”) oraz w Irlandii. 
W XVII wieku powstały kluczowe dokumenty w kontekście nauk prezbiterianizmu: Westminsterskie wyznanie wiary oraz Mały i Duży katechizm Westminsterski. Opracowane przez duchownych Kościoła Anglii, nie były długo przezeń uznawane. Zostały jednak zaadaptowane przez przedstawicieli prezbiterianizmu.
Ważnym etapem w historii prezbiterianizmu były migracje do Stanów Zjednoczonych. Rozpoczęto zakładać Kościoły, m.in. właśnie prezbiteriańskie w Nowym Świecie.
Historia Kościoła Ewangelicko-Prezbiteriańskiego w Polsce.
W 1993 roku zarejestrowany został związek wyznaniowy pod nazwą "Kościół Dobrego Pasterza". Pierwsze nabożeństwo Kościoła odbyło się w Niedzielę Palmową, 4 kwietnia 1993 roku. Miejscem nabożeństw był, nieistniejący już, tzw. Złoty Dom na Placu Grzybowskim w Warszawie. Kościół ten na przestrzeni lat podejmował różnorakie inicjatywy i organizował różne spotkania. 9 lutego 2021 roku denominacja została przekształcona w Kościół Ewangelicko-Prezbiteriański w Polsce. Następnie 19 kwietnia 2021 roku powołano 4 parafie ― dwie w Warszawie (parafia Kościół Dobrego Pasterza oraz parafia Odkupiciela) oraz po jednej w Krakowie (parafia Chrystusa Zbawiciela) i Gdańsku (parafia Trójcy Świętej), a także wybrano Przewodniczącego i Zastępcę Przewodniczącego Prezbiterium. Pierwszym Przewodniczącym został pastor parafii Kościół Dobrego Pasterza Moner Shaded, a na Zastępcę wybrany został Michał Rogatko (starszy zarządzający parafii Odkupiciela w Warszawie).
Nauka Kościoła.
Kościół Ewangelicko-Prezbiteriański jest kościołem chrześcijańskim, a mówiąc konkretniej protestanckim. Wyznaje i naucza ortodoksyjnych doktryn chrześcijańskich. Jego zasady wiary są określone przez dokumenty wyznaniowe, którymi są Westminsterskie wyznanie wiary oraz Mały i Duży Katechizm, spisane w XVII wieku w Anglii. Dokumenty wyznaniowe określają właściwą interpretację Pisma Świętego, lub mówiąc inaczej, wyrażają to co przez prezbiterian uważane jest za dokładną naukę wypływającą z Pisma Świętego.
Prezbiterianie nauczają, iż podstawą wiary i normą życia jest Pismo Święte Starego i Nowego Testamentu – Biblia (która w kanonie protestanckim liczy 66 ksiąg − nie są do niego wliczone księgi deuterokanoniczne), natomiast tradycja podlega stałej rewizji według zasady Ecclesia reformata et semper reformanda. Szeroko pojęta tradycja nie jest przez ten Kościół z definicji odrzucana, lecz jest zawsze podporządkowana Pismu Świętemu i w jego świetle musi być ewaluowana. Uznawane są także zasady wyrażone przez pięć sola. 
Kościół odwołuje się także do tradycji ewangelickiej. Zdaniem ewangelików Pismo Święte wyklucza możliwość jakiejkolwiek współpracy człowieka z łaską Bożą w dziele zbawienia. Nauczaniem Kościoła jest, iż Bóg oferuje przebaczenie wyłącznie na podstawie swojej łaski (sola gratia). Sprawowane dobre uczynki są owocem darowanego zbawienia.
Kościół definiuje sakramenty, jako fizyczne znaki, ustanowione przez Boga, które potwierdzają i upewniają o Bożych obietnicach. Uznaje się dwa sakramenty: chrzest święty oraz Wieczerzę Pańską. Ważnym w kontekście zrozumienia sakramentologi Kościoła jest to, iż sakramenty są "opus Dei" (dziełem Boga), są nadane przez samego Boga, w osobie Chrystusa Jezusa. Są one widzialnymi znakami niewidzialnej łaski, stąd też Westminsterskie wyznanie wiary określa sakramenty mianem "znaków i rękojmi". Jednak sakramenty nie działają ex opere operato. Sakramenty przekazują i przypieczętowują Bożą łaskę wszystkim, którzy przyjmują je z wiarą. Sakramenty są sprawowane wyłącznie w czasie nabożeństwa, przez ordynowanego duchownego. Kościół również chrzci niemowlęta. W kontekście tego zagadnienia, i ogólnej perspektywy teologicznej Kościoła ważną jest teologia przymierza. Wieczerza Pańska sprawowana jest pod dwiema postaciami chleba i wina
Oczywiście Kościół uznaje i naucza, iż Chrystus Jezus jest obecny w udzielanym sakramencie Wieczerzy Pańskiej. Chleb pozostaje chlebem, a wino pozostaje winem, jednak dzięki działaniu Ducha Świętego przyjmowane są, przez wiarę, ciało i krew Chrystusa. Wierzący prawdziwie karmią się ciałem i krwią Chrystusa w Wieczerzy Pańskiej. Jednak nie odbywa się to na sposób fizyczny. Wydawnictwo działające przy parafii Chrystusa Zbawiciela w Krakowie wydało publikacje szerzej omawiające temat tych dwóch sakramentów.
Ustrój Kościoła.
Ustrój Kościoła Ewangelicko-Prezbiteriańskiego w Polsce jest prezbiterialny.
Parafie Kościoła.
Kościół liczy 4 parafie:
Duszpasterstwa.
Przy krakowskiej parafii działa Reformowane Duszpasterstwo Akademickie, swoją posługę kierującą ku studentom.

</doc>
<doc id="1348471" url="https://pl.wikipedia.org/wiki?curid=1348471" title="Mikołaj Struś (zm. 1395–1401)">
Mikołaj Struś (zm. 1395–1401)

Mikołaj Struś (zm. 1395-1401) – burgrabia w Karniowie.
Prawdopodobnie był synem Piotra Strusia, rajcy kaliskiego. Stryjem Mikołaj był prawdopodobnie Wierzbięta, kustosz gnieźnieński.
Pozostawał w służbie księcia Władysława Opolczyka; w 1386 roku z jego ramienia był burgrabią w Karniowie. Mikołaj był właścicielem wsi Raczyn i Kopydłów.
Żonaty z Agnieszką (zm. po 1401), miał z nią synów Wierzbiętę, podsędka wieluńskiego, Macieja, Mikołaja i Jana.

</doc>
<doc id="1348479" url="https://pl.wikipedia.org/wiki?curid=1348479" title="Brakel (Niemcy)">
Brakel (Niemcy)

Brakel – miasto w zachodnich Niemczech, w kraju związkowym Nadrenia Północna-Westfalia, w rejencji Detmold, w powiecie Höxter. Według danych na rok 2010 liczy 16 886 mieszkańców.
Współpraca.
Miejscowości partnerskie:

</doc>
<doc id="1348481" url="https://pl.wikipedia.org/wiki?curid=1348481" title="Richard Arnold">
Richard Arnold

Richard Robert „Ricky” Arnold II (ur. 26 listopada 1963 w Cheverly w stanie Maryland) – amerykański astronauta, oceanograf i nauczyciel.

</doc>
<doc id="1348487" url="https://pl.wikipedia.org/wiki?curid=1348487" title="Breckerfeld">
Breckerfeld

Breckerfeld – miasto w zachodnich Niemczech, w kraju związkowym Nadrenia Północna-Westfalia, w rejencji Arnsberg, w powiecie Ennepe-Ruhr. Według danych na rok 2010 miasto liczy 9 265 mieszkańców.

</doc>
<doc id="1348489" url="https://pl.wikipedia.org/wiki?curid=1348489" title="Rakov">
Rakov

Rakov – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 406 mieszkańców.

</doc>
<doc id="1348493" url="https://pl.wikipedia.org/wiki?curid=1348493" title="Ahmad Reza Abedzadeh">
Ahmad Reza Abedzadeh

Ahmad Reza Abedzadeh (perski. احمدرضا عابدزاده; ur. 25 maja 1966) - były irański piłkarz, występował na pozycji bramkarza. W czasie kariery piłkarskiej mierzył 190 cm wzrostu.
Kariera klubowa.
Ahmed Reza Abedzadeh swoją karierę piłkarską rozpoczął w roku 1983 w klubie Tam Isfahan. Grał tam do roku 1985, w którym to przeszedł do innego klubu z tego samego miasta - Isfahan Selection. Grał tam tak samo jak w poprzednim klubie przez dwa lata. Następnym klubem w karierze Irańczyka była drużyna Gendarmerie Teheran. Występował tam przez dwa lata. Później w roku 1989 przeszedł do swojego pierwszego klubu Tam Isfahan. Grał tam przez jeden sezon. W roku 1990 Ahmad przybył do Esteghlal Teheran. Z tym klubem rok później wygrał Azjatycką Ligę Mistrzów. Jego drużyna pokonała w finale Liaoning Whowin 2-1. W roku 1993 przeniósł się do Sepahan Isfahan. Ostatnim klubem w karierze Ahmeda był Persepolis Teheran. W jego barwach rozegrał 91 spotkań i strzelił jednego gola.
Kariera reprezentacyjna.
Ahmed Reza Abedzadeh w reprezentacji swojego kraju zadebiutował 27 lutego 1987 w wygranym 2-1 meczu z Kuwejtem. W 1998 roku selekcjoner Dżalal Talebi powołał go do kadry na Mundial. Na tym turnieju Irańczycy zajęli 3. miejsce w grupie. A sam Ahmed grał w 2 spotkaniach (wygranym 2-1 z USA i przegranym 2-0 z Niemcami). Mecz z Niemcami był zarazem ostatnim w reprezentacji. Łącznie w barwach narodowych rozegrał 79 meczów.

</doc>
<doc id="1348495" url="https://pl.wikipedia.org/wiki?curid=1348495" title="Cmentarz Ewangelicko-Augsburski w Kochowie">
Cmentarz Ewangelicko-Augsburski w Kochowie



</doc>
<doc id="1348496" url="https://pl.wikipedia.org/wiki?curid=1348496" title="Cmentarz Ewangelicki w Sosnowcu">
Cmentarz Ewangelicki w Sosnowcu



</doc>
<doc id="1348497" url="https://pl.wikipedia.org/wiki?curid=1348497" title="Czesław Frankiewicz">
Czesław Frankiewicz

Czesław Frankiewicz (ur. 6 lipca 1886, zm. 12 kwietnia 1933) – polski historyk, doktor. 
Życiorys.
Był dyrektorem gimnazjum w Chełmnie, później w Państwowego Gimnazjum im. Kornela Ujejskiego w Kamionce Strumiłowej (mianowany 29 stycznia 1933). Autor dzieł historycznych m.in. pierwsza "Historia Pomorza". 
Pochowany na Cmentarzu Łyczakowskim we Lwowie.

</doc>
<doc id="1348507" url="https://pl.wikipedia.org/wiki?curid=1348507" title="Zwrot (czasopismo)">
Zwrot (czasopismo)

Zwrot – miesięcznik polskiej mniejszości na Zaolziu, ukazujący się w nakładzie 1550 egz. (2007). Czasopismo jest wydawane przez Polski Związek Kulturalno-Oświatowy, przy finansowym wsparciu Ministerstwa Kultury Republiki Czeskiej. Siedzibą redakcji i wydawnictwa jest Czeski Cieszyn. Obecnym redaktorem naczelnym jest Izabela Kraus-Żur.
Pierwszy numer czasopism "Zwrot" wydany został 24 grudnia 1949. Pierwszym redaktorem naczelnym został Paweł Kubisz. "Zwrot" jest od początku pismem literackim. Publikuje prace historyczne, eseje, poezję, prozę, reportaże faktu. Dawniej nakład "Zwrotu" był znacznie większy. Od 1949 do 1967 był wydawany w formacie A4, od 1967 do 2006 miał format A5, a od 2007 ma znów format A4 i drukowany jest w kolorze.

</doc>
<doc id="1348512" url="https://pl.wikipedia.org/wiki?curid=1348512" title="Wybory prezydenckie w Libanie w 1936 roku">
Wybory prezydenckie w Libanie w 1936 roku

Wybory prezydenckie w Libanie odbyły się w styczniu 1936 roku. Prezydentem Libanu został frankofil Émile Eddé, pokonując w głosowaniu Biszara al-Churiego. Wyboru dokonał 66-osobowy parlament.
Wysoki Komisarz Francji ds. Libanu Damien de Martel, powołany w 1933 roku zwrócił parlamentowi część zabranych wcześniej kompetencji (m.in. możliwości wyboru prezydenta) i pozwolił na wybór na to stanowisko.

</doc>
<doc id="1348518" url="https://pl.wikipedia.org/wiki?curid=1348518" title="Pardźanja">
Pardźanja

Pardźanja (ang. Parjanya, tłum. "Chmura", "Deszcz") – wedyjski bóg deszczu, chmur i burzy. Przedstawiany jako krowie wymię, beczka lub ceber. Był towarzyszem Indry i Waju niszczącym drzewa i zastępy asurów.
Dawca mleka i miodu (RV IV,57,8), uchodził za ojca Somy (RV IX,82,3).

</doc>
<doc id="1348521" url="https://pl.wikipedia.org/wiki?curid=1348521" title="Mr. Vain">
Mr. Vain

Mr. Vain – najbardziej popularny singiel niemieckiej grupy eurodance Culture Beat. Wydany w sierpniu 1993 roku jako pierwszy singiel z ich drugiej płyty "Serenity". Utwór dotarł do 1. miejsca na UK Singles Chart, a na Billboardzie zajął 17. miejsce.

</doc>
<doc id="1348525" url="https://pl.wikipedia.org/wiki?curid=1348525" title="Ernst Stojaspal">
Ernst Stojaspal

Ernst Stojaspal (ur. 14 stycznia 1925 w Wiedniu, zm. 3 kwietnia 2002 w Moulins-lès-Metz), austriacki piłkarz, napastnik i trener piłkarski. Brązowy medalista MŚ 54.
Kariera sportowa.
Grał w kilku mniejszych klubach, zanim w 1945 został piłkarzem Austrii Wiedeń. Z Austrią trzy razy zdobywał tytuł mistrza kraju (1949, 1950, 1953), pięć razy był królem strzelców ligi. W reprezentacji Austrii w latach 1946–1954 zagrał 32 razy i strzelił 15 bramek. Podczas MŚ 54 zagrał w czterech meczach Austrii (3 gole). Znajdował się w kadrze na igrzyska w Londynie.
Po mistrzostwach wyjechał do Francji i kolejno grał w RC Strasbourg (1954–1957), AS Béziers (1957–1958), AS Monaco (1958–1959), Troyes AC (1959–1961) oraz FC Metz (1961–1962). Jako trener pracował we Francji, m.in. z AC Ajaccio. Zmarł w tym kraju.

</doc>
<doc id="1348529" url="https://pl.wikipedia.org/wiki?curid=1348529" title="Francesco Bussone">
Francesco Bussone

Francesco Bussone zwany Carmagnola lub Conte di Carmagnola (ur. w. Carmagnola w 1380/1385 ?, zm. w Wenecji 5 maja 1432) – kondotier włoski, hrabia Castelnuovo Scrivia i Chiari.
Życiorys.
Urodził się w biednej, chłopskiej rodzinie, ale nie odpowiadał mu ten styl życia i dlatego jeszcze w wieku młodzieńczym zaczął brać udział w wojnach jako kondotier. Był na służbie Facino Cane, a następnie po jego śmierci, na służbie Beatrice di Lascaris, wdowy po nim, którą pojął za żonę Filippo Maria Visconti, książę Mediolanu. Bussone zaczął wtedy służyć Viscontiemu i miał wielkie zasługi w odzyskaniu miast, które wymknęły się spod kontroli Viscontich po śmierci księcia Gian Galeazzo. Jego zasługą było pokonanie Lukki, Arezzo, podporządkowanie Sieny i księstwa Urbino. Dzięki niemu zaczęło się mówić z szacunkiem o kondotierach. Gdy w Mediolanie szalała rewolta po zamordowaniu Giovanniego Marii Viscontiego, Conte di Carmagnola przyszedł z pomocą i był doskonałym doradcą jego brata i następcy Filippo Marii, uwolniwszy go uprzednio od wpływu niektórych członków rodziny. Pokonał też Estore Viscontiego w Monzy. Za to zwycięstwo otrzymał pałac przy via Broletto.
W 1415 walczył przeciwko Cabrino Fondulo, Pandolfo III Malatesta i Giovanniemu Vignati.
Rok później zdobył zamek w Lecco. W Trezzo sull’Adda, po zaciętej obronie pokonał i uwięził Bartolomeo Colleoniego, a wraz z odbiciem Cremy połączył wszystkie dawne posiadłości lombardzkie. Był ambitny i pozbawiony skrupułów, precyzyjnie wypełniał wszystkie zadania, nawet najbardziej okrutne, zlecone mu przez Viscontich. Po krwawym oblężeniu odzyskał dla nich Piacenzę i aby zmusić obrońców do otwarcia bram, kazał powiesić syna i brata Filippo Arcellego.
W 1419 zostało mu powierzone dowództwo wyprawy przeciwko Genui, która zakończyła się podpisaniem pokoju między tą republiką a Mediolanem. Następnie zdobył Cremonę, Castelleone, Bergamo, Orzinuovi, Palazzolo i Pontoglio.
8 września 1420 ponownie pokonał wojska Malatesty w okolicach Brescii, a miesiąc później triumfalnie wkroczył do Mediolanu. Wkrótce Brescia padła i została wydana na pastwę żołnierzy księcia Mediolanu. Do osiągnięć Francesca Bussone należy zaliczyć także wyprawę przeciwko zbuntowanym Szwajcarom, której kulminacją była bitwa pod Bellinzoną i okupacja Altdorf.
Filippo Maria nagrodził go za te wyczyny tytułami i honorami oraz dając mu za żonę Antonię Visconti pochodzącą z głównej linii dynastii. Fakt ten prawdopodobnie wzbudził w Bussone nadzieję na to, że będzie następcą księcia, co spowodowało, iż kondotier zaczął się zachowywać w sposób arogancki i bezczelny, co było nie do zaakceptowania dla władcy. Dlatego więc Filippo Maria odebrał mu dowództwo armii i ustanowił gubernatorem niedawno odzyskanej i ciągle mało stabilnej Genui. Ta marginalizacja spowodowała, że Carmagnola porzucił służbę u Viscontiego i przeszedł na stronę Wenecji, która była już zdecydowana zerwać sojusz z Mediolanem i popierać Florencję, zagrożoną ze strony Viscontiego. Został mianowany "Capitano Generale", czyli głównodowodzącym sojuszu, który zawarła Wenecja z Florencją i osiadł w Treviso. Do tego miasta zostali wygnani Walentyna Visconti, córka Bernabò Viscontiego i jej mąż Giovanni Aliprandi. W rzeczywistości wysłał ich Filippo Maria Visconti, aby uknuli spisek i otruli Francesco Bussone. Ten, gdy się dowiedział o intrydze, rozkazał aresztować i następnie ściąć Aliprandiego (1426).
W grudniu 1425 wybuchła wojna, w której Carmagnola odznaczył się zarówno jako kondotier, jak i dyplomata. 11 października 1427 zwyciężył wojska Mediolanu w bitwie pod Maclodio. Po bitwie władze Wenecji, początkowo nieufne z powodu rzekomo zbyt hojnej wymiany jeńców, oddały mu należne wyrazy czci. Po traktacie pokojowym z 18 kwietnia 1428 walki rozpoczęły się ponownie w 1431. Był to początek końca Carmagnoli. Najpierw, z powodów odeń niezależnych, nie zdołał pomóc flocie weneckiej na Padzie, przez co poniosła ona klęskę. Następnie Wenecja utraciła Cremonę, bo wycofał się z niej Cavalcabò, nie doczekawszy się pomocy od Bussone. Na dodatek wojska cesarza Zygmunta spustoszyły Friuli, co nie spotkało się z żadną reakcją ze strony dowódcy wojsk weneckich. To wszystko wydało się bardzo podejrzane w oczach Rady Dziesięciu (wł. "Consiglio dei Dieci"). Ponadto istniały dowody na to, że Bussone znowu chce zmienić front i spiskuje z Viscontim przeciwko Wenecji. Rzekomo Filippo Maria obiecał mu signorię Brescii.
Carmagnola został więc aresztowany, osądzony i skazany na śmierć. 5 maja 1432 został ścięty w Wenecji.
Potomstwo.
Francesco Bussone miał z Antonią Visconti cztery córki:

</doc>
<doc id="1348534" url="https://pl.wikipedia.org/wiki?curid=1348534" title="Kationy">
Kationy



</doc>
<doc id="1348536" url="https://pl.wikipedia.org/wiki?curid=1348536" title="Aniony">
Aniony



</doc>
<doc id="1348539" url="https://pl.wikipedia.org/wiki?curid=1348539" title="Wapniowce">
Wapniowce



</doc>
<doc id="1348540" url="https://pl.wikipedia.org/wiki?curid=1348540" title="Działania zbrojne w kole podbiegunowym w czasie II wojny światowej">
Działania zbrojne w kole podbiegunowym w czasie II wojny światowej



</doc>
<doc id="1348547" url="https://pl.wikipedia.org/wiki?curid=1348547" title="Browar Belgia">
Browar Belgia



</doc>
<doc id="1348548" url="https://pl.wikipedia.org/wiki?curid=1348548" title="Damien de Martel">
Damien de Martel

Damien de Martel (ur. 1878, zm. 1940) – francuski polityk, Wysoki Komisarz w Libanie i Syrii w latach 1932–1938.
Martel w październiku 1932 roku został Wysokim Komisarzem Francji w Libanie i Syrii. Zastąpił na tym stanowisku Henriego Ponsota. W 1936 roku w libańskich wyborach prezydenckich zgodził się oddać parlamentowi cześć jego kompetencji (m.in. możliwość wyboru prezydenta). Konsekwencją tego był wybór Émile'a Eddé na prezydenta Libanu. Martel swoją funkcję pełnił do października 1938 roku. Jego następcą został Gabriel Puanux.

</doc>
<doc id="1348550" url="https://pl.wikipedia.org/wiki?curid=1348550" title="Medal za Zdobycie Szturmem Warszawy">
Medal za Zdobycie Szturmem Warszawy

Medal za Zdobycie Szturmem Warszawy (ros. "Медаль „За взятие приступом Варшавы в 1831 году”") – odznaczenie Imperium Rosyjskiego, ustanowione ukazem cesarza rosyjskiego Mikołaja I Romanowa z dnia 31 grudnia 1831, dla uczczenia zdobycia Warszawy przez wojska rosyjskie we wrześniu 1831. Medal wykonano ze srebra.
Medalem odznaczeni zostali wszyscy oficerowie wyżsi, oficerowie sztabowi i niżsi rangą wojskowi, medycy i kapelani, którzy znajdowali się w oddziałach uczestniczących w bitwie pod Warszawą w dniach 6-7 września 1831.
Medal noszony był na piersi, na wstędze orderowej orderu Virtuti Militari.
Kontrowersje.
Medal ma wydźwięk propagandowy, gdyż walki odbywały się głównie na umocnieniach na przedpolu Warszawy oraz, w ostatniej fazie, częściowo w niektórych miejscach wału okalającego miasto. Ponadto niedobitki rosyjskich oddziałów, którym udało się przedostać do wnętrza miasta, zostały zlikwidowane przez obrońców. Do samego miasta wojska rosyjskie weszły bez walki nazajutrz po bitwie, po opuszczeniu Warszawy przez polskie wojsko. W związku z tym nie może być mowy o wzięciu Warszawy szturmem. Ponadto medal rozdawano nawet tym osobom, które nie brały bezpośredniego udziału w walce.

</doc>
<doc id="1348565" url="https://pl.wikipedia.org/wiki?curid=1348565" title="Oliver Kirch">
Oliver Kirch

Oliver Kirch (ur. 21 sierpnia 1982, Soest, Niemcy) – niemiecki piłkarz grający na pozycji pomocnika lub obrońcy w klubie Borussii Dortmund.
Karierę zaczynał w klubie piłkarskim SpVgg Vreden. Następnie grał w SC Verl, występującym wówczas w Regionalidze. W wieku 21 lat trafił do pierwszoligowej Borussia Mönchengladbach. 
W sezonie 2006/2007 wszedł w skład podstawowego składu drużyny. Przed sezonem 2007/2008 został zakupiony na zasadzie wolnego transferu przez Arminii Bielefeld, gdzie występował w pierwszym zespole na pozycji obrońcy. W 2010 roku odszedł do 1. FC Kaiserslautern. W 2012 roku Oliver został pozyskany przez Mistrza Niemiec Borussię Dortmund. Zadebiutował 24 sierpnia 2012 roku w meczu z Werderem Brema.

</doc>
<doc id="1348566" url="https://pl.wikipedia.org/wiki?curid=1348566" title="Rokytnice (kraj ołomuniecki)">
Rokytnice (kraj ołomuniecki)

Rokytnice – gmina w Czechach w powiecie Přerov w kraju ołomunieckim. Według danych z dnia 1 stycznia 2012 liczyła 1472 mieszkańców. Pierwsza wzmianka o miejscowości pochodzi z roku 1348.
W Rokytnicy znajduje się przystanek kolejowy Rokytnice u Přerova.
Zobacz też:

</doc>
<doc id="1348567" url="https://pl.wikipedia.org/wiki?curid=1348567" title="Gan (Laamu)">
Gan (Laamu)

Gan (Gamu) (malediw. ގަން) – wyspa na Malediwach, na atolu Laamu. Według danych szacunkowych na rok 2009 liczyła 2670 mieszkańców.

</doc>
<doc id="1348571" url="https://pl.wikipedia.org/wiki?curid=1348571" title="The Best of Nick Cave and the Bad Seeds">
The Best of Nick Cave and the Bad Seeds

The Best of Nick Cave and the Bad Seeds jest retrospektywnym albumem wydanym przez zespół Nick Cave and the Bad Seeds. Datowany jest na rok 1998 i został wydany na fali sukcesu poprzedniego albumu The Boatman’s Call z 1997.
W poszukiwaniu odpowiedniego doboru utworów, Cave zdecydował poprosić wszystkich członków zespołu Bad Seeds, byłych i ówczesnych o to, aby wybrali ich zdaniem najlepsze piosenki zespołu. Listy wybranych utworów były potem dyskutowane między nimi, aż została wybrana ta jedna, będąca kompromisem dla wszystkich. Okazało się, że była to lista założyciela i długoletniego gitarzysty Bad Seed Micka Harveya i to właśnie ona stanowi repertuar płyty "The Best of".
Płyta bonusowa.
Album został wydany wraz z płytą - bonusem, zatytułowaną „Live at the Royal Albert Hall”, a nagraną w maju 1997.

</doc>
<doc id="1348572" url="https://pl.wikipedia.org/wiki?curid=1348572" title="Ihavandhoo">
Ihavandhoo

Ihavandhoo (malediw. އިހަވަންދޫ) – wyspa na Malediwach, na atolu Haa Alif; według danych szacunkowych na rok 2014 liczyła 2468 mieszkańców.

</doc>
<doc id="1348575" url="https://pl.wikipedia.org/wiki?curid=1348575" title="Karistos">
Karistos

Karistos (gr. Κάρυστος, staroż. "Karystos") - miejscowość w Grecji, na wyspie Eubei, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Eubea. Siedziba gminy Karistos. W 2011 roku liczyła 5112 mieszkańców.
Port w Rafinie umożliwia połączenia promowe z Atenami, dzięki czemu miasto posiada bezpośrednie połączenie ze stolicą Grecji.
Miasto przeszło urbanizacje w XIX wieku, a plany jej przeprowadzenia wykonał bawarski architekt Bierbach.

</doc>
<doc id="1348576" url="https://pl.wikipedia.org/wiki?curid=1348576" title="Rouské">
Rouské

Rouské – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 260 mieszkańców.

</doc>
<doc id="1348581" url="https://pl.wikipedia.org/wiki?curid=1348581" title="Medal „Za uśmierzenie buntu polskiego”">
Medal „Za uśmierzenie buntu polskiego”

Medal za Uśmierzenie Buntu Polskiego (ros. Медаль „За усмирение польского мятежа”) – odznaczenie Imperium Rosyjskiego ustanowione dla wyróżnienia uczestników tłumienia powstania styczniowego.
Historia.
Odznaczenie zostało ustanowione ukazem cesarza Aleksandra II Romanowa z dnia 1 stycznia 1865, dla nagrodzenia uczestników walk przeciwko polskim oddziałom powstańczym w trakcie powstania styczniowego w latach 1863-1864.
Medal posiadał jeden stopień oraz dwa warianty różniące się kolorem – jasny i ciemny brąz, które przyznawano różnym grupom uczestników. 
W latach 1865–1868 w mennicy w Petersburgu wybito 368 133 sztuki z medalu jasnego brązu i 231 221 sztuk z ciemnego brązu, czyli łącznie 599 354 sztuki dwóch wariantów medalu. Medale wybito w kilku seriach: w 1865 roku wybito wszystkie medale wariantu z jasnego brązu i 24 800 sztuk z ciemnego brązu. W 1866 r. wybito większość medali z ciemnego brązu, czyli 187 685 sztuk, a w następnych latach 1867–1868 odpowiednio 9736 i 9000 sztuk medali z ciemnego brązu.
Zasady nadawania.
Odznaczenie wykonane z jasnego brązu otrzymali wojskowi wszystkich rang od generała do szeregowego, żołnierze straży pogranicza, małorosyjskich pułków kozackich guberni czernihowskiej i połtawskiej, milicji konnej ujezdów dyneburskiego i rzeżyckiego, medycy, kapelani wojskowi, którzy w latach 1863-1864 brali udział w walkach z powstańcami, medal ten nadawano też chłopom, którzy walczyli z bronią w ręku. Od 1877 nadawano go też wojskowym wszystkich rang rosyjskiej marynarki wojennej, którzy w czasie powstania znajdowali się na okrętach u brzegów Kurlandii.
Odznaczenie wykonane z ciemnego brązu otrzymywali urzędnicy cywilni i wojskowi, którzy w latach 1863-1864 służyli na terenie Królestwa Polskiego i Kraju Zachodniego, którzy nie brali udziału w walkach, ale swoimi działaniami wspomagali tłumienie powstania, przyznawano go również innym obywatelom, którzy wspomagali rosyjską administrację oraz wojsko.
Wybito 368 133 sztuki w kolorze jasnobrązowym i 231 221 sztuk w kolorze ciemnobrązowym. Łącznie nadano około 600 tysięcy medali w obu wariantach.
Opis odznaki.
Odznaką medalu jest okrągły medal o średnicy 28 mm wykonany z jasnego i ciemnego brązu.
Na awersie medalu znajduje się herb Rosji – dwugłowy czarny orzeł z carską koroną, trzymający w szponach berło i jabłko, który na piersi ma herb Księstwa Moskiewskiego – tarczę z wizerunkiem św. Jerzego walczącego ze smokiem.
Na rewersie w centralnej części znajduje się data 1863 – 1864, a wzdłuż krawędzi wokół medalu napis "„ЗА УСМИРЕНИЕ ПОЛЬСКАГО МЯТЕЖА”" (Za uśmierzenie polskiego buntu).
Medal zawieszony jest na pięciokątnej blaszce pokrytej wstążką w kolorach Imperium Rosyjskiego, paski: biały, pomarańczowy i czarny.

</doc>
<doc id="1348583" url="https://pl.wikipedia.org/wiki?curid=1348583" title="Günthersdorf (Leuna)">
Günthersdorf (Leuna)

Günthersdorf – dzielnica miasta Leuna w Niemczech, w kraju związkowym Saksonia-Anhalt, w powiecie Saale
Do 30 grudnia 2009 była to samodzielna gmina należąca do wspólnoty administracyjnej Leuna-Kötzschau. Do 30 czerwca 2007 gmina leżała w powiecie Merseburg-Querfurt.
Geografia.
Günthersdorf leży pomiędzy miastami Merseburg i Lipsk, nad kanałem Elstera-Soława.

</doc>
<doc id="1348584" url="https://pl.wikipedia.org/wiki?curid=1348584" title="Říkovice">
Říkovice

Říkovice – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 459 mieszkańców.

</doc>
<doc id="1348594" url="https://pl.wikipedia.org/wiki?curid=1348594" title="Mercedes-Benz W198">
Mercedes-Benz W198



</doc>
<doc id="1348595" url="https://pl.wikipedia.org/wiki?curid=1348595" title="Mateusz z Szamotuł">
Mateusz z Szamotuł

Mateusz z Szamotuł (ur. ok. 1491, zm. 19 października 1528) – polski astronom, astrolog, filozof, profesor Uniwersytetu Krakowskiego i Akademii Lubrańskiego.
Życiorys.
Był prawdopodobnie pochodzenia mieszczańskiego. W Szamotułach ukończył szkołę parafialną i w 1509 zapisał się na Wydział Filozofii Uniwersytetu Krakowskiego jako "Maciej Chichosz" ("Mitis") i uzyskał tam kolejno tytuły bakałarza (1511), magistra (1514). Nie wszedł w skład fakultetu i (jako "extraneus") dawał bezpłatne lekcje z zakresu filozofii i sztuk wyzwolonych (1514-1517). Dopiero wtedy pzyjęto go w skład Collegium Minus. Prowadził wykłady na Wydziale Filozofii (do 1525), jednocześnie studiując na Wydziale Prawa, zdobywając stopień doktora prawa kanonicznego (1524). Przez jeden semestr (1524/1525) wykładał jeszcze na Wydziale Filozofii, a następnie występuje jako doktor prawa kanonicznego, co prawdopodobnie oznacza przejście na Wydział PRawa.
Przez krótki czas uczył również Akademii Lubrańskiego w Poznaniu (1522-1523). Do Poznania przyjechał również w 1525 towarzysząc oficjałowi Mikołajowi z Oleśnicy.
Astronomia.
Zachowane prace Mateusza z Szamotuł dotyczą astronomii i astrologii (uprawianych wtedy łącznie). W okresie jego studiów Uniwersytet Krakowski cieszył się dużą sławą ośrodka badań nad astronomią, a Mateusz był jednym z cenionych uczonych. Największe znaczenie ma jego komentarz do traktatu Johannesa de Sacrobosco "Ioannis de Sacro Bosco astronomi celeberrimi sphericum opusculum cum lucida et familiari expositione per Matthaeum Shamotuuliensem" (1522). W pracy tej, dedykowanej biskupowi Piotrowi Tomickiemu, Mateusz powołuje się na liczne autorytety starożytne, ale także na współczesnych autorów polskich: Jana ze Stobnicy i Macieja z Miechowa. Komentarz cieszył się dużą popularnością w XVI w. i zachowało się jego wiele egzemplarzy.
Mateusz z Szamotuł nie pozostawił po sobie dzieł ściśle filozoficznych. W czasie jego studiów i wykładów, na Uniwersytecie Krakowskim panował pluralizm filozoficzny ("via communis"). Był to też okres dużego znaczenia szkotysty i humanisty Jana ze Stobnicy, pod którego wpływem pozostawał Mateusz.

</doc>
<doc id="1348597" url="https://pl.wikipedia.org/wiki?curid=1348597" title="José Urruzmendi">
José Urruzmendi

José Eusebio Urruzmendi (25 sierpnia 1944) - piłkarz urugwajski, napastnik
Jako piłkarz klubu Club Nacional de Football wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Urruzmendi nie zagrał w żadnym meczu. Rok później wziął udział w turnieju Copa América 1967. Urugwaj zdobył mistrzostwo Ameryki Południowej, a Urruzmendi zagrał we wszystkich pięciu spotkaniach - z Boliwią, Wenezuelą (zdobył 2 bramki), Chile, Paragwajem (zdobył 1 bramkę) i Argentyną.
Razem z "Nacionalem" Urruzmendi dwukrotnie dotarł do finału Pucharu Wyzwolicieli, gdzie za każdym razem musiał uznać wyższość klubu z Argentyny. Najpierw w finale Copa Libertadores 1964 przegrał z CA Independiente, natomiast w finale Copa Libertadores 1967 po trzech zaciętych meczach trzeba było uznać wyższość Racingu.
Od 2 maja 1965 do 1 lipca 1967 rozegrał w reprezentacji Urugwaju 21 meczów, zdobywając 8 bramek
Po zakończeniu kariery piłkarskiej został trenerem - pracował m.in. w Hondurasie jako trener drugoligowego klubu Cruz Azul z miasta San José de Colinas, a w Urugwaju z klubami Racing Montevideo i Platense Montevideo.

</doc>
<doc id="1348602" url="https://pl.wikipedia.org/wiki?curid=1348602" title="Jose Urruzmendi">
Jose Urruzmendi



</doc>
<doc id="1348604" url="https://pl.wikipedia.org/wiki?curid=1348604" title="Atak return-to-libc">
Atak return-to-libc



</doc>
<doc id="1348605" url="https://pl.wikipedia.org/wiki?curid=1348605" title="José Eusebio Urruzmendi">
José Eusebio Urruzmendi



</doc>
<doc id="1348607" url="https://pl.wikipedia.org/wiki?curid=1348607" title="Rozlane zapalenie powięzi z eozynofilią">
Rozlane zapalenie powięzi z eozynofilią

Rozlane zapalenie powięzi z eozynofilią (łac. "fascitis diffusa cum eosinophilia", ang."diffuse fascitis with eosinophilia"), choroba Shulmana, dawniej zwana eozynofilowym zapaleniem powięzi – rzadka postać zapalenia powięzi, do tej pory opisano na świecie około 1000 przypadków, choroba o nieznanej etiologii, przebiegająca przewlekle, powodująca postępujące stwardnienie powłok (jak drewno) i wystąpienie eozynofilii we krwi obwodowej. Chorobę opisano po raz pierwszy w 1974. Częściej występuje u kobiet niż u mężczyzn,
choć inni autorzy uważają, że występuje częściej u mężczyzn w wieku 50–60 lat 
Etiologia.
Przyczyna choroby nie jest znana. W około 50% pojawia się po nadmiernym wysiłku fizycznym. Postuluje się również jej związek z zakażeniem "Borrelia burgdorferi". Współistnienie rozlanego zapalenia powięzi z eozynofilią z różnymi schorzeniami o tle autoimmunologicznym (zapalenie tarczycy, małopłytkowość, niedokrwistość, zespół mielodysplastyczny, szpiczak mnogi) oraz pojawienie się często zmian poziomu immunoglobulin, zwłaszcza IgG, sugeruje tło autoimmunologiczne tej choroby.
Według niektórych autorów, choroba ta nie jest oddzielną jednostką chorobową tylko specyficznie przebiegająca twardziną.
Obraz kliniczny.
Choroba zwykle rozpoczyna się nagle, stanem podgorączkowym, bólem stawów, skóry i mięśni. Pojawiają się symetryczne obrzęki przedramion i dłoni oraz podudzi i stóp. Skóra ulega przebarwieniu lub odbarwieniu, pojawia się objaw skórki pomarańczy i objaw bruzdy, staje się napięta, co może spowodować wystąpienie przykurczu w stawach kończyn. Stan ten jest często określany przez chorych, jakby skóra była zbyt ciasna.
Rozpoznanie.
Pewne rozpoznanie można postawić na podstawie wyniku badania histologicznego wycinka skóry. Pomocne bywa stwierdzenie eozynofilii w krwi obwodowej, podwyższenie OB. Charakterystyczne jest podwyższenie aktywności aldolazy przy prawidłowej aktywności kinazy kreatynowej. Pomocne może być MRI, które wykazuje wzrost sygnału w obrębie powięzi.
Leczenie.
W leczeniu stosuje się kortykosterydy. Początkowo w indukcji ustąpienia zmian stosuje się prednizon w dawce 1 mg/kg/doba, w przypadku braku poprawy po 1 miesiącu zwiększa się dawkę do 1,5 mg/kg/doba i dodaje się hydroksychlorochinę lub chlorochinę w dawce 500–750 mg/doba. W 2 fazie dawkę kortykosterydów stopniowo się zmniejsza. Całe leczenie trwa 9–12 miesięcy. W przypadku ich nieskuteczności stosuje się metotreksat lub azatioprynę.
Rokowanie.
Choroba rozpoczyna się nagle, występuje ból, obrzęk i zaczerwienie skóry. Jednak nawet nieleczona ma tendencję do samoograniczania i przechodzi w fazę przewlekłą, lub nawet może wystąpić samoistna remisja, do której dochodzi w okresie 2–5 lat. Czasami obserwuje się nawroty choroby, a przy niekorzystnym przebiegu mogą wystąpić przykurcze w obrębie stawów kończyn.

</doc>
<doc id="1348610" url="https://pl.wikipedia.org/wiki?curid=1348610" title="MXML">
MXML

MXML – język znaczników do tworzenia i zapisania elementów służących do interakcji z użytkownikiem programu komputerowego (przyciski, formularze i pola tekstowe) oparty na XML i opracowany przez Macromedia w marcu 2004. Adobe Systems, które wykupiło Macromedia w grudniu 2005, nie podaje oficjalnego znaczenia akronimu. MXML jest używany wraz z ActionScriptem do tworzenia aplikacji RIA (Rich Internet Application). MXML jest używany wraz z technologią Adobe Flex, która generuje pliki SWF.
Przykłady.
Kod źródłowy prostego przykładu:
&lt;?xml version="1.0" encoding="utf-8"?&gt;
&lt;mx:Application xmlns:mx="http://www.adobe.com/2006/mxml"&gt;
 &lt;mx:Array id="sampleArray"&gt;
 &lt;mx:String&gt;Sample Label 1&lt;/mx:String&gt;
 &lt;mx:String&gt;Sample Label 2&lt;/mx:String&gt;
 &lt;/mx:Array&gt;
 &lt;mx:Panel title="Example Panel"&gt;
 &lt;mx:ComboBox dataProvider="{sampleArray}"&gt;&lt;/mx:ComboBox&gt;
 &lt;/mx:Panel&gt;
&lt;/mx:Application&gt;

</doc>
<doc id="1348612" url="https://pl.wikipedia.org/wiki?curid=1348612" title="Dr Nick Riviera">
Dr Nick Riviera



</doc>
<doc id="1348613" url="https://pl.wikipedia.org/wiki?curid=1348613" title="SOD1">
SOD1



</doc>
<doc id="1348615" url="https://pl.wikipedia.org/wiki?curid=1348615" title="Istiea">
Istiea

Istiea (gr. "Ιστιαία") – miejscowość w Grecji, w północnej części wyspy Eubei, w administracji zdecentralizowanej Tesalia-Grecja Środkowa, w regionie Grecja Środkowa, w jednostce regionalnej Eubea. Siedziba gminy Istiea-Edipsos. W 2011 roku liczyła 4339 mieszkańców.
Homer opisał Istieę (Istiaię) w "Iliadzie" jako miasto z bogatymi winnicami.

</doc>
<doc id="1348619" url="https://pl.wikipedia.org/wiki?curid=1348619" title="Torrão (Alcácer do Sal)">
Torrão (Alcácer do Sal)

Torrão – sołectwo w gminie Alcácer do Sal (Portugalia). Położone na obszarze 372,76 km², zamieszkane przez 2758 osób ("dane z 2001"). Gęstość zaludnienia: 7,4 osoby/km².

</doc>
<doc id="1348620" url="https://pl.wikipedia.org/wiki?curid=1348620" title="Paweł Jan Działyński">
Paweł Jan Działyński

Paweł Jan Działyński herbu Ogończyk (ur. ok. 1594, zm. 17 lipca 1643 w Bratianie) – wojewoda pomorski od 1630–1643, podskarbi ziem pruskich, starosta bratiański, jasieniecki, kowalski, skarszewski, starosta żarnowiecki w 1638 roku.
Syn Mikołaja Działyńskiego i Katarzyny Dulskiej. Z małżeństwa z Jadwigą Czarnkowską (wojewodzianką łęczycką) miał córki: Katarzynę, Jadwigę oraz synów Adama, Jana i Kazimierza.
Życiorys.
Studiował w Elblągu w 1607 roku, Braniewie w 1608 roku, Kolegium Jezuitów w Poznaniu w 1609 roku, na Uniwersytecie w Padwie w latach 1614-1615.
Starostwo bratiańskie otrzymał w 1613 r. za zgodą królewską od swej matki, które w latach 1604-1613 było w jej posiadaniu. W czasie wojny polsko-tureckiej (1620–1621) został w 1620 roku wyznaczony komisarzem sejmowym przy hetmanie Janie Karolu Chodkiewiczu. W latach 1620-1630 poseł szlachty z województwa chełmińskiego. Poseł powiatu świeckiego na sejm warszawski 1626 roku. Poseł na sejm 1627 roku i sejm zwyczajny i nadzwyczajny 1629 roku z województwa chełmińskiego. Jako poseł na sejm zwyczajny 1629 roku wyznaczony komisarzem do zapłaty wojsku koronnemu. Od 1630 r. podskarbi pruski. 16 maja 1630 r. otrzymał nominację na wojewodę pomorskiego. Był elektorem Władysława IV Wazy z województwa pomorskiego w 1632 roku. W1635 r. prawem emfiteutycznym został starostą bratiańskim na 26 lat.
W 1633 roku został wyznaczony senatorem rezydentem.
Dążył do zmonopolizowania handlu z Gdańskiem na podległym mu terenie (m.in. solą, śledziami oraz piwem i wódką wytwarzanymi w starostwie). Robił to przy wykorzystaniu żeglugi na Drwęcy.
W latach 1637-1638 uczestniczył w rozwiązywaniu konfliktu Gdańska z królem Władysławem IV. Czynnikiem konfliktogennym było cło pobierane dla Rzeczypospolitej w porcie.
Z powodu gorliwości religijnej i jawnej postawy antyprotestanckiej dążył do ograniczenia reformacji. W tym celu osadził w 1624 r. w Nowym Mieście Lubawskim, a później w Łąkach Bratiańskich zakon franciszkanów reformatów. Ufundował klasztor i kościół. W 1629 r. klasztor zniszczono. Wówczas wybudował następny klasztor w Łąkach (późniejsze sanktuarium maryjne). Ten z kolei spłonął. W latach 1638-1639 ufundował kolejny klasztor, tym razem murowany. 16 lutego 1639 r. spisano akt potwierdzający jego fundację. Ufundował też wyposażenie kościoła w Nowym Mieście Lubawskim. 1642 roku brał udział w ugodzie pomiędzy toruńskimi katolikami i protestantami (konflikt powstał w 1641 r. po rozruchach podczas procesji Bożego Ciała).
Zmarł 17 lipca 1649 r. w Bratianie. Został pochowany 10 listopada 1649 r. w grobowcu w bazylice św. Tomasza w Nowym Mieście Lubawskim. Po jego śmierci na zlecenie najprawdopodobniej żony wykonano chorągiew nagrobną (wymiary 7 m. x 3,2), która miała utrwalić rysy zmarłego oraz opisać jego bohaterskie czyny.
Chorągiew nagrobna Jana Pawła Działyńskiego.
Chorągiew stanowi unikatowy zabytek klasy europejskiej. Wykonano ją z czerwonego jedwabiu. Jest dwustronnie pomalowanego techniką olejną na podkładzie kredowym. Na awersie pośrodku widnieje klęcząca postać Działyńskiego, nad nim w obłokach ukoronowana Matka Boska, u stóp krzyża hełm i zbroja, obok czapka z pióropuszem, buława oraz kopia z symbolicznie złamanym drzewcem zamykająca obraz z dołu. Całość ujęta z trzech stron pasem ornamentacyjnym z elementami dekoracyjnymi. Na rewersie znajdują się motywy dekoracyjne obramowujące prostokątną część środkową z napisem o formie i treści podobnej do przedstawień na awersie. U dołu znajdują się lufy dział, kule i beczki z prochem. Nad nimi herby: po lewej Dönhoff, po prawej Prus. U góry kartusz z herbem Sulima, a przy nim po bokach pęki proporców i chorągwi. W części środkowej czterodzielna tarcza z herbami: Leszczyc, Topór, Korwin, Nałęcz. Prostokątną część środkową rewersu wypełnia napis łaciński, na którym napisano m.in.: "Jaśnie oświecony pan Paweł Jan z Działynia Działyński, wojewoda pomorski, podskarbi ziem pruskich, starosta skarszewski, bratiański..., Służby swe poświęcił jako dworzanin Zygmuntowi Trzeciemu królowi Polski i Szwecji w tej świątyni i szkole dwór rzadko był słuchaczem jego pochwał..., Znawca sztuki wojennej Królewiczowi Władysławowi towarzyszył na wyprawę włoską przeciw Turkom i Osmanowi, tyranowi Wschodu, szyki zbrojne powiększył swymi oddziałami..., głęboko wierzący katolik odznaczał się szczególną czystością życia i kultem do Najświętszej Marii Panny, zdolny do poświęceń..., zmarł w Bratianie w roku Chrystusowym 1643 a jego żywota 49-ym dnia 17 lipca opłakiwany przez wszystkich... W Bratianie oddany wieczności, tu pochowany dnia 10 listopada."
Ok. 1999 r.chorągiew przeszła konserwację w Pracowni Konserwacji Zabytków w Toruniu.

</doc>
<doc id="1348621" url="https://pl.wikipedia.org/wiki?curid=1348621" title="No More Shall We Part">
No More Shall We Part

No More Shall We Part – jedenasty album studyjny nagrany przez zespół Nick Cave and the Bad Seeds, zarejestrowany we wrześniu 2001 roku. Tytułowe nagranie z płyty to piosenka o jego żonie, brytyjskiej modelce Susie Bick, którą poślubił niedługo przed napisaniem utworu. Na płycie znajdują się ballady podnoszące tematykę miłości, religii i śmierci. Album został wydany po czteroletniej przerwie. Płyta jest zarówno muzyczną, jak i tekstową kontynuacją wątków podjętych na "The Boatman’s Call".
Zanim płyta została wydana w latach 1999–2000 Cave po raz kolejny zmagał się z uzależnieniem od heroiny oraz alkoholu. Album otrzymał w większości pozytywne recenzje.
W płycie widać wirtuozerię muzycznych talentów w zespole the Bad Seeds, którzy w perfekcyjny sposób współgrają w prawie każdym utworze. Cave śpiewa w bardziej rozległej skali wokalnej niż to robił poprzednio, osiągając poziom altu w kilku utworach.
Lista utworów.
Limitowana wersja wydawnictwa zawierała także drugi krążek z dwoma dodatkowymi utworami wymienionymi poniżej oraz prezentacją multimedialną.

</doc>
<doc id="1348623" url="https://pl.wikipedia.org/wiki?curid=1348623" title="Francisco Mendez">
Francisco Mendez



</doc>
<doc id="1348631" url="https://pl.wikipedia.org/wiki?curid=1348631" title="Państwowe Przedsiębiorstwo Wydawnictw Kartograficznych">
Państwowe Przedsiębiorstwo Wydawnictw Kartograficznych



</doc>
<doc id="1348632" url="https://pl.wikipedia.org/wiki?curid=1348632" title="Memnon z Rodos">
Memnon z Rodos

Memnon z Rodos (ur. 380, zm. 333 p.n.e.) – starożytny dowódca wojskowy najemników greckich. Mąż Barsine.
Życiorys.
Dowodził najemnikami greckimi z ramienia króla perskiego Dariusza III Kodomana, mając za zadanie powstrzymać inwazję macedońskich wojsk Aleksandra Wielkiego na perskie satrapie w Azji Mniejszej. Początkowo odznaczył się w walce z wojskami macedońskimi, które w latach 337–336 przeprawiły się do Azji. W obliczu inwazji głównych sił macedońskich zalecał pozostałym dowódcom perskim – satrapie Lidii i Jonii Spitridatesowi, Arsitesowi, zarządcy Frygii oraz Arsamesowi, Reomitrasowi i in. stosowanie taktyki spalonej ziemi.
Następnie brał udział w bitwie nad rzeką Granikos w roku 334. W oddziale jazdy perskiej, usiłującej przeszkodzić siłom Aleksandra w przeprawie, walczył wraz ze swymi synami. Po przegranej bitwie nad rzeką Granikos, król Dariusz III po tym, jak zapewnił sobie lojalność Memnona biorąc na swój dwór jego żonę i dzieci jako zakładników, oddał w jego ręce dowództwo nad perskimi wojskami w Azji Mniejszej i tamtejszą flotą. Memnon przygotował do obrony miasto Halikarnas, w którym stacjonowała spora załoga najemników i żołnierzy perskich. W toku oblężenia siłom macedońskim udało się sforsować część murów miejskich. Obrońcy wybudowali z cegieł mur wewnętrzny, ten jednak był zagrożony przez machiny oblężnicze Macedończyków. Wówczas Memnon ze współdowodzącym Orontobatesem zdecydowali opuścić miasto i wycofać się do umocnionych fortec.
Wówczas Memnon postanowił wykorzystać perską przewagę na morzu i przenieść działania wojenne do Macedonii i Grecji, zmuszając tym Aleksandra do odwrotu. Dzięki zdradzie zdobył wyspę Chios i większość miast na wyspie Lesbos z wyjątkiem Mityleny. Rozpoczął wówczas blokadę Mityleny, jednak w trakcie przedsięwzięcia zachorował i zmarł. Na łożu śmierci Memnon przekazał dowództwo swemu siostrzeńcowi Farnabazosowi. Śmierć Memnona unicestwiła plany ataku perskiego na Macedonię, który mógł mieć kluczowe znaczenie dla wyniku wojny z Aleksandrem.

</doc>
<doc id="1348634" url="https://pl.wikipedia.org/wiki?curid=1348634" title="Historyczny Park Narodowy kultury Chaco">
Historyczny Park Narodowy kultury Chaco



</doc>
<doc id="1348635" url="https://pl.wikipedia.org/wiki?curid=1348635" title="Kama (buddyzm)">
Kama (buddyzm)

Kama – w buddyzmie to żądza, która bazuje na silnych pragnieniach przyjemnych odczuć i jest całkowicie samolubna. Ten typ miłości nie przejmuje się kompletnie innymi i dąży jedynie do samozadowolenia. Jeśli nie ma kamy, przeprowadzenie stosunku płciowego jest niemożliwe (tak jak w przypadku arahatów). Kama sprawia, że seks wydaje się atrakcyjny i przybiera na sile, kiedy zmysły nie są strzeżone. Stąd nakaz Buddy przeznaczony dla bhikku, aby powściągać zmysły.

</doc>
<doc id="1348637" url="https://pl.wikipedia.org/wiki?curid=1348637" title="Nelson Díaz">
Nelson Díaz

Nelson Díaz (12 stycznia 1942) - piłkarz urugwajski, obrońca.
Jako piłkarz klubu CA Peñarol wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Díaz nie zagrał w żadnym spotkaniu. Nigdy również nie wziął udziału w turnieju Copa América.
Razem z "Peñarolem" zwyciężył w turnieju Copa Libertadores 1966.

</doc>
<doc id="1348638" url="https://pl.wikipedia.org/wiki?curid=1348638" title="Nelson Diaz">
Nelson Diaz



</doc>
<doc id="1348639" url="https://pl.wikipedia.org/wiki?curid=1348639" title="Hazdrubal Giskon">
Hazdrubal Giskon

Hazdrubal Giskon (; zm. 202 p.n.e.) – kartagiński żołnierz, który walczył z Rzymianami podczas II wojny punickiej w Hiszpanii u boku Hazdrubala Barkasa i w Afryce Północnej u boku Syfaksa, któremu oddał rękę swej córki Sofonisby.
W nocnej bitwie z Scypionem został ranny, ale zdołał zbiec. Kartagińczycy wydali na niego wyrok śmierci za złe sprawowanie dowództwa. Hazdrubal ukrywał się aby uniknąć śmierci z ręki Scypiona lub z rąk Kartagińczyków. Gdy jednak przybył do stolicy Hannibal, Hazdrubal oddał swe wojska pod jego dowództwo. Został niesprawiedliwie oczerniony przez Hannona. Po odrzuceniu układu pokojowego z Rzymianami zażył truciznę, ukrywając się przed wściekłym tłumem w grobowcu swego ojca. Według Appiana Kartagińczycy wydobyli "stamtąd jego zwłoki, ucięli mu głowę i obnosili ją po mieście na włóczni". Był wymieniany przez rzymskich historyków Polibiusza i Liwiusza. Jego działania przeciw Rzymianom opisał Appian z Aleksandrii.

</doc>
<doc id="1348644" url="https://pl.wikipedia.org/wiki?curid=1348644" title="Meglena Pługciewa">
Meglena Pługciewa



</doc>
<doc id="1348645" url="https://pl.wikipedia.org/wiki?curid=1348645" title="Nasir ibn Murszid">
Nasir ibn Murszid

Nasir ibn Murszid – imam Omanu w latach 1624–1649 z dynastii Ja’aribi.
Znany z tego, że rozpoczął proces wyganiania Portugalczyków z ziem omańskich.

</doc>
<doc id="1348646" url="https://pl.wikipedia.org/wiki?curid=1348646" title="Choroba Shulmana">
Choroba Shulmana



</doc>
<doc id="1348647" url="https://pl.wikipedia.org/wiki?curid=1348647" title="Ahmad ibn Sa’id">
Ahmad ibn Sa’id

Ahmad ibn Sa’id - władca Sułtanatu Omanu z dynastii Busa’id. Panował w okresie od 1741 lub 1749 do 1783.
W 1741 lub 1749 został wybrany imamem Omanu. W 1782 lub 1783 wprowadził dynastyczną władzę dziedziczną, co wywołało sprzeciw plemion nieuznających władzy Busa'idów. To spowodowało, iż następny władca Sa’id ibn Ahmad (panował w latach 1783-1786) widział potrzebę centralizacji politycznej kraju. 

</doc>
<doc id="1348649" url="https://pl.wikipedia.org/wiki?curid=1348649" title="Sultan I ibn Sajf">
Sultan I ibn Sajf

Sultan I ibn Sajf - władca Omanu z dynastii Ja’aribi. Panował w latach 1649-1688. 
Około 1650 dokończył dzieła wypędzania Portugalczyków z kraju, które rozpoczął jeszcze Nasir ibn Murszid.
Znacznej wielkości flotę omańską wykorzystał Sultan I ibn Sajyf do atakowania statków Brytyjskiej Kompanii Wschodnioindyjskiej. 

</doc>
<doc id="1348651" url="https://pl.wikipedia.org/wiki?curid=1348651" title="Ludzki laktogen łożyskowy">
Ludzki laktogen łożyskowy



</doc>
<doc id="1348652" url="https://pl.wikipedia.org/wiki?curid=1348652" title="Sa’id ibn Ahmad">
Sa’id ibn Ahmad

Sa’id ibn Ahmad – władca Omanu z dynastii Al Busa’id. Panował w latach 1783-1786.
Dokonał daleko posuniętej politycznej centralizacji kraju. W obawie przed atakami niechętnych dynastii panującej plemion, przeniósł w 1786 roku stolicę z położonego w głębi kraju Rustak, do nadmorskiego Maskatu. W walce z buntującymi się plemionami pomagała imamowi Sa’idowi ibn Ahmadowi Brytyjska Kompania Wschodnioindyjska, co związało kraj z Wielką Brytanią.

</doc>
<doc id="1348653" url="https://pl.wikipedia.org/wiki?curid=1348653" title="Lemuel Francis Abbott">
Lemuel Francis Abbott

Lemuel Francis Abbott (ur. ok. 1760, zm. 5 grudnia 1802) – angielski malarz portrecista.
Urodził się w Leicestershire w rodzinie pastora, jego nauczycielem był Francis Hayman. W 1780 osiadł na stałe w Londynie. W latach 1788-1789, 1798 i 1800 wystawiał w Royal Academy, lecz pomimo starań nie został jej członkiem. Malował głównie portrety wyższych oficerów marynarki wojennej m.in. Nelsona. Pod koniec życia zapadł na chorobę psychiczną, prawdopodobnie na skutek niepowodzeń.

</doc>
<doc id="1348655" url="https://pl.wikipedia.org/wiki?curid=1348655" title="Przykurcz Dupuytrena">
Przykurcz Dupuytrena

Przykurcz rozcięgna dłoniowego, zwany chorobą Dupuytrena, charakteryzuje się bliznowaceniem rozcięgna dłoniowego z następczym przykurczeniem zgięciowym palców. Jednostkę chorobową opisał Guillaume Dupuytren w 1831 roku.
Etiologia.
Etiologia omawianej zmiany chorobowej, mimo wielu badań, nie jest jeszcze ustalona. Przyjmuje się obecnie trzy zasadnicze teorie powstawania przykurczu.
Na podstawie wielu obserwacji można stwierdzić niezaprzeczalną rolę czynnika genetycznego w powstawaniu przykurczenia.
Objawy i przebieg.
Zmiany patologiczne w obrębie rozcięgna dłoniowego można podzielić na trzy fazy:
Proces bliznowaty w przebiegu przykurczu Dupuytrena obejmuje nie tylko rozcięgno dłoniowe, ale również wszystkie elementy łącznotkankowe. W związku z powyższym deformacje spowodowane przykurczeniem są zależne od umiejscowienia i rozległości procesu bliznowacenia. 
Jeśli zajęte są głównie włókna podłużne rozcięgna - dominuje przykurcz zgięciowy palców; warstwa poprzeczna - zwężenie ręki; pasma pionowe - uwidaczniają się wyraźnie wciągnięcia skóry. Zajęcie więzadła poprzecznego powierzchownego i więzadeł „pływackich" uniemożliwia odwodzenie palców. Znajomość tych zależności ułatwia w znacznym stopniu postępowanie operacyjne.
W przebiegu przykurczu Dupuytrena występują często zmiany towarzyszące, jak obniżenie czucia w obrębie opuszek palców, parestezje, zaburzenia ukrwienia. Częściej występują przykurczenia u osób chorych na cukrzycę, padaczkę czy alkoholizm. Występowanie tych dodatkowych objawów lub chorób niekorzystnie rokuje o wynikach leczenia.
Podział przykurczu Dupuytrena, uwzględniający zsumowaną wartość kątową przykurczu oraz problem zajęcia rozcięgna grzbietowego prostowników:
Przebieg choroby jest długotrwały i nie zawsze typowy. Przykurcz rozpoczyna się najczęściej w 5. dekadzie życia, częściej u mężczyzn niż u kobiet. Zwykle pojawia się delikatne zgrubienie bądź drobny guzek w obrębie dłoni. W tym stadium rozwój choroby może być zahamowany. Zwykle jednak po pewnym czasie następuje faza szybkiego tworzenia się przykurczeń i w okresie około 6 miesięcy-roku pojawiają się przykurczenia palców, najczęściej serdecznego i małego. 
Po okresie dalszym może dojść do zajęcia palców strony promieniowej lub spoidła kciuk-wskaziciel, a czasami proces kończy się przykurczem tylko jednego palca. Długotrwałe utrzymywanie się przykurczu prowadzi stopniowo do utrwalenia zmian w aparacie więzadłowo-stawowym, co może uniemożliwić prawidłowe leczenie.
Leczenie przykurczu Dupuytrena jest przede wszystkim operacyjne. W przebiegu leczenia stosuje się również zabiegi fizykoterapeutyczne między innymi: nagrzewanie dłoni, ultradźwięki, hydrokortyzonową jonoforezę. Ważną funkcję zarówno przed jak i po operacji odgrywa kinezyterapia oraz masaże. Rehabilitacja zastosowana we wczesnym okresie może hamować postęp choroby. Kinezyterapia pooperacyjna obejmuje ćwiczenia usprawniające ręki.

</doc>
<doc id="1348656" url="https://pl.wikipedia.org/wiki?curid=1348656" title="Sajf II ibn Sultan">
Sajf II ibn Sultan

Sajf II ibn Sultan – władca (imam) Omanu w latach 1728-1743.
Panował w momencie największej ekspansji terytorialnej Omanu, który władał wschodnim wybrzeżem Afryki, okupując Zanzibar, Mogadiszu i Mombasę.
Jednak około 1740 autorytet imama osłabł, co spowodowało wybuch zamieszek w kraju. Zamieszki wykorzystali Persowie, którzy zajęli kraj i okupowali go, aż Ahmad ibn Sa’id z nowej dynastii Al Busa’id wygnał ich z Omanu w 1743 roku.
Sultan III ibn Murszid ibn Adi był w latach 1742-1743 koregentem.

</doc>
<doc id="1348657" url="https://pl.wikipedia.org/wiki?curid=1348657" title="Al-Bahrija">
Al-Bahrija



</doc>
<doc id="1348658" url="https://pl.wikipedia.org/wiki?curid=1348658" title="Zespół de Quervaina">
Zespół de Quervaina

Zespół de Quervaina (ang. de Quervain syndrome) – choroba z grupy entezopatii.
Istotą choroby jest zapalenie pochewki ścięgnistej pierwszego przedziału prostowników, który zawiera ścięgna mięśnia odwodziciela długiego i prostownika krótkiego kciuka.
Przyczyną zapalenia są sumujące się urazy i przeciążenia wymienionych wyżej ścięgien z powodu wykonywania zajęć sportowych i czynności zawodowych, w których powtarza się mocny chwyt, połączony z odwiedzeniem ręki.
W związku ze zmianą amplitudy kierunków działania mięśni, przy określonych ruchach ręki i kciuka, dochodzi do konfliktu ścięgien i pochewek ścięgnistych z otaczającymi tkankami. Upośledzenie poślizgu ścięgien w obrębie pochewki może być spowodowane także zmianami kostnymi w obrębie dalszej nasady kości promieniowej.
Przewlekle drażniona pochewka reaguje przekrwieniem, obrzękiem i wysiękiem, a później włóknieniem, doprowadzającym do pogrubienia ścian i trwałego zwężenia jej światła. 
Na pierwsze miejsce wysuwają się bóle okolicy wyrostka rylcowatego kości promieniowej, występujące przy ruchach kciuka, przywodzeniu ręki i mocnym uchwycie. Bóle nierzadko promieniują w kierunku kciuka oraz przedramienia i uniemożliwiają wykonywanie podstawowych czynności życiowych, sportowych i zawodowych. 
Zwykle stwierdza się obrzęk, powiększający obrysy obwodowej nasady przedramienia w okolicy wyrostka rylcowatego kości promieniowej. Ścięgna są napięte, pochewka wyraźnie pogrubiała. Ciągłe drażnienie okostnej wyrostka rylcowatego może spowodować jego pogrubienie. 
Niekiedy dochodzi do przeskakiwania ścięgien ponad wyrostkiem. Znacznie zaawansowana stenoza pochewki może doprowadzić do tzw. strzelającego ścięgna. Ból uciskowy występuje na powierzchni bocznej kości promieniowej około 1 cm powyżej wyrostka rylcowatego.
Pomocne w rozpoznawaniu są:
Ponieważ test ten bywa niekiedy bolesny nawet dla ręki zdrowej, Muckart zaleca jego modyfikację - przycisnąć jedynie kciuk do wskaziciela i wykonać ulnaryzację ręki.
Czynny ruch wyprostu i odwiedzenia kciuka wobec oporu także połączony jest z bólem.
Leczenie zachowawcze przynosi pożytek jedynie w początkowym stadium choroby. Najważniejsze jest unieruchomienie w opatrunku obejmującym przedramię i sięgającym do głów II - V kości śródręcza. Kciuk winien być unieruchomiony łącznie ze stawem międzypaliczkowym (unieruchomienie powinno trwać do ustąpienia objawów zapalnych w obrębie pochewki). Miejscowo i ogólnie można stosować leki przeciwzapalne oraz kortykosteroidy, we wstrzyknięciach lub na drodze jonoforezy. Dodatkowo stosuje się fizykoterapię.
Przy braku efektów leczenia zachowawczego można wykonać operacyjne nacięcie pochewki, co prowadzi do całkowitego wyleczenia.

</doc>
<doc id="1348659" url="https://pl.wikipedia.org/wiki?curid=1348659" title="Zapalenie tarczycy De Quervaina">
Zapalenie tarczycy De Quervaina



</doc>
<doc id="1348660" url="https://pl.wikipedia.org/wiki?curid=1348660" title="Balarab ibn Himjar ibn Sultan">
Balarab ibn Himjar ibn Sultan

Balarab ibn Himjar ibn Sultan - panował nad częścią Omanu w latach 1743-1749.
Balarab ibn Himjar ibn Sultan reprezentował dynastię Ja’ariba. Jego konkurentem o władzę był Ahmad ibn Sa’id z nowej dynastii Al Busa’id, który rozszerzał swą władzę od 1741 i który wygnał w 1743 roku panoszących się przez dwa lata w Omanie Persów. W 1749 Ahmad ibn Sa’id uzyskał pełnię władzy.

</doc>
<doc id="1348661" url="https://pl.wikipedia.org/wiki?curid=1348661" title="Hamid ibn Sa’id">
Hamid ibn Sa’id

Hamid ibn Sa’id - władca (imam) Omanu w latach 1786-1792.
W walce z buntującymi się plemionami pomagała mu Brytyjska Kompania Wschodnioindyjska, co związało kraj z Wielką Brytanią i stopniowo uzależniało go od brytyjskiej pomocy.

</doc>
<doc id="1348662" url="https://pl.wikipedia.org/wiki?curid=1348662" title="Zespół bolesności bocznego przedziału stawu łokciowego">
Zespół bolesności bocznego przedziału stawu łokciowego



</doc>
<doc id="1348663" url="https://pl.wikipedia.org/wiki?curid=1348663" title="Muhammad ibn Nasir">
Muhammad ibn Nasir

Muhammad ibn Nasir - jedyny władca (imam) Omanu z dynastii Banu Ghafir. 
Panował w latach 1724-1728. Za jego rządów doszło do intensywnej ekspansji wzdłuż wschodniego wybrzeża Afryki. Omanowi podporządkowana została Mombasa.

</doc>
<doc id="1348664" url="https://pl.wikipedia.org/wiki?curid=1348664" title="Zakleszczające zapalenie ścięgna">
Zakleszczające zapalenie ścięgna

Zakleszczające zapalenie ścięgna – choroba występująca w przebiegu gośćca reumatoidalnego, jako skutek powtarzających się mikrourazów, ale także jako wada wrodzona.
Choroba dotyczy najczęściej kciuka ("zespół "trzaskającego" kciuka"), rzadziej palca środkowego i palca małego ("zespół "trzaskającego" palca"). Mechanizm zatrzymania ruchu palca polega na zakleszczeniu pogrubiałego ścięgna zginacza palca u wejścia do pochewki ścięgnistej.
Polega ona na zaburzeniu płynności ruchów czynnego zginania i prostowania palca. Ponieważ po wykonaniu pewnego zakresu ruch palca zostaje zahamowany, aby kontynuować ruch pacjent musi wykonać specjalny wysiłek. Słyszalny trzask, połączony niekiedy z bólem, umożliwia dokończenie przerwanego ruchu.
Już w warunkach normalnych pochewka ścięgnista kciuka ma lekkie przewężenie na wysokości trzeszczek. Położone w pochewce, ścięgno mięśnia zginacza długiego kciuka biegnie na tej wysokości w kanale kostno-ścięgnistym. Kanał ten jest dość ciasny i może powiększać swą objętość w bardzo niewielkim stopniu, uwypuklając się dłoniowo.
Włókniste pogrubienie wlotu pochewki powoduje zaciskanie ścięgna. Drażnione ścięgno ulega obrzękowi, a z czasem żółtawemu przebarwieniu i wrzecionowatemu pogrubieniu. Od tego momentu wsuwanie się pogrubiałej części ścięgna do pochewki staje się bardzo utrudnione.
U dorosłych choroba rozpoczyna się często pojawieniem guzka u podstawy palca, po stronie dłoniowej; tkliwy na ucisk guzek jest pogrubiałym ścięgnem. Z czasem pojawia się zatrzymywanie ruchów palca i charakterystyczny trzask, po którym kontynuowany jest dalszy ruch.
U małych dzieci chorobą dotknięty jest zazwyczaj, tylko kciuk, który ustawia się w zgięciu; Wykonanie biernego ruchu wyprostu może być niemożliwe;
Guzek daje się wyczuć u wejścia do pochewki ścięgnistej, po stronie dłoniowej.
W przypadkach zaawansowanej choroby może dojść do zablokowania palca w zgięciu lub wyproście.
Próba leczenia zachowawczego usprawiedliwiona jest w początkowej fazie, kiedy nie ma objawów zatrzymania ruchu. Leczenie polega na miejscowym i ogólnym stosowaniu leków przeciwzapalnych. W fazie rozwiniętego schorzenia pozostaje jedynie zabieg chirurgiczny.
Operacja polega na przecięciu lub wycięciach pochewki włóknistej w celu ułatwienia przesuwu pogrubiałego ścięgna. Leczenie bezoperacyjne, polegające na stosowaniu salicylanów i ciepłolecznictwa lub wstrzyknięć dopochewkowych, tylko w niewielu przypadkach ma dobre rokowania. U niemowląt zdarzają się przypadki samoistnego cofnięcia się objawów choroby.

</doc>
<doc id="1348669" url="https://pl.wikipedia.org/wiki?curid=1348669" title="Sultan ibn Ahmad">
Sultan ibn Ahmad

Sultan ibn Ahmad – imam Omanu z dynastii Al Busa’id. Panował w latach 1792-1804. Władzę po nim przejęli wspólnie jego synowie Salim ibn Sultan i Sa’id ibn-Sultan.
W latach 1798 i 1800 podpisał układy o współpracy z Wielką Brytanią, co doprowadziło do powstania placówek handlowych brytyjskich na wybrzeżu Omanu i uzależnienie tego kraju od polityki Londynu. W zamian Brytyjczycy pomagali zwalczać tendencje odśrodkowe i bunty w państwie.

</doc>
<doc id="1348670" url="https://pl.wikipedia.org/wiki?curid=1348670" title="Architektura Legnicy">
Architektura Legnicy

Charakter zabudowy poszczególnych dzielnic.
Teren ścisłego "centrum miasta", trawiony na przestrzeni wieków przez pożary, w latach 60. i 70. XX wieku został poddany częściowej zabudowie wielkopłytowej i obecnie nie jest architektonicznie jednolity. Na jego obszarze znajduje się zarówno obiekty pochodzące ze średniowiecza (Zamek Piastowski, Katedra, Kościół Mariacki, zabytkowe baszty pochodzące z części murów obronnych), renesansu (fragmenty Zamku, Kamienice Śledziowe tzw. "Śledziówki", Dom Pod Przepiórczym Koszem, Kamienica Scultetusa), baroku (Akademia Rycerska, Kościół św. Jana, dawny Kościół Maurycego, Kuria Opatów Lubiąskich, Stary Ratusz), jak i przykłady architektury neoklasycystycznej (budynek w centrum Rynku tzw. "Nowy Odwach" -XIX wieczny na miejscu dawniejszych wyburzonych legnickich Sukiennic), neobarokowej (zabudowania I LO, budynek banku na Placu Klasztornym), czy wreszcie obiekty współczesne, oraz starsza zabudowa – kamieniczna budowana do początku XX wieku.
Bardziej jednolite są "dzielnice przylegające do średniowiecznego centrum" – w południowej, "Tarninowie" dominuje zabudowa eklektyczna z elementami modernizmu i secesji. W południowej części dzielnicy dominuje zabudowa kamieniczna.
Zachodnia dzielnica "Fabryczna" składa się z XIX-wiecznych fabryk i kamienic robotniczych, podobnie jak położona po wschodniej części dzielnica "Kartuzy", oraz częściowo na północy i południowym wschodzie wstępuje zabudowa kamieniczna.
Również dzielnica "Ochota" (na południowy wschód; od Parku Miejskiego do dzielnicy Tarninów) zabudowana jest kamienicami z początku XX w.
Osiedla domów jednorodzinnych – dzielnica "Piekary Wielkie" z elementami zabudowy szeregowej: zachód) "Stare Piekary" (północny wschód) oraz w rejonie dzielnicy "Przedmieście Głogowskie" (północ) oraz część "osiedle Sienkiewicza" (południe), "Przybków" (południe), "osiedle Nowe" (południe), i część dzielnicy "osiedle Białe Sady" (południowy wschód) z lat 20. XX w. stanowią typową realizację zabudowy koncepcji miasta-ogrodu.
Domy jednorodzinne budowane w czasach teraźniejszych (w XIX w.) reprezentują: "osiedle Amerykańskie" (zachód), "osiedle Sienkiewicza" (południe), "osiedle w Alejach" (południowy wschód) oraz domy budowane (w drugiej połowie XIX w.) reprezentują: "Białe Sady" (południowy zachód) i północna część dzielnicy "Bielany" oraz północna część "osiedla Sienkiewicza" – stanowią pozostałość idei budowy osiedli tanich – domków jednorodzinnych.
Bloki wielorodzinne w rejonie ul. Działkowej, Chojnowskiej i Marynarskiej, Asnyka i Złotoryjskiej ("Osiedle Asnyka"), ul.Gliwickiej ("Czarny Dwór") i al. Rzeczypospolitej ("Bielany") stanowią przykład zabudowy modernistycznej].
Budownictwo wielkopłytowe w technologii Fadom reprezentują osiedla wschodnie z przełomu lat 70. i 80. XX wieku – "osiedle Kopernika" z przełomu lat 80. i 90. XX w. – "osiedle Piekary" oraz zachodnie – część "osiedla Asnyka", oraz "Zosinek" czy okolice ulic: Drzymały i Piątnickiej. Zabudowa w okolicach ulicy Myrka a Myśliwca, Słubickiej, Poznańskiej, Chocianowskiej czy w Lasku Złotoryjskim, to dawne kompleksy koszarowe wojsk Wehrmachtu, a następnie Północnej Grupy Wojsk Armii Radzieckiej adaptowana na współczesne mieszkania. Są wśród nich również pojedyncze budynki z wielkiej płyty, budowane przez polskie firmy w zamian za wymianę na dotychczas zajęte obiekty w "centrum" (zachodnia część "os. Zosinek" wzniesiona w technologii "Wrocławskiej Wielkiej Płyty", budynki przy ul. Bydgoskiej, Chojnowskiej oraz ul. Marcinkowskiego czy Wybickiego i Kościuszki na "Tarninowie"), jak i montowane z elementów przywiezionych z ZSRR (budynki typu "Leningrad").

</doc>
<doc id="1348671" url="https://pl.wikipedia.org/wiki?curid=1348671" title="Salim ibn Sultan">
Salim ibn Sultan

Salim ibn Sultan – imam Omanu w latach 1804-1806.
Wraz ze swym bratem odziedziczył władzę, gdy zmarł ich ojciec Sultan ibn Ahmad w 1804. 14 września 1806 jego brat Sa’id ibn Sultan sam przejął rządy.

</doc>
<doc id="1348673" url="https://pl.wikipedia.org/wiki?curid=1348673" title="Fistulogram">
Fistulogram



</doc>
<doc id="1348676" url="https://pl.wikipedia.org/wiki?curid=1348676" title="Apator">
Apator

Apator – międzynarodowa grupa kapitałowa producentów oraz dystrybutorów urządzeń i systemów pomiarowych, a także dostawców nowoczesnych rozwiązań do automatyzacji pracy sieci elektroenergetycznej. Grupa działa w trzech segmentach biznesowych: energia elektryczna, woda i ciepło oraz gaz, dostarczając rozwiązania w zakresie opomiarowania wszystkich mediów użytkowych (liczniki energii elektrycznej, wodomierze, ciepłomierze, gazomierze), jak również zaawansowane technologicznie rozwiązania dla inteligentnych sieci elektroenergetycznych, wodnych i gazowych.
Około połowy przychodów ze sprzedaży grupy pochodzi z eksportu, zaś rozwiązania i produkty dystrybuowane są do ponad 70 krajów świata. Dominującymi rynkami zagranicznymi są Wielka Brytania, Holandia, Niemcy, Belgia, Czechy, Rosja, Ukraina, Francja, Litwa i Bułgaria.
Akcje spółki Apator S.A są notowane na Giełdzie Papierów Wartościowych w Warszawie, wchodząc w skład indeksu sWIG80.
Struktura.
Apator jest podmiotem dominującym grupy kapitałowej, w skład której wchodzą również:
Historia.
W 1949 roku w Toruniu założono Pomorskie Zakłady Wytwórcze Aparatury Niskiego Napięcia, które rozpoczęły produkcję aparatury łącznikowej, rozdzielnic i urządzeń dla energetyki i górnictwa. W latach 60. XX w. przedsiębiorstwo wytwarzało stacje transformatorowe i urządzenia rozdzielczo-sterownicze, przeznaczone na eksport do ZSRR. Od lat 70. produkowało tyrystorowe zespoły napędowe. Rozwinęło sprzedaż eksportową m.in. do Meksyku, Hiszpanii, Niemiec, Turcji, Indii i krajów Europy Środkowej. W latach 80. XX w. produkowało aparaturę dla górnictwa węgla kamiennego, przeznaczoną zarówno na rynek krajowy, jak i na eksport do Czechosłowacji, Rumunii i ZSRR.
W grudniu 1992 roku Apator został przekształcony z przedsiębiorstwa państwowego w spółkę akcyjną, a dotychczasowi pracownicy zostali jej akcjonariuszami. Przedsiębiorstwo pracowało początkowo na bazie majątku oddanego mu przez Skarb Państwa do odpłatnego korzystania. W 1996 roku nabyło ten majątek na własność. Na przełomie stycznia i lutego tegoż roku przeprowadzono ofertę publiczną części dotychczasowych akcji połączoną z nową emisją. Akcje Apatora są od 24 kwietnia 1997 roku notowane na Giełdzie Papierów Wartościowych w Warszawie. W marcu 2004 roku Apator nabył pakiet kontrolny akcji świdnickiej Fabryki Aparatury Pomiarowej „Pafal”.
14 kwietnia 2008 roku Apator nabył 20% udziałów spółki Apator GmbHA, stając się jej jedynym właścicielem. 30 kwietnia za kwotę ponad 70 mln zł zakupił 97,1% akcji poznańskiej Fabryki Wodomierzy PoWoGaz SA.
Akcjonariat.
Według danych z maja 2008 roku znanymi akcjonariuszami spółki byli:
Pozostali posiadali 50,75% akcji i 46,45% głosów.
Sponsoring.
Przez ponad 40 lat przedsiębiorstwo wspierało finansowo toruński klub żużlowy (występujący także pod nazwą Apator Toruń). Sponsoring klubu zakończył się jesienią 2005 roku. W 2012 roku przedsiębiorstwo wsparło klub hokejowy Nesta Karawela Toruń.

</doc>
<doc id="1348679" url="https://pl.wikipedia.org/wiki?curid=1348679" title="Rudawka guamska">
Rudawka guamska

Rudawka guamska ("Pteropus tokudae") – wymarły gatunek ssaka z podrodziny Pteropodinae w obrębie rodziny rudawkowatych (Pteropodidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1934 roku angielsko-amerykański zoolog George Henry Hamilton Tate nadając mu nazwę "Pteropus tokudae". Holotyp pochodził z Guam, z Marianów, w Stanach Zjednoczonych. 
Niezwykle ograniczone dane genetyczne zebrane ze starego okazu znajdującego się w muzeum pozwalają umiejscowić "P. tokudae" w pobliżu "P. pelagicus". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Rudawka guamska występowała endemicznie na wyspie Guam, z archipelagu Marianów, należącym do Stanów Zjednoczonych.
Status zagrożenia.
Został zanotowany po raz pierwszy w 1931, opisany naukowo w 1934 roku. Często dzielił siedliska z pokrewnym gatunkiem, "Pteropus mariannus". Złapano tylko trzy osobniki, ostatni żywy okaz był samicą złapaną w 1967 roku, a trzecim osobnik zastrzelony przez myśliwych w 1968. Od tamtej pory pomimo szeroko zakrojonych badań terenowyc nie stwierdzono jego wystąpienia. Przyczyną wymarcia najprawdopodobniej były intensywne polowania miejscowej ludności (Czamorro), ale mogło to mieć związek z wprowadzeniem mnangrowca brunatnego ("Boiga irregularis").

</doc>
<doc id="1348680" url="https://pl.wikipedia.org/wiki?curid=1348680" title="Rudawka mariańska">
Rudawka mariańska

Rudawka mariańska, rudawka okinawska ("Pteropus mariannus") – gatunek ssaka z podrodziny Pteropodinae w obrębie rodziny rudawkowatych (Pteropodidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1822 roku francuski zoolog Anselme Gaëtan Desmarest nadając mu nazwę "Pteropus mariannus". Holotyp pochodził z Guam, na Marianach, w Stanach Zjednoczonych. 
"Pteropus mariannus" należy do grupy gatunkowej "griseus". Taksony "pelewensis", "ualanus" i "yapensis" są często wymieniane jako podgatunki "P. mariannus", ale badania potwierdziły ich odrębny status gatunkowy. Status taksonomiczny "P. loochoensis" z Okinawy (Riukiu, Japonia) pozostaje niepewny; jest znany z zaledwie dwóch okazów odłowionych w XIX wieku i uważany jest za konspecyficzny lub wymarły podgatunek "P. mariannus". Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Rudawka mariańska występuje w zależności od podgatunku:
Morfologia.
Długość ciała 195–250 mm, ogona brak, długość ucha 25–26 mm, długość tylnej stopy 52–54 mm, długość przedramienia 134–154 mm; masa ciała 270–577 g; samce są nieco większe od samic. 
Znaczenie gospodarcze.
Mięso tych rudawek (w języku czamorro określanych "fanihi") stanowi element miejscowej kuchni, co wiązane jest z rzadką neurologiczną chorobą występującą w drugiej połowie XX wieku na Guam, lytico-bodig.
Status zagrożenia.
Liczebność kolonii tego zwierzęcia znacznie się zmniejszyła w ostatnich latach. 

</doc>
<doc id="1348681" url="https://pl.wikipedia.org/wiki?curid=1348681" title="Luis Ricardo Falero">
Luis Ricardo Falero

Luis Ricardo Falero – malarz hiszpański tworzący w XIX wieku.
Urodził się w Granadzie, w zamożnej rodzinie. Rodzice opłacili mu studia na Uniwersytecie w Richmond w Wielkiej Brytanii, gdzie nauczył się języka angielskiego oraz technik akwareli. Mając zaledwie 9 lat wyjechał do Paryża, gdzie kontynuował naukę a później pracował jako portrecista. Zgodnie z życzeniem rodziców wrócił do Hiszpanii i zaciągnął się do marynarki hiszpańskiej. Porzucił karierę wojskową na rzecz dalszych studiów (tj. sztuka, chemia, inżynieria przemysłowa). Od 1880 r. do śmierci mieszkał w Londynie. Poruszał tematykę fantastyczną i mitologiczną, malował głównie żeńskie akty. Zmarł przedwcześnie w 45. roku życia.

</doc>
<doc id="1348684" url="https://pl.wikipedia.org/wiki?curid=1348684" title="Przestrzeń Riemanna">
Przestrzeń Riemanna



</doc>
<doc id="1348686" url="https://pl.wikipedia.org/wiki?curid=1348686" title="Rozmaitość Riemanna">
Rozmaitość Riemanna



</doc>
<doc id="1348688" url="https://pl.wikipedia.org/wiki?curid=1348688" title="Pandit (tytuł)">
Pandit (tytuł)

Pandit (dewanagari पण्डित, trl. paṇḍita, trb. pandita, "uczony", tybet. "pan-czen") – sanskrycki tytuł nadawany erudytom hinduistycznym, jak również indyjskim profesjonalistom w jakiejkolwiek dyscyplinie teoretycznej. Współcześnie niewielki procent braminów staje się panditami, najczęściej w zakresie literatury sanskryckiej . Spoczywa na nich obowiązek prezentowania wykładni z pism religijnych w sposób wiążący.
Współcześnie holenderska Arja Samadź uznaje w funkcjach panditów kobiety.
Bywali też tak tytułowani nauczyciele w Indiach Brytyjskich. We współczesnej angielszczyźnie "pundit "oznacza eksperta politycznego, publicystę, np. Rusha Limbaugha.

</doc>
<doc id="1348689" url="https://pl.wikipedia.org/wiki?curid=1348689" title="Izomorfizm muzyczny">
Izomorfizm muzyczny

Izomorfizm muzyczny – izomorfizm między wiązką styczną formula_1 a wiązką kostyczną formula_2 rozmaitości riemannowskiej formula_3 określony za pomocą jej metryki. Znany jest również jako podnoszenie i opuszczanie wskaźników.
Dyskusja.
Niech formula_4 oznacza rozmaitość riemannowską, zaś formula_5 oznacza lokalny układ współrzędnych dla wiązki stycznej formula_6 z dualnym do niego koukładem formula_7 Wówczas można wyrazić lokalnie metrykę riemannowską (która jest 2-kowariantnym polem tensorowym symetrycznym i dodatnio określone) jako formula_8 Dla danego pola wektorowego formula_9 można zdefiniować jego "bemol" jako
Operację tę nazywa się „opuszczaniem wskaźnika”. Korzystając z tradycyjnej notacji nawiasów kątowych dla iloczynu skalarnego wyznaczonego przez formula_11 otrzymuje się nieco bardziej przejrzysty związek
dla wszystkich wektorów formula_13 oraz formula_14
Alternatywnie, dla danego pola kowektorowego formula_15 można określić jego "krzyżyk" jako
gdzie formula_17 są elementami macierzy odwrotnej do formula_18 Branie krzyżyka pola kowektorowego nazywa się „podnoszeniem wskaźnika”.
Konstrukcja ta daje dwa wzajemnie odwrotne izomorfizmy formula_19 oraz formula_20 Są to izomorfizmy wiązek wektorowych, które dla każdego formula_21 dają odwrotne izomorfizmy przestrzeni liniowych między formula_22 oraz formula_23
Izomorfizmy muzyczne mogą być także rozszerzone na wiązki formula_24 oraz formula_25 Należy przy tym zaznaczyć, który ze wskaźników ma być podniesiony lub opuszczony. Przykładowo niech dane będzie pole formula_26-tensorowe formula_27 Podnosząc drugi wskaźnik uzyskuje się pole formula_28-tensorowe formula_29
Ślad tensora poprzez metrykę.
Niech dla danego pola formula_30-tensorowego formula_31 będzie określony ślad formula_13 poprzez metrykę formula_11 jako
Należy zauważyć, że definicja śladu jest niezależna od wyboru podnoszonego wskaźnika, gdyż tensor metryczny jest symetryczny.

</doc>
<doc id="1348690" url="https://pl.wikipedia.org/wiki?curid=1348690" title="Przestrzeń pseudoriemannowska">
Przestrzeń pseudoriemannowska



</doc>
<doc id="1348692" url="https://pl.wikipedia.org/wiki?curid=1348692" title="Podnoszenie i opuszczanie wskaźników">
Podnoszenie i opuszczanie wskaźników

Dla danego tensora z rozmaitości formula_1 z określoną na niej nieosobliwą formą (taką jak np. metryka Riemanna lub metryka Minkowskiego) można podnieść lub opuścić jego wskaźniki, czyli zmienić tensor wymiaru formula_2 na tensor wymiaru formula_3 (podnieść indeks) lub na tensor wymiaru formula_4 (opuścić indeks).
Wyniki te można osiągnąć poprzez mnożenie przez kowariantny lub kontrawariantny tensor metryczny, a następnie skrócenie wyniku. Mnożenie przez kontrawariantny tensor metryczny (i skrócenie) podnosi wskaźniki:
a mnożenie przez kowariantny tensor metryczny (i skrócenie) opuszcza je:
Operacje podniesienia i następującego po nim opuszczenia tego samego wskaźnika (lub odwrotnie) są do siebie odwrotne, co odzwierciedla odwrotność kowariantnych i kontrawariantnych tensorów metrycznych:
gdzie formula_8 – delta Kroneckera odpowiadająca macierzy jednostkowej.
Należy zauważyć, że nieosobliwość formula_9 nie jest wymagana do opuszczenia wskaźnika. Jednak aby możliwe było obliczenie formula_10 i podwyższenie wskaźnika dowolnego tensora, macierz formula_9 musi być nieosobliwa.

</doc>
<doc id="1348693" url="https://pl.wikipedia.org/wiki?curid=1348693" title="Kultura w Legnicy">
Kultura w Legnicy

Instytucje.
Muzea.
Funkcje muzeum okręgowego dla Legnicy spełnia założone w 1962 r. przez Tadeusza Gumińskiego Muzeum Miedzi, mieszczące się w XVIII-wiecznym budynku dawnego pałacu opatów z Lubiąża. Poza ekspozycjami związanymi z miedzią, muzeum prowadzi stałą wystawę dotyczącą historii miasta oraz organizuje różnego rodzaju okolicznościowe wystawy.
Oprócz budynku głównego, Muzeum Miedzi posiada kilka oddziałów. Są to:
Galerie.
Jedyną funkcjonującą w mieście samodzielną galerią jest Galeria sztuki na pl. Katedralnym. Ponadto, przyziemie domu „pod Przepiórczym Koszem” w Rynku zajmuje jej oddział Galeria srebra „Pod Przepiórczym Koszem”, budynek dawnego banku na ul. Witelona „The Secondart Gallery”, a hall gmachu Legnickiej Biblioteki Publicznej (dawna loża masońska przy ul. Piastowskiej) przybiblioteczna Galeria Loża.
Kina.
W Legnicy nieprzerwanie od ponad 50. lat istnieją dwa kina: Ognisko i Piast. Do momentu wyburzenia w latach 90. XX w. na ul. Wrocławskiej istniało również kino „Bałtyk”. Wcześniej przez dłuższy czas funkcjonowało również przy ulicy Łąkowej kino „Kolejarz”.
W kwietniu 2009 otwarto pierwsze w Legnicy kino wielosalowe Helios w Galerii Piastów przy ulicy Najświętszej Marii Panny 9.
Teatry.
Od lat 70. XX w. w Legnicy funkcjonuje jeden teatr – Teatr im. Heleny Modrzejewskiej.
Biblioteki.
Legnicka Biblioteka Publiczna
Inne.
Działająca w mieście Legnicka Biblioteka Publiczna zapewnia wszystkim mieszkańcom dostęp do książek poprzez siedzibę główną i 11 filii.
Propagowaniem kultury wśród mieszkańców zajmują się: Młodzieżowe Centrum Kultury (2. placówki na Tarninowie), osiedlowe domy kultury „Kopernik” (na os. Kopernika), „Atrium” (na os. Piekary) oraz klub osiedlowy „Agatka” (na os. Asnyka).
Ponadto funkcjonuje w mieście Zespół Pieśni i Tańca „Legnica”.
Istniejący w Legnicy od 1953 r. Oddział Archiwum Państwowego we Wrocławiu posiada zbiory archiwaliów dotyczących miasta Legnicy i regionu (obecne powiaty: legnicki, głogowski, jaworski, lubiński, polkowicki, złotoryjski). Najstarsze dokumenty sięgają końca XIII w., najnowsze pochodzą już z XXI w. Zasób Archiwum Państwowego w Legnicy na koniec 2010 r. liczył ok. 2,2 km bieżącego akt (ok. 162 tysiące jednostek archiwalnych) .
Wydarzenia.
Wydarzenia cykliczne.
Do najważniejszych imprez o zasięgu międzynarodowym należą:
Charakter ogólnopolski mają zaś takie wydarzenia, jak:
Charakter powiatowy mają zaś takie wydarzenia, jak:
Produkcje filmowe w Legnicy.
W ostatnich latach miasto służyło za plener dla kilku produkcji filmowych:

</doc>
<doc id="1348699" url="https://pl.wikipedia.org/wiki?curid=1348699" title="Media w Legnicy">
Media w Legnicy

Sytuacja w mediach od roku 2006.
Za sprawą licznych przekształceń własnościowych na lokalnym rynku medialnym zaszły w ostatnich latach spore zmiany.
Po zmianach w dzienniku Słowo Polskie - Gazeta Wrocławska wprowadzonych w 2007 r., zniknęła ostatnia gazeta, w której publikowano codziennie doniesienia z Legnicy. Pod koniec 2006 r. decyzją wydawcy zlikwidowano jeden z najstarszych tytułów prasowych w regionie (Konkrety), który zastąpiły niebawem nowe Konkrety Polskie. Istniejący od 1994 roku drugi tygodnik – Panorama Legnicka – został przejęty przez właściciela Gazety Wrocławskiej i zdegradowany do roli wtorkowego dodatku do dziennika. Wcześniej, w latach 2004-2006 pojawiły się nowe gazety bezpłatne: Express Legnicki i Gazeta Piastowska.
Po 17 letniej przerwie na legnicki rynek prasowy powróciła Gazeta Legnicka wydawana przy współpracy z LCA.pl przez Wydawnictwo LCA – Media. Numer Zerowy ukazał się w dniu 20 listopada 2008 roku.
Gazeta Legnicka była pierwszym, niezależnym, lokalnym dziennikiem w Polsce ukazywała się w latach 1991-94. Obecnie wydawana jest w formie darmowego dwutygodnika.
1 października 2009 wydany został bezpłatny tygodnik LEGNICZANIN.PL, 16 stron oraz 16 tys. nakładu. Gazeta ukazuje się nieregularnie. - obecnie wydawany jest nie regularnie. 
Od 2 lutego 2012 roku ukazał się nowy tytuł prasowy Tygodnik 24Legnica - 24Lubin. Gazeta została stworzona przez osoby, które były mocno związane z Grupą Expresów, a które to zostały wycofane z rynku. Tygodnik 24Legnica – 24Lubin to jedyna bezpłatna gazeta miejska o takim zasięgu oraz jedyny tygodnik ukazujący się na terenie zagłębia miedziowego, dystrybuowany jest w każdy czwartek tygodnia, na łamach jego publikowane są profesjonalne reportaże, wywiady, interwencje. Stale prowadzone są takie działy jak: Zdrowie, Finanse, Auto-Moto, Nieruchomości, Nauka i Praca. Ściśle powiązany portal informacyjny to www.24legnica.pl
Jedyną legnicką rozgłośnią radiową jest lokalne Radio Plus.
Informacje z Legnicy emitują w swoich serwisach regionalnych również Polskie Radio Wrocław i Muzyczne Radio.
Jedyną legnicką telewizję www.damitv.pl – działającą w sieci kablowej Vectra Telewizję Dami – uzupełniają wiadomości z Legnicy na antenach odbieranych w mieście również drogą naziemną TV Odra (TVL), TVP Wrocław
Internetowe telewizje w Legnicy dostępne są na portalach VIDEO.LCA.pl oraz www.damitv.pl
Dwa najstarsze legnickie portale internetowe działające do dziś to legnica.net.pl, powstały w 1997 r., oraz LCA.pl, powstały w 2001 r. Od 2000 r. działa także mający charakter portalu miejskiego serwis internetowy Urzędu Miasta - www.legnica.eu.
W roku 2009 powstał kolejny portal legniczanin.pl wydawany przez tv-m press media
Od 8. października 2012 roku działa Regionalny Portal Informacyjno-Publicystyczny , który opisuje wydarzenia z byłego województwa legnickiego. Ma największy teren działania wśród portali w regionie.

</doc>
<doc id="1348704" url="https://pl.wikipedia.org/wiki?curid=1348704" title="(7213) Conae">
(7213) Conae

(7213) Conae – planetoida z grupy pasa głównego asteroid okrążająca Słońce w ciągu 4 lat i 26 dni w średniej odległości 2,55 j.a. Została odkryta 31 maja 1967 roku w Obserwatorium Féliksa Aguilara przez zespół "El Leoncito Station". Nazwa planetoidy pochodzi od "CONAE", narodowej argentyńskiej agencji kosmicznej powstałej w 1991 roku. Przed nadaniem nazwy planetoida nosiła oznaczenie tymczasowe (7213) 1967 KB.

</doc>
<doc id="1348708" url="https://pl.wikipedia.org/wiki?curid=1348708" title="Institute of Actuaries of Australia">
Institute of Actuaries of Australia

Instytut Aktuariuszy Australii (ang. "Institute of Actuaries of Australia" (IAA or IAAust)) – organizacja reprezentująca zawód aktuariusza w Australii. 
Historia.
W 1897 zostało założone Towarzystwo Aktuariuszy Nowej Południowej Walii (ang. "Actuarial Society of New South Wales"). 
Ponieważ aktuariusze mieszkający w innych stanach i w Nowej Zelandii wstępowali do Towarzystwa, w 1919 nazwę zmieniono na Towarzystwo Aktuariuszy Australazji (ang. "Actuarial Society of Australasia"). Towarzystwo wydało pierwszy biuletyn w 1945. Pierwszy zjazd miał miejsce w 1953.
W 1963, po kolejnych zmianach nazwy, powołano Instytut Aktuariuszy Australii i Nowej Zelandii. Kiedy, w 1977, aktuariusze z Nowej Zelandii utworzyli swoje własne towarzystwo, nazwa została zmieniona na Instytut Aktuariuszy Australii.
Cele.
Instytut Aktuariuszy Australii reprezentuje zawód aktuariusza poprzez kreowanie, poszerzanie i utrzymywanie środowiska w którym umiejętności aktuariuszy są wykorzystywane i cenione. Instytut:
IAA wydaje:
Członkostwo.
Istnieją trzy stopnie członkostwa:
Przyznawany stopień członkowski związany jest z ilością zdanych egzaminów aktuarialnych.

</doc>
<doc id="1348712" url="https://pl.wikipedia.org/wiki?curid=1348712" title="Cheddar (Anglia)">
Cheddar (Anglia)

Cheddar – wieś w Wielkiej Brytanii, w Anglii w hrabstwie Somerset. Położona u podgórza wzgórz Mendip. Wieś dała nazwę gatunkowi wytwarzanych tu serów cheddar – najpopularniejszego gatunku w Wielkiej Brytanii i szeroko znanego w Europie. I choć nazwa ma znaczenie ogólnoświatowe, w miejscowości znajduje się tylko jeden zakład serowarski.
Geografia i krajobraz.
Cheddar położony jest u podnóża wapiennych wzgórz Mendip. Znajduje się tu wąwóz Cheddar i jaskinia, będąca świadectwem zachodzących tu zjawisk krasowych.

</doc>
<doc id="1348716" url="https://pl.wikipedia.org/wiki?curid=1348716" title="Babine">
Babine

Babine jest nazwą kulturowo-geograficzną z Kolumbii Brytyjskiej w Kanadzie i może stanowić odniesienie do:

</doc>
<doc id="1348721" url="https://pl.wikipedia.org/wiki?curid=1348721" title="Horní Suchá">
Horní Suchá



</doc>
<doc id="1348725" url="https://pl.wikipedia.org/wiki?curid=1348725" title="Kornel Gibiński">
Kornel Gibiński

Kornel Stanisław Gibiński (ur. 7 września 1915 w Krakowie, zm. 31 marca 2012 w Katowicach) – polski lekarz, profesor doktor habilitowany nauk medycznych, członek rzeczywisty PAN, PAU, dr.h.c.mult., internista, gastroenterolog, farmakolog kliniczny oraz filozof medycyny.
Życiorys.
Był synem artysty malarza Stanisława Gibińskiego.
W 1939 ukończył studia na Wydziale Lekarskim Uniwersytetu Jagiellońskiego. W trakcie II wojny światowej pracował w Klinice Chorób Wewnętrznych UJ oraz Ubezpieczalni Społecznej. Członek Armii Krajowej, aresztowany i osadzony w Gross-Rosen w 1944. Po wojnie pracował we Wrocławiu (tam zainteresował się endoskopią, gdy znalazł 3 poniemieckie endoskopy).
Stopień doktora n. med. uzyskał w 1945, a doktora habilitowanego w 1949. W 1954 został profesorem nadzwyczajnym, a w 1966 profesorem zwyczajnym. Pracę rozpoczął w 1935 jeszcze jako student w Zakładzie Fizjologii UJ. W 1953 został kierownikiem Kliniki Chorób Wewnętrznych ŚAM w Bytomiu, a w 1961 w Katowicach. W 1974 został kierownikiem Kliniki Gastroenterologii oraz Instytutu Chorób Wewnętrznych ŚAM w Katowicach, którymi kierował do przejścia na emeryturę (1985).
Założyciel i przewodniczący Polskiego Towarzystwa Gastroenterologicznego, członek honorowy: Polskiego Lekarskiego Towarzystwa Radiologicznego, Towarzystwa Internistów Polskich, Polskiego Towarzystwa Lekarskiego, Francuskiego Towarzystwa Gastroenterologii, Towarzystwa Naukowego Lekarzy Czechosłowackich im. J. E. Purkyně (Československá lékařská společnost J. E. Purkyně). Członek komitetów redakcyjnych „Przeglądu Lekarskiego”, „Polskiego Archiwum Medycyny Wewnętrznej”. Od 1961 członek czynny New York Academy of Sciences, od 1970 członek Royal Society of Medicine (Londyn), wiceprezydent Europejskiego Tow. Endoskopii (1980–1984) i wiceprezydent Światowej Organizacji Towarzystwa Gastroenterologii (1982–1986).
Zawarł małżeństwo z Wandą z domu Ostrowską. Ich córka Marta Gibińska-Marzec została anglistką, profesorem nauk humanistycznych; ich wnukami są Magdalena Heydel i Andrzej Marzec.
Dorobek naukowy.
Bywa nazywany ojcem śląskiej interny. Promotor ponad 40 przewodów doktorskich i opiekun 13 habilitacyjnych. Opublikował 7 opracowań monograficznych, ponad 30 rozdziałów w opracowaniach zbiorowych oraz ponad 400 artykułów, w tym 77 publikowanych zagranicą. Autor pierwszego polskiego podręcznika gastroenterologii klinicznej (1958), stworzył pierwszą na Śląsku pracownię endoskopową, uruchomił drugą w Polsce „sztuczną nerkę” i pierwszą pracownię angiograficzną.
Był bliskim przyjacielem i współpracownikiem prof. Tadeusza Chruściela.
Spoczywa na Cmentarzu Salwatorskim (sektor SC12-1-7).
Odznaczenia i wyróżnienia.
Odznaczony Orderem Budowniczych Polski Ludowej (1974), Krzyżem Komandorskim z Gwiazdą (1999), Oficerskim i Kawalerskim Orderu Odrodzenia Polski, Złotym Krzyżem Zasługi (1955), odznaką honorową „Za wzorową pracę w służbie zdrowia” (1951), odznaką „Zasłużony Lekarz PRL”, nagrodą Fundacji Alfreda Jurzykowskiego (1979), Nagrodą Państwową II st., Medalem „Gloria Medicinae”.
W dowód uznania dla jego osoby 7 września 2006 nadano jego imię Centralnemu Szpitalowi Klinicznemu w Katowicach (przekształconemu w 2016 roku w Uniwersyteckie Centrum Kliniczne). Kilka dni wcześniej został Honorowym Obywatelem Miasta Katowice. W roku 2000 otrzymał Nagrodę im. Wojciecha Korfantego przyznawaną przez Związek Górnośląski.

</doc>
<doc id="1348730" url="https://pl.wikipedia.org/wiki?curid=1348730" title="Briley Manufacturing">
Briley Manufacturing

Briley Manufacturing - amerykańskie przedsiębiorstwo założone w 1976 roku przez Jessa Brileya i Cliffa Mollera. Początkowo zajmowało się produkcja krótkich serii wyczynowej broni sportowej. Później produkowała wysokiej jakości czoki i lufy gładkolufowe do strzelb, oraz podzespoły służące do tuningu pistoletów. W 1990 roku przedsiębiorstwo utworzyło oddział "Briley Pistol Division" produkujący pistolety oparte na konstrukcji klasycznego pistoletu M1911.

</doc>
<doc id="1348731" url="https://pl.wikipedia.org/wiki?curid=1348731" title="Trapy Dekanu">
Trapy Dekanu

Trapy Dekanu – wielkie pokrywy lawowe (trapy), tworzące płaskowyż Dekan w Indiach, powstałe na przełomie mezozoiku i kenozoiku. Ich powstanie nie mogło pozostać bez wpływu na środowisko przyrodnicze i zapewne przyczyniło się do wymierania kredowego.
Pod koniec okresu kredowego, ok. 66 mln lat temu, w obrębie Indii (będących wówczas samodzielnym kontynentem) rozpoczął się epizod niezwykle wzmożonego wulkanizmu. Wylewy law bazaltowych utworzyły pokrywy lawowe o miąższości (grubości) sięgającej ponad 2000 metrów, które pokrywają 500 tys. km2. Ich pierwotny zasięg był prawdopodobnie nawet trzy razy większy, obecnie są one w dużym stopniu zerodowane i pokryte osadami kenozoicznymi.
Powstanie.
Trapy dekańskie uformowały się pomiędzy kredą późną a eocenem. Erupcje rozpoczęły się 250 tysięcy lat przed kończącym kredę upadkiem planetoidy na Jukatanie, a ustały 500 tysięcy lat później (wcześniej podejrzewano, że trapy mogły powstać szybciej, nawet w zaledwie 30 000 lat). Uważa się, że powstały one w wyniku przemieszczenia się płyty indyjskiej nad plamą gorąca Reunion. Czasowo ich powstanie zbiega się z intensyfikacją ruchów płyt litosfery. Sugerowano także, że struktura dna morskiego u wybrzeży Indii, nazwana imieniem Śiwa, jest kraterem uderzeniowym, który może mieć związek z wulkanizmem dekańskim.
Powstanie trapów Dekanu poprzez uwolnienie do atmosfery ogromnych ilości gazów i pyłu (w tym miliarda ton siarki) przyczyniło się do wymierania kredowego. Część badaczy sądzi wręcz, że było jego główną przyczyną.
Geografia.
Trapy Dekanu bywają dzielone na cztery prowincje: Dekan właściwy na południe od rzeki Narbada, płaskowyż Malwa na północ od tej rzeki, płat Mandla (w stanie Madhya Pradesh) i płaskowyż Saurashtra (w stanie Gudźarat). Pokrywy lawowe leżą generalnie poziomo, z upadem 1° lub mniejszym na większości obszaru; największe odchylenia od poziomu występują na zachodnim wybrzeżu Indii. Na wybrzeżu trapy mają także największą miąższość i cienieją w kierunku wschodnim. Pojedyncze wylewy lawy osiągały miąższość do 160 m. Historycznie były one dzielone stratygraficznie na trzy grupy (górne, środkowe i dolne), w oparciu o osady uwięzione między kolejnymi wylewami. Datowanie paleomagnetyczne wskazuje jednak, że nie odzwierciedla to właściwie czasu powstania pokryw lawowych.

</doc>
<doc id="1348735" url="https://pl.wikipedia.org/wiki?curid=1348735" title="FCAW">
FCAW



</doc>
<doc id="1348740" url="https://pl.wikipedia.org/wiki?curid=1348740" title="Burnham-on-Sea">
Burnham-on-Sea

Burnham-on-Sea – miasto w Wielkiej Brytanii, w Anglii w hrabstwie Somerset, położone nad Kanałem Bristolskim w zatoce Bridgwater przy ujściu rzeki Parrett. Łącznie z pobliskim Highbridge tworzy lokalną konurbację. Ośrodek wypoczynku letniego o znaczeniu regionalnym. 
Gospodarka.
Miasto utrzymuje się z ruchu turystycznego. Siedziba znanej fabryki wyrobów mleczarskich Yeo Valley.
W mieście urodził się Edward Petherick (1847-1917), znany australijski księgarz, archiwista, bibliograf i bibliofil.

</doc>
<doc id="1348742" url="https://pl.wikipedia.org/wiki?curid=1348742" title="Daewoo K2">
Daewoo K2



</doc>
<doc id="1348743" url="https://pl.wikipedia.org/wiki?curid=1348743" title="Daewoo K6">
Daewoo K6



</doc>
<doc id="1348745" url="https://pl.wikipedia.org/wiki?curid=1348745" title="Karel Havlíček Borovský">
Karel Havlíček Borovský

Karel Havlíček Borovský (ur. 31 października 1821 w Borovej, zm. 29 lipca 1856 w Pradze) – czeski dziennikarz, satyryk, polityk i tłumacz.
Życiorys.
Urodził się jako Karel Havlíček w rodzinie kupieckiej w miejscowości Borová. Parę lat później rodzina przeniosła się do Niemieckiego Brodu.
Ukończył miejscowe gimnazjum (1832–1838) i dwa lata filozofii w Pradze. Następnie studiował teologię, ale z seminarium go usunięto. Jego próba uzyskania posady nauczyciela zakończyła się niepowodzeniem.
Potem podróżował (Galicja, Słowacja). W latach 1843–1844 był wychowawcą w Rosji. Dzięki czemu zapoznał się z literaturą i kulturą rosyjską. Tamtejszą sytuację społeczną i polityczną bardzo krytykował a swoich doświadczeń użył przy pisaniu epigramów „Obrazy z Rosji”.
W 1845 r. zwrócił na siebie uwagę krytyką jałowych przemówień patriotycznych (krytyka dzieła Josefa Kajetána Tyla "Poslední Čech").
Od stycznia 1846 r. kierował „Pražskimi novinami” (Pražské noviny, z dodatkiem beletrystycznym „Česká včela”). Publikował tam artykuły krytyczne wobec popularnego w Czechach romantycznego panslawizmu ("Slovan a Čech", "Co jest obec?").
W czasie rewolucji w 1848 r. był członkiem Komitetu Narodowego () i krótko austriackiej konstytuanty. Od wiosny 1848 r. wydawał własną gazetę „Národní noviny”, a po jej wstrzymaniu czasopismo „Slovan” (1850–1851). Wydał zbiory artykułów "Duch Národních novin" i "Epištoly kutnohorské".
W latach 1851–1855 był internowany w miasteczku Brixen w południowym Tyrolu (dziś Bressanone w granicach Włoch). Napisał tam kompozycje satyryczne "Tyrolské elegie" (o swym pobycie w Brixen), "Král Lávra" – Król Lavra (ironia na temat absolutyzmu i próżności majestatu panujących) i "Křest svatého Vladimíra" – Chrzest świętego Włodzimierza (satyra na moc absolutystyczną i praktyki kościoła rzymskokatolickiego). Przetłumaczył także powieść Nikołaja Gogola "Martwe dusze" i w ten sposób wprowadził tego pisarza w świadomość narodu czeskiego.
Ze względu na ciężką chorobę żony – która zmarła przed jego powrotem – i opiekę nad córką, został zwolniony z Brixen. Zrezygnował z działalności publicznej i żył pod nadzorem policji. Zmarł w wieku 35 lat na gruźlicę.
Upamiętnienie.
W Chicago czescy emigranci wystawili mu w 1910 roku pomnik w Douglas Park. Pomnik został przeniesiony w r. 1981 na bardziej eksponowane miejsce nad jezioro Michigan w sąsiedztwo pomników Kościuszki i Kopernika na ulicy „Solidarity Drive”, czyli "Ulicy Solidarności".
W 1945 r. dotychczasowe miasto Nemecký Brod przemianowano na jego cześć na Havlíčkův Brod. Wieś, w której się urodził, nosi dziś nazwę Havlíčkova Borová.

</doc>
<doc id="1348747" url="https://pl.wikipedia.org/wiki?curid=1348747" title="Daewoo Precision Industries">
Daewoo Precision Industries

S&amp;T Daewoo dawniej "Daewoo Precision Industries" - producent broni strzeleckiej z Pusan w Republice Korei. Fabryka wchodzi w skład koncernu S&amp;T Holdings. Przedsiębiorstwo dawniej było częścią Daewoo, który sprzedał część produkującą broń palną, ze względu na kłopoty finansowe. S&amp;T Daewoo jest głównym dostawcą broni strzeleckiej dla sił zbrojnych RK. Produkowane są w niej karabinki K1, karabin K2, rkm-y K3, granatniki K4, pistolety K5, wkm-y K6, pistolety maszynowe K7. Broń krótka Daewoo jest sprzedawana także na rynku cywilnym. 

</doc>
<doc id="1348749" url="https://pl.wikipedia.org/wiki?curid=1348749" title="Park Narodowy Torres del Paine">
Park Narodowy Torres del Paine



</doc>
<doc id="1348752" url="https://pl.wikipedia.org/wiki?curid=1348752" title="Pandit">
Pandit



</doc>
<doc id="1348760" url="https://pl.wikipedia.org/wiki?curid=1348760" title="Pompa turbomolekularna">
Pompa turbomolekularna

Pompa turbomolekularna – pompa próżniowa pozwalająca uzyskiwać wysokiej jakości próżnię.
Budowa i zasada działania.
Podstawowymi elementami pompy turbomolekularnej są dwa układy łopatek:
Łopatki wirnika rozmieszczone są promieniście na osi a łopatki statora przymocowane są do wewnętrznej strony obudowy. Płaszczyzna łopatek nie jest prostopadła do osi, lecz skręcona o pewien kąt. Kąt skręcenia płaszczyzny łopatek wirnika jest przeciwny do kąta skręcenia łopatek statora (stanowią lustrzane odbicie) a wieńce wirnika są poprzedzielane wieńcami statora.
Wirnik wprawiany jest w ruch obrotowy nadając w wyniku zderzeń cząsteczkom powietrza prędkość, tak że poruszają się one w kierunku wylotu pompy. W ten sposób z wnętrza komory próżniowej cząsteczki są usuwane, a ciśnienie wewnątrz komory spada. Wirnik pompy obraca się bardzo szybko, tak by prędkość łopatek była porównywalna z prędkością ruchów cieplnych cząsteczek, tak by zderzenia cząsteczek z łopatkami były częstsze niż między cząsteczkami. Prędkość obrotowa może dochodzić do stu tysięcy obrotów na minutę.
Parametry pracy.
Pompa turbomolekularna nie może pracować przy ciśnieniu atmosferycznym, gdy droga swobodna cząsteczek powietrza jest zbyt krótka, i wymaga użycia innej pompy do uzyskania próżni wstępnej rzędu 1 Pa. W zależności od konkretnej konstrukcji i zastosowań uzyskiwana próżnia jest z zakresu 10−2 ÷ 10−7 Pa. Prędkość pompowania waha się od kilkunastu litrów na sekundę w pompach laboratoryjnych do tysięcy litrów na sekundę w instalacjach przemysłowych.
W standardowych pompach laboratoryjnych wirnik obraca się 800 (starsze pompy) lub 1500 (nowsze pompy) obrotów na sekundę (odpowiednio 48 000 i 90 000 obrotów na minutę).

</doc>
<doc id="1348765" url="https://pl.wikipedia.org/wiki?curid=1348765" title="Życie Podkarpackie">
Życie Podkarpackie

Życie Podkarpackie – tygodnik wydawany w województwie podkarpackim. Powstał w 1967 jako „Życie Przemyskie”, pod obecną nazwą od stycznia 1999.
Ukazuje się w środy w nakładzie 14 tysięcy egzemplarzy, na obszarze byłego województwa przemyskiego, czyli w powiatach: jarosławskim, lubaczowskim, przemyskim i przeworskim.
Życie Przemyskie.
Tygodnik powstał 8 listopada 1967 roku, z inicjatywy lokalnego PZPR jako „Życie Przemyskie”. Wybór daty był nieprzypadkowy, gdyż partia chciała w ten sposób uświetnić przypadającą wówczas rocznicę wybuchu rewolucji październikowej. Pierwszy numer pod redakcją Zbigniewa Ziembolewskiego niemal w całości był poświęcony obchodom wspomnianego wydarzenia – na łamach pojawił się nawet pierwszy konkurs dotyczącej wiedzy o rewolucji. Podobnie jak dzisiaj tygodnik kosztował 2 złote, liczył jednak 8 stron i został wydrukowany w 5 tysiącach egzemplarzy. Dla porównania „Nowiny Rzeszowskie” kosztowały wówczas 50 groszy. Przez pierwszych kilka lat „Życie Przemyskie” miało charakter gazety miejskiej, skupiając się głównie na opisywaniu wydarzeń mających miejsce w Przemyślu. Wysoka cena sprawiła, że była kupowana głównie przez zamożną ludność.
„Życie Przemyskie” aż do 1979 roku miało charakter tygodnika społecznego, a przynajmniej takie określenie zawierała czołówka gazety. Pełniła ona wówczas rolę tuby propagandowej władz miasta – poniekąd było to jednak usprawiedliwione faktem, że tytuł przez kilka pierwszych lat był nie przynosił zarobku, a deficytowy wówczas papier, na którym był drukowany był formą przyznawanej pomocy ze strony wydawcy – RSW Prasa-Książka-Ruch.
Pomimo silnych nacisków partyjnych związanych przede wszystkim z narzucaniem tematyki w następnym roku nakład tygodnika przekroczył 8 tysięcy. W 1972 roku było już 10 tysięcy, by w połowie lat 70. XX wieku osiągnąć stabilną przez długi czas liczbę 15 tysięcy. Największą popularnością „Życie Przemyskie” cieszyło się na początku lat 80. XX wieku, kiedy to sprzedawało się średnio w 28 tysiącach egzemplarzy. Rekord padł w grudniu 1980 roku, kiedy to sprzedało się 31120 egzemplarzy. Zwroty w tych latach przeciętnie wynosiły ok. 4%, a w czasach szczytowej popularności spaść do 0,4%.
Prawdopodobnie było to spowodowane brakiem konkurencji. Jednocześnie dużą popularnością cieszyły się stałe rubryki: "Z urzędu stanu cywilnego", "Zza kratek" czy dość kontrowersyjne wówczas "Podkasane Dziewczyny" – cykl fotografii mający poniekąd kontynuację we współczesności. Bogata i różnorodna zawartość równoważona była bardzo długim, nawet jak na standardy tygodnika, cyklem redakcyjnym. Od zamknięcia numeru do ukazania się go w sprzedaży mijało 9 dni, dziennikarz musiał zaś czekać na wydrukowanie tekstu 15 dni. Mankament ten zniknął dopiero w latach 90. XX wieku
Kluczowym dla tygodnika okresem była połowa lat 70. XX wieku i reforma terytorialna kraju, która sprawiła, że z periodyku lokalnego przekształciła się w medium wojewódzkie. Reforma sprawiła, że tytuł docierał do wszystkich gmin województwa. Kolejnym przełomowym momentem był upadek PRL-u. W 1991 roku, po zakończeniu działalności przez Komisję Likwidacyjną RSW tytuł zaczął być wydawany pod egidą spółki Ziemia Przemyska. 10 procent udziałów trafiło do Urzędu Miejskiego. Rok później już całość udziałów należała do trzech założycieli spółki, którzy pozostają niej oraz w redakcji do dziś: Mikuły, Gwiazdonia i Wilguckiego.
Lata 90. XX wieku to kolejne zawirowania w nakładzie. Początkowo mały, systematycznie rósł – 1995 rok to 12 tys., potem kolejno: 14, 17, 19, 20 i w końcu 24 tysiące egzemplarzy na przełomie wieków. W porównaniu do czasów PRL-u znacznie wzrosła liczba zwrotów niesprzedanych egzemplarzy – w różnych okresach zwracano ok. 15–20%. 
Życie Podkarpackie.
W styczniu 1999 roku w związku z kolejną zmianą administracyjną tygodnik zmienił swoją nazwę – zaczął ukazywać się jako „Życie Podkarpackie”. Zmiana nazwy pociągnęła za sobą również zmianę szaty graficznej, która na dobrą sprawę utrzymała się do dziś. Logo – niebiesko-czerwony napis „Życie podkarpackie” – jest bezpośrednim rozwinięciem poprzedniego. Zachowanie ciągłości tego typu pozwoliło zmienić nazwę bez utraty czytelników. Nie bez znaczenia był tu również lokalny charakter tygodnika i przyzwyczajenie do niego czytelników.
Na pewno przyczyniło się do tego pojawienie się konkurencji – największą dla „Życia” są i były „Nowiny”. Są one gazetą regionalną ukazującą się codziennie od poniedziałku do piątku, od ponad 50 lat na terenie województwa podkarpackiego oraz części wschodniej województwa świętokrzyskiego. To obecnie najchętniej czytany dziennik na Podkarpaciu. W konkurencji z nim zaletą „Życia” jest jednak bardziej lokalny charakter, który sprawia, że zyskał on sobie dobrą pozycję przede wszystkim dla miejscowych, małych przedsiębiorców – i jak twierdzi redakcja – ci, obok lokalnych dystrybutorów większych firm są głównymi reklamodawcami. Drugą grupą są drobni, indywidualni ogłoszeniodawcy, którym zależy przede wszystkim na dotarciu do lokalnych interesantów. Także ci częściej wybierają Życie.
Dziś gazeta osiągnęła nakład rzędu 14 tysięcy, zatrudniając około 15 osób. Obecnie liczba zwrotów niesprzedanych egzemplarzy wynosi ok. 40%.
„Życie Podkarpackie” często stawia się w roli patrona mediowego imprez kulturalnych w Przemyślu. Wystarczy wymienić tu m.in. Dni Przemyśla czy chociażby Wielkie Manewry Szwejkowskie. Da się również odczuć aktywną postawę tygodnika w promowaniu lokalnej kultury i sportu. Działy te (szczególnie ten ostatni) zajmują w gazecie stosunkowo dużo miejsca.

</doc>
<doc id="1348766" url="https://pl.wikipedia.org/wiki?curid=1348766" title="Życie Przemyskie">
Życie Przemyskie



</doc>
<doc id="1348767" url="https://pl.wikipedia.org/wiki?curid=1348767" title="Here I Stand">
Here I Stand

Here I Stand - piąty studyjny album amerykańskiego piosenkarza R&amp;B Ushera.

</doc>
<doc id="1348769" url="https://pl.wikipedia.org/wiki?curid=1348769" title="Elżbieta Tęgowska">
Elżbieta Tęgowska

Elżbieta Tęgowska (ur. 4 marca 1943) – polska malarka, kuratorka, autorka artykułów i tekstów o sztuce.
Życiorys.
W 1969 roku otrzymała dyplom w Państwowej Wyższej Szkoły Sztuk Plastycznych w Gdańsku na Wydziale Malarstwa. Pracowała jako instruktor w gdańskim Pałacu Młodzieży (1985-1996) oraz kierowała galerią "Na piętrze" w Gdańsku (1992-1996).
Organizatorka projektu "Sans Frontieres, Sans Limites" (2002-2004), współpracownik stowarzyszenia "Association SSBONC" (2003-2005), prowadząca warsztaty w Sonder Fielding Hoejskole w Danii (2004). W 2004 roku była jurorką Międzynarodowego Festiwalu Filmowego Filmów Krótkometrażowych "Aye Aye". Brała udział w projekcie "Fantazje na temat bram i portali Gdańska". Od maja 2009 komisarz galerii ART@GDAŃSK GALLERY.
Nagrodzona Stypendium Kulturalnym Miasta Gdańska (2001, 2006, 2007, 2008) i Nagrodą Prezydenta Miasta Gdańska. Członkini Związku Polskich Artystów Plastyków od 1970 roku, Gdańskiego Towarzystwa Przyjaciół Sztuki od 2009 roku.
Została nominowana do nagrody Splendor Gedanensis w roku 2011. W roku 2010 brała udział w przygotowywaniu monografii Lucjana Bokińca, założyciela DKF i organizatora Festiwalu Filmów Polskich.

</doc>
<doc id="1348770" url="https://pl.wikipedia.org/wiki?curid=1348770" title="Félix Ziem">
Félix Ziem

Félix François Georges Philibert Ziem (ur. 26 lutego 1821 w Beaune, zm. 10 listopada 1911 w Paryżu) – francuski malarz pejzażysta, przedstawiciel szkoły z Barbizon, prekursor impresjonizmu.
Życiorys.
Był z pochodzenia Chorwatem. Studiował architekturę w Akademii Sztuk Pięknych (École des Beaux-Arts) w Dijon, działając następnie w zawodzie architekta. Malarstwem zajął się intensywnie, podróżując po krajach śródziemnomorskich i przebywając dłużej w Marsylii, Wenecji, Neapolu, Konstantynopolu. Do Paryża powrócił w 1838. Od 1840 pracował we własnym studio na Montmartre, gdzie powstało kilkadziesiąt obrazów.
Systematycznie wystawiał w paryskim Salonie od 1849. Po osiągnięciu sukcesu finansowego aktywnie wspierał młodych artystów. W 1857 został kawalerem orderu Legii Honorowej, w 1878 jego oficerem i w 1908 komandorem. Pochowany na paryskim cmentarzu Père Lachaise.
Inspirowany widokami miejsc odwiedzanych malował przede wszystkim pejzaże, lecz również martwe natury i portrety. Ukształtowany w atmosferze romantyzmu, w przedstawieniach pejzażowych stwarzał liryzm przy użyciu barwy. Jego dekoracyjne (często nacechowane ezgotyzmem) i rozświetlone pejzaże – z Konstantynopola i Wenecji, lecz także z Holandii, Antwerpii i Prowansji – przyniosły mu sukces i były wyróżniane nagrodami. Zaliczano go do malarzy orientalistów i prekursorów impresjonizmu.
Jego twórczy dorobek szacuje się na przeszło 10 tys. płócien (z uwzględnieniem powtarzanych w licznych egzemplarzach), z czego jedynie 527 egz. znajduje się we francuskich muzeach publicznych. Istotną część zgromadzono w powstałym w 1908 muzeum artysty w prowansalskim Martigues, w muzeum rodzinnego Beaune oraz w różnych zbiorach Paryża (m.in. w Luwrze). W 1878 został odznaczony Krzyżem Oficerskim Legii Honorowej, a w 1905 Krzyżem Komandorskim Legii Honorowej.

</doc>
<doc id="1348771" url="https://pl.wikipedia.org/wiki?curid=1348771" title="Liskeard (stacja kolejowa)">
Liskeard (stacja kolejowa)

Liskeard - stacja kolejowa w miejscowości Liskeard w hrabstwie Kornwalia na linii kolejowej Cornish Main Line. Lokalny węzeł kolejowy, z odgałęzieniem do Looe (linia Loo Valley Line). Stacja składa się z dwóch części - dwuperonowej na linii Plymouth - Penzance oraz wybudowanej w roku 1901, prostopadle położonej stacji łączącej miasto z Looe. Budynek główny zaprojektowany został przez Isambarda Kingdom Brunela.
Ruch pasażerski.
Stacja obsługuje 232 tysiące pasażerów rocznie. Posiada połączenie bezpośrednie z Bristolem, Exeterem, Looe, Penzance, Plymouth. 
Obsługa pasażerów.
Stacja położona 2 kilometry od centrum miasta. Kasa biletowa, automat biletowy, poczekalnia kl. II, wózki bagażowe, przystanek autobusowy, postój taksówek. 
Atrakcje turystyczne.
Stacja jest punktem wyjściowym tzw. "szlaku cydru" - specjalnej linii turystycznej do Looe. Wzdłuż trasy, malowniczo położonej w dolinie rzeki Looe usytuowane są przystanki, przy których znajdują się puby - tam turyści degustują ten charakterystyczny dla Anglii południowo-zachodniej napój. Informacji o kursach zasięgnąć można na każdym dworcu obsługiwanym przez linię First Great Western.

</doc>
<doc id="1348772" url="https://pl.wikipedia.org/wiki?curid=1348772" title="Edmundo Piaggio">
Edmundo Piaggio

Edmundo Piaggio (3 października 1905, 27 lipca 1975) – piłkarz argentyński, obrońca
Jako piłkarz klubu Lanús był w kadrze reprezentacji Argentyny podczas Copa América 1929, gdzie Argentyna zdobyła mistrzostwo Ameryki Południowej. Piaggio nie zagrał w żadnym meczu.
Był w kadrze narodowej także w finałach mistrzostw świata w 1930 roku. Argentyna zdobyła tytuł wicemistrza świata, ale Piaggio nie zagrał w żadnym ze spotkań.

</doc>
<doc id="1348773" url="https://pl.wikipedia.org/wiki?curid=1348773" title="Katedra w Bielsku-Białej">
Katedra w Bielsku-Białej



</doc>
<doc id="1348782" url="https://pl.wikipedia.org/wiki?curid=1348782" title="4 Da Fam">
4 Da Fam

4 Da Fam – jest to pierwszy singiel amerykańskiej raperki Amil pochodzący z jej debiutanckiego albumu All Money Is Legal. W utworze wystąpili gościne Jay-Z, Memphis Bleek oraz Beanie Sigel.

</doc>
<doc id="1348783" url="https://pl.wikipedia.org/wiki?curid=1348783" title="Góry o zmierzchu">
Góry o zmierzchu

Góry o zmierzchu – polski film psychologiczny z 1970 roku.
Fabuła.
Stary profesor, kiedyś znakomity alpinista, co rok przybywa w góry. Wizyty te wiążą się z rocznicami śmierci przyjaciela, który zginął tragicznie, ratując życie profesora. W górskiej wyprawie towarzyszy mu dwóch mężczyzn w średnim wieku, jeden z nich - za namową żony - ma wykorzystać wspólną wyprawę do załatwienia spraw zawodowych za pośrednictwem profesora.

</doc>
<doc id="1348789" url="https://pl.wikipedia.org/wiki?curid=1348789" title="Wybory prezydenckie w Libanie w 1948 roku">
Wybory prezydenckie w Libanie w 1948 roku

Wybory prezydenckie w Libanie odbyły się w 27 maja 1948 roku. Prezydentem Libanu na drugą kadencję został Biszara al-Churi, przewodniczący Bloku Konstytucyjnego. Wyboru dokonał 66-osobowy parlament. Wcześniej przegłosowano zmianę w konstytucji dająca prezydentowi prawo do reelekcji.

</doc>
<doc id="1348792" url="https://pl.wikipedia.org/wiki?curid=1348792" title="Hey Papi">
Hey Papi

Hey Papi jest to piosenka amerykańskiego rapera Jay-Z. Utwór jest Ścieżką dźwiękową do filmu .

</doc>
<doc id="1348794" url="https://pl.wikipedia.org/wiki?curid=1348794" title="Hazaribag">
Hazaribag

Hazaribag (ang. Hazaribagh) – miasto w Indiach, na wyżynie Ćhota Nagpur, w stanie Jharkhand. W 2001 r. miasto to zamieszkiwało 127,243 osób.
W mieście rozwinął się przemysł spożywczy, szklarski oraz koksochemiczny.

</doc>
<doc id="1348795" url="https://pl.wikipedia.org/wiki?curid=1348795" title="Hazaribagh">
Hazaribagh



</doc>
<doc id="1348796" url="https://pl.wikipedia.org/wiki?curid=1348796" title="Barrow-in-Furness railway station">
Barrow-in-Furness railway station



</doc>
<doc id="1348798" url="https://pl.wikipedia.org/wiki?curid=1348798" title="Luis Ubiñas">
Luis Ubiñas

Ignacio Luis Ubiñas (7 czerwca 1940 w Montevideo, zm. 17 lipca 2013 tamże) – piłkarz urugwajski noszący przydomek "Peta", pomocnik, obrońca, stoper, libero. Jako piłkarz zaliczany jest do sław urugwajskiego piłkarstwa.
Będąc piłkarzem klubu Rampla Juniors wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Ubiñas zagrał we wszystkich czterech meczach – z Anglią, Francją, Meksykiem i Niemcami.
Jako gracz klubu Club Nacional de Football był w kadrze narodowej w finałach mistrzostw świata w 1970 roku. Urugwaj zdobył miano czwartej drużyny świata, a Ubiñas zagrał we wszystkich sześciu spotkaniach – z Izraelem, Włochami, Szwecją, ZSRR, Brazylią i Niemcami. Od meczu z Włochami zastępował Pedra Rochę w roli kapitana.
Nigdy nie wziął udziału w turnieju Copa América.
Od 3 stycznia 1965 do 8 lipca 1973 rozegrał w reprezentacji Urugwaju 33 mecze i zdobył 1 bramkę.
Po zakończeniu kariery piłkarskiej został trenerem – był współpracownikiem Porty podczas mistrzostw świata w 1974 roku.

</doc>
<doc id="1348801" url="https://pl.wikipedia.org/wiki?curid=1348801" title="Luis Ubinas">
Luis Ubinas



</doc>
<doc id="1348803" url="https://pl.wikipedia.org/wiki?curid=1348803" title="Zwariowana noc">
Zwariowana noc

Zwariowana noc – polski film wojenny z 1967 roku na podstawie powieści Natalii Rolleczek.
Fabuła.
Trzej partyzanci - Polak, Słowak i Węgier - ukrywają się w starym zamku, gdzieś blisko granicy Polski. W zamku mieszka stara baronowa, jej mali dalecy krewni - Marika z braciszkiem, wierny sługa Józef, służąca i guwernantka. Pomagają im unieszkodliwić Niemców, którzy ich ścigają.

</doc>
<doc id="1348804" url="https://pl.wikipedia.org/wiki?curid=1348804" title="Ignacio Luis Ubiñas">
Ignacio Luis Ubiñas



</doc>
<doc id="1348811" url="https://pl.wikipedia.org/wiki?curid=1348811" title="Song Cry">
Song Cry

Song Cry – jest to piąta piosenka amerykańskiego rapera Jay-Z, pochodząca z albumu The Blueprint.

</doc>
<doc id="1348812" url="https://pl.wikipedia.org/wiki?curid=1348812" title="Andreas Kloeden">
Andreas Kloeden



</doc>
<doc id="1348814" url="https://pl.wikipedia.org/wiki?curid=1348814" title="MOD (Maksymalna głębokość operacyjna)">
MOD (Maksymalna głębokość operacyjna)

MOD (Maximum Operating Depth) – maksymalna głębokość nurkowania dopuszczalna dla danej mieszaniny oddechowej. MOD wyrażany w metrach określa głębokość dla której ciśnienie parcjalne (cząstkowe) tlenu w mieszaninie osiąga maksymalny dopuszczalny poziom, nie grożący zatruciem tlenowym. Powszechnie za bezpieczne przyjmuje się ciśnienie parcjalne tlenu na poziomie 1,4 at, a w sytuacjach awaryjnych 1,6 at.
MOD oblicza się według następującego wzoru:
gdzie:
MOD oblicza się dla sztucznych mieszanin oddechowych jak np. nitrox. MOD dla powietrza atmosferycznego wynosi około 56 m.
Przykład: obliczanie MOD dla powietrza atmosferycznego (dla potrzeb obliczeń zaokrąglono ciśnienie parcjalne tlenu do 0,21)
Po zaokrągleniu (zawsze w „bezpieczną” stronę):

</doc>
<doc id="1348815" url="https://pl.wikipedia.org/wiki?curid=1348815" title="Yeovil">
Yeovil

Yeovil – miasto w Wielkiej Brytanii, w Anglii, w hrabstwie Somerset. Jest największym miastem dystryktu South Somerset. Węzeł kolejowy. W 2001 roku miasto liczyło 41 871 mieszkańców.

</doc>
<doc id="1348816" url="https://pl.wikipedia.org/wiki?curid=1348816" title="Tango ptaka">
Tango ptaka

Tango ptaka – polski film obyczajowy z 1980 roku.
Fabuła.
Agata jest członkinią wioślarskiego klubu sportowego. Na najbliższych zawodach ma popłynąć w składzie reprezentacyjnej "ósemki". W tym czasie poznaje Roberta, ich znajomość przeradza się w miłość. Robert jednak okazuje się niegodny jej uczucia, oszukuje dziewczynę zdradzając ją z innymi kobietami. Wśród nich jest trenerka Agaty. Dziewczyna bardzo mocno to przeżywa.

</doc>
<doc id="1348817" url="https://pl.wikipedia.org/wiki?curid=1348817" title="Vladimír Václavek">
Vladimír Václavek

Vladimír Václavek (ur. 16 grudnia 1959 w Rýmařov) – czeski muzyk, kompozytor, instrumentalista, wokalista. Karierę na czeskiej scenie alternatywnej rozpoczął w latach 80. od gry na gitarze basowej. Był członkiem i liderem zespołów: Dunaj, E, Arminius, Klar, Rale. Przez wiele lat współpracował z Ivą Bittovą.

</doc>
<doc id="1348819" url="https://pl.wikipedia.org/wiki?curid=1348819" title="Hovi Baby">
Hovi Baby

„Hovi Baby” – singiel amerykańskiego rapera Jay-Z, który pochodzi z albumu .

</doc>
<doc id="1348820" url="https://pl.wikipedia.org/wiki?curid=1348820" title="Hawkesbury (rzeka)">
Hawkesbury (rzeka)

Hawkesbury – rzeka w Australii. 
Jej długość wynosi 480 km, uchodzi do Morza Tasmana na terenie Parku Narodowego Ku-ring-gai Chase.
Rzeka Hawkesbury jest wykorzystywana do nawadniania pól uprawnych oraz do zaopatrywania w wodę miasta Sydney.

</doc>
<doc id="1348822" url="https://pl.wikipedia.org/wiki?curid=1348822" title="Vladimir Vaclavek">
Vladimir Vaclavek



</doc>
<doc id="1348823" url="https://pl.wikipedia.org/wiki?curid=1348823" title="Dàoguāng (Mínníng)">
Dàoguāng (Mínníng)



</doc>
<doc id="1348824" url="https://pl.wikipedia.org/wiki?curid=1348824" title="Xiánfēng (Yìzhǔ)">
Xiánfēng (Yìzhǔ)



</doc>
<doc id="1348825" url="https://pl.wikipedia.org/wiki?curid=1348825" title="Marzio Bruseghin">
Marzio Bruseghin

Marzio Bruseghin (ur. 15 czerwca 1974 w Conegliano) – włoski kolarz szosowy od 2010 roku jeżdżący w drużynie Movistar Team należącej do UCI ProTour. W zawodowym peletonie startuje od 1997 roku. Jego największym dotychczasowym sukcesem jest dwukrotne etapowe zwycięstwo w Giro d'Italia. Jest zawodnikiem bardzo dobrze jeżdżącym na czas.

</doc>
<doc id="1348828" url="https://pl.wikipedia.org/wiki?curid=1348828" title="Zabijcie czarną owcę (film)">
Zabijcie czarną owcę (film)

Zabijcie czarną owcę – polski film obyczajowy z 1971 roku na podstawie powieści Ryszarda Kłysia pod tym samym tytułem.
Premiera odbyła się w podwójnym pokazie z dokumentami "Siostry" Wytwórni Filmowej "Czołówka" z 1971 roku, poświęconym łącznikom Gwardii Ludowej Ewie i Irenie Tomasik.
Fabuła.
Tymon prawie całe dzieciństwo i młodość spędza w domach dziecka i poprawczakach, z których ucieka. Podczas jednej z ucieczek poznaje majora, który zarządza stadniną. Pod jego wpływem postanawia zmienić swoje życie. Zatrudnia się na budowie, zyskuje dobrą opinię u kolegów i zwierzchników. Przeżywa swoją pierwszą miłość, lecz chcąc pomóc koledze znów zadziera z prawem.

</doc>
<doc id="1348831" url="https://pl.wikipedia.org/wiki?curid=1348831" title="Change Clothes">
Change Clothes

„Change Clothes” - jest to pierwsza piosenka amerykańskiego rapera Jay-Z pochodząca ze studyjnego albumu The Black Album.

</doc>
<doc id="1348835" url="https://pl.wikipedia.org/wiki?curid=1348835" title="Wycieczka w nieznane">
Wycieczka w nieznane

Wycieczka w nieznane – polski film psychologiczny z 1967 na podstawie opowiadania Andrzeja Brychta "Wycieczka: Auschwitz-Birkenau".
Fabuła.
Młody i zdolny pisarz traktuje swoje życie lekko, co zmienia się, gdy pozna i pokocha Jolkę. Podczas wycieczki do Oświęcimia, gdzie kręcony jest film według scenariusza jego kolegi, zmieni się też jego podejście do życia.

</doc>
<doc id="1348841" url="https://pl.wikipedia.org/wiki?curid=1348841" title="Kurt Asle Arvesen">
Kurt Asle Arvesen

Kurt Asle Arvesen (ur. 9 lutego 1975 w Molde) – norweski kolarz szosowy, mistrz świata juniorów U-23 (1997), trzykrotny olimpijczyk.
W zawodowym peletonie startował w latach 1998–2011. Dwukrotny etapowy zwycięzca Giro d’Italia, czterokrotny mistrz Norwegii. Po wycofaniu się ze ścigania pozostał w drużynie Sky Procycling jako trener.

</doc>
<doc id="1348843" url="https://pl.wikipedia.org/wiki?curid=1348843" title="Konferencja międzynarodowa &quot;Polska-Ukraina przyjaźń i partnerstwo (OUN-UPA hańba i potępienie)&quot;">
Konferencja międzynarodowa &quot;Polska-Ukraina przyjaźń i partnerstwo (OUN-UPA hańba i potępienie)&quot;



</doc>
<doc id="1348846" url="https://pl.wikipedia.org/wiki?curid=1348846" title="High Point (Karolina Północna)">
High Point (Karolina Północna)

High Point – miasto w Stanach Zjednoczonych, w stanie Karolina Północna, w hrabstwie Guilford. W 2007 r. miasto to na powierzchni 205,3 km² zamieszkiwało 112 791 osób.
W mieście rozwinął się przemysł meblarski, włókienniczy, chemiczny oraz maszynowy.
Z High Point pochodzi Heather Richardson, amerykańska łyżwiarka szybka, wielokrotna medalistka mistrzostw świata i czterokrotna zdobywczyni Pucharu Świata.

</doc>
<doc id="1348849" url="https://pl.wikipedia.org/wiki?curid=1348849" title="Optopol">
Optopol

Optopol Technology – przedsiębiorstwo przemysłu optycznego, firma została założona w 1992 przez Adama Bogdani, który od samego początku miał zamiar zbudować polską markę o zasięgu globalnym. Obecnie okulistyczna aparatura diagnostyczna produkowana przez firmę jest używana w 70 krajach na całym świecie.
Optopol działa aktualnie w trzech segmentach rynku: okulistyka, optyka, dermatologia.
Optopol jest wytwórcą technologii wykorzystywanych do budowy urządzeń diagnostycznych w zakresie okulistyki. W ramach prowadzonej działalności grupa projektuje, konstruuje, wytwarza i sprzedaje specjalistyczny sprzęt medyczny do diagnostyki okulistycznej, urządzenia stanowiące kompleksowe wyposażenie zakładu optycznego oraz urządzenia dla gabinetów dermatologii estetycznej.
Optopol oferuje na rynku okulistyczny sprzęt diagnostyczny w tym m.in. spektralny tomograf okulistyczny SOCT Copernicus, sprzęt do mikrochirurgii oka, lasery oparte na technice półprzewodnikowej, aparaty do USG oka oraz urządzenia wykorzystujące techniki cyfrowego przetwarzania obrazu, pozwalające na precyzyjną diagnostykę zarówno przedniego jak i tylnego odcinka oka.
Produkowane przez firmę spektralne tomografy optyczne sprzedawane są także w Japonii, gdzie ich dystrybucją zajmuje się Canon.
W 2010 roku Optopol został przejęty przez Canon, który ogłosił przymusowy wykup akcji od drobnych akcjonariuszy, a następnie, wycofał spółkę z giełdy papierów wartościowych.
31 grudnia 2013 roku przedsiębiorstwo zostało przekształcone w spółkę z ograniczoną odpowiedzialnością.

</doc>
<doc id="1348851" url="https://pl.wikipedia.org/wiki?curid=1348851" title="Kwestia sumienia (film)">
Kwestia sumienia (film)

Kwestia sumienia – polski film wojenny z 1967 roku na podstawie opowiadania Ambrose'a Bierce'a. Historia dwóch żołnierzy z przeciwnych obozów, którzy próbują walczyć z absurdami wojny w czasie wojny secesyjnej.

</doc>
<doc id="1348852" url="https://pl.wikipedia.org/wiki?curid=1348852" title="Breathe (singel Blu Cantrell)">
Breathe (singel Blu Cantrell)

Breathe – singel amerykańskiej piosenkarki Blu Cantrell. Pochodzi z albumu Bittersweet z 2003 roku.
Lista utworów.
UK CD #1/EU CD single
French CD single
CD single
UK CD #2/EU Maxi single
US 12" maxi single (2002)

</doc>
<doc id="1348854" url="https://pl.wikipedia.org/wiki?curid=1348854" title="Carl Vaugoin">
Carl Vaugoin

Carl Vaugoin (ur. 8 lipca 1873 w Wiedniu, zm. 10 czerwca 1949 w Krems an der Donau) – austriacki polityk prawicowy, kanclerz w 1930.
Życiorys.
W 1894 wstąpił do wojska austro-węgierskiego, pragnąc uzyskać stopień oficerski, został jednak uznany za niezdolnego do służby wojskowej. Później urzędnik. Działacz Austriackiej Partii Chrześcijańsko-Społecznej, którą w reprezentował początkowo w wiedeńskiej radzie miejskiej, a następnie, w latach 1920–1933 w austriackim parlamencie. Pełnił różne funkcje państwowe: w 1921 oraz 1922–1933 minister wojny w kolejnych rządach, w latach 1929–1930 wicekanclerz, a od września do grudnia 1930 kanclerz. Był zwolennikiem umocnienia współpracy rządu z Heimwehrą. W latach 1930–1933 stał na czele Partii Chrześcijańsko-Społecznej. W latach 1933–1936 stał na czele austriackich kolei, po Anschlussie internowany przez nazistów.

</doc>
<doc id="1348855" url="https://pl.wikipedia.org/wiki?curid=1348855" title="Caltho laetae-Alnetum">
Caltho laetae-Alnetum



</doc>
<doc id="1348856" url="https://pl.wikipedia.org/wiki?curid=1348856" title="Tortura nadziei">
Tortura nadziei

Tortura nadziei – polski film historyczny na podstawie opowiadania Auguste de Villiersa de L'Isle-Adama.
Fabuła.
Przed Wielki Inkwizytorem staje medyk oskarżony o herezje. Ponieważ nie przyznaje się do winy, ma być poddany torturom.

</doc>
<doc id="1348857" url="https://pl.wikipedia.org/wiki?curid=1348857" title="Helikopter w ogniu (książka)">
Helikopter w ogniu (książka)

Helikopter w ogniu (oryg. Black Hawk Down: A Story of Modern War) – książka amerykańskiego dziennikarza Marka Bowdena opisująca przebieg amerykańskiej operacji wojskowej w Mogadiszu w Somalii w 1993 roku, która przerodziła się w trwającą cały dzień i noc bitwę z lokalnymi bojówkami i mieszkańcami. Tytuł książki pochodzi od nazwy amerykańskich śmigłowców użytych w tej akcji - UH-60 Black Hawk, z których dwa zostały zestrzelone (angielski komunikat "Black Hawk down" w terminologii wojskowej oznacza "Black Hawk został zestrzelony", przetłumaczony na język polski "Helikopter w ogniu").
Ten rajd wojskowy stał się najbardziej intensywną potyczką na bliski dystans (walki miejskie) w wojskowej historii Stanów Zjednoczonych od czasu wojny wietnamskiej i stał się później znany jako "Bitwa w Mogadiszu", będąca elementem operacji "Gothic Serpent".
Autor książki nie jest historykiem czy wojskowym, ale dziennikarzem, stąd książkę cechuje charakterystyczny styl. Autor opisuje bitwę jako narrator, w sposób typowy dla beletrystyki, chociaż zdarzenia w niej opisane miały swoje odzwierciedlenie w wydarzeniach autentycznych, odtworzonych w czasie badań autora. Bowden zebrał fakty podczas wywiadów z uczestnikami bitwy z obu stron, przeprowadził analizę dostępnych materiałów filmowych (nagrania ze śmigłowców obserwacyjnych) oraz nagrań komunikatów radiowych z bitwy.
Książka jest rozwinięciem serii artykułów napisanych przez Bowdena dla "The Philadelphia Inquirer". W 2001 roku ukazała się jej adaptacja filmowa w reżyserii Ridleya Scotta: "Helikopter w ogniu".

</doc>
<doc id="1348859" url="https://pl.wikipedia.org/wiki?curid=1348859" title="I’m Still in Love with You">
I’m Still in Love with You

I’m Still in Love with You – singel Seana Paula z gościnnym udziałem Sashy. Piosenka pochodzi z albumu "Dutty Rock" z 2002 roku.

</doc>
<doc id="1348860" url="https://pl.wikipedia.org/wiki?curid=1348860" title="Hisar (Indie)">
Hisar (Indie)

Hisar (hindi हिसार) – miasto w Indiach, w stanie Hariana. W 2001 miasto to zamieszkiwało 256 810 osób.
Miasto Hisar założono w 1356.
W mieście rozwinął się przemysł bawełniany oraz rzemiosło tkackie.

</doc>
<doc id="1348869" url="https://pl.wikipedia.org/wiki?curid=1348869" title="Onandi Lowe">
Onandi Lowe

Onandi Lowe (ur. 2 grudnia 1974 w Kingston) – piłkarz jamajski grający na pozycji napastnika.
Kariera klubowa.
Piłkarską karierę Lowe rozpoczął w zespole Harbour View z miasta Kingston. W 1993 roku zadebiutował w jego barwach w Jamaican National Premier League. Grał tam do 1996 roku, a jego jedynym sukcesem było zdobycie Pucharu Jamajki w 1994 roku. W 1996 roku wyjechał do Kanady i do 1997 roku występował w zespole Montreal Impact, którego był jednym z najlepszych strzelców. W 1997 roku wrócił na Jamajkę i grał w Waterhouse FC, a następnie w Arnett Gardens Kingston.
W 1999 roku Lowe znów opuścił ojczyznę i udał się do Stanów Zjednoczonych. W barwach Richmond Kickers występował na boiskach USL Second Division, wraz z zespołem Rochester Raging Rhinos rywalizował w USL First Division. W 2001 roku był na krótko wypożyczony do angielskiego Port Vale F.C., a jeszcze w tym samym roku zadebiutował w Major League Soccer w koszulce Kansas City Wizards. Pod koniec roku wypożyczono go do kolejnego angielskiego zespołu, Rushden &amp; Diamonds F.C. W 2002 roku został wykupiony z Kansas City i do 2004 był najlepszym strzelcem Rushden &amp; Diamonds. Pod koniec pobytu w Wielkiej Brytanii zaliczył 2 spotkania dla Coventry City.
W 2004 Lowe ponownie grał w jamajskiej lidze. Najpierw był zawodnikiem Arnett Gardens, a w 2005 został piłkarzem Portmore United. W tym samym roku wygrał z nim CFU Club Championship, mistrzostwo Jamajki oraz Puchar Jamajki (zdobył go też w 2007 roku). W 2006 roku był wypożyczony do Miami F.C., ale nie zaliczył tam żadnego spotkania, a od 2008 znów gra w Arnett Gardens.
Kariera reprezentacyjna.
W reprezentacji Jamajki Lowe zadebiutował w 1995 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał we dwóch spotkaniach: przegranym 1:3 z Chorwacją oraz wygranym 2:1 z Japonią. Ostatni mecz w "Reggae Boyz" rozegrał w 2004 roku przeciwko Hondurasowi (2:2), w którym zdobył gola. Łącznie w kadrze Jamajki wystąpił 65 razy i zdobył 27 goli.
Kontrowersje.
W kwietniu 2004 roku Lowe został zatrzymany przez brytyjskich policjantów za handel kokainą o wartości 117 000 euro.

</doc>
<doc id="1348870" url="https://pl.wikipedia.org/wiki?curid=1348870" title="Alnetum incanae">
Alnetum incanae



</doc>
<doc id="1348871" url="https://pl.wikipedia.org/wiki?curid=1348871" title="Kurt Schmied">
Kurt Schmied

Kurt Schmied (ur. 14 czerwca 1926 w Wiedniu, zm. 9 grudnia 2007 tamże), austriacki piłkarz, bramkarz. Brązowy medalista MŚ 54. Wieloletni zawodnik First Vienna FC.
Piłkarzem First Vienna FC był w latach 1952-1965, wcześniej grał m.in. w Wiener SC. W 1955 zdobył tytuł mistrza kraju. Karierę kończył w Austrii (1966). W reprezentacji Austrii zagrał 38 razy. Debiutował w maju 1954, tuż przed mistrzostwami świata, ostatni raz zagrał w 1960. Podczas MŚ 54 zagrał w czterech meczach Austrii w turnieju, jedynie w półfinale zastąpił go Walter Zeman. Cztery lata później wystąpił jedynie w meczu z ZSRR.

</doc>
<doc id="1348873" url="https://pl.wikipedia.org/wiki?curid=1348873" title="Polityka zagraniczna Malty">
Polityka zagraniczna Malty

Malta od czasu uzyskania niepodległości w 1964, przez pierwsze lata posiadała bliskie stosunki gospodarcze oraz polityczne z Wielką Brytanią. Sytuacja ta zmieniła się w 1971 wraz z dojściem do władzy Maltańskiej Partii Pracy której liderem wówczas był Dom Mintoff. Subkwatera NATO została zamknięta a amerykańska 6 flota, nie miała prawa korzystać z maltańskich baz morskich i portów.
Pomoc finansowa jaką udzieliły Malcie niektóre państwa NATO pozwoliło na pozostanie na wyspie, brytyjskiej bazy wojskowej oraz znajdującego się tam garnizonu aż do 1979. Od 1981, Malta zmieniła swój kurs na neutralny, wstąpiła do ruchu państw niezaangażowanych będąc jej aktywnym członkiem. Malta jest oprócz tego aktywnym oraz pełnoprawnym członkiem ONZ, Wspólnoty Narodów, Rady Europy oraz OBWE. Malta stara się utrzymać dobre oraz aktywne stosunki dyplomatyczne z krajami basenu Morza Śródziemnego.
Maltańska Partia Nacjonalistyczna rządząca krajem od 1987 roku kontynuuje politykę neutralności oraz niezaangażowania jednakże otrzymując dobre stosunki z krajami zachodnimi. Od 1992 rząd maltański wykazuje chęć bliskiej współpracy zagranicznej z USA oraz krajami Europy Zachodniej dzięki którym, na Malcie rozwinął się sektor usług prywatnych oraz inwestycji zagranicznych. Oprócz tego Malta wycofała się z ruchu państw niezaangażowanych oraz pozwoliła na korzystanie ze swoich portów, Marynarce USA.
Od 1 maja 2004 Malta jest pełnoprawnym członkiem Unii Europejskiej, do członkostwa w której Malta aspirowała od 1971.

</doc>
<doc id="1348876" url="https://pl.wikipedia.org/wiki?curid=1348876" title="Hita">
Hita

 – miasto w Japonii, w prefekturze Ōita, na wyspie Kiusiu. W mieście rozwinął się przemysł drzewny oraz spożywczy.
Miasto zostało założone 11 grudnia 1940 roku. Jest rolniczym i przemysłowym ośrodkiem, który produkuje przede wszystkim tarcicę, meble i ceramikę. Jego atrakcje i malownicze scenerie także czynią je popularnym miejscem turystycznym.
22 marca 2005 roku miasteczka Amagase i Oyama oraz wsie Kamitsue, Maetsue i Nakatsue, wszystkie z powiatu Hita, zostały włączone do miasta Hita.
Geografia.
Hita położone jest na zachodzie prefektury Ōita i graniczy z sąsiednimi prefekturami Fukuoka i Kumamoto. Hita graniczy z miastami: Kurume z zachodu, Nakatsu z północy i Kusu ze wschodu. Miasto leży na równinie u zbiegu kilku rzek, które płyną na zachód łącząc się w rzekę Chikugo. Otaczający krajobraz jest górzysty, typowy dla prefektury Ōita. Chociaż Hita należy do prefektury Ōita, to historycznie bardziej związane jest z prefekturą Fukuoka. Dialekt używany w Hita ma te same cechy charakterystyczne dla dialektu Hichiku używanego w prefekturach Fukuoka, Nagasaki i Saga.
Hita leży w naturalnym, równinnym obniżeniu otoczonym przez góry sięgające 1000 m n.p.m. Z tego powodu ruchliwość powietrza jest niewielka, przez co temperatury w lecie są bardzo wysokie (często ponad 35 °C); zimy są mroźne. Największe opady występują w okresie letnim.
Gęsta sieć rzeczna i położenie w kotlinie przyczynia się do częstego powstawania bardzo gęstych mgieł w okresach wiosennym i jesiennym, znanych jako „sokogiri” (niska mgła).
Wiele rzek, które przebiegają przez miasto łączy się w rzekę Mikuma. Rzeka ta była wykorzystana do dystrybucji tarcicy do miast Kurume i Ōkawa pod koniec okresu Edo, ale wraz z ukończeniem tamy Yoake zaprzestano korzystania z tej trasy.
Populacja.
Zmiany w populacji Hita w latach 1970–2015:

</doc>
<doc id="1348877" url="https://pl.wikipedia.org/wiki?curid=1348877" title="Panna Nikt (film)">
Panna Nikt (film)

Panna Nikt – polski film obyczajowy z 1996 roku w reżyserii Andrzeja Wajdy. Ekranizacja powieści Tomka Tryzny o tym samym tytule. 
Zdjęcia do filmu powstały na Dolnym Śląsku: w Wałbrzychu (ulice: Długa i Zajączka, Szkoła Podstawowa Nr 22 przy ul. 11 listopada, Piaskowa Góra), w Kotlinie Krzeszowskiej, Sobótce (stacja PKP), w Szczawnie-Zdroju, Kamiennej Górze (zalew) oraz na Przedgórzu Sudeckim (szczyt Ślęża).
Fabuła.
15-letnia Marysia przeprowadza się z rodziną ze wsi do dużego miasta i trafia do nowej szkoły. Nie potrafi się przystosować. Poznaje wtedy Kasię, a później Ewę. Te znajomości mocno wpłyną na jej psychikę.

</doc>
<doc id="1348878" url="https://pl.wikipedia.org/wiki?curid=1348878" title="Dekanat Radymno II">
Dekanat Radymno II

Dekanat Radymno II – dekanat w archidiecezji przemyskiej, archiprezbiteriacie jarosławskim.
Historia.
W 1949 roku dekretem bpa Franciszka Bardy, został utworzony "dekanat radymno". W skład nowego dekanatu weszły parafie z wydzielonego terytorium dekanatów:
Pierwszym dziekanem dekanatu został ks. Franciszek Michalec, a wicedziekanem ks. Walenty Trela. 
Pod koniec 1992 roku dekretem abpa Ignacego Tokarczuka "dekanat Radymno" został podzielony na: dekanat Radymno I i dekanat Radymno II, oraz dokonano korekty granic dekanatów: jarosławskiego wschodniego, pruchnickiego, przemyskiego II i żurawickiego.
Duszpasterze dekanalni:

</doc>
<doc id="1348880" url="https://pl.wikipedia.org/wiki?curid=1348880" title="Back in the Day">
Back in the Day

Back in the Day – singel amerykańskiej raperki Missy Elliott, pochodzący z albumu Under Construction. Utwór zajął 86. miejsce na liście najlepszych utworów R&amp;B i Hip-Hop Billboardu.

</doc>
<doc id="1348882" url="https://pl.wikipedia.org/wiki?curid=1348882" title="Wojciech Pilarski">
Wojciech Pilarski

Wojciech Pilarski (ur. 15 kwietnia 1921 w Łodzi, zm. 20 czerwca 1988 w Warszawie) – aktor teatralny i filmowy, reżyser, dyrektor teatru. 
Życiorys.
Współtwórca i dwukrotny dyrektor Teatru Nowego w Łodzi, którego aktorem był aż do śmierci. Był synem aktora Józefa Pilarskiego. Pochowany na Starym Cmentarzu w Łodzi.

</doc>
<doc id="1348888" url="https://pl.wikipedia.org/wiki?curid=1348888" title="Otto Wichterle">
Otto Wichterle

 Otto Wichterle (ur. 27 października 1913 w Prościejowie, zm. 18 sierpnia 1998 w gminie Stražisko) – czeski chemik, profesor inżynier, wynalazca elastycznych soczewek kontaktowych, pionier produkcji czechosłowackich włókien sztucznych; jeden z prekursorów czeskiej chemii makrocząsteczkowej.
Biogram.
Syn technika i przemysłowca Karela Wichterle (1870–1961) i brat rzeźbiarki Hany Wichterle (1903–1990).
Studiował na ČVUT (1931–35) i na wydziale medycznym Uniwersytetu Karola w Pradze (1935–38).
W latach 1935–39 był asystentem prof. Votočka w Instytucie Eksperymentalnej Chemii Organicznej ČVUT w Pradze, potem kierownikiem oddziału polimerów w Instytucie Badań zakładów Baťa w Zlinie (1940–42 i 1943–45). W latach 1942–43 przebywał w więzieniu.
W 1941 zapoczątkował produkcję pierwszego krajowego włókna syntetycznego – polikaprolaktamu, pod nazwą "silon".
Od początku lat 50 XX w. kierował badaniami polimerów syntetycznych dla celów biologicznych i medycznych. 1954 główny odkrywca hydrożeli, z których wytworzył elastyczne soczewki kontaktowe (1956). Opracował także ich masową produkcję odlewaniem odśrodkowym (1961).
Od 1945 r. docent chemii organicznej na ČVUT w Pradze, od 1946 r. też na politechnice w Brnie i od 1947 r. na fakultecie przyrodniczym Uniwersytetu Karola w Pradze. W latach 1949–52 profesor wydziału mas plastycznych na ČVUT, potem na VŠCHT.
Od 1958 r. z powodów politycznych miał zakaz pracy pedagogicznej. W latach 1955–92 był akademikiem Czechosłowackiej Akademii Nauk (ČSAV). 1957–59 kierownik Laboratorium Materiałów Wysokocząsteczkowych. 1959–70 dyrektor i od 1970 pracownik naukowy Instytutu Chemii Makrocząsteczkowej ČSAV w Pradze.
1968 podpisał manifest "Dwa tysiące słów". W latach 1968–69 deputowany Czeskiej Rady Narodowej i Izby narodów Zgromadzenia Federalnego. Następnie ponownie dyskryminowany z powodów politycznych. 1990–92 prezes ČSAV (w 1992 ČSAV została rozwiązana).
W 1993 odznaczony tytułem doktora honoris causa Uniwersytetu Karola w Pradze. W 1991 roku został odznaczony Orderem Tomáša Garrigue Masaryka III klasy.
Autor ponad 150 wynalazków oraz ok. 200 prac naukowych i podręczników (Organická chemie I–II, 1947–52; Anorganická chemie, 1953; Makromolekulární chemie, 1957).

</doc>
<doc id="1348892" url="https://pl.wikipedia.org/wiki?curid=1348892" title="Pass That Dutch">
Pass That Dutch

„Pass That Dutch” - jest to piosenka amerykańskiej raperki Missy Elliott. Piosenka pochodzi z płyty "This Is Not a Test!" z 2003 roku.

</doc>
<doc id="1348907" url="https://pl.wikipedia.org/wiki?curid=1348907" title="Andrzej Bienias">
Andrzej Bienias

Andrzej Bienias (ur. 24 maja 1972 w Kozienicach) – polski aktor teatralny i filmowy, wokalista zespołu Nic do ukrycia.
W 1996 ukończył Państwową Wyższą Szkołę Teatralną im. Ludwika Solskiego w Krakowie. Od 1996 aktor Teatru im. Stanisława Ignacego Witkiewicza w Zakopanem.
Twórczość teatralna.
Zadebiutował jako aktor w 1995 roku w spektaklach PWST w roli Gustawa w przedstawieniu "Dziady – 12 improwizacji" według A. Mickiewicza (reż. J. Grzegorzewski) na deskach Teatru Starego w Krakowie.

</doc>
<doc id="1348908" url="https://pl.wikipedia.org/wiki?curid=1348908" title="Hot Springs (Arkansas)">
Hot Springs (Arkansas)

Hot Springs – miasto w stanie Arkansas, stolica hrabstwa Garland i główne miasto obszaru metropolitalnego Hot Springs w Stanach Zjednoczonych, w którym w 2010 roku mieszkało 96 024 osób. Według spisu ludności z 2010 roku liczba ludności miasta wynosiła 35 193.
Hot Springs jest znany z naturalnych gorących źródeł, od których pochodzi jego nazwa. Wypływająca woda ma temperaturę 64 °C. Park Narodowy Hot Springs jest najstarszym obszarem chronionym w Stanach Zjednoczonych. Z tego względu jako pierwszy w kwietniu 2010 roku został uczczony ćwierćdolarówką w serii Piękna Ameryka. Słynne źródła przyciągają wielu turystów, co sprawia, że miasto jest bardzo popularnym uzdrowiskiem. Miasto jest znane z tego, że prezydent Stanów Zjednoczonych Bill Clinton spędził w nim swoje dzieciństwo.
Media.
Serwis internetowy jest dostępny pod adresem www.HotSpringsDaily.com. Zawiera krótkie informacje o aktualnych wydarzeniach mieście.
W okolicy siedem radiostacji AM oraz piętnaście radiostacji FM transmituje swoje audycje. Ponadto w mieście jest dostępnych większość stacji nadających z Little Rock.
Istnieje strona społeczności i strona opisująca sztukę w rejonie Hot Springs.

</doc>
<doc id="1348909" url="https://pl.wikipedia.org/wiki?curid=1348909" title="Free (raperka)">
Free (raperka)

Free, właściwie Marie Wright (ur. 7 lutego 1968 w Bostonie) – amerykańska raperka.

</doc>
<doc id="1348910" url="https://pl.wikipedia.org/wiki?curid=1348910" title="Serwetnik">
Serwetnik

Serwetnik – element zastawy stołowej, służący do przechowywania serwetek stołowych pełniący również funkcję dekoracyjną. Zasadniczo wyróżnia się dwa rodzaje serwetników: serwetniki pierścienie i serwetniki zwykłe. 
Serwetniki pierścienie - [ang. napkin rings] służą wyłącznie do eleganckich serwetek z tkaniny. Podkreślają indywidualny styl i elegancję stołu. Do jednego pierścienia wkłada się wyłącznie jedną serwetkę. Serwetniki - pierścienie pojawiły się po raz pierwszy wśród francuskiej burżuazji na początku XIX wieku. Szczególnie popularne były w latach 1869 do około 1900. Wykonywane bywają często ze srebra, plateru, porcelany, drewna, kości słoniowej i innych materiałów. Serwetniki - pierścienie są produkowane do dziś i przybierają różne formy a ilość użytych do produkcji materiałów radykalnie się zwiększyła. 
Obecnie serwetniki, szczególnie te bogato zdobione i wykonane z cennych materiałów, cieszą się ogromną popularnością wśród kolekcjonerów a cena jednego serwetnika przekraczać może wiele tysięcy funtów szterlingów. Organizowane są też wystawy poświęcone specjalnie tym przedmiotom.
Serwetniki zwykłe - główną funkcją serwetnika jest podtrzymywanie wielu serwetek, głównie papierowych. Jeszcze do 1950 serwetniki miały podobną budowę 1,5-4 cm oddalone od siebie ściany wykonane z różnych materiałów przytrzymywały serwetki, tak, że nie wypadały. Podobnie jak serwetniki-pierścienie produkowane są z różnych materiałów.

</doc>
<doc id="1348914" url="https://pl.wikipedia.org/wiki?curid=1348914" title="MC Lyte">
MC Lyte

MC Lyte, właśc. Lana Michele Moorer (ur. 11 października 1970 na Brooklynie, Nowy Jork, USA) – amerykańska raperka.

</doc>
<doc id="1348915" url="https://pl.wikipedia.org/wiki?curid=1348915" title="Gabba">
Gabba



</doc>
<doc id="1348918" url="https://pl.wikipedia.org/wiki?curid=1348918" title="First Vienna FC">
First Vienna FC



</doc>
<doc id="1348919" url="https://pl.wikipedia.org/wiki?curid=1348919" title="First Vienna FC 1894">
First Vienna FC 1894

First Vienna FC 1894 – austriacki klub piłkarski z siedzibą w Wiedniu.
Historia.
Jest najstarszym austriackim klubem piłkarskim. Powstał 22 sierpnia 1894 pod angielską, obowiązującą do dziś, nazwą. Pierwszy mecz rozegrał 15 listopada tego samego roku. Największe sukcesy zaczął odnosić pod koniec lat 20. W 1929 i 1930 triumfował w Pucharze Austrii, a w 1931 sięgnął po pierwszy tytuł mistrza Austrii. W tym samym roku zwyciężył w prestiżowym wówczas Pucharze Mitropa.
Następna dekada była najlepsza w historii klubu. First Vienna regularnie zdobywała tytuły mistrza Austrii, a w 1943 wywalczyła Puchar Niemiec w ostatniej edycji rozgrywanej przed przerwą spowodowaną wojną. Szósty, ostatni tytuł mistrza Austrii First Vienna zdobyła w 1955. W skład zespołu wchodzili wówczas m.in. brązowi medaliści MŚ 54 Karl Koller i Kurt Schmied.

</doc>
<doc id="1348921" url="https://pl.wikipedia.org/wiki?curid=1348921" title="Bezwodnik maleinowy">
Bezwodnik maleinowy

Bezwodnik maleinowy – organiczny związek chemiczny, bezwodnik kwasu maleinowego. W stanie czystym jest to bezbarwne lub białe ciało stałe.
Otrzymywanie.
Związek ten otrzymywany był pierwotnie poprzez utlenianie benzenu lub innych substancji aromatycznych. Obecnie używa się butanu:
Właściwości.
Rozpuszczony w wodzie przechodzi w kwas maleinowy:
Jest dobrym dienofilem w reakcji Dielsa-Aldera, a także kompleksuje jony metali.
Bezwodniki kwasu butenodiowego.
Kwas butenodiowy posiada dwa izomery geometryczne, "cis" (kwas maleinowy) i "trans" (kwas fumarowy). Z powodu kształtu tylko ten pierwszy może utworzyć cykliczny bezwodnik, tak więc bezwodnik maleinowy istnieje, a fumarowy nie istnieje.

</doc>
<doc id="1348923" url="https://pl.wikipedia.org/wiki?curid=1348923" title="Ratusz w Krotoszynie">
Ratusz w Krotoszynie

Ratusz w Krotoszynie – budynek murowany z około 1689 roku, przebudowany w latach 1898-1899 na neorenesansowy. Posiada ośmioboczną, smukłą, barokową wieżę. 
W ratuszu działa Urząd Stanu Cywilnego i jeden z wydziałów Urzędu Miejskiego a także restauracja "Ratuszowa" .

</doc>
<doc id="1348924" url="https://pl.wikipedia.org/wiki?curid=1348924" title="Sól sodowa siarczanu laurylu">
Sól sodowa siarczanu laurylu



</doc>
<doc id="1348925" url="https://pl.wikipedia.org/wiki?curid=1348925" title="Nejszabur">
Nejszabur



</doc>
<doc id="1348926" url="https://pl.wikipedia.org/wiki?curid=1348926" title="Blok Konstytucyjny (Liban)">
Blok Konstytucyjny (Liban)

Blok Konstytucyjny, BK − libańskie ugrupowanie polityczne mające ogromny wkład w walce o niepodległość. Liderem BK był Biszara al-Churi, prezydent Libanu w latach 1943-1952. Blok Konstytucyjny zwyciężał w wyborach parlamentarnych w 1943 i 1947 roku.

</doc>
<doc id="1348929" url="https://pl.wikipedia.org/wiki?curid=1348929" title="Radziecka Socjalistyczna Republika Taurydy">
Radziecka Socjalistyczna Republika Taurydy

Radziecka Socjalistyczna Republika Taurydy (także Tauryjska Socjalistyczna Republika Radziecka) – państwo utworzone z inicjatywy bolszewików na Krymie. Jego powstanie zostało proklamowane 22 marca 1918 r., jednak faktycznie władza pozostawała w rękach partii bolszewickiej oraz marynarzy Floty Czarnomorskiej, sympatyzujących z bolszewikami lub anarchistami, już od stycznia tego roku. Republika Taurydy przetrwała do 1 maja, gdy cały Krym został zajęty przez wojska niemieckie oraz, na krótko, ukraińskie (zmuszone następnie do wycofania się). Krótkim rządom bolszewików towarzyszyła fala terroru i grabieży urządzona przez zrewolucjonizowanych marynarzy.
Historia.
Okoliczności powstania.
Rewolucja lutowa 1917 r. została początkowo na Krymie przyjęta spokojnie. Na wsi praktycznie nie doszło do zamieszek i spontanicznego przejmowania ziemi przez chłopów. Wicegubernator, książę Siergiej Gorczakow przekazał władzę komisarzowi Rządu Tymczasowego Jakowowi Charczence, którego następnie zastąpił I. Bogdanow. Równocześnie w marcu 1917 r. na całym Krymie powstały rady delegatów robotniczych i żołnierskich, które nie pozostawały w konflikcie z administracją rządową. W Sewastopolu utworzono komitet wykonawczy żołnierzy, marynarzy i oficerów. W największych miastach na półwyspie – Sewastopolu, Symferopolu, Eupatorii i Jałcie – zdecydowanie najpopularniejszą partią w dumach miejskich byli eserowcy. W Symferopolu wyraźną reprezentację mieli również kadeci, mienszewicy mieli pojedynczych przedstawicieli, natomiast bolszewicy zdołali wprowadzić jednego przedstawiciela jedynie do dumy sewastopolskiej. Natomiast w radach robotniczych i żołnierskich najsilniejszą partią byli mienszewicy. Pod ich wpływem zjazd rad Krymu w maju 1917 r. zdecydował, iż robotnicze i żołnierskie organizacje nie powinny wzmacniać antagonizmów klasowych, a jedynie sprzyjać rozwojowi proletariackiej samoświadomości. Eserowcy w samym Sewastopolu w połowie 1917 r. mieli 27 tys. zarejestrowanych członków, natomiast bolszewicy dopiero tworzyli organizację partyjną. Ponadto w sierpniu 1917 r. w Symferopolu zaczęli organizować się zwolennicy Ukraińskiej Centralnej Rady.
Po rewolucji październikowej i obaleniu Rządu Tymczasowego na Krymie zapanował chaos. Dwa tysiące marynarzy z Sewastopola udało się nad Don, by walczyć z siłami atamana Aleksieja Kaledina, inna grupa 800 marynarzy udała się do Kijowa, by dołączyć do wojsk Centralnej Rady. Na początku grudnia resztki oddziałów marynarzy, rozbitych w walkach z białymi nad Donem, wróciły do Sewastopola i rozpoczęły tam samosądy na oficerach Floty Czarnomorskiej, zabijając przynajmniej kilkudziesięciu. W tym samym czasie, pod koniec listopada 1917 r., do organizacji swojego państwa na Krymie przystąpili Tatarzy. 25 listopada 1917 roku w Bakczysaraju powołali oni do życia kurułtaj (Konstytuantę) i proklamowali niepodległość Krymskiej Republiki Ludowej ze stolicą w Symferopolu. Tatarzy stanowili jedynie 25% ludności Krymu, jednak ich świadomość narodowa i polityczna stała na wysokim poziomie. Na czele rządu republiki krymskiej stanął Noman Çelebicihan.
Walka Tatarów krymskich z bolszewikami.
W opozycji do dążeń niepodległościowych Tatarów stali miejscowi bolszewicy, którzy z racji braku ośrodków przemysłowych i robotników mogli liczyć na poparcie w zasadzie jedynie wśród marynarzy Floty Czarnomorskiej. W nocy z 15 na 16 grudnia 1917 r. sewastopolska rada delegatów robotniczych i żołnierskich wybrała całkowicie nowy skład i prezydium, do którego weszli wyłącznie bolszewicy z przewodniczącym Jurijem Gawienem na czele. Władza w Sewastopolu faktycznie przeszła w ich ręce. 23 grudnia/8 stycznia bolszewicy wprost wystąpili przeciwko Tatarom. Radziecki komisarz Bogdanow nakazał aresztowanie tatarskich przywódców, bolszewicy zażądali podporządkowania sił wojskowych na Krymie partyjnym komisarzom. Ze swojej strony Tatarzy przystąpili do tworzenia własnych sił zbrojnych i rozbrajania oddziałów, które nie chciały uznać ich rządu. 23 grudnia rozbroili niechętne im oddziały w Eupatorii, zaś 9 stycznia zatrzymali i rozbroili pod Bachczysarajem grupę 700 marynarzy-maruderów. W Eupatorii i Teodozji tatarskie oddziały atakowały bolszewików i innych rewolucyjnych agitatorów. Następnie siły tatarskie skierowały się na Sewastopol. 2 Pułk Konny oraz dwie kompanie pułku "Hurrijet" (Wolność) podjęły próbę zdobycia mostu kolejowego w Kamyszły, zostały jednak zatrzymane przez drużynę uzbrojonych pracowników zakładów "Siewmorzawod". 10/23 stycznia Tatarzy zajęli natomiast położony w okolicy majątek hrabiego Mordwinowa, zmuszając oddział zrewolucjonizowanych marynarzy do wycofania się za Kaczą. Jednak 13/26 stycznia 1918 r. w bitwie nad rzeką Almą siły tatarskie zostały rozbite. Kurułtaj i tatarski rząd w Symferopolu zostały obalone, a miasto zajęte praktycznie bez walki. W zdobytym Symferopolu doszło do masowych egzekucji przywódców ruchu narodowego Tatarów oraz byłych oficerów armii carskiej. Rozstrzelany został m.in. premier Krymskiej Republiki Ludowej Çelebicihan. Praktycznie nie da się przy tym rozstrzygnąć, które morderstwa odbyły się z rozkazu bolszewickich przywódców, których zaś marynarze dopuścili się z własnej inicjatywy.
W następnych dniach sewastopolscy marynarze oraz robotnicy, wśród których byli zwolennicy bolszewików i anarchistów, na okrętach dotarli z Sewastopola do Eupatorii, pokonując w mieście oddziały tatarskie. W podobnych okolicznościach zdobyli kontrolę nad Teodozją, a także Jałtą, choć w tym mieście napotkali silny opór ze strony oddziałów tatarskich oraz organizacji muzułmańskiej "Tan". We wszystkich zdobywanych miastach marynarze dopuszczali się morderstw i grabieży, pozostając przy tym całkowicie bezkarni. W Sewastopolu w nocy z 21 na 22 oraz z 22 na 23 lutego marynarze dokonali zbiorowej egzekucji przebywających w miejscowym więzieniu dawnych oficerów armii rosyjskiej. Zginęło wówczas od 250 do 300 oficerów, a rozmiary przemocy zaniepokoiły nawet Lwa Trockiego, który wezwał przedstawiciela krymskich bolszewików do Petersburga. Władimir Romieniec, komisarz Floty Czarnomorskiej, zdołał jednak przekonać Lenina, iż masowy terror był odpowiedzią na wykryty na miejscu kontrrewolucyjny spisek, a bolszewicki przywódca uznał, iż "w wyjątkowych sytuacjach" tak bezwzględne działania mogły być usprawiedliwione. W rzeczywistości na Krymie nie powstał żaden ruch kontrrewolucyjny, sprzeciwiający się władzy bolszewickiej.
Proklamowanie, funkcjonowanie i upadek republiki.
W dniach 7-10 marca 1918 r. w Symferopolu odbył się zjazd rad, komitetów rewolucyjnych i chłopskich guberni taurydzkiej. Zjazd postanowił kontynuować wojnę rewolucyjną z Niemcami mimo podpisana 3 marca pokoju brzeskiego, następnie jednak zmienił decyzję po zapoznaniu się z sytuacją na froncie. Następnie utworzony został Taurydzki Centralny Komitet Wykonawczy, do którego weszło 12 bolszewików i 8 lewicowych eserowców – przedstawiciele tych partii nadawali ton obradom zjazdu. Obecnym na zjeździe przedstawicielom Tatarów odmówiono dopuszczenia do komitetu jednego lub dwóch bezpartyjnych przedstawicieli tej narodowości. Przewodniczącym komitetu wykonawczego został bolszewik Żan Miller.
Już po oficjalnym zamknięciu zjazdu Lenin i Trocki zdecydowali, iż na Krymie powinna zostać utworzona autonomiczna republika radziecka, część Rosyjskiej SRR. Centralny Komitet Wykonawczy ogłosił wznowienie obrad 19 marca i ogłosił utworzenie Taurydzkiej Republiki Rad, obejmującej powiaty symferopolski, teodozyjski, eupatoryjski, jałtański, dnieprowski, melitopolski, perekopski i bierdiański. 22 marca zmieniono nazwę republiki na Radziecka Socjalistyczna Republika Taurydy, a jej terytorium ograniczono do Półwyspu Krymskiego. Utworzono Radę Komisarzy Ludowych, której przewodnictwo objął przybyły z polecenia radzieckiego rządu Anton Słucki. W czasie, gdy tworzono republikę, wojska niemieckie wkraczały już na Ukrainę, od 13 marca kontrolowały Odessę, zaś na Krym weszły 18 kwietnia. Równocześnie marsz w kierunku Krymu prowadziły, przez Aleksandrowsk i Perekop, wojska Ukraińskiej Republiki Ludowej pod dowództwem Petra Bołboczana. Władze ukraińskie postawiły przed nim zadanie zajęcia Sewastopola, zanim dotrą do niego Niemcy, by Flota Czarnomorska została przejęta przez Ukrainę. Równocześnie na półwyspie wybuchło zbrojne powstanie Tatarów, którego centrum była Ałuszta. Tatarskie oddziały, walcząc z bolszewikami, dopuszczały się również ataków na nieuzbrojone wioski zamieszkiwane przez Rosjan i Greków. Rząd Radzieckiej Republiki Taurydy zapewniał, że Niemcom stawiony zostanie opór.
21 kwietnia członkowie Rady Komisarzy Ludowych Radzieckiej Republiki Taurydy, między innymi jej przewodniczący Anton Słucki, Iwan Siemionow, Jan Tarwacki i komisarz spraw wewnętrznych Stanisław Nowosielski zostali pojmani przez oddział tatarski, gdy jechali z Symferopola do Teodozji. Przewieziono ich do Ałuszty, tam poddano torturom i ostatecznie rozstrzelano pod miastem 24 kwietnia. Egzekucję przeżył zastępca przewodniczącego rady Siemionow. Tatarscy powstańcy opanowali Sudak, Stary Krym, Karasubazar oraz wioski położone między Ałusztą i Jałtą. Tymczasem w nocy z 23 na 24 kwietnia oddział marynarzy z Sewastopola dokonał w Ałuszcie udanego desantu. W wyparciu Tatarów z miasta pomogli im miejscowi Rosjanie i Grecy. Następnie bolszewicy odzyskali Stary Krym i Karasubazar, zaś w Sudaku Tatarzy poddali się bez walki.
25 kwietnia mało liczebne i słabo uzbrojone oddziały marynarzy, które miały bronić republiki Taurydy, porzuciły pozycje obronne, udając się na zacumowane przy brzegu okręty lub pozostając na wybrzeżu. Bolszewiccy przywódcy zamierzali ratować przed Niemcami okręty Floty Czarnomorskiej i w tym celu w końcu kwietnia zwolnili z więzienia kontradmirała Michaiła Sablina. Udało mu się ewakuować część okrętów do Noworosyjska. 30 kwietnia Niemcy dotarli do Teodozji, zaś 1 maja oddziały niemieckie i ukraińskie opanowały Sewastopol. W mieście doszło do masowych zabójstw działaczy bolszewickich i ich sympatyków. Niemcy dokonali aresztowań setek osób, które pracowały w administracji republiki radzieckiej, nawet na niskich stanowiskach. W obozie pod Kerczem osadzono ok. 700 wziętych do niewoli czerwonogwardzistów. Radziecka Republika Taurydy upadła, co miejscowa ludność, przerażona wcześniejszym postępowaniem zrewolucjonizowanych marynarzy, przyjęła z ulgą.
Dowodzący zgrupowaniem niemieckim, które zajęło Krym gen. Robert von Kosch postawił Bołboczanowi ultimatum, żądając wycofania jednostek ukraińskich z półwyspu. Ultimatum zostało przyjęte. Na półwyspie ustanowiono została niemiecka okupacyjna administracja wojskowa.

</doc>
<doc id="1348930" url="https://pl.wikipedia.org/wiki?curid=1348930" title="Troll w Nowym Jorku">
Troll w Nowym Jorku

Troll w Nowym Jorku (ang. "A Troll In Central Park", 1994) – amerykański film animowany, 
Fabuła.
Film opowiada o trollu Stanleyu, który w przeciwieństwie do swoich pobratymców nie jest złośliwym stworkiem, a darzy uczuciem ludzi i posiada zielony palec, którym wszystko co dotknie, zamienia się w kwiaty. Niestety nie podoba to się Gnorgi, okrutnej władczyni, która postanawia wygnać Stanleya z krainy, wysyłając go do świata ludzi. Trafia on do Central Parku w Nowym Jorku gdzie poznaje rodzeństwo – Gusa i jego młodszą siostrę Rosie, którzy postanawiają pomóc Stanleyowi pokonać królową jego krainy.
Wersja polska.
Wersja polska: PaanFilm Studio Warszawa
Dialogi, teksty piosenek i reżyseria: Dariusz Dunowski
Kierownictwo muzyczne: Mirosław Janowski
Dźwięk i montaż: Michał Skarżyński
Kierownik produkcji: Krzysztof Golon
Udział wzięli:
Śpiewali: Barbara Janowska, Stefania Janus, Joanna Pałucka, Anna Ścigalska, Stefan Każuro, Grzegorz Kucias, Wojciech Paszkowski, Tomasz Rojek i Michał Straszewski
Dzieci: Agnieszka Dobrzyńska, Urszula Janowska, Natalia Jurek, Katarzyna Krzemińska, Katarzyna Wiśniewska i Mateusz Dębski
Lektor: Janusz Szydłowski

</doc>
<doc id="1348931" url="https://pl.wikipedia.org/wiki?curid=1348931" title="Ratusz w Kościanie">
Ratusz w Kościanie

Ratusz w Kościanie – kościański ratusz jest późnoklasycystyczną budowlą zbudowaną w połowie XIX wieku, na miejscu starszego gotyckiego ratusza z XV wieku. Budynek jest murowany z cegły, otynkowany, posiada boniowany parter. W centralnej części budynku wznosi się czworoboczna wieża zegarowa z iglicą zwieńczoną orłem. Fasada i elewacja tylna liczą po pięć okien, a elewacje boczne – trzy.

</doc>
<doc id="1348932" url="https://pl.wikipedia.org/wiki?curid=1348932" title="Ichijō">
Ichijō

 – 66. cesarz Japonii, według tradycyjnego porządku dziedziczenia.
Ichijō panował w latach 986-1011.
Mauzoleum cesarza Ichijō znajduje się w Kioto. Nazywa się "En’yū-ji no kita no misasagi".

</doc>
<doc id="1348933" url="https://pl.wikipedia.org/wiki?curid=1348933" title="Ichijo">
Ichijo



</doc>
<doc id="1348937" url="https://pl.wikipedia.org/wiki?curid=1348937" title="Bełchatówek">
Bełchatówek

Bełchatówek – część miasta, osiedle Bełchatowa, położone w północnej części miasta.
Zajmuje obszar wokół ulicy Pabianickiej (na północ od Ronda Traugutta) oraz okolice ulic: Cegielnianej (wschodnia część), Modrej, Sadowej i Chabrowej.
Dawniej samodzielna wieś. Do 1954 roku istniała gmina Bełchatówek.

</doc>
<doc id="1348941" url="https://pl.wikipedia.org/wiki?curid=1348941" title="Park Narodowy Rapa Nui">
Park Narodowy Rapa Nui



</doc>
<doc id="1348947" url="https://pl.wikipedia.org/wiki?curid=1348947" title="Ewa Nowak (pisarka)">
Ewa Nowak (pisarka)

Ewa Nowak (ur. 21 grudnia 1966 w Warszawie) – polska pisarka i publicystka.
Autorka felietonów, opowiadań oraz powieści dla dzieci i młodzieży. Jej twórczość podpowiada jak sobie radzić w domu i w szkole, w dobrych i złych chwilach, z przyjaciółmi i z rodzicami. Odnosi się do wartości takich jak uczciwość, szczerość wobec siebie i innych, przyjaźń, miłość i szacunek dla drugiego człowieka. Książki tej autorki cechuje intelektualny humor połączony z celnością opisywania rzeczywistości.
Akcja książek Ewy Nowak rozgrywa się w czasach jej współczesnych, jednak w obszarze zainteresowań pisarki znajdują się raczej problemy uniwersalne, właściwe ludziom w każdych czasach. Tematy, którymi zajmuje się autorka, to trudne wybory, pokonywanie własnych słabości, konieczność świadomego podejmowania walki o to, na czym człowiekowi najbardziej zależy, naturalne trudności w odróżnieniu dobra i zła, konsekwencje krótkowzroczności i bezmyślności, uwikłanie w niejednoznaczne sytuacje rodzinne, słabość psychiczna lub niepełnosprawność fizyczna.
Życiorys.
Ukończyła XXXVII LO w Warszawie, następnie Wyższą Szkołę Pedagogiki Specjalnej w Warszawie, wydział rewalidacji, kierunek: pedagogika terapeutyczna. Pracowała jako nauczycielka i pedagog-terapeuta.
Twórczość.
Zadebiutowała w 1997 r. w „Filipince” tekstem dotyczącym zdawania egzaminów ustnych pt. "100% skuteczności". Współpracuje z pismami „Cogito”, „Victor Gimnazjalista”, „Victor Junior”, „Trzynastka”, „Sens”.
W 2002 r. nakładem wyd. Pracownia Słów ukazał się jej debiut książkowy pt. "Wszystko, tylko nie mięta". Pisarka współpracowała lub współpracuje z wydawnictwami: Czarna Owca, Egmont, Greg, HarperCollins, Prószyński i S-ka, Słowne, Wydawnictwo Literackie. 
Jednym z ważniejszych tematów, z jakimi zmierzyła się Ewa Nowak, jest temat miłości dzieci, niepodjęty do tej pory w literaturze polskiej. Za książkę "Pajączek na rowerze" otrzymała wyróżnienie w I Konkursie Literatury Dziecięcej im. Haliny Skrobiszewskiej. Inny ważny, podjęty przez autorkę temat to zagadnienie przemocy psychicznej w związku młodzieżowym. W 2009 roku jej powieść "Bardzo biała wrona" otrzymała tytuł Książki Roku Stowarzyszenia Przyjaciół Książki dla Młodych (Polskiej Sekcji IBBY). Również tytuł Książki Roku Polskiej Sekcji IBBY (2020) otrzymała powieść "Orkan Depresja" traktująca o depresji wśród nastolatków. Ta ostatnia powieść trafiła również na listę Białych Kruków ("White Ravens") Międzynarodowej Biblioteki Młodzieżowej (niem. Internationale Jugendbibliothek, IJB).
Powieści serii „miętowej”:
Inne książki dla starszych nastolatków:
Książki dla młodszych nastolatków:
Książki dla młodszych dzieci:
Seria „Janek i tata”:
Seria „Czytam sobie”:
Seria „Poczytaj ze mną”:
Seria „Pomóż mi przetrwać”:
Seria „Trzynastki” (Wznowione w 2014 jako „Niebieskie migdały”):

</doc>
<doc id="1348948" url="https://pl.wikipedia.org/wiki?curid=1348948" title="Jaroslav Foglar">
Jaroslav Foglar

 Jaroslav Foglar (ur. 6 lipca 1907 w Pradze, zm. 23 stycznia 1999 tamże) – czeski pisarz, autor książek dla młodzieży.
Życiorys.
Absolwent szkoły handlowej. W latach 1924–37 pracował w biurze jako urzędnik.
Od młodości działał w skautingu. W latach 1938–1941 redaktor magazynu Mladý hlasatel. Redagował też czasopisma Junák (1945–1946) i Vpřed (1946–1948).
W latach 1954–1964 był wychowawcą w domach dla młodzieży, potem tylko pisarzem. Z wyjątkiem lat 60. jego wcześniejsze dzieła były z powodów ideologicznych na indeksie książek zakazanych i nowe nie były wydawane.
Napisał wiele książek dla młodzieży inspirowanych kulturą, metodyką wychowawczą i zwyczajami skautingu. Największym powodzeniem w Czechach cieszy się cykl opisujący przygody pięciu przyjaciół tworzących klub „Szybkie strzały” (Rychlé šípy). Oprócz trzech tomów tego cyklu: "Záhada hlavolamu", "Stínadla se bouří" i "Tajemství Velkého Vonta", wydanych w 1990 roku we wspólnym tomie "Dobrodružství v temných uličkách", zrealizowano serial telewizyjny i wydano komiks na motywach powieści. W Polsce ukazał się przekład tylko pierwszego tomu poświęcony tajemniczemu artefaktowi-łamigłówce zawierającemu plany latającego roweru.
Inne znane powieści dla dzieci i młodzieży powiązane z ideą skautingu Jaroslava Foglara: "Hoši od Bobří řeky", 1937; "Tábor smůly", 1938; "Chata v Jezerní kotlině", 1939; "Pod junáckou vlajkou", 1940; "Tábor ve Sluneční zátoce", 1947; "Kronika Ztracené stopy", 1968; "Dobrodružství v zemi nikoho", 1969; "Strach nad Bobří řekou", 1990; "Jestřábe, vypravuj!", 1990 i autobiografia "Život v poklusu" (1990).
28 października 2017 roku prezydent Miloš Zeman pośmiertnie odznaczył Foglara Medalem Za Zasługi.

</doc>
<doc id="1348953" url="https://pl.wikipedia.org/wiki?curid=1348953" title="Religia w Legnicy">
Religia w Legnicy

Religia w Legnicy – artykuł przedstawia historię działalności wspólnot wyznaniowych działających na terenie Legnicy.
Katolicyzm.
Kościół rzymskokatolicki.
Najbardziej rozwinięty w mieście jest Kościół rzymskokatolicki, posiadający 14 parafii skupionych w trzech dekanatach (Legnica Zachód, Legnica Wschód, Legnica Katedra). Poza świątyniami, w mieście działa katolicka administracja (Kuria Biskupia, Sąd Kościelny), szkolnictwo wyższe (Wyższe Seminarium Duchowne Diecezji Legnickiej, Papieski Wydział Teologiczny) oraz instytucje charytatywne (Caritas, dom dziecka, przychodnia zdrowia).
Obiekty sakralne:
Kościół Greckokatolicki w Polsce.
Kościół greckokatolicki posiada nowy obiekt w pobliżu os.Kopernika, przy ul.Wrocławskiej.
Obiekty sakralne:
Protestantyzm.
Kościół Ewangelicko-Augsburski.
Pod Kościół Ewangelicko-Augsburski w RP podlega kościół Maryi Panny. Jest to najdłużej działający kościół ewangelicki w mieście (od czasów reformacji), wybudowany jako katolicki pod koniec XII w.
Obiekty sakralne:
Kościół Zielonoświątkowy.
Kościół Zielonoświątkowy od kilkunastu lat posiada swój charakterystyczny obiekt na osiedlu Piekary oraz starszy, z XIX w. przy ul. Bolesława Chrobrego.
Obiekty sakralne:
Chrześcijańska Wspólnota Zielonoświątkowa.
Nabożeństwa zboru Chrześcijańskiej Wspólnoty Zielonoświątkowej odbywają się przy ul. Sudeckiej.
Kościół Boży w Chrystusie.
Nabożeństwa zboru odbywają się na parterze kamienicy przy ul. Witelona.
Kościół Adwentystów Dnia Siódmego.
Nabożeństwa zboru odbywają się na parterze kamienicy przy ul. Reymonta.
Prawosławie.
Polski Autokefaliczny Kościół Prawosławny.
Obiekt sakralny:
Judaizm.
Gmina Wyznaniowa Żydowska w Legnicy.
Po 1945 roku w Legnicy odrodziła się Kongregacja Wyznania Mojżeszowego, którą w 1993 roku przekształcono w Gminę Wyznaniową Żydowską. Społeczność żydowska nie posiada w mieście wolno stojącej synagogi. Dom modlitwy znajduje się w zajmowanej przez Gminę części kamienicy przy ul. Chojnowskiej 12. Gmina administruje także cmentarzem, przy którym istnieje dom przedpogrzebowy.
Obiekty sakralne:
Świadkowie Jehowy.
Świadkowie Jehowy – 8 zborów korzystających z 3 Sal Królestwa: na Tarninowie przy ul. Kolbego 24 i ze zbudowanej w styczniu 2010 roku nowej Sali Królestwa przy ul. Koskowickiej 55; w styczniu 2020 roku obok niej oddano do użytku większy obiekt (ul. Koskowicka 55A).
Sale Królestwa

</doc>
<doc id="1348956" url="https://pl.wikipedia.org/wiki?curid=1348956" title="Julian Alden Weir">
Julian Alden Weir

Julian Alden Weir (ur. 30 sierpnia 1852, zm. 8 grudnia 1919) – amerykański malarz impresjonista.
Urodził się i wychował w West Point w stanie Nowy Jork, był synem Roberta Waltera Weir`a, profesora rysunku. Jego starszy brat, John Ferguson Weir był znanym pejzażystą. Weir studiował malarstwo w National Academy of Design w Nowym Jorku i École des Beaux-Arts w Paryżu. Wrócił do Stanów Zjednoczonych w 1877 roku i zamieszkał w Nowym Jorku. Należał do pierwszego pokolenia amerykańskich impresjonistów, był członkiem grup artystycznych Cos Cob Art. Colony oraz Ten American Painters. Pełnił funkcję prezydenta National Academy of Design od 1912 r.

</doc>
<doc id="1348958" url="https://pl.wikipedia.org/wiki?curid=1348958" title="Ratusz w Kutnie">
Ratusz w Kutnie

Ratusz w Kutnie – budowla w stylu klasycystycznym zaprojektowana przez Bonifacego Witkowskiego.
Została wybudowana w latach 1843–1845, na działce ofiarowanej przez ówczesnego dziedzica miasta Feliksa Mniewskiego. 
Budynek stoi przy Placu J. Piłsudskiego, skąd otwiera się długa perspektywa ul. Królewskiej i drogi prowadzącej w kierunku Warszawy. 
W piętrowym ratuszu dominuje czworoboczna wieża z jednoosiowym ryzalitem w fasadzie. Część klasycystycznego wystroju architektonicznego elewacji frontowej usunięto podczas okupacji hitlerowskiej.
Od 1981 ratusz jest siedzibą Muzeum Regionalnego w Kutnie, w którym można obejrzeć pamiątki i dokumenty obrazujące dzieje miasta.

</doc>
<doc id="1348962" url="https://pl.wikipedia.org/wiki?curid=1348962" title="Arnold Słucki">
Arnold Słucki

Arnold Słucki, właściwie Aron Kreiner (ur. 15 kwietnia 1920 w Tyszowcach, zm. 15 listopada 1972 w Berlinie Zachodnim) – polski poeta i tłumacz żydowskiego pochodzenia. 
Życiorys.
Urodził się w Tyszowcach w tradycyjnej rodzinie żydowskiej. Uczył się w Seminarium Hebrajskim w Warszawie. Zadebiutował przed wojną wierszami w języku jidysz opublikowanymi na łamach pisma „Literarisze Bleter”. Od 1934 roku uczył się w Państwowym Seminarium dla Nauczycieli Religii Mojżeszowej w Warszawie. Pod koniec lat trzydziestych zaczął działać w KZMP i Rewolucyjnym Związku Młodzieży Szkolnej, w związku z czym nie został dopuszczony do egzaminu maturalnego i usunięty z seminarium. Po wybuchu II wojny światowej wyjechał do rodzinnych Tyszowiec, następnie do Łucka, gdzie ukończył kurs języka i kultury rosyjskiej i ukraińskiej, a po ataku III Rzeszy na Związek Radziecki w 1941 ewakuował się do Saratowa. Tam zmienił imię i nazwisko na Arnold Słucki. Wstąpił do Komsomołu.
W 1942 został zmobilizowany do Armii Czerwonej. Od 1943 walczył w szeregach Polskich Sił Zbrojnych w ZSRR. Wówczas zaczął pisać swoje pierwsze wiersze w języku polskim. Po zakończeniu wojny jako repatriant wrócił do Polski. Wstąpił do Polskiej Partii Robotniczej, a następnie do Polskiej Zjednoczonej Partii Robotniczej. Należał do Związku Walki Młodych, a w latach 1946–1948 wchodził w skład jego zarządu. Następnie był członkiem władz centralnych Związku Młodzieży Polskiej. Publikował m.in. w „Odrodzeniu”, „Po prostu”, „Nowej Kulturze”, „Sztandarze Młodych”, „Twórczości” i „Żołnierzu Polskim”.
W latach 1946–1956 studiował filozofię na Uniwersytecie Warszawskim. W marcu 1950 był w gronie ośmiu studentów, członków PZPR, którzy wystąpili z listem otwartym atakującym prof. Władysława Tatarkiewicza, protestując przeciwko dopuszczaniu na prowadzonym przez niego seminarium do "czysto politycznych wystąpień o charakterze wyraźnie wrogim budującej socjalizm Polsce". List przyczynił się do odsunięcia Tatarkiewicza od prowadzenia zajęć na uczelni.
W 1956, po publikacji artykułu na temat antysemityzmu w strukturach PZPR, został wykluczony z tej partii. Na skutek interwencji swoich przyjaciół z czasów działalności w PPR, przyjęto go jednak do partii ponownie. W 1966 wystąpił z PZPR protestując przeciwko wykluczeniu z niej Leszka Kołakowskiego. W 1968 po nagonce antysemickiej, która była następstwem wydarzeń marcowych, został zmuszony do emigracji. Wyjechał do Izraela, następnie do Berlina Zachodniego, gdzie zmarł.
Przełożył 65 utworów poetyckich do "Antologii poezji żydowskiej", która gotowa była już w 1968 roku, ale ukazała się dopiero w roku 1983. Był również autorem „Słowa wstępnego” do tejże antologii.

</doc>
<doc id="1348964" url="https://pl.wikipedia.org/wiki?curid=1348964" title="Ukraińska Ludowa Republika Rad">
Ukraińska Ludowa Republika Rad

Ukraińska Ludowa Republika Rad (ukr. Українська Народна Республіка Рад) – marionetkowe państwo, utworzone przez bolszewików na Ukrainie jesienią 1917.
Ukraińską Ludową Republikę Rad utworzyła grupa działaczy bolszewickich, która nie pogodziła się z ogłoszeniem powstania Ukraińskiej Republiki Ludowej przez Ukraińską Centralną Radę w listopadzie 1917.
Po porażce poniesionej na Wszechukraińskim Zjeździe Rad Delegatów Chłopskich, Żołnierskich i Robotniczych w Kijowie (17 grudnia 1917) i nieudanej próbie przejęcia siłą władzy w Kijowie, grupa ta zwołała na 25 grudnia 1917 alternatywny Wszechukraiński Zjazd Rad do Charkowa, gdzie delegaci bolszewiccy proklamowali powstanie Ukraińskiej Ludowej Republiki Rad i powołali jej Sekretariat Ludowy. Nazwa była świadomą kopią nazwy Ukraińskiej Republiki Ludowej (ukr. "Українська Народна Республіка"), a "Sekretariat Ludowy" kopią nazwy "Sekretariatu Generalnego" wyłonionego przez Ukraińską Centralną Radę w czerwcu 1917. Republika niezwłocznie przystąpiła do tworzenia swoich regularnych oddziałów zbrojnych, którym nadano nazwę Czerwonych Kozaków.
„Rząd” Ukraińskiej Ludowej Republiki Rad, natychmiast „zaprosił” oddziały bolszewickie na swoje terytorium. W konsekwencji rosyjskie oddziały podporządkowane bolszewikom (od lutego 1918 – Armia Czerwona) natychmiast zaatakowały i okupowały przez styczeń i luty 1918 część terytorium Ukraińskiej Republiki Ludowej. W dniach 20 marca 1918 Ukraińską Ludową Republikę Rad zjednoczono z Doniecko-Krzyworoską Republiką Radziecką w jedno państwo ze stolicą w Charkowie, gdzie miał siedzibę Sekretariat Ludowy.
Wraz z podpisaniem traktatu brzeskiego wojska niemieckie wraz z armią URL usunęły Armię Czerwoną z terytorium Ukrainy, w tym z terytoriów obejmowanych przez Ukraińską Ludową Republikę Rad, a Rada Komisarzy Ludowych Rosji Sowieckiej zawarła zawieszenie broni z Państwami Centralnymi, uznała niepodległość Hetmanatu, rozpoczęła z nim rozmowy o zawarciu pokoju i wytyczeniu granic i podpisała 12 czerwca 1918 preliminaryjny traktat pokojowy z Państwem Ukraińskim. Ukraińska Ludowa Republika Rad jako twór państwowy przestała w ten sposób istnieć.

</doc>
<doc id="1348966" url="https://pl.wikipedia.org/wiki?curid=1348966" title="Aron Kreiner">
Aron Kreiner



</doc>
<doc id="1348967" url="https://pl.wikipedia.org/wiki?curid=1348967" title="Skalička">
Skalička

Skalička – miejscowość i gmina (obec) w Czechach, w kraju południowomorawskim, w powiecie Brno. W 2022 roku liczyła 164 mieszkańców.
Pierwsza wzmianka o miejscowości pochodzi z 1328 roku.

</doc>
<doc id="1348970" url="https://pl.wikipedia.org/wiki?curid=1348970" title="Ratusz w Grudziądzu">
Ratusz w Grudziądzu

Ratusz w Grudziądzu - wzniesiony w okresie 1648 - 1723 jako kolegium jezuickie, w latach 1781 - 1897 był szkołą świecką. Od roku 1897 jest siedzibą władz miejskich.
Historia.
W roku 1648 w Grudziądzu rozpoczęto budowę kolegium jezuickiego, będącego pierwszą szkołą średnią w mieście. W 1680 roku ukończono główny gmach, a w latach 1722 - 1725 wzniesiono boczne skrzydło i wieżę, kończąc tym samym budowę obiektu. Po kasacie zakonu w roku 1781 w budynku urządzono gimnazjum, a następnie mieściło się w nim seminarium nauczycielskie. W 1897 roku budynek został wykupiony przez władze miasta z przeznaczeniem na magistrat. W roku 1919 pożar zniszczył wieżę i dach, które zostały odtworzone w roku 1929.
Decyzją wojewódzkiego konserwatora zabytków z dnia 12 września 1929 roku ratusz został wpisany do rejestru zabytków.
Architektura.
Ratusz w Grudziądzu jest okazałym trzykondygnacyjnym gmachem położonym przy ul. Ratuszowej. Jedenastoosiowa fasada od strony w przyziemiu jest boniowana, a wyższe partie są podzielone są pilastrami. Główne wejście jest ujęte w ozdobny portal z tympanonem, do którego prowadzą dwubiegowe schody. Ponad wejściem, w osi budynku wznosi się czworoboczna wieża, otoczona ażurową balustradą, ponad którą jest ośmioboczna nadbudówka, nakryta barokowym hełmem z latarnią i ostrosłupowym dachem zakończonym iglicą.
Układ wnętrz jest jednotraktowy z korytarzem od strony dziedzińca, w pomieszczeniach znajdują się sklepienia kolebkowo - krzyżowe. Na osi znajduje się sień ze sklepieniem żaglastym ozdobionym iluzjonistyczną polichromią z XVII wieku. Wśród pomieszczeń wyróżnia się także dawny refektarz ze sklepieniem zwierciadlanym z lunetami i bogato zdobiony dekoracjami stiukowymi. Obecnie sala ta pełni funkcje reprezentacyjne. 

</doc>
<doc id="1348971" url="https://pl.wikipedia.org/wiki?curid=1348971" title="Stefan Straszewicz">
Stefan Straszewicz

Stefan Straszewicz (ur. 9 grudnia 1889 w Warszawie, zm. 10 grudnia 1983 tamże) – polski matematyk i pedagog, od 1927 roku profesor Politechniki Warszawskiej.
Życiorys.
Urodził się 9 grudnia 1889 w Warszawie, w rodzinie Walerego i Kornelii Eufemii z Kuczkowskich. Uczęszczał do gimnazjum Wojciecha Górskiego w Warszawie. W 1905 uczestniczył w strajku szkolnym. Złożył eksternistycznie egzamin maturalny w Białymstoku. W latach 1911–1912 odbył służbę w wojsku rosyjskim. Studiował na wydziale filozofii uniwersytetu w Zurychu, w 1914 został doktorem filozofii w zakresie matematyki, jego promotorem był niemiecki matematyk Ernst Zermelo. Podczas studiów w Zurychu był członkiem Filarecji. W 1919 powrócił do Polski, rok później uczestniczył w wojnie polsko-bolszewickiej w stopniu podporucznika. Początkowo wykładał na Uniwersytecie Warszawskim, w 1925 został docentem. W 1926 związał się zawodowo z Politechniką Warszawską, w tym samym roku przedstawił pracę habilitacyjną, a w 1927 uzyskał tytuł doktora nauk. Kierował Katedrą Matematyki na Wydziale Inżynierii Lądowej, Inżynierii, Mechanicznym oraz Budownictwa Lądowego. W latach 1932–1936 był dziekanem Wydziału Inżynierii, w 1938/39 prorektorem. W 1932 został delegatem Polski w Międzynarodowej Komisji Nauczania Matematyki, od 1938 do 1939 był prorektorem Politechniki Warszawskiej. We wrześniu 1939 opuścił stolicę i zamieszkał w Wilnie, gdzie pracował jako nauczyciel matematyki. Powrócił na jesieni 1942 i otrzymał etat w Państwowej Wyższej Szkole Technicznej (działającej za zgodą Niemców jako szkoła zawodowa); równocześnie wykładał na tajnych kompletach. Pomiędzy 1942 a 1945 pełnił obowiązki rektora działającej w konspiracji Politechniki Warszawskiej. W 1948 ponownie został wybrany na prorektora, funkcję tę pełnił trzy lata. Od 1949 do 1969 był przewodniczącym Komisji Programów Matematyki przy Ministerstwie Oświaty. Przez 20 lat stał na czele Komitetu Głównego Olimpiady Matematycznej. W 1953 został wybrany prezesem Polskiego Towarzystwa Matematycznego (funkcję tę pełnił przez dwie kadencje, do 1957), a w 1969 został członkiem honorowym PTM. Od 1957 do 1972 był ponownie delegatem Polski w Międzynarodowej Komisji Nauczania Matematyki (International Commission on Mathematical Instruction, ICMI), a w latach 1963–1966 był wiceprezesem Komitetu wykonawczego ICMI. W roku 1974 otrzymał tytuł doktora honoris causa Politechniki Warszawskiej. Od 1951 był członkiem Towarzystwa Naukowego Warszawskiego.
Od 3 stycznia 1916 żonaty z Bianką Filippini.
Pochowany na cmentarzu Bródnowskim (kwatera 21F-1-1-2).
Osiągnięcia naukowe.
W 1935 udowodnił twierdzenie o przybliżaniu punktów ekstremalnych zwartego zbioru wypukłego w przestrzeni euklidesowej punktami eksponowanymi, nazywane od jego nazwiska, twierdzeniem Straszewicza.
Podręczniki.
Opracowania.
Stefan Kulczycki, Opowieści z dziejów liczb (według rękopisu pozostawionego przez Autora przygotował do wydania drukiem Stefan Straszewicz)

</doc>
<doc id="1348974" url="https://pl.wikipedia.org/wiki?curid=1348974" title="Recently">
Recently

Recently – minialbum koncertowy [EP] zespołu Dave Matthews Band. Album zawiera materiał nagrany podczas koncertów z Timem Reynoldsem w The Birchmere w Alexandrii, (Wirginia) – (21 lutego 1994), jak również nagrania dokumentujące występ grupy w rodzinnym Charlottesville (Wirginia) – (21 lutego 1994).

</doc>
<doc id="1348978" url="https://pl.wikipedia.org/wiki?curid=1348978" title="Otusz (przystanek kolejowy)">
Otusz (przystanek kolejowy)

Otusz – przystanek kolejowy w województwie wielkopolskim, w Polsce.
W roku 2017 przystanek obsługiwał 200–299 pasażerów na dobę.
Nazwa stacji jest myląca, ponieważ stacja leży na terenie miejscowości Skrzynki; Otusz znajduje się ok. 2 km na północny zachód. Jest to stacja pasażerska. Można bezpośrednio dojechać do większych miast, jak: Zbąszynek, Frankfurt nad Odrą, Poznań, Zielona Góra, Konin czy Szczecin. Kasy zostały zamknięte w lutym 2007 roku na czas nieokreślony; od tamtego czasu pasażerowie mogą kupić bilet u kierownika pociągu bez dodatkowej dopłaty.
Na dworcu swój koniec ma Szlak turystyczny Iłowiec - Otusz

</doc>
<doc id="1348981" url="https://pl.wikipedia.org/wiki?curid=1348981" title="Jamskie Siodło">
Jamskie Siodło

Jamskie Siodło – znajdująca się na wysokości ok. 1085 m n.p.m. przełęcz pomiędzy Spaloną Czubą (1257 m) a Jamską Czubą (1108 m) w Tatrach Zachodnich. Przełęcz położona jest w pobliżu wierzchołka Jamskiej Czuby. Na przełęczy tej i w jej okolicy znajduje się polana Jamy z szałasem. Północne zbocza przełęczy opadają do dolnej części Doliny Huciańskiej, południowe – do dolnej części Doliny Dudowej.
Szlaki turystyczne.
Czasy przejścia podane na podstawie mapy.

</doc>
<doc id="1348983" url="https://pl.wikipedia.org/wiki?curid=1348983" title="Remember Two Things">
Remember Two Things

Remember Two Things (zwany również R2T) – pierwszy album zespołu Dave Matthews Band wydany przez niezależną wytwórnię Bama Rags w roku 1993. Remember Two Things jest jedynym albumem sygnowanym jako The Dave Matthews Band. W roku 1997 album został wznowiony przez wytwórnię RCA.

</doc>
<doc id="1348984" url="https://pl.wikipedia.org/wiki?curid=1348984" title="Port lotniczy Abudża">
Port lotniczy Abudża

Port lotniczy Abudża (IATA: ABV, ICAO: DNAA) – międzynarodowy port lotniczy położony w Abudży. Jest jednym z największych portów lotniczych w Nigerii.
Abuja Gateway Consortium podpisał 13 listopada 2006 kontrakt opiewający na 101,1 mln USD kontrakt na zarządzanie portem lotniczym w ciągu najbliższych 25 lat. Kontrakt obejmował budowę hotelu na lotnisku, prywatne parkingi, centra handlowe i skład celny, łącznie 50 mln USD, podczas pierwszych pięciu lat oprócz płatności z góry wynoszących 10 mln USD. Razem inwestycje w zależności od ilości biznes planu miały wynieść 371 mln USD w okresie obowiązywania umowy. Prezydent Yar'Adua odwołał jednak umowę w kwietniu 2008.
Nigerian Civil Aviation Authority ma swoją siedzibę na terenie lotniska.
Plany przewidują budowę drugiego pasa startowego. Kontrakt został przyznany Julius Berger na 423 mln USD w kwietniu, ale zostały odwołane w czerwcu z powodu wysokich kosztów. Rząd federalny zatwierdził nowe oferty na budowę drugiego pasa startowego.

</doc>
<doc id="1348985" url="https://pl.wikipedia.org/wiki?curid=1348985" title="Falk Boden">
Falk Boden

Falk Boden (ur. 20 stycznia 1960 w Elsterwerdzie) – niemiecki kolarz szosowy, wicemistrz olimpijski i czterokrotny medalista mistrzostw świata.
Kariera.
Przed zjednoczeniem Niemiec reprezentował barwy NRD. Pierwszy sukces osiągnął w 1977 roku, kiedy wraz z kolegami z reprezentacji zdobył złoty medal w drużynowej jeździe na czas na mistrzostwach świata juniorów. Wynik ten powtórzył na mistrzostwach świata juniorów w 1978 roku. Pierwszy sukces seniorki osiągnął w 1979 roku, kiedy wspólnie z Berndem Droganem, Hansem Joachimem Hartnickiem i Andreasem Petermannem zwyciężył w drużynowej jeździe na czas na mistrzostwach świata w Amsterdamie. W dwóch kolejnych latach zdobył dwa następne złote medale w tej konkurencji: na igrzyskach olimpijskich w Moskie w 1980 roku (razem z Droganem, Hartnickiem i Olafem Ludwigiem) i na mistrzostwach świata w Pradze w 1981 roku (razem z Droganem, Olafem Ludwigiem i Mario Kummerem). W 1983 roku zwyciężył w klasyfikacji generalnej Wyścigu Pokoju, a rok później w DDR Rundfahrt i Niederoesterreich Rundfahrt. W 1989 roku zdobył kolejny złoty medal w drużynowej jeździe na czas – na mistrzostwach świata w Chambéry reprezentanci NRD w składzie: Mario Kummer, Maik Landsmann, Jan Schur i Falk Boden okazali się najlepsi. Ostatnie międzynarodowe trofeum zdobył podczas rozgrywanych rok później mistrzostw w Utsunomiya, gdzie Niemcy z Bodenem w składzie zajęli drużynowo drugie miejsce. U schyłku kariery startował w zawodowym peletonie (w latach 1991-1993) nie odnosząc jednak większych sukcesów. Wielokrotnie zdobywał medale szosowych mistrzostw kraju, w tym sześć złotych.

</doc>
<doc id="1348988" url="https://pl.wikipedia.org/wiki?curid=1348988" title="Humberstone">
Humberstone

Humberstone – opuszczone miasto w północnym Chile, w regionie administracyjnym Tarapacá, dawny ośrodek wydobycia rud saletry. W okresie największej świetności miasta pod koniec XIX wieku mieszkało tu ok. 5 tysięcy osób. Humberstone – podobnie jak inne górnicze osady regionu – zostało opuszczone po załamaniu się rynku saletry pod koniec I wojny światowej.
W mieście do dziś zachowały się kościół, rynek i teatr, a także rozłożone na dużym obszarze szkielety domów i warsztatów. W 2005 roku organizacja UNESCO wpisała pozostałości Humberstone wraz z sąsiednim – również opuszczonym – miasteczkiem Santa Laura na listę światowego dziedzictwa kultury.

</doc>
<doc id="1348991" url="https://pl.wikipedia.org/wiki?curid=1348991" title="Santa Laura">
Santa Laura

Santa Laura – opuszczone miasto w północnym Chile, w regionie administracyjnym Tarapacá, dawny ośrodek wydobycia rud saletry. Podobnie jak inne górnicze osady regionu zostało opuszczone po załamaniu się rynku saletry pod koniec I wojny światowej. W 2005 roku pozostałości miasteczka wraz z sąsiednim Humberstone zostały wpisane na listę światowego dziedzictwa UNESCO.
W Santa Laura zachował się budynek przetwórni i kompleks administracyjny.

</doc>
<doc id="1348992" url="https://pl.wikipedia.org/wiki?curid=1348992" title="Klaser">
Klaser

Klaser (wkładnik) – rodzaj albumu, w którym kolekcjonerzy umieszczają drobne, płaskie obiekty. Najczęściej stosowany do znaczków pocztowych; istnieją także klasery do monet, kopert, pocztówek, kart i podobnych obiektów.

</doc>
<doc id="1348994" url="https://pl.wikipedia.org/wiki?curid=1348994" title="Hakupu">
Hakupu

Hakupu – miejscowość w Niue (terytorium stowarzyszone z Nową Zelandią). Według danych ze spisu ludności w 2011 roku liczyła 127 mieszkańców – 52 kobiety i 75 mężczyzn. Druga co do wielkości miejscowość kraju.

</doc>
<doc id="1348997" url="https://pl.wikipedia.org/wiki?curid=1348997" title="Głos Ewangeliczny">
Głos Ewangeliczny

Głos Ewangeliczny – miesięcznik chrześcijański, organ prasowy Kościoła Ewangelicznych Chrześcijan w RP. W 2014 roku czasopismo miało nakład 600 egzemplarzy.
Artykuły publikowane w „Głosie Ewangelicznym” dotyczą biblijnych doktryn oraz ich praktycznego zastosowania w życiu. Czasopismo zawiera również aktualności z życia Kościoła oraz informacje o działalności innych ewangelicznych kościołów w kraju i na świecie. Redaktorem naczelnym czasopisma jest Tadeusz Tołwiński.
Inne czasopisma o tym tytule.
Na Ukrainie pod tym samym tytułem publikowany jest magazyn chrześcijański wydawany przez Wszechukraiński Związek Chrześcijan Wiary Ewangelicznej – Zielonoświątkowców.

</doc>
<doc id="1348998" url="https://pl.wikipedia.org/wiki?curid=1348998" title="Avatele">
Avatele

Avatele – miejscowość na wyspie Niue (terytorium stowarzyszone z Nową Zelandią). Według danych ze spisu ludności w 2011 roku liczyła 139 mieszkańców – 71 kobiet i 68 mężczyzn. Trzecia co do wielkości miejscowość kraju.

</doc>
<doc id="1349000" url="https://pl.wikipedia.org/wiki?curid=1349000" title="Tuapa">
Tuapa

Tuapa – miejscowość w Niue (terytorium stowarzyszone z Nową Zelandią). Według danych ze spisu ludności w 2011 roku liczyła 87 mieszkańców – 41 kobiet i 46 mężczyzn. Czwarta co do wielkości miejscowość kraju.

</doc>
<doc id="1349002" url="https://pl.wikipedia.org/wiki?curid=1349002" title="Tamakautoga">
Tamakautoga

Tamakautoga – miejscowość w Niue (terytorium stowarzyszone z Nową Zelandią). Według danych ze spisu ludności w 2011 roku liczyła 127 mieszkańców – 67 kobiet i 60 mężczyzn. Piąta co do wielkości miejscowość kraju.

</doc>
<doc id="1349003" url="https://pl.wikipedia.org/wiki?curid=1349003" title="Hans Cloos">
Hans Cloos

Hans Cloos (ur. 18 listopada (według innych danych 8 listopada) 1885 w Magdeburgu, zm. 26 września 1951 w Bonn) – niemiecki geolog, profesor Uniwersytetu Wrocławskiego.
Życiorys.
Studia geologiczne odbywał na uniwersytetach w Bonn, Jenie i Freibergu, na tym ostatnim obronił w 1910 doktorat z badań nad jurą. Później prowadził badania jury wysp indonezyjskich, a później zlodowaceń przedkarbońskich w Południowej Afryce, będące podstawą habilitacji z 1915. W 1919 został wybrany na dyrektora Instytutu Geologii i Paleontologii Uniwersytetu Wrocławskiego. Od tego roku badał Sudety i ich przedpole (blok przedsudecki), wnosząc bardzo istotny wkład do poznania budowy geologicznej tego rejonu. Szczególnie ważne odkrycia dotyczyły granitoidów sudeckich, zwłaszcza ich ciosu oraz odtworzenia historii geologicznej Sudetów (pierwsze opracowanie regionalne poświęcone Sudetom – 1925).
W 1926 Hans Cloos przeniósł się na Uniwersytet w Bonn.
Prace.
Lista publikacji Cloosa (źródło: Geolog. Rundschau, Sonderb.41, Maj 1953):

</doc>
<doc id="1349011" url="https://pl.wikipedia.org/wiki?curid=1349011" title="Walenty Dmowski">
Walenty Dmowski



</doc>
<doc id="1349018" url="https://pl.wikipedia.org/wiki?curid=1349018" title="Air Mandalay">
Air Mandalay

Air Mandalay – birmańska linia lotnicza z siedzibą w Rangunie. 

</doc>
<doc id="1349021" url="https://pl.wikipedia.org/wiki?curid=1349021" title="Jonas Kamper">
Jonas Kamper

Jonas Kamper (ur. 3 maja 1983 w Nørre Alslev) – duński piłkarz występujący na pozycji skrzydłowego.
W 2006 zadebiutował w reprezentacji Danii, wcześniej był członkiem kadry U-21. Zanotował dla niej 39 występów i obecnie jest rekordzistą pod tym względem.
Kariera.
W duńskiej ekstraklasie Kamper zadebiutował w sezonie 2002/2003, kiedy to wraz z Brøndby IF sięgnął po wicemistrzostwo kraju. Z roku na rok coraz częściej dostawał się szanse gry w pierwszym składzie zespołu. Podczas sezonu 2004/2005 regularnie rozpoczynał mecze w wyjściowej jedenastce. W kolejnych rozgrywkach Jonas utracił miejsce w składzie, po czym za około pół miliona euro odszedł do klubu Bundesligi – Arminią Bielefeld. Pierwszego gola dla nowego zespołu strzelił 16 września, kiedy to uderzeniem z rzutu wolnego zapewnił Arminii zwycięstwo 2:1 z Bayernem Monachium. Następnie Kamper dostał powołanie do reprezentacji Danii, w której zadebiutował 15 listopada 2006 roku w meczu z Czechami. W sezonach 2006/2007 i 2007/2008 Kamper regularnie występował w barwach popularnych "Die Arminien". Dla tego zespołu rozegrał już Bundeslidze ponad 70 spotkań.
W 2010 został piłkarzem Randers FC, a w 2015 - Viborg FF.

</doc>
<doc id="1349024" url="https://pl.wikipedia.org/wiki?curid=1349024" title="Wiktor Rżaksinski">
Wiktor Rżaksinski

Wiktor Rżaksinski (ukr. Віктор Ржаксінікій; ros. Виктор Ржаксинский, ur. 28 października 1967 w Krzemieńczuku) – ukraiński kolarz szosowy reprezentujący także ZSRR, złoty medalista mistrzostw świata w kategorii amatorów.
Kariera.
Największy sukces w karierze Wiktor Rżaksinski osiągnął w 1991 roku, kiedy zdobył złoty medal w wyścigu ze startu wspólnego amatorów podczas mistrzostw świata w Stuttgarcie. W zawodach tych wyprzedził bezpośrednio Włocha Davide Rebellina oraz Szwajcara Beata Zberga. Był to jednak jedyny medal wywalczony przez Rżaksinskiego na międzynarodowej imprezie tej rangi. Ponadto w 1991 roku zwyciężył w klasyfikacji generalnej Wyścigu Pokoju, a w 1990 roku był drugi w Cinturón a Mallorca i trzeci w Tour du Hainaut. W latach 1991-1993 próbował swych sił w profesjonalnym kolarstwie jeżdżąc w hiszpańskich grupach. Nigdy nie wziął udziału w igrzyskach olimpijskich.

</doc>
<doc id="1349025" url="https://pl.wikipedia.org/wiki?curid=1349025" title="Lada 112">
Lada 112



</doc>
<doc id="1349026" url="https://pl.wikipedia.org/wiki?curid=1349026" title="Wiktor Rżaksiński">
Wiktor Rżaksiński



</doc>
<doc id="1349027" url="https://pl.wikipedia.org/wiki?curid=1349027" title="Lada 111">
Lada 111



</doc>
<doc id="1349028" url="https://pl.wikipedia.org/wiki?curid=1349028" title="Canala">
Canala

Canala – miasto w Nowej Kaledonii (terytorium zależne Francji). Według danych na rok 2008 liczy 3 614 mieszkańców.

</doc>
<doc id="1349029" url="https://pl.wikipedia.org/wiki?curid=1349029" title="WAZ 2111">
WAZ 2111



</doc>
<doc id="1349030" url="https://pl.wikipedia.org/wiki?curid=1349030" title="Viktor Rjaksinski">
Viktor Rjaksinski



</doc>
<doc id="1349031" url="https://pl.wikipedia.org/wiki?curid=1349031" title="WAZ 2112">
WAZ 2112



</doc>
<doc id="1349033" url="https://pl.wikipedia.org/wiki?curid=1349033" title="Koumac">
Koumac

Koumac – miasto w Nowej Kaledonii (terytorium zależne Francji). Według danych szacunkowych na rok 2008 liczy 3 226 mieszkańców..

</doc>
<doc id="1349034" url="https://pl.wikipedia.org/wiki?curid=1349034" title="Gneisenaustraße (stacja metra)">
Gneisenaustraße (stacja metra)

Gneisenaustraße - stacja metra w Berlinie, na linii U7, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1924.

</doc>
<doc id="1349038" url="https://pl.wikipedia.org/wiki?curid=1349038" title="Ricardo Gardner">
Ricardo Gardner

Ricardo Gardner (ur. 25 września 1978 w Saint Andrew Parish) – piłkarz jamajski grający na pozycji lewego pomocnika lub obrońcy. Nosi przydomek "Bibi".
Kariera klubowa.
Gardner urodził się w mieście Saint Andrew Parish, jednak karierę piłkarską rozpoczął w stolicy kraju Kingston. Styczność z futbolem rozpoczął w drużynie szkolnej Wolmer's Boys' High School, a następnie podjął treningi w zespole Harbour View. W wieku 14 lat zadebiutował w jamajskiej Premier League. Jedyny sukces z tym klubem osiągnął w 1998 roku, kiedy sięgnął po Puchar Jamajki.
Latem 1998 Gardner wyjechał do Wielkiej Brytanii, a 17 sierpnia podpisał kontrakt z zespołem Division One, Boltonem Wanderers. Kierownictwo klubu zapłaciło za niego milion funtów. 8 września Jamajczyk zadebiutował w lidze w wygranym 3:2 wyjazdowym spotkaniu z West Bromwich Albion. Wszedł na boisko jako rezerwowy i zdobył gola. W swoim pierwszym sezonie w Anglii zaliczył 30 spotkań i zdobył 2 gole oraz miał pewne miejsce w podstawowym składzie. Pod koniec sezonu 1999/2000 doznał kontuzji więzadeł krzyżowych i do gry wrócił w sezonie 2000/2001. Wtedy też przyczynił się do awansu Boltonu do Premier League. Przez kolejne lata stał się etatowym graczem lewej flanki zespołu, a w 2004 roku dotarł z nim do finału Pucharu Ligi Angielskiej, jednak "Kłusaki" przegrały w nim 1:2 z Middlesbrough F.C. W sezonie 2004/2005 Ricardo zadebiutował w europejskich pucharach, a konkretnie w Pucharze UEFA, w którym grał także w sezonie 2006/2007. Wcześniej w tym samym sezonie doznał kontuzji kolana, która wyeliminowała go z gry na pół roku. W 2008 roku pomógł Boltonowi w utrzymanu się w Premiership.
Kariera reprezentacyjna.
W reprezentacji Jamajki Gardner zadebiutował w 1997 roku. W 1998 roku został powołany przez selekcjonera René Simõesa do kadry na Mistrzostwa Świata we Francji. Tam zagrał we wszystkich trzech spotkaniach "Reggae Boyz": przegranych 1:3 z Chorwacją i 0:5 z Argentyną oraz wygranym 2:1 z Japonią. Od czasu debiutu jest podstawowym zawodnikiem kadry narodowej.

</doc>
<doc id="1349043" url="https://pl.wikipedia.org/wiki?curid=1349043" title="Südstern (stacja metra)">
Südstern (stacja metra)

Südstern - stacja metra w Berlinie, na linii U7, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1924.

</doc>
<doc id="1349044" url="https://pl.wikipedia.org/wiki?curid=1349044" title="Tadeusz Tołwiński">
Tadeusz Tołwiński



</doc>
<doc id="1349055" url="https://pl.wikipedia.org/wiki?curid=1349055" title="Prawo Gustafsona">
Prawo Gustafsona

Prawo Gustafsona (znane także jako prawo Gustafsona-Barsisa) – prawo w inżynierii komputerowej, które stanowi, że każdy wystarczająco duży problem może być efektywnie zrównoleglony. Prawo Gustafsona jest ściśle związane z prawem Amdahla, które określa limit przyspieszenia spowodowanego zrównolegleniem. Zostało po raz pierwszy sformułowane przez J. Gustafsona w 1988 roku.
gdzie:
Prawo Gustafsona odnosi się do wad prawa Amdahla, które nie jest skalowalne do tego stopnia, aby brać pod uwagę dostępność mocy obliczeniowej przy rozrastaniu się maszyny. Usuwa problem ustalonego rozmiaru problemu lub ustalonego ładowania obliczeń na równoległych procesorach: zamiast tego proponuje koncepcję ustalonego czasu, która prowadzi do skalowanego przyspieszenia.
Prawo Amdahla bazuje na ustalonym obciążeniu roboczym lub znanym rozmiarze problemu. Wynika z tego, że sekwencyjna część programu nie zmienia się wraz z rozmiarem maszyny (np. liczba procesorów), natomiast zrównoleglona część jest równomiernie rozdzielona na formula_5 procesorów.
Efektem prawa jest przesunięcie w rozwoju tworzenia zrównoleglających kompilatorów i redukcja szeregowych części rozwiązań w celu poprawy wydajności systemów równoległych.
Interpretacja prawa Gustafsona.
Niech formula_5 będzie miarą rozmiaru problemu.
Przetwarzanie programu na równoległym komputerze zostaje zdekomponowane do:
gdzie:
Na sekwencyjnym komputerze odpowiedni czas przedstawia się jako formula_10 gdzie formula_11 jest liczbą procesorów w przypadku zrównoleglenia.
W takim przypadku przyspieszenie wynosi:
a więc
gdzie formula_15 jest funkcją szeregującą.
Zakładając, że funkcja szeregująca formula_15 zmniejsza się wraz z rozmiarem problemu formula_17 przyspieszenie zmierza do formula_18 jako że formula_5 zmierza do nieskończoności, jak zamierzono.
W związku z tym, prawo Gustafsona próbuje ratować przetwarzanie równoległe przed efektem prawa Amdahla.
Prawo Gustafsona utrzymuje, że nawet użycie masowych równoległych systemów komputerowych, nie wpływa na szeregową część programu, której czas wykonania jest stały. Tak więc, hipoteza zawarta w prawie Amdahla wynika z pomysłu, że wpływ części szeregowej rośnie wraz ze wzrostem liczby procesorów.
Metafora kierowcy.
Prawo Amdahla (w przybliżeniu) proponuje:
Prawo Gustafsona (w przybliżeniu) stanowi że:
Ograniczenia.
Niektóre problemy nie posiadają zasadniczo większych zbiorów danych. Na przykład przetwarzanie jednego punktu danych na jednego mieszkańca świata, zwiększa się tylko o mały procent rocznie.

</doc>
<doc id="1349058" url="https://pl.wikipedia.org/wiki?curid=1349058" title="Tadeusz Tołwiński (pastor)">
Tadeusz Tołwiński (pastor)

Tadeusz Tołwiński (ur. 1955) – polski duchowny protestancki, pastor toruńskiego zboru Kościoła Ewangelicznych Chrześcijan w RP.
Życiorys.
Absolwent Chrześcijańskiej Akademii Teologicznej (Warszawa) oraz Trinity Western University (Langley, Kolumbia Brytyjska, Kanada), słuchacz All Nations Christian Collage (Ware, Wielka Brytania).
Pierwotnie był duchownym Zjednoczonego Kościoła Ewangelicznego w PRL. Po rozwiązaniu w 1988 tej denominacji został pastorem Kościoła Ewangelicznych Chrześcijan w Polsce (KECh) i członkiem Rady Kościoła. Prezbiter naczelny KECh w latach 1993-1995 oraz ponownie od 2007 do 2016. Organizator chrześcijańskich konferencji, popularyzator idei chrześcijańskiej współpracy międzynarodowej.
Założyciel i pastor zboru Kościoła Ewangelicznych Chrześcijan w Toruniu. Dyrektor toruńskiej Fundacji Ewangelicznej oraz redaktor naczelny Głosu Ewangelicznego.

</doc>
<doc id="1349059" url="https://pl.wikipedia.org/wiki?curid=1349059" title="Dni świąteczne">
Dni świąteczne



</doc>
<doc id="1349061" url="https://pl.wikipedia.org/wiki?curid=1349061" title="Dzień świąteczny">
Dzień świąteczny



</doc>
<doc id="1349062" url="https://pl.wikipedia.org/wiki?curid=1349062" title="Pteropus mariannus">
Pteropus mariannus



</doc>
<doc id="1349065" url="https://pl.wikipedia.org/wiki?curid=1349065" title="Jan I Orsini">
Jan I Orsini

Jan I Orsini (Giovanni I Orsini, zm. 1318) – hrabia Kefalenii w latach 1304 – 1318.
Kontynuował aktywną politykę swego ojca Ryszarda na terenie Epiru.

</doc>
<doc id="1349066" url="https://pl.wikipedia.org/wiki?curid=1349066" title="Sport w Legnicy">
Sport w Legnicy

Infrastruktura.
Na infrastrukturę sportową w Legnicy składają się:
Kluby sportowe.
Wybrane kluby sportowe:

</doc>
<doc id="1349067" url="https://pl.wikipedia.org/wiki?curid=1349067" title="Treuchtlingen (stacja kolejowa)">
Treuchtlingen (stacja kolejowa)

Treuchtlingen – stacja kolejowa w Treuchtlingen, w kraju związkowym Bawaria, w Niemczech. Znajdują się tu 4 perony.

</doc>
<doc id="1349069" url="https://pl.wikipedia.org/wiki?curid=1349069" title="Malaeimi">
Malaeimi

Malaeimi – wieś w Samoa Amerykańskim, w Dystrykcie Zachodnim, na wyspie Tutuila. Według danych na rok 2010 liczyła 1182 mieszkańców.

</doc>
<doc id="1349071" url="https://pl.wikipedia.org/wiki?curid=1349071" title="Vailoatai">
Vailoatai

Vailoatai – wieś w Samoa Amerykańskim (Dystrykt Zachodni), na wyspie Tutuila. Według danych na rok 2010 liczy 1447 mieszkańców.

</doc>
<doc id="1349072" url="https://pl.wikipedia.org/wiki?curid=1349072" title="Plan Kołłątajowski">
Plan Kołłątajowski

Plan Kołłątajowski („Planta miasta Krakowa z przedmieściami roku MDCCLXXXV zrobiona”) – plan Krakowa z przedmieściami wykonany w latach 1783–1785 na zlecenie ówczesnego rektora Akademii Krakowskiej Hugona Kołłątaja.
Plan wykonywany był pod kierownictwem najpierw Jana Śniadeckiego a następnie Feliksa Radwańskiego. Znane są ponadto nazwiska dwóch spośród czterech bezpośrednich wykonawców planu: geometrzy Maciej Dębski i Krzysztof Szarkiewicz, podpisani na karcie. Kołłątaj dedykował go prymasowi Michałowi Poniatowskiemu, być może sporządzono go w związku z działalnością Komisji Edukacji Narodowej, kierowanej przez prymasa.
Opracowany plan cechuje się wielką dokładnością. Został wykonany jako jednobarwny rysunek piórkiem o rozmiarach 165 na 182 cm w skali 1:3000. Zorientowano go w kierunku południowo-wschodnim. Obejmuje nie tylko ówczesny Kraków z Kazimierzem i Kleparzem, ale także duży zakres innych przedmieść krakowskiego zespołu miejskiego położonych na lewym brzegu Wisły. Zawiera szczegółowe oznaczenie lokalizacji i kształtów poszczególnych parcel i budynków (w wypadku budowli kościelnych – uzupełnionych wynikami inwentaryzacji architektonicznej) – pierwsze i przez długi czas jedyne tak dokładne. Stanowi cenne źródło informacji o topografii historycznej Krakowa. Zawiera część opisową obejmującą wykaz jednostek administracyjnych pokazanych na rysunku, a także wykaz własności duchownej i akademickiej. W dolnej części karty widnieje panorama Krakowa od zachodu (od Błoń), a także dedykacja dla prymasa Poniatowskiego wraz z jego herbem.
Prawdopodobnie w 1794 r. plan został zajęty przez wojska pruskie, które wówczas wkroczyły do Krakowa. Na początku XX w. został odnaleziony w Archiwum Map Sztabu Generalnego w Berlinie przez Stanisława Tomkowicza. Ten sfotografował go, a w 1907 opublikował reprodukcje jego części oraz szczegółowy opis na łamach Rocznika Krakowskiego. 17 września 1974 roku podczas uroczystości w Urzędzie m. Krakowa oryginał planu został przekazany przez władze NRD Krakowowi. Ze strony NRD w uroczystości wzięli udział minister szkolnictwa wyższego Hans Böhne i ambasador nadzwyczajny i pełnomocny NRD w Polsce Günter Sieber. Plan w zbiorach Muzeum Historycznego Miasta Krakowa.
Linki zewnętrzne.
Reprodukcje planu kołłatajowskiego w Internecie:

</doc>
<doc id="1349073" url="https://pl.wikipedia.org/wiki?curid=1349073" title="Aoloau">
Aoloau

Aoloau – wieś w Samoa Amerykańskim (Dystrykt Zachodni), na wyspie Tutuila. Według danych na rok 2010 liczy 615 mieszkańców.

</doc>
<doc id="1349075" url="https://pl.wikipedia.org/wiki?curid=1349075" title="Sergio Floccari">
Sergio Floccari

Sergio Floccari (ur. 12 listopada 1981 w Vibo Valentia) – włoski piłkarz występujący na pozycji napastnika. Obecnie gra w SPAL.
Kariera klubowa.
Sergio Floccari zawodową karierę rozpoczął w 1998 w klubie Montebelluna. Po roku przeniósł się do Mestre, a w 2001 trafił do Faenzy Calcio, gdzie w 33 spotkaniach strzelił dziesięć bramek. Latem 2002 roku Floccari przeniósł się do drugoligowej Genoi. Grał tam jednak tylko w pierwszej części sezonu 2002/2003, po czym został zawodnikiem Rimini. W debiutanckim sezonie w barwach „Biancorosso” wraz z drużyną Floccari zajął pierwsze miejsce w tabeli Serie C2 i awansował do Serie C1. Dla Rimini rozegrał łącznie 86 ligowych pojedynków, w których 21 razy wpisał się na listę strzelców. W styczniu 2006 roku Włoch podpisał kontrakt z Messiną i 18 lutego w zremisowanym 2:2 spotkaniu z Juventusem zadebiutował w Serie A.
W ekipie „Biancoscudatich” Floccari wystąpił w 45 meczach, po czym w 2007 przeniósł się do Atalanty BC. Po raz pierwszy wystąpił w niej 2 września w zwycięskim 2:0 meczu przeciwko Parmie. O miejsce w podstawowej jedenastce Atalanty włoski napastnik rywalizował z takimi piłkarzami jak Simone Inzaghi, Riccardo Zampagna i Antonio Langella. W 2008 roku po konflikcie z trenerem drużyny – Luigim Delnerim, Riccardo Zampagna odszedł z Atalanty do Vicenzy, a Floccari zaczął grywać w wyjściowym składzie. W debiutanckim sezonie w zespole „Nerazzurrich” Włoch razem z drużyną zajął dziewiąte miejsce w Serie A i z ośmioma trafieniami na koncie należał do najlepszych strzelców Atalanty. W kolejnych rozgrywkach także spisywał się bardzo dobrze, a 5 października 2008 strzelił dwa gole w wygranym 4:2 pojedynku z Sampdorią.
20 maja prezydent Genoi – Enrico Preziosi poinformował, że Floccari od sezonu 2009/2010 będzie zawodnikiem Genoi. Kwota transferu wyniosła jedenaście milionów euro. 13 września w ligowym debiucie w barwach nowego klubu Floccari strzelił gola w zwycięskim 4:1 meczu z SSC Napoli. W kolejnym ligowym spotkaniu z Chievo (przegrana 1:3) Floccari zdobył z rzutu karnego honorową bramkę dla Genoi.
4 stycznia 2010 Floccari został wypożyczony na pół roku do S.S. Lazio z opcją pierwokupu za 9,5 mln euro. W debiutanckim meczu z Livorno (wygrana 4:1) Włoch strzelił 2 gole. W pierwszych 4 spotkaniach (3 ligowych i 1 pucharowym) zdobył 4 bramki, a następnie doznał kontuzji uda, która wyeliminowała go z gry na miesiąc. Po sezonie działacze Lazio wykupili Floccariego na stałe za 8,5 miliona euro.
Kariera reprezentacyjna.
W październiku 2010 Floccari został powołany przez Cesarego Prandellego do kadry reprezentacji Włoch na mecze eliminacji do Euro 2012 z Irlandią Północną i Serbią. W kadrze zastąpił kontuzjowanego Alberta Gilardino.

</doc>
<doc id="1349077" url="https://pl.wikipedia.org/wiki?curid=1349077" title="Hrabstwo Kefalenii">
Hrabstwo Kefalenii

Hrabstwo Palatynat Kefalenii i Zakintos – niezależne państwo u zachodnich wybrzeży półwyspu greckiego składające się z wysp Kefalinii (zwanej w starożytności Kefallenia), Zakintos (Zante) i Itaki, istniejące w latach 1194 - 1479.
Powstanie hrabstwa.
W 1185 roku Normanowie sycylijscy zorganizowali wielką wyprawę przeciwko Cesarstwu Bizantyńskiemu, zajmując Dyrrachion, wyspy: Korfu, Kefalenię i Zante, i po krótkim oblężeniu Tesalonikę. Wysp: Kefalenii i Zante nie udało się już Cesarstwu odzyskać. W 1194 roku, po śmierci teścia i pokonaniu przeciwników, cesarz Henryk VI Hohenstauf koronował się w Palermo na króla Sycylii przejmując tym samym władzę nad terytoriami Normanów sycylijskich. Przygotowania do szeroko zakrojonej akcji przeciwko Bizancjum rozpoczął od powierzenia jeszcze w 1194 roku Maio Orsiniemu władzy nad Kefalenią, Zante i Itaką. Cesarz zmarł w trzy lata później we wrześniu 1197, a Maio Orsini, przez ponad 40 lat lawirując pomiędzy Wenecją, Królestwem Sycylii a Despotatem Epiru, doprowadził do okrzepnięcia i usamodzielnienia się nowego państwa.
Rządy Orsinich.
Jego wnuk Ryszard (1264 - 1304), syn Maio II, coraz aktywniej włączał się w sojuszu z Andegawenami sycylijskimi w sprawy słabnącego Despotatu Epiru. W 1290 roku udzielił despotesowi Epiru Niceforowi I Angelosowi pomocy zbrojnej przeciw armii Bizancjum. Ożenił się też z jego córką Marią. Syn Ryszarda i Marii, Mikołaj po zamordowaniu wuja Tomasza Angelosa objął w 1318 roku władzę nad Epirem. Wówczas hrabiowie Kefalenii przyjęli także tytuł despotów Epiru.
Mikołaj został zamordowany w pięć lat później przez swego brata Jana II (1323), a w rezultacie walk o władzę pomiędzy braćmi Orsini utracili w 1324 roku Hrabstwo Kefalenii na rzecz władającego Achają Jana de Gravina (skoligaconego również z rodem Orsinich), popieranego przez Andegawenów. Wówczas Hrabstwo na ponad 30 lat zostało przyłączone do Księstwa Achai. Jan II przeniósł się do Epiru, a rok później został otruty przez swoją żonę Annę Paleologinę. Przejęła ona władzę w Epirze w imieniu małoletniego syna Nicefora II. Gdy Achajczycy utrzymywali Kefalenię Anna Paleologina i Nicefor II walczyli o utrzymanie władzy nad Epirem z Bizantyńczykami (między innymi Andronikiem III Paleologiem) oraz Albańczykami. Główną siedzibą despotów Epiru była Arta.
Rządy Tocco.
W 1357 roku Kefalenię i Zante opanował Leonardo I Tocco przywracając tym samym samodzielność Hrabstwu Kefalenii. W 1362 roku zdobył Leukas, a nieco później również Itakę. Jego syn Leonard II rozszerzył władzę hrabiów Kefalenii o tereny w północno-zachodnim Peloponezie. Brat i następca Leonarda, Karol I (1381 - 1429) próbował po śmierci swego teścia Neria I Acciaiuoli zostać księciem Aten. Po niepowodzeniu tego przedsięwzięcia poczynając od 1399 roku w ciągu 15 lat podbił ziemie Despotatu Epiru. W 1429 po klęsce morskiej pod Patras musiał zrzec się na rzecz Bizancjum swoich posiadłości na Peloponezie. Po śmierci Karola I, jego następca Karol II do 1449 roku utrzymał władzę w południowym Epirze, północny wraz z Joaniną już w 1430 zajęli Turcy. Władza książąt Tocco nad Wyspami Jońskimi i resztkami posiadłości w Epirze trwała do 1479 roku, gdy Turcy opanowali tereny Bałkanów.

</doc>
<doc id="1349078" url="https://pl.wikipedia.org/wiki?curid=1349078" title="Fagaʻalu">
Fagaʻalu

Fagaʻalu – wieś w Samoa Amerykańskim (Dystrykt Wschodni), na wyspie Tutuila. Według danych na rok 2010 liczy 910 mieszkańców.

</doc>
<doc id="1349079" url="https://pl.wikipedia.org/wiki?curid=1349079" title="Piwonia (dopływ Prosny)">
Piwonia (dopływ Prosny)

Piwonia – struga na Wysoczyźnie Kaliskiej, lewy dopływ Prosny, wypływa w Kaliszu, w Szczypiornie, uchodzi w Piwonicach, w Kaliskim Węźle Wodnym, 6,49 km; wody IV klasy czystości.
Piwonia odwadnia południowe i południowo-zachodnie osiedla Kalisza; zlewnia jest całkowicie antropogeniczna, pozbawiona terenów zalesionych; koryto rzeki charakteryzuje się stosunkowo dużymi spadkami (do 14,9‰).

</doc>
<doc id="1349080" url="https://pl.wikipedia.org/wiki?curid=1349080" title="Wittenberge (stacja kolejowa)">
Wittenberge (stacja kolejowa)

Wittenberge – stacja kolejowa w Wittenberge, w kraju związkowym Brandenburgia, w Niemczech. Znajdują się tu 3 perony.

</doc>
<doc id="1349082" url="https://pl.wikipedia.org/wiki?curid=1349082" title="Fagasā">
Fagasā

Fagasā – wieś w Samoa Amerykańskim, w Dystrykcie Wschodnim. Znajduje się w centralnej części północnego wybrzeża wyspy Tutuila. Według danych na rok 2010 liczyła 831 mieszkańców. Do miejscowości prowadzi droga nr 005, która łączy ją ze stolicą Pago Pago.

</doc>
<doc id="1349085" url="https://pl.wikipedia.org/wiki?curid=1349085" title="Bad Hersfeld (stacja kolejowa)">
Bad Hersfeld (stacja kolejowa)

Bad Hersfeld – stacja kolejowa w Bad Hersfeld, w kraju związkowym Hesja, w Niemczech. Znajdują się tu 2 perony.

</doc>
<doc id="1349089" url="https://pl.wikipedia.org/wiki?curid=1349089" title="Jakut Ibn Abdallah al-Hamawi">
Jakut Ibn Abdallah al-Hamawi

Jakut Ibn Abdallah al-Hamawi (ur. 1179 w Anatolii, zm. 1229 w Aleppo) – arabski geograf i pisarz.
Pochodził z greckiej rodziny z Anatolii i z nieznanych powodów został sprzedany w niewolę. W Bagdadzie zakupił go kupiec syryjski z Hamy, który wykształcił go i zatrudnił jako swojego sekretarza, a następnie wyzwolił. Ponieważ jednak Jakut nie posiadał własnego majątku, po nieudanej próbie samodzielnego życia z powrotem zatrudnił się u swojego byłego pana, dla którego pracował aż do jego śmierci. Początkowo w służbie swojego pana, w celach handlowych, następnie zaś w poszukiwaniu książek, Jakut zwiedził dużą część ówczesnego świata islamu, w szczególności zaś Wschodu. Utrzymywał się z poszukiwania i kopiowania rękopisów, które sprzedawał, oraz z handlu książkami. Ze Wschodu wygnał go najazd mongolski. Jakut przeniósł się do Aleppo, gdzie znalazł sobie patrona. Tam też zmarł.
Do naszych czasów przetrwały trzy dzieła Jakuta. "Słownik krajów" ("Mu'dżam al-Buldan"), zawierający ułożone alfabetycznie nazwy miejscowości oraz zbiór wiadomości z dziedziny historii, topografii, literatury, folkloru oraz biografie znanych ludzi. "Przewodnik człowieka inteligentnego, czyli wiadomości o pisarzach" ("Irszad al-arib fi ma'rifat al-adib"), zwany też krótko "Słownikiem pisarzy" ("Mu'dżam al-udaba"), zawierający informacje biograficzne dotyczące pisarzy i uczonych oraz cytaty z poezji i prozy. Jego trzecie dzieło to "Zbiór rozmaitych miejscowości o tej samej nazwie" ("Musztarik"). 
Książki te zapewniły mu sławę, a zawarte w nich cytaty są często jedynymi ocalałymi fragmentami dzieł, które poza tym uległy zniszczeniu.

</doc>
<doc id="1349091" url="https://pl.wikipedia.org/wiki?curid=1349091" title="Nowotwory mózgu">
Nowotwory mózgu



</doc>
<doc id="1349092" url="https://pl.wikipedia.org/wiki?curid=1349092" title="Ludwigslust (stacja kolejowa)">
Ludwigslust (stacja kolejowa)

Ludwigslust – stacja kolejowa w Ludwigslust, w kraju związkowym Meklemburgia-Pomorze Przednie, w Niemczech. Znajdują się tu 3 perony.

</doc>
<doc id="1349095" url="https://pl.wikipedia.org/wiki?curid=1349095" title="Mikroregion (Czechy)">
Mikroregion (Czechy)

Mikroregion – w Czechach związek gmin utworzony na podstawie ustawy 128/2000 Sb.

</doc>
<doc id="1349096" url="https://pl.wikipedia.org/wiki?curid=1349096" title="Walter Zeman">
Walter Zeman

Walter Zeman (ur. 1 maja 1927 w Wiedniu, zm. 8 sierpnia 1991 tamże), austriacki piłkarz, bramkarz. Brązowy medalista MŚ 54. Wieloletni zawodnik wiedeńskiego Rapidu.
Karierę zaczynał w FC Wien. Piłkarzem Rapidu był w latach 1945-1960 łącznie rozgrywając 235 ligowych spotkań. W tym czasie zdobył osiem tytułów mistrza kraju (1946, 1948, 1951, 1952, 1954, 1956, 1957, 1960). Później występował w Salzburger AK.
W reprezentacji Austrii w latach 1945-1960 zagrał 41 razy. Podczas MŚ 54 wystąpił tylko w przegranym 1:6 półfinale z RFN, zastępował w tym dniu Kurta Schmieda.
W 1950 został uznany za najlepszego sportowca Austrii, kilkakrotnie był uznawany za piłkarza roku.
Przypisy.
 

</doc>
<doc id="1349098" url="https://pl.wikipedia.org/wiki?curid=1349098" title="Władysław Toruń">
Władysław Toruń

Władysław Toruń, właśc. Toroń (ur. 7 lipca 1889 w Nowym Sączu, zm. 9 sierpnia 1924 w Warszawie) – inżynier, podpułkownik obserwator Wojska Polskiego, kawaler Orderu Virtuti Militari.
Życiorys.
Władysław Toruń urodził się 7 lipca 1889 w Nowym Sączu. Był synem Wojciecha (1863-1934, urzędnik kolejowy) i Katarzyny z domu Nazimek (1861-1939) oraz bratem Leopolda (1887–1955, podpułkownik inżynier Wojska Polskiego) i Stanisława (ur. 1891, podpułkownik dyplomowany piechoty). Miał także siostry.
Uczył się w C. K. II Szkole Realnej we Lwowie, gdzie w 1909 ukończył VII klasę i zdał z odznaczeniem egzamin dojrzałości (w jego klasie był Aleksander Zborzyl). Podjął studia na Politechnice Lwowskiej. Od 17 października 1911 służył w cesarskiej i królewskiej Marynarce Wojennej. Uczył się w szkole jednorocznych ochotników i odbył praktykę na krążowniku pancernym „Sankt Georg”. W 1912 podczas I wojny bałkańskiej przez sześć miesięcy pływał na okręcie „Gea”. Ukończył następnie studia, działał przy tym (od 1909) w niepodległościowym Związku Strzeleckiego i Związku Awiatycznym studentów.
Po wybuchu I wojny światowej powołany do marynarki austro-węgierskiej, od grudnia 1914 służył w artylerii fortecznej, a od marca 1915 w fortyfikacjach bazy Pola i batalionie piechoty morskiej. Od sierpnia 1916 skierowany na kurs obserwatorów lotniczych do Szybeniku, służył następnie w lotnictwie marynarki wojennej ("Marine Seefliegerkorps"). Latał nad Morzem Adriatyckim w lotach rozpoznawczych, na wykrywanie okrętów podwodnych i min oraz eskortując konwoje, głównie na łodziach latających typów Hansa-Brandenburg K i Lohner R. Został mianowany chorążym w batalionie morskim z dniem 1 kwietnia 1917. Do października 1918 spędził w powietrzu ok. 1000 godzin, 1 stycznia 1918 awansował na podporucznika w rezerwie marynarki ("Leutnant i.d.Res.").
Korzystając z upadku Austro-Węgier, w październiku 1918, przebywając na urlopie we Lwowie, wstąpił do nowo formowanych polskich oddziałów w stopniu porucznika, po czym wziął udział w walkach o Lwów z Ukraińcami podczas wojny polsko-ukraińskiej. Wraz z lotnikami Stefanem Bastyrem i Januszem de Beaurain oraz lwowskimi studentami i robotnikami opanował 2 listopada 1918 lotnisko Lewandówka we Lwowie. Wziął udział w drugim locie bojowym polskiego samolotu 5 listopada 1918, z por. Bastyrem. W ciągu następnych tygodni brał udział w walkach o Lwów w składzie nowo sformowanej 2 eskadry lwowskiej, uczestnicząc w lotach bojowych i zajmując się obsługą samolotów. Z powodzeniem bombardował pozycje ukraińskie na Cytadeli i Wysokim Zamku. Do końca listopada wykonał 27 lotów – najwięcej z lwowskich obserwatorów. 27 listopada z pilotem Stefanem Stecem poleciał do Warszawy z meldunkiem dla Naczelnika Państwa. Brał następnie udział w dalszych walkach wokół Lwowa, m.in. grupowym nalocie na pozycje ukraińskie pod Kulikowem 14 maja 1919. W czasie walk o Lwów jego matka Katarzyna w domu Toruniów przy ul. Grunwaldzkiej 12 stworzyła miejsce do przebywania dla lotników polskich.
W maju 1919 objął dowództwo III Ruchomego Parku Lotniczego i warsztatów lotniczych we Lwowie (po por. Bastyrze). W sierpniu 1920, z powodu zagrożenia Lwowa przez wojska radzieckie podczas wojny polsko-bolszewickiej, III Park Lotniczy przeniesiono do Krakowa, łącząc go pod dowództwem Torunia z warsztatami II Parku. Został awansowany na stopień majora w korpusie oficerów zawodowych aeronautycznych ze starszeństwem z dniem 1 czerwca 1919. Został komendantem II Parku Lotniczego 2 pułku lotniczego w Krakowie. W maju 1922 podczas lotu z Krakowa do Lwowa miał wypadek lotniczy koło Rzeszowa, w wyniku którego doznał złamania czterech żeber, obrażenia głowy, obojczyka i ręki, wskutek czego podupadł na zdrowiu. 4 października 1922, pozostając oficerem nadetatowym 2 pułku lotniczego, został kierownikiem Centralnych Warsztatów Lotniczych w Warszawie, m.in. przygotowując je do licencyjnej produkcji pierwszych samolotów Hanriot H.28.
Zmarł w nocy z soboty na niedzielę 10 sierpnia 1924 w Szpitalu Ujazdowskim w Warszawie na skutek ciężkich obrażeń wewnętrznych i krwotoku doznanego w następstwie nieszczęśliwego wypadku przy naprawie instalacji elektrycznej w mieszkaniu. Został pochowany we wtorek 12 sierpnia 1924 na Cmentarzu Powązkowskim. Po przeszło 10 latach, 24 listopada 1935 jego szczątki zostały pochowane na Cmentarzu Obrońców Lwowa we Lwowie (pochowany także został wówczas inny lotnik, Stefan Stec). W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków (oprócz Władysława Torunia m.in. gen. Tadeusza Jordan-Rozwadowskiego, gen. Wacława Iwaszkiewicza-Rudoszańskiego, dowódcy obrony Lwowa z 1918 Czesława Mączyńskiego, arcybiskupa lwowskiego Józefa Teodorowicza, ks. Gerarda Szmyda, pozostałych twórców polskiego lotnictwa: Stefana Bastyra i Stefana Steca) w inne miejsce pochówków, które w wyniku śmierci bezpośrednich świadków i wcześniejszego braku zainteresowania polskich instytucji do dnia dzisiejszego pozostają nieznane (z wyjątkiem miejsca pochówku biskupa Teodorowicza i ks. Szmyda).
Był żonaty. Miał syna, który urodził się pięć dni przed jego śmiercią. Jego szwagrami byli lwowiacy: dziennikarz Stanisław Zachariasiewicz oraz oficerowie kpt. Mieczkowski i por. Marek.
W ramach obchodów 20 rocznicy obrony Lwowa 20 listopada 1938 Rada Miasta Lwowa podjęła uchwałę nazwaniu jego imieniem jednej z ulic miasta.

</doc>
<doc id="1349099" url="https://pl.wikipedia.org/wiki?curid=1349099" title="Moses Dobruška">
Moses Dobruška

Moses Dobruška, vel Franz Thomas Edler von Schönfeld, alias Sigmund Gottlob Julius Brutus Frey (ur. 1753 w Brnie, zm. 1794 w Paryżu) – alchemik, wolnomularz, różokrzyżowiec, kabalista, kupiec, bankier, jakobin, prozaik i poeta oraz czołowy frankista.
Dobruška był kuzynem Jakuba Franka, żydowskiego założyciela sekty frankistów, który ogłosił się Mesjaszem. W 1773 r. nawrócił się z judaizmu na katolicyzm. Przybrał wówczas nazwisko Franz Thomas Schönfeld. Ożenił się wtedy w Pradze z Elką Joss, z którą miał córkę Marianne Frey urodzoną w roku 1774. W 1778 r. został uszlachcony w Wiedniu. Wraz z Ephraimem Josephem Hirschfeldem, który nie zmienił wyznania, stał się jednym z głównych członków i założycieli stowarzyszenia różokrzyżowców „"Rycerzy Św. Jana Ewangelisty na Azję i Europę"”, tajemnej organizacji masońskiej, pierwszej w Niemczech i Austrii, która przyjmowała w swe szeregi wyznawców judaizmu.
W 1791 roku udał się do Strasburga, gdzie został jakobinem. Tam ponownie zmienił nazwisko (podobnie, jak jego brat i siostra) na Sigmund Gottlob Julius Brutus Frey. Jego siostra Leopoldyna Estera Frey wyszła za mąż za znanego polityka François Chabota. W związku z aferą Chabota w 1794 roku został aresztowany, oskarżony o zdradę i szpiegostwo, a następnie zgilotynowany.

</doc>
<doc id="1349100" url="https://pl.wikipedia.org/wiki?curid=1349100" title="Warnemünde (stacja kolejowa)">
Warnemünde (stacja kolejowa)

Warnemünde – stacja kolejowa w Rostocku, w dzielnicy Warnemünde, w kraju związkowym Meklemburgia-Pomorze Przednie, w Niemczech. Znajdują się tu 4 perony.

</doc>
<doc id="1349101" url="https://pl.wikipedia.org/wiki?curid=1349101" title="Tom yam">
Tom yam

Tom yam (taj. ต้มยำ (dtôm-yam), IPA: ) – tajska ostra zupa przygotowywana na bazie bulionu lub wody, zazwyczaj z krewetkami ("tom yam kung") lub kurczakiem ("tom yam kai"). W jej skład wchodzą ponadto grzyby tam yan, trawa cytrynowa, chilli, galangal, liście papedy, mleko kokosowe. Zupa jest w smaku jednocześnie delikatna i pikantna. 

</doc>
<doc id="1349103" url="https://pl.wikipedia.org/wiki?curid=1349103" title="Club at the End of the Street">
Club at the End of the Street

Club at the End of the Street – rytmiczna, wesoła piosenka Eltona Johna pochodząca z albumu "Sleeping With the Past".
Piosenka opisuje noc w mieście, jaką para kochanków spędza w klubie nocnym, gdzie grana jest muzyka takich artystów jak: Otis Redding i Marvin Gaye. Teledysk do tej piosenki jest animowany. Wynikało to z faktu, że pianista był akurat zaangażowany w losy rodziny Ryana White'a – nastoletniego chłopca chorującego na AIDS. Firma wydawnicza domagała się teledysku, lecz Elton zdecydował się na spędzenie czasu z Ryanem. Latem 1990 singiel stał się hitem "top-twenty" w Stanach Zjednoczonych.

</doc>
<doc id="1349109" url="https://pl.wikipedia.org/wiki?curid=1349109" title="Krzyż Zasługi Olimpijskiej">
Krzyż Zasługi Olimpijskiej

 Fiński Krzyż Zasługi Olimpijskiej (fin.: "Suomen Olympialainen") – odznaczenie cywilne Republiki Finlandii, nadawane za zasługi przy organizowaniu letniej XV Olimpiady w Helsinkach w roku 1952. Z krzyżem był powiązany "Fiński Medal Zasługi Olimpijskiej", ustanowiony w tym samym roku.
Krótkotrwały, bo nadawany tylko w związku z XV olimpiadą krzyż został ustanowiony w 1951 roku i nadany niewielu osobom przez prezydenta Finlandii Juho Paasikivi. Posiadał dwa stopnie: I noszony na wstędze na szyi i II noszoną na wstążce na piersi.
Oznaką orderu była emaliowana na biało pięcioramienna gwiazda z promieniami w kształcie ramion krzyża. W środku awersu znajdował się symbol olimpijski - pięć złotych połączonych ze sobą kółek. Między dwoma dolnymi promieniami gwiazdy umieszczony był złoty lew godła państwowego Finlandii, między trzema górnymi promieniami stylizowane złote gałązki jodły. Rewers był gładki, nieemaliowany. Jako zawieszka służył złoty stylizowany płomień olimpijski. Wstęga była niebieska z wąskimi białymi bordiurami i z trzema białymi paskami w środku.

</doc>
<doc id="1349112" url="https://pl.wikipedia.org/wiki?curid=1349112" title="Konopielka (film)">
Konopielka (film)

Konopielka – polska komedia filmowa z 1981 roku w reżyserii Witolda Leszczyńskiego na podstawie jego własnego scenariusza, adaptacja powieści Edwarda Redlińskiego pod tym samym tytułem. Aby uniknąć wrażenia wiejskiej sielanki, reżyser zdecydował się na czarno-białe zdjęcia.
Fabuła.
Akcja filmu rozgrywa się w PRL, w podlaskiej wsi Taplary, której mieszkańcy odseparowani od świata bagnem, toczą spokojne, zabobonne życie z dala od cywilizacji i zgiełku. Wyznacznikiem czasu jest przyroda i nikt z nich nie słyszał o dobrodziejstwach postępu jak radio. Któregoś dnia we wsi pojawiają się przedstawiciele z powiatu i nauczycielka, którzy chcą założyć elektryczność i otworzyć szkołę. Taplarczycy nie są jednak z tego zadowoleni.

</doc>
<doc id="1349117" url="https://pl.wikipedia.org/wiki?curid=1349117" title="Brilon">
Brilon

Brilon – miasto w zachodnich Niemczech, w kraju związkowym Nadrenia Północna-Westfalia, w rejencji Arnsberg, w powiecie Hochsauerland. Według danych na rok 2010 liczy 26 335 mieszkańców.
Współpraca.
Miejscowości partnerskie:

</doc>
<doc id="1349118" url="https://pl.wikipedia.org/wiki?curid=1349118" title="Desktop environment">
Desktop environment



</doc>
<doc id="1349126" url="https://pl.wikipedia.org/wiki?curid=1349126" title="Abattoir Blues/The Lyre of Orpheus">
Abattoir Blues/The Lyre of Orpheus

Abattoir Blues/The Lyre of Orpheus jest trzynastym albumem studyjnym nagranym przez zespół Nick Cave and the Bad Seeds. Jest to podwójny album, zawierający 17 utworów (9 na "Abattoir Blues" oraz 8 na "The Lyre of Orpheus"), został wydany 20 września 2004.
Album ten został nagrany przez producenta Nicka Launaya w Studio Ferber w Paryżu wiosną 2004 przez zespół w składzie Nick Cave, Mick Harvey, Thomas Wydler, Martyn Casey, Conway Savage, Jim Sclavunos, Warren Ellis oraz James Johnston. Jest to pierwszy album nagrany po odejściu Blixy Bargelda wieloletniego członka zespołu. Na kompozycjach z pierwszej płyty partie perkusji wykonuje Wydler, na drugiej - Sclavunos.
Linki zewnętrzne.
 

</doc>
<doc id="1349128" url="https://pl.wikipedia.org/wiki?curid=1349128" title="Hearts Grow">
Hearts Grow

Hearts Grow – japoński zespół z Otobu na Okinawie. Ich pierwszym singlem było "Grow!!" wydany w limitowanej serii 19 kwietnia 2006 roku. Kolejnym singlem Hearts Grow był utwór wydany 18 października 2006 pt. "Road". Trzeci z kolei utwór tego zespołu, "Yura Yura" został wydany w Japonii 6 grudnia 2006 roku. Na popularność tego utworu wpłynęło wykorzystanie go jako dziewiątej czołówki w anime "Naruto". Inne utwory tego zespołu wykorzystane jako ścieżka dźwiękowa do anime to (jako czwarty ending "Demashita! Powerpuff Girls Z"), (pierwsza czołówka "Tetsuwan Birdy DECODE") oraz (czwarta czołówka anime "Gintama").

</doc>
<doc id="1349130" url="https://pl.wikipedia.org/wiki?curid=1349130" title="Drolshagen">
Drolshagen

Drolshagen – miasto w zachodnich Niemczech, w kraju związkowym Nadrenia Północna-Westfalia, w rejencji Arnsberg, w powiecie Olpe. Według danych na rok 2010 liczy 12 041 mieszkańców.
Współpraca.
Miejscowości partnerskie:

</doc>
<doc id="1349131" url="https://pl.wikipedia.org/wiki?curid=1349131" title="Wąż królewski">
Wąż królewski



</doc>
<doc id="1349134" url="https://pl.wikipedia.org/wiki?curid=1349134" title="Carl Spaatz">
Carl Spaatz



</doc>
<doc id="1349137" url="https://pl.wikipedia.org/wiki?curid=1349137" title="Hearts grow">
Hearts grow



</doc>
<doc id="1349141" url="https://pl.wikipedia.org/wiki?curid=1349141" title="Wąż mleczny">
Wąż mleczny



</doc>
<doc id="1349145" url="https://pl.wikipedia.org/wiki?curid=1349145" title="Theodor Wagner">
Theodor Wagner

Theodor „Turl” Wagner (ur. 6 sierpnia 1927 w Wiedniu, zm. 21 stycznia 2020 tamże) – austriacki piłkarz, napastnik. Brązowy medalista MŚ 54.
Grał w SC Wacker Wiedeń, SVS Linz i FC Wacker Innsbruck. W 1947 wywalczył dublet – mistrzostwo oraz krajowy puchar. W reprezentacji Austrii zagrał 46 razy i strzelił 22 bramki. Debiutował 10 listopada 1946 w meczu ze Szwajcarią, ostatni raz zagrał w 1957. Podczas MŚ 54 zagrał w czterech meczach Austrii w turnieju i zdobył 3 bramki – wszystkie w ćwierćfinale ze Szwajcarią (7:5).

</doc>
<doc id="1349150" url="https://pl.wikipedia.org/wiki?curid=1349150" title="Waren (Müritz) (stacja kolejowa)">
Waren (Müritz) (stacja kolejowa)

Waren (Müritz) – stacja kolejowa w Waren (Müritz), w kraju związkowym Meklemburgia-Pomorze Przednie, w Niemczech. Znajdują się tu 3 perony.

</doc>
<doc id="1349152" url="https://pl.wikipedia.org/wiki?curid=1349152" title="Fagasa">
Fagasa



</doc>
<doc id="1349155" url="https://pl.wikipedia.org/wiki?curid=1349155" title="Caribou (album)">
Caribou (album)

Caribou – ósmy studyjny album brytyjskiego piosenkarza i kompozytora Eltona Johna, wydany w 1974. Był to jego czwarty krążek, który doszedł do szczytów notowań w USA i zarazem czwarty, któremu udało się tego dokonać w Wielkiej Brytanii. Album był promowany przez piosenki: "Don't Let the Sun Go Down on Me", która doszła do numeru 16. w Wielkiej Brytanii i do 2. w USA oraz "The Bitch Is Back" (15. miejsce w UK i 4. w USA). Nazwę album zawdzięcza studiu nagraniowemu "Caribou Ranch", gdzie powstał.
Spis utworów.
Strona pierwsza
Strona druga
Utwory dodatkowe (1995 – CD wznowienie)
Notowania.
Album – Billboard (North America)
Single

</doc>
<doc id="1349159" url="https://pl.wikipedia.org/wiki?curid=1349159" title="James Blaine">
James Blaine

James Gillespie Blaine (ur. 31 stycznia 1830 w West Brownsville w stanie Pensylwania, zm. 27 stycznia 1893 w Waszyngtonie) – amerykański polityk, deputowany i spiker Izby Reprezentantów, senator stanu Maine, dwukrotny Sekretarz Stanu, najważniejszy lider polityczny Partii Republikańskiej w okresie po wojnie secesyjnej, kandydat na urząd prezydenta w 1884, przegrał z Groverem Clevelandem.
Rzecznik panamerykanizmu, inicjator zwołania pierwszej z międzynarodowych konferencji państw amerykańskich w latach 1889–1890 i jej przewodniczący.

</doc>
<doc id="1349160" url="https://pl.wikipedia.org/wiki?curid=1349160" title="Zjazd w Wiedniu">
Zjazd w Wiedniu



</doc>
<doc id="1349164" url="https://pl.wikipedia.org/wiki?curid=1349164" title="Club At The End Of The Street">
Club At The End Of The Street



</doc>
<doc id="1349166" url="https://pl.wikipedia.org/wiki?curid=1349166" title="Charles Daly">
Charles Daly

Charles Daly - amerykańskie przedsiębiorstwo produkujące broń strzelecką.
Firma powstała w 1865 roku w Nowym Jorku jako warsztat rusznikarski Schoverling &amp; Daly założony przez Augusta Shoverlinga i Charlesa Daly. Spółka ta wkrótce zaczęła też importować broń z Europy. W 1873 roku do spółki dołączył Joseph Gales, a nazwę warsztatu zmieniono na Schoverling, Daly &amp; Gales. W 1875 firma ta zarejestrowała markę Daly. Spółka zajmowała się głównie importem do Stanów Zjednoczonych strzelb wytwarzanych w pruskich fabrykach Heyma, Lindnera, Sauera i Schillera, angielskiej Jolleya i belgijskiej Neumanna.
W 1919 roku wspólnicy sprzedali Schoverling, Daly &amp; Gales firmie Sloan's Sporting Goods. Nowy właściciel zmienił nazwę firmy na Charles Daly &amp; Company. W następnych latach Charles Daly nadal importowała broń, głównie strzelby Miroku, Beretta, Bernardelli i Garbi. W 1976 roku firma Charles Daly została zakupiona przez firmę Outdoor Sports Inc która rozszerzyła jej ofertę o repliki broni czarnoprochowej, celowniki optyczne i sprzęt myśliwski.
W 1996 roku właścicielem firmy Charles Daly została hurtownia Jerry's Sports Center Inc. Po kilku miesiącach sprzedała ona prawa do marki i znaku handlowego Daly firmie KBI. W 1997 roku pojawiły się pierwsze wzory broni śrutowej sprzedawanej pod marka Daly, w 1998 roku ofertę rozszerzono o pistolety, a w 2008 roku powstał oddział Charles Daly Defence oferujący karabiny i karabinku, klony M16/M4.

</doc>
<doc id="1349168" url="https://pl.wikipedia.org/wiki?curid=1349168" title="Grandysowa Czuba">
Grandysowa Czuba

Grandysowa Czuba (1026 m) (także Kudriawyński Wierch) – szczyt w Bieszczadach Zachodnich.
Jest to kulminacja bocznego grzbietu opadającego z najwyższego wierzchołka Bukowego Berda na północny wschód. Północny stok schodzi ku przełęczy (769 m), za którą ciągnie się pasmo Jeleniowatego. Pod szczytem znajduje się kilka polan, z których największa, położona na stoku północno-zachodnim, jest punktem widokowym na okolicę.
Na Grandysową Czubę można dostać się jedynie nieznakowanymi ścieżkami np. z Mucznego, gdyż nie przebiegają tędy szlaki turystyczne.

</doc>
<doc id="1349169" url="https://pl.wikipedia.org/wiki?curid=1349169" title="II londyński traktat morski">
II londyński traktat morski



</doc>
<doc id="1349170" url="https://pl.wikipedia.org/wiki?curid=1349170" title="Konkurs Piosenki Eurowizji 1958">
Konkurs Piosenki Eurowizji 1958

3. Konkurs Piosenki Eurowizji został rozegrany w środę, 12 marca 1958 w studiu AVRO w Hilversum. Organizatorem konkursu był holenderski nadawca publiczny Nederlandse Omroep Stichting (NOS). Koncert poprowadziła dziennikarka telewizyjna Hannie Lips.
Finał konkursu wygrał André Claveau, reprezentant Francji z piosenką „Dors, mon amour” autorstwa Pierre’a Delanoë'a i Huberta Girauda, za którą otrzymał w sumie 27 punktów.
Lokalizacja.
Konkurs zorganizowano w Hilversum, mieście położonym na południowy wschód od Amsterdamu. Koncert odbył się w studiu nadawczym AVRO (hol. Algemene Vereniging Radio Omroep), które należało wówczas do holenderskiego nadawcy publicznego działającego w ramach systemu Nederlandse Publieke Omroep.
Sekcja medialna radia jest jednym z największych pracodawców w Hilversum. Scena konkursowa ozdobiona była tulipanami, które są symbolem Holandii.
Przebieg konkursu.
Podobnie jak podczas konkursu w 1957, jurorzy nie byli obecni w studiu konkursowym, tylko wysyłali wyniki telefonicznie tuż po prezentacji wszystkich utworów konkursowych. Występ reprezentanta Włoch – Domenico Modugno – nie był transmitowany poprawnie w kilku krajach, dlatego zdecydowano, że wokalista zaśpiewa swoją konkursową piosenkę „Nel blu dipinto di blu” jeszcze raz, po zakończeniu prezentacji ostatniego utworu.
Niedługo po finale konkursu utwór „Nel blu dipinto di blu” stał się popularny w Stanach Zjednoczonych, gdzie był znany jako „Volare”, i zdobył Nagrody Grammy w kategoriach "Najlepszy utwór" oraz "Najlepsze nagranie". Podczas jubileuszowego konkursu z okazji 50-lecia Konkursu Piosenki Eurowizji w 2005 został okrzyknięty drugą najlepszą eurowizyjną piosenką w historii.
Podczas prezentacji konkursowej oraz przed ogłaszaniem wyników jurorów zagrała Orkiestra Metropol pod batutą Dolfa van der Lindena, głównego dyrygenta koncertu.
Kraje uczestniczące.
W konkursie wzięło udział 10 krajów, w tym debiutująca Szwecja. Z konkursu wycofała się natomiast Wielka Brytania.
Podczas konkursu w 1958 wystąpiło kilku wykonawców, którzy reprezentowali swój kraj podczas poprzednich konkursów. Corry Brokken z Holandii oraz Fud Leclerc z Belgii reprezentowali swój kraj podczas inauguracyjnej edycji konkursu, natomiast Margot Hielscher reprezentowała Niemcy podczas konkursu w 1957. Reprezentująca Szwajcarię Lys Assia zwyciężyła w finale konkursu w 1956, reprezentowała kraj także w finale w 1957.
Wyniki.
Legenda:
Międzynarodowi nadawcy oraz głosowanie.
Spis poniżej przedstawia kolejność głosowania poszczególnych krajów w 1958 wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora całego konkursu, który relacjonował w ojczystym języku przebieg koncertu. Nazwiska każdego z nich również są podane poniżej:

</doc>
<doc id="1349176" url="https://pl.wikipedia.org/wiki?curid=1349176" title="Aneta Nogaj">
Aneta Nogaj

Aneta Nogaj (ur. 31 sierpnia 1990 w Pobiedziskach) – czołowa polska motorowodniaczka, córka Dariusza Nogaja, reprezentantka Baszty Żnin.
Zadebiutowała w wieku 15 lat w międzynarodowych zawodach młodzieżowej klasy JT-250 w Warszawie w 2005 roku, gdzie zajęła 15. miejsce. W następnym sezonie przeszła do dużo szybszej klasy T-400 i w wieku 16 lat zdobyła brązowy medal mistrzostw Polski z niewielką stratą do drugiego miejsca w końcowej klasyfikacji. W 2007 roku z uwagi na częste awarie sprzętu została sklasyfikowana na szóstym miejscu w mistrzostwach Polski.
Od roku 2008 startuje w szybszej klasie T-550, gdzie w mistrzostwach Polski zajęła czwarte miejsce, a w międzynarodowych zawodach tej klasy w Myśliborzu była trzecia, m.in. przed mistrzem świata i byłym mistrzem Europy Adamem Łabędzkim.

</doc>
<doc id="1349179" url="https://pl.wikipedia.org/wiki?curid=1349179" title="Péter Palotás">
Péter Palotás

Péter Palotás także Péter Poteleczky (ur. 27 czerwca 1929 w Budapeszcie, zm. 17 maja 1967 tamże) – węgierski piłkarz, napastnik. Srebrny medalista MŚ 54. Był pierwszym rezerwowym Złotej jedenastki.
W latach 1950-1959 grał w – istniejącej pod różnymi nazwami – MTK Hungárii Budapeszt. Trzykrotnie był mistrzem Węgier (1951, 1953, 1958). W reprezentacji Węgier zagrał 24 razy i zdobył 18 bramek. Debiutował w 1950, ostatni raz zagrał w 1956. Podczas MŚ 54 wystąpił w dwóch spotkaniach Węgrów i strzelił 2 bramki. Wcześniej, w 1952 razem z kolegami został złotym medalistą igrzysk w Helsinkach.
Karierę zakończył wieku 30 lat z powodu problemów z sercem. Przyczyniły się one do jego śmierci.

</doc>
<doc id="1349180" url="https://pl.wikipedia.org/wiki?curid=1349180" title="Dolina Bajdarska">
Dolina Bajdarska

Dolina Bajdarska (, , ) – kotlina w Górach Krymskich, 40 km na południowy wschód od Sewastopola.
Jej długość wynosi około 17 km, szerokość 8 km, przepływa przez nią rzeka Czernaja. Dolina jest gęsto zaludniona, porastają ją sady, winnice i plantacje tytoniu. Przebiega przez nią szosa Sewastopol-Jałta, przez przełęcz Bajdarskie Worota.

</doc>
<doc id="1349181" url="https://pl.wikipedia.org/wiki?curid=1349181" title="Hořičky">
Hořičky

Hořičky (, także "Kleinhorschitz") – gmina w Czechach Wschodnich w rejonie Przedgórza Karkonoskiego leżąca w połowie drogi między miastami Česká Skalice i Úpice w pobliżu Potoku Válovickiego, dopływu Úpy.
Geografia i przyroda.
Położenie.
Gmina jest położona na obszarze Podgórza Karkonoskiego na wysokości około 440 m n.p.m. (wieża miejscowego kościoła - 443 m n. m.). Jej sąsiadami są takie gminy jak: Lhota pod Hořičkami, Mezilečí, Litoboř, Brzice, Libňatov oraz Slatina nad Úpou i jej współrzędne geograficzne to 50° 26 'szerokości geograficznej północnej i 15° 59' długości geograficznej wschodniej.
Miejscowe nazwy na terenie gminy
Hydrologia.
Pod względem hydrograficznym Hořičky położone są w całości na terenie dorzecza Úpy. W gminie brak jest znaczących cieków wodnych. Najważniejszym ciekiem jest tylko Válovický potok, który stanowi naturalną granicę pomiędzy gminami Hořičky oraz Brzice. Na terenie gminy nie ma dużych powierzchniowo wód stojących takich jak jeziora czy duże zbiorniki wodne. W dzielnicy Křižanov znajduje się tylko mały staw oraz w Meczowie, Nowym Dworze i Chlístowie są małe zbiorniky sztuczne w przypadku pożaru.
Demografia.
Liczba ludności.
"Źródło: Czeski Urząd Statystyczny"
Struktura ludności w 2001 r. według narodowości.
"Źródło: Czeski Urząd Statystyczny"
Struktura ludności w 2001 r. według religii.
"Źródło: Czeski Urząd Statystyczny"
Liczba domów.
"Źródło: Czeski Urząd Statystyczny"
Historia.
Pierwsza wzmianka o wsi parafialnej pochodzi z 1357 r. Była wówczas własnością rycerza "Ludgera z Hořiček" i nosiła nazwę Hořička. Od początku XV wieku była częścią majątku Litoboř, potem Rýzmburk i Náchod (do 1848).
W 1380 r. jako właściciel wsi został wymieniony "Mladota ze Stračova", a od 1405 r. "Beneš z Ryzemburka". W latach 1405-14 jest wzmiankowany "Litek Hanuš ze Chlumu" jako współpatron miejscowego kościoła. Jego siedzibą był zamek Litoboř (znany pod nazwą Turyň).
Przed 1517 r. sprzedał "Krzysztof ze Švamberka" wsi Litoboř, Chlístov i Hořičky "Petrowi Adršpachowi z Dubé". W dokumentach z 1527 r. jest wspomniana po pierwszy raz miejscowość Křižanov i 13 lat później Mečov. W latach 1534-44 za "Jana z Pernštejna" cały majątek pustoszeje. Potem przychodzą burgrabia kraju hradeckiego "Bernart Žehušický z Nestajova" (zm. 1563), "Jan Žehušický z Nestajova" (zm. 1564) i "Hertvík Žehušický z Nestajova" (zm. 1578). Po śmierci "Hertvíka" majątek Rýzmburk otrzymały jego siostry - "Magdalena", małżonka "Adama Úlibskiego z Újezdeca i z Kounic", "Elżbieta", małżonka "Adama Bohdaneckiego z Hodkowa", oraz "Ludmiła", małżonka "Čertorejskiego z Čertorejów", które stopniowo majątek ten rozsprzedawały, wliczając w to Hořičky (po 1579), Chlístov i Křižanov (1582, "Jaroslavowi ze Smiřic").
Do 1621 r. wieś należała do majątku arystokratycznej rodziny "Smirzickich ze Smirzic". Kolejnymi właścicielami byli: "Marie Magdaléna Trčková z Lobkovic", jej syn "Adam Erdman Trčka z Lípy", "Octaviano Piccolomini" (z 1637 r.), "Vojtěch hrabia Desfours", książę "Piotr Biron" i jego córka "Wilhelmina Żagańska" i później książęta "Schaumburg-Lippe".
Rok 1848 nie oszczędził Hořičky rewolucyjnych wydarzeń w tym roku. W miejscowości powstała Gwardia Narodowa, i to dzięki pomocy burmistrza Józefa Picha. Jej członkowie pomogli z likwidacją grabieżnych braci Špetlów i ich zorganizowanej grupy przestępczej, która działała od Slatiny nad Upou do Brzic. Tego samego roku wieś została samodzielną gminą (dołączone sołectwa Chlístov, Kalousov, Nový Dvůr i Posadov) z własnym samorządem i stan ten trwa do dziś.
W połowie XIX wieku w miejscowości leczył złamania wybitny znachor Antonín Pich, zwany Pechanec, którego odznaczył sam cesarz Austrii Franciszek Józef I. Do tradycji Pechanca nawiązało na początku wieku XX miejscowe sanatorium dr Kašpara Rosy (działający 62 lata) i dr Aloisa Kutíka (1857-1931).
Pod koniec czerwca 1866 przeszło w okolicy wsi wojsko pruskie, które niedaleko - pod wsią Svinišťany stoczyło zwycięską bitwę z Austriakami, oraz w latach 1869-71 w domu “U Vitoušků” (dzisiaj restauracja) przebywał pisarz Julius Zeyer. Na przełomie XIX i XX w. na terenie gminy rozwinęła się szeroka działalność kulturalna oraz aktywność społeczna (1846 biblioteka, 1869 pierwszy spektakl amatorski, 1870 pierwszy amatorski zespół teatralny, 1 czerwca 1885 Obywatelska Kasa Pożyczkowa, 1888 został przyjęty statut miejscowych amatorów teatralnych, 25 listopada 1888 miejscowa organizacja Narodowej Jedności Północnoczeskiej, 10 czerwca 1881 została założona Ochotnicza Straż Pożarna, 1899 początek Sokoła). Kwitnie też handel oraz przemysł i tak samo gospodarka gminna. Największe zasługi mają burmistrzowie J. Langhammer i Karel Janko, m.in. gościnny u Vitoušków, kasjer Obywatelskiej Kasy Pożyczkowej oraz przewodniczący lokalnej rady szkolnej.
Lista poległych w I wojnie światowej
Po zakończeniu I wojny światowej i powstaniu Czechosłowacji nastąpił jeszcze większy rozwój gminy. 15 czerwca 1919 po długim czasie ponownie odbyły się wybory, w których po raz pierwszy głosowały również kobiety. Na początku lat 20. XX w. zorganizowano reformę rolną i dobra Náchod podlegały parcelacji (z 7 432 ha tego obszaru wpadło w ręce ludu 2 095 ha). W 1921 r. gmina zmniejszyła się, ponieważ Chlístov został samodzielną gminą, i 11 lat później wystąpiła zmiana w kierownictwie gminy. Wtedy został wybrany na nowego burmistrza właściciel majątku ziemskiego Hubert Kubelka ziemski i jego zastępcą został Jaroslav Košťál, majster blacharski.
Życie i rozwój gminy był także pod wpływem międzynarodowych wydarzeń politycznych, na przykład 5 marca 1933 Czechosłowacka Partia Narodowo-Socjalistyczna zwołała do miejscowości duże antyfaszystowskie publiczne spotkanie ludzi, które zostało największym miejscowym poparciem społecznym dla prezydenta T. G. Masaryka. To nie była pierwsza i ostatnia manifestacja w historii wsi. Już 11 lipca 1937 odbył się tutaj Zjazd Ludu Katolickiego.
Transport.
Hořičky leżą na głównej trasie między miastami Česká Skalice i Úpice (droga nr 304) i jedynym środkiem transportu publicznego są autobusy firm ORLOBUS a.s. Nové Město nad Metují (linii Česká Skalice-Hořičky-Červený Kostelec i Josefov-Chvalkovice-Hořičky) oraz OSNADO s. r. o. Svoboda nad Úpou (linia Trutnov-Úpice-Hořičky ). Najbliższa stacja kolejowa jest w Czeskiej Skalicy.

</doc>
<doc id="1349187" url="https://pl.wikipedia.org/wiki?curid=1349187" title="Peter Palotas">
Peter Palotas



</doc>
<doc id="1349188" url="https://pl.wikipedia.org/wiki?curid=1349188" title="Changhe Z-11">
Changhe Z-11

Changhe Z-11 – lekki śmigłowiec wielozadaniowy produkowany przez Changhe Aircraft Industries Corporation. Z-11 jest bezlicencyjną kopią francuskiego śmigłowca AS350 Écureuil. 
Z-11 jest pierwszym produkowanym w Chinach lekkim śmigłowcem.

</doc>
<doc id="1349192" url="https://pl.wikipedia.org/wiki?curid=1349192" title="The Polyphonic Spree">
The Polyphonic Spree

The Polyphonic Spree, to amerykańska grupa muzyczna wykonująca rock symfoniczny z naleciałościami muzyki psychodelicznej. Zespół powstał w 2000 roku w Dallas w stanie Teksas. Polyphonic Spree tworzy m.in. dziesięcioosobowy chór, sekcja dęta, perkusista, basista, harfista oraz gitarzyści, którym przewodzi Tim DeLaughter, główny wokalista grupy, instrumentalista klawiszowiec oraz perkusista. Członkowie grupy w związku z jej licznością zmieniają się systematycznie podczas koncertów.

</doc>
<doc id="1349194" url="https://pl.wikipedia.org/wiki?curid=1349194" title="Okręg wyborczy Birmingham Edgbaston">
Okręg wyborczy Birmingham Edgbaston

Okręg wyborczy Birmingham Edgbaston powstał w 1885 r. i wysyła do brytyjskiej Izby Gmin jednego deputowanego. Okręg położony jest w południowo-wschodniej części miasta Birmingham.

</doc>
<doc id="1349197" url="https://pl.wikipedia.org/wiki?curid=1349197" title="Beatrice di Lascaris">
Beatrice di Lascaris

Beatrice di Lascaris, albo Beatrice Balbo Lascaris-Tenda, zwana Beatrice di Tenda, (ur. w Tende w 1372, zm. w Binasco 13 września 1418) - szlachcianka włoska, żona kondotiera Facino Cane, a następnie księcia Mediolanu Filipa Marii Viscontiego.
Ojcem jej był hrabia Tende Pietro Balbi Lascaris, a matką Poligena. Spokrewniona była z cesarską rodziną z Bizancjum poprzez Eudoksję Lascaris, córkę Teodora II, cesarza Nicei a żonę Guglielmo Pietro, hrabiego Ventimiglia. Poślubiła kondotiera Facino Cane, który ją porwał z ojcowskiego zamku i zabrał ze sobą. Dzieliła z nim trudy wojenne i stała się uczestniczką jego wypraw. Była też zrównoważoną doradczynią w czasie walki, jaką Cane toczył o objęcie władzy w księstwie Mediolanu. Po śmierci Facino Cane wyszła powtórnie za mąż za księcia Filipa Marię Viscontiego (1412), wnosząc duży posag w postaci 4000 dukatów w złocie i niektórych posiadłości w Piemoncie. Dzięki temu Filip Maria mógł spłacić długi zaciągnięte przez jego brata i poprzednika Giovanniego Marię oraz uporządkować państwo i umocnić swoją władzę.
W 1418, prawdopodobnie w celu zagarnięcia jej dóbr, mąż oskarżył ją o cudzołóstwo i, po przyznaniu się do tego na torturach, została skazana na śmierć i ścięta 13 września w zamku Binasco razem ze swoim rzekomym kochankiem. Plan pozbycia się Beatrice być może został przygotowany przy współpracy Agnese del Maino, damy dworu Beatrice i zarazem kochanki jej męża.
Jest tytułową bohaterką opery "Beatrycze z Tendy" Vincenza Belliniego z librettem Felice Romaniego.
13 czerwca 1869 władze Mediolanu umieściły w Castello Sforzesco tablicę poświęconą pamięci Beatrice di Tenda.

</doc>
<doc id="1349198" url="https://pl.wikipedia.org/wiki?curid=1349198" title="NSU Motorenwerke">
NSU Motorenwerke

NSU Motorenwerke AG "(pol. - NSU Zakłady Silnikowe S.A.)" - niemiecki producent samochodów osobowych i motocykli założony w 1873 roku.
Historia.
Historia powstania marki NSU sięga roku 1873, kiedy to Heinrich Stoll oraz Christian Schmidt w Riedlingen nad Dunajem założyli firmę Werkstätte Schmidt &amp; Stoll zajmującą się produkcją maszyn włókienniczych. W 1884 roku przeniesiona została do Neckarsulm, gdzie rzeka Sulm wpływa do rzeki Neckar. Rozpoczęto tam produkcję rowerów, którą około 1892 roku całkowicie wstrzymano na rzecz ponownej produkcji maszyn włókienniczych. Od tego czasu nazwa NSU (wzięta od nazw rzek Sulm i Neckar) zaczęła występować jako oficjalna nazwa marki. W 1901 roku zmieniona została nazwa firmy na NSU Vereinigte Fahrzeugwerke AG.
 
Na początku XX wieku powstał oddział NSU motorbike, a w 1905 roku pojawił się pierwszy samochód marki wyposażony w szwajcarski silnik Zendel. W 1932 roku produkcja samochodów w Heilbronn sprzedana została włoskiemu koncernowi FIAT. Podczas II wojny światowej NSU opracowało i wyprodukowało słynny motocykl z gąsienicowym układem bieżnym. Model NSU HK101 był półgąsienicowym motocyklem z silnikiem z Opla Olympia.
Na początku lat 30. NSU zwróciło się o pomoc w zaprojektowaniu nowego modelu samochodu do Porsche, które w 1933 roku przedstawiło pierwsze projekty. Z uwagi na zbyt duże problemy z konstrukcją pojazdu zrezygnowano z wprowadzenia modelu na rynek. Projekt Porsche powrócił wiele lat później wraz z modelem Volkswagen Garbus. 
Po zakończonej II wojnie światowej NSU zaczęło od nowa w całkowicie zniszczonej wojną fabryce z przedwojennymi konstrukcjami motocykli takich jak m.in. Quick, OSL i Konsul. Nadal oferowano model HK101 w wersji cywilnej, do jazdy po dowolnym terenie. Pierwsza powojenna konstrukcja marki pojawiła się w 1949 roku pod nazwą Fox. W 1953 roku do produkcji wprowadzony został motocykl Max o pojemności skokowej 250 cm³ z unikatowymi korbowodami i wałkiem rozrządu umieszczonym nad głowicą. Wszystkie te modele miały bardzo innowacyjną ramę skorupową otrzymywaną przez tłoczenie stali i tylną jednostkę zawieszenia umieszczoną w środku. Za udanym przedsięwzięciem stał główny konstruktor, Albert Roder, który sprawił, że w 1955 roku NSU stał się największym producentem motocykli na świecie. NSU ma na swoim koncie cztery światowe rekordy prędkości w: 1951, 1953, 1954 i 1955 roku. W sierpniu 1956 roku Wilhelm Herz był jedynym człowiekiem jadącym motocyklem (NSU Delphin) szybciej niż 200 mil na godzinę.
W 1957 roku NSU znów pojawiło się na rynku samochodowym z nowym NSU Prinz, małym autem o „podwojonym” silniku NSU Max. Model miał chłodzony powietrzem, dwucylindrowy silnik o pojemności 600 cm³ i mocy 20 KM. Produkcję motocykli kontynuowano do 1968 roku.
W 1964 NSU zaoferował pierwszy silnik Wankla na świecie: NSU Wankelspider. W tym samym roku pojawił się model Prinz 1000 i pochodne takie jak TT i TT/S. Typ 110 (później nazwany 1200SC) pojawił się w 1965 roku i był samochodem rodzinnym. Wyróżniał się konstrukcją karoserii zapewniającą większą przestrzeń wewnątrz. W tych ostatnich samochodach NSU z konwencjonalnym silnikiem czterosuwowym powszechnie stosowano silnik górnozaworowy, czterocylindrowy chłodzony powietrzem.
W 1967 roku na rynek wszedł dwu wirnikowy 115 konny model NSU Ro 80 i wkrótce otrzymał kilka nagród za konstrukcję takich jak „Samochód Roku 1968”. Od tego czasu samochód był najlepiej sprzedającym się produktem w historii firmy. 
NSU kojarzy się głównie z pierwszym producentem z licencją i jednym z trzech firm samochodowych produkujących samochody z silnikiem Wankla. NSU Ro 80 był drugim masowo produkowanym samochodem z dwutłokowym silnikiem Wankla zaraz po samochodzie Mazda Cosmo. W 1967 roku, NSU i Citroën założyli firmę, Comotor, aby wspólnie budować silniki dla Citroëna i innych producentów pojazdów.
Przejęcie przez Volkswagen AG.
Rozwój silnika z obrotowym tłokiem był kosztowny dla małej firmy. Ponadto problemy z uszczelnieniem tłoka silnika negatywnie wpłynęły na wizerunek marki. W 1969 roku firmę przejęła Grupa Volkswagen, która połączyła ją z Auto Union. Volkswagen nabył także prawie zapomnianą przedwojenną markę Audi, którą przedstawiono na nowo w 1966 roku. Odtąd firma nazywała się Audi NSU Auto-Union A.G.. Zarząd fabryki w Neckarsulm przeniósł się do kwater głównych Audi w Ingolstadt. Model Ro 80 był ostatnim produkowanym samochodem noszącym znaczek NSU po tym jak w 1973 roku stopniowo wycofano małe modele z silnikiem umieszczonym z tyłu (Prinz 4, 1000, 1200). Po kwietniu 1977 roku, gdy sprzedano ostatniego NSU Ro 80, nigdy nie wykorzystano nazwy NSU.
W czasie produkcji Ro 80 fabryka w Neckarsulm była wykorzystywana do budowy większych modeli Audi jak np. 100 i 200. W fabryce składano również samochody Porsche – 924, a później 944. Modele te były wynikiem wspólnego projektu przedsiębiorstw Porsche i Volkswagen. Jako że Porsche nie dysponowało wystarczającymi pojemnościami wytwórczymi model 924 i 944 były budowane w fabryce Volkswagena. Aktualnie fabryka produkuje samochody Audi z najwyższej półki takie jak model A6, A8, R8. Ponadto jest to „Aluminium- und Leichtbauzentrum” (pol. Centrum Budowy Lekkiej i z Aluminium) gdzie opracowuje i oblicza się ramy Audi wykonane z aluminium.

</doc>
<doc id="1349200" url="https://pl.wikipedia.org/wiki?curid=1349200" title="Siyabonga Nkosi">
Siyabonga Nkosi

Siyabonga Solace Nkosi (ur. 22 sierpnia 1981) - południowoafrykański piłkarz, reprezentant kraju. Występuje na pozycji pomocnika w izraelskim klubie Supersport United. Poprzednio występował w Bloemfontein Celtic, Kaizer Chiefs, Arminia Bielefeld i Maccabi Netanja.
Pomysłodawcą ściągnięcia Nkosiego na Schüco Arena był ówczesny szkoleniowiec Arminii - Ernst Middendorp. Do transferu doszło przed rozpoczęciem sezonu 2007/08. Niemiecki zespół wydał na piłkarza prawie pół miliona euro.

</doc>
<doc id="1349210" url="https://pl.wikipedia.org/wiki?curid=1349210" title="Kościół Matki Bożej Częstochowskiej w Darłowie">
Kościół Matki Bożej Częstochowskiej w Darłowie

Kościół pw. Matki Bożej Częstochowskiej – rzymskokatolicki kościół parafialny, którego gospodarzami są franciszkanie z prowincji św. Maksymiliana Marii Kolbego w Gdańsku.
Historia.
W 1321 roku biskup kamieński Konrad za pośrednictwem braci Święców zapoczątkował budowę kościoła NMP Wniebowziętej. W roku 1394 z funduszy księcia Bogusław VIII wzniesiono wieżę kościelną, a następnie dobudowano zakrystię i kaplice boczne.
Od roku 1540 budowla była w użytkowaniu przez protestantów. Kościół wraz z miastem często nękany był pożarami, szczególnie tragiczny był rok 1679, kiedy to w powstały od pioruna pożar strawił całe wnętrze kościoła wraz z wieżą. Obok kościoła rośnie pomnik przyrody – dąb „Marcin Luter”, który został zasadzony 1 listopada 1817 roku dla upamiętnienia trzechsetnej rocznicy reformacji. W 1897 roku przed chórem i bocznymi nawami dobudowano drewniane balkony, charakterystyczne dla świątyń protestanckich.
Pod opieką franciszkanów.
14 sierpnia 1945 roku franciszkanie z Prowincji Matki Bożej Niepokalanej przejęli kościół i 1 września tegoż roku dokonano jego poświęcenia. W 1951 został kościołem parafialnym. 
W roku 1974 rozpoczęto prace mające na celu przywrócenie gotyckiego charakteru budowli – usunięto drewniane balkony oraz tynki przesłaniające oryginalne detale.
W 1962 roku przemieniono wezwanie kościoła Matki Bożej Wniebowziętej na tytuł Matki Bożej Częstochowskiej. Umieszczono wtedy w głównym ołtarzu obraz Matki Bożej Częstochowskiej. Od 1992 roku w kościele darłowskim rozwija się kult Matki Bożej Fatimskiej, Królowej Pokoju i Jedności, której figura 2 czerwca 1993 została ukoronowana przez papieża Jana Pawła II podczas audiencji w Rzymie.
Wyposażenie.
Najcenniejsze zabytki kościoła Mariackiego:

</doc>
<doc id="1349213" url="https://pl.wikipedia.org/wiki?curid=1349213" title="US Grosseto 1912">
US Grosseto 1912

Associazione Sportiva Dilettantistica Unione Sportiva Grosseto 1912 – włoski klub piłkarski z miasta Grosseto w Toskanii. Klub został założony w 1912 roku.
Historia.
Klub założono w 1912 jako "Football Club Grosseto", pierwszym swój mecz rozegrał w miejscowości Orbetello. Do Włoskiego Związku Piłki Nożnej przystąpił dziewięć lat później, w 1921 r. Stary w oficjalnych rozgrywkach rozpoczął od poziomu Promozione. W 1927, klub zmienił swoje oficjalne barwy z czarno-białych na obecne biało-czerwone.
Od tego czasu drużyna występowała w różnych ligach od amatorskich do Serie C. W 1995 z powodu kłopotów finansowych klub został zawieszony przez narodową federację, tracąc możliwość występowania w Serie C2 po wywalczeniu awansu z Serie D. Rozpoczął rozgrywki od poziomu Eccellenza, ale sezon skończył na 15. miejscu i spadł do Promozione. Regularne awanse w latach 1997-1999 pozwoliły na powrót do Serie D. W 2000 r. klub kupił Pietro Camilli, jego celem było przywrócenie drużyny na poziom rozgrywek profesjonalnych. W sezonie 2001/2002 drużyna zajęła 2. miejsce w Serie D, ale dzięki wolnemu miejscu awansowała do Serie C2. W 2004 wygrała rozgrywki Serie C2. W sezonie 2005/2006 była bliska upragnionego awansu do Serie B, ale na drodze w finale stanęła jej drużyna Frosinone Calcio. Cel osiągnięto w następnym roku, po finałowym zwycięstwie 1-0 nad Padovą.

</doc>
<doc id="1349215" url="https://pl.wikipedia.org/wiki?curid=1349215" title="Licht im Osten">
Licht im Osten

Licht im Osten (LIO) – niemiecka, chrześcijańska organizacja o charakterze ewangelikalnym, założona w 1920, prowadząca działalność ewangelizacyjną, charytatywną, edukacyjną i wydawniczą w krajach Europy Wschodniej oraz Azji Środkowej.
W czasach komunizmu misja zajmowała się kolportażem rosyjskich Biblii do ZSRR. 
"Licht im Osten" używa niekiedy angielskiej nazwy "Light in the East" oraz skrótu "LITE".

</doc>
<doc id="1349216" url="https://pl.wikipedia.org/wiki?curid=1349216" title="Wilkołaki">
Wilkołaki



</doc>
<doc id="1349220" url="https://pl.wikipedia.org/wiki?curid=1349220" title="Dead Infection">
Dead Infection

Dead Infection – polska grupa muzyczna wykonująca goregrind. Powstała w 1990 roku w Białymstoku, założona przez Cyjana i Domina (byłych członków grindcore'owego zespołu Front Terror). Od momentu powstania zespół wydał kilka albumów oraz 7 minialbumów. . . .

</doc>
<doc id="1349221" url="https://pl.wikipedia.org/wiki?curid=1349221" title="Pikryt">
Pikryt

Pikryt, porfiryt pikrytowy – ciemna skała magmowa: wylewna lub hipabisalna. Drobno- lub średnioziarnista o strukturze porfirowej. W składzie najliczniejszy jest oliwin i augit tytanowy, może zawierać też w znaczniejszych ilościach takie minerały jak hornblenda i plagioklaz. Zawiera mało krzemionki, poniżej 45%. 
Występowanie.
Występuje m.in. w Niemczech, Czechach (Morawy), Wielkiej Brytanii (Kornwalia), Szwecji i USA. W Polsce towarzyszy cieszynitom w okolicach Bielska-Białej.

</doc>
<doc id="1349224" url="https://pl.wikipedia.org/wiki?curid=1349224" title="Horicky">
Horicky



</doc>
<doc id="1349226" url="https://pl.wikipedia.org/wiki?curid=1349226" title="William Paca">
William Paca

William Paca (ur. 31 października 1740, zm. 23 października 1799) – amerykański prawnik i polityk. W latach 1774–1779 był delegatem do Kongresu Kontynentalnego z Maryland, gdzie został jednym z sygnatariuszy Deklaracji Niepodległości Stanów Zjednoczonych. Później został wybrany trzecim stanowym gubernatorem stanu Maryland i piastował to stanowisko w latach 1782–1785.

</doc>
<doc id="1349227" url="https://pl.wikipedia.org/wiki?curid=1349227" title="DruLov">
DruLov

DruLov – czeski producent sportowej broni palnej i pneumatycznej.
Firma powstała jako "Lidové Druzstvo Puskaru Lov" na początku XX wieku. W 1948 roku została znacjonalizowana, a w 1992 ponownie sprywatyzowana. Produkuje jednostrzałowe pistolety z zamkiem suwliwo-obrotowym, karabinki sportowe, wiatrówki i pistolety pneumatyczne na sprężony CO2

</doc>
<doc id="1349231" url="https://pl.wikipedia.org/wiki?curid=1349231" title="Quattro">
Quattro



</doc>
<doc id="1349234" url="https://pl.wikipedia.org/wiki?curid=1349234" title="Solomon Krym">
Solomon Krym

Solomon (Salomon) Krym (ur. 1864, zm. 1936) – agronom, karaimski polityk krymski, premier Krymskiej Republiki Ludowej.
W Imperium Rosyjskim był przewodniczącym ziemstwa teodozyjskiego. Po klęsce Armii Ochotniczej wyemigrował. Zmarł na emigracji.

</doc>
<doc id="1349236" url="https://pl.wikipedia.org/wiki?curid=1349236" title="Rugby Europe International Championships">
Rugby Europe International Championships

Rugby Europe International Championships – cykl rozgrywek o miano najlepszej drużyny rugby drugiej klasy w Europie. Najlepsze europejskie drużyny rywalizują w Pucharze Sześciu Narodów, są to: Anglia, Francja, Irlandia, Szkocja, Walia i Włochy.
Historia.
Pierwszy raz o Puchar Narodów Europy rywalizowano w roku 2000, ale wcześniej rozgrywano wiele turniejów uważanych za protoplastów obecnych rozgrywek. Licząc wszystkie turnieje najbardziej utytułowana jest drużyna Francji, która wygrywała 25 razy, natomiast pod szyldem Pucharu Narodów Europy najczęściej tryumfowała Gruzja. W 2016 przyjęto nowy format rozgrywek i nową nazwę, Rugby Europe International Championships.

</doc>
<doc id="1349240" url="https://pl.wikipedia.org/wiki?curid=1349240" title="Moses Dobruska">
Moses Dobruska



</doc>
<doc id="1349243" url="https://pl.wikipedia.org/wiki?curid=1349243" title="Suedstern">
Suedstern



</doc>
<doc id="1349244" url="https://pl.wikipedia.org/wiki?curid=1349244" title="Sudstern">
Sudstern



</doc>
<doc id="1349245" url="https://pl.wikipedia.org/wiki?curid=1349245" title="Gneisenaustrasse">
Gneisenaustrasse



</doc>
<doc id="1349246" url="https://pl.wikipedia.org/wiki?curid=1349246" title="Skalicka">
Skalicka



</doc>
<doc id="1349250" url="https://pl.wikipedia.org/wiki?curid=1349250" title="Felix Ziem">
Felix Ziem



</doc>
<doc id="1349252" url="https://pl.wikipedia.org/wiki?curid=1349252" title="Karel Havlicek Borovsky">
Karel Havlicek Borovsky



</doc>
<doc id="1349253" url="https://pl.wikipedia.org/wiki?curid=1349253" title="Bozena Nemcova">
Bozena Nemcova



</doc>
<doc id="1349254" url="https://pl.wikipedia.org/wiki?curid=1349254" title="Barbora Novotná">
Barbora Novotná



</doc>
<doc id="1349255" url="https://pl.wikipedia.org/wiki?curid=1349255" title="Ahmed Tidiane Souaré">
Ahmed Tidiane Souaré

Ahmed Tidiane Souaré (ur. 1951), gwinejski polityk, premier Gwinei od 23 maja 2008 do 30 grudnia 2008.
Życiorys.
Ahmed Tidiane Souaré w latach 1989-1990 był członkiem Komitetu ds. Reform Ekonomicznych, Finansowych i Administracyjnych przy prezydencie Republiki Gwinei. Od 1990 do 1994 był koordynatorem Biura ds. Monitoringu, Oceny i Kontroli przy urzędzie prezydenta.
Od 1994 do 1996 pełnił funkcję szefa gabinetu Ministerstwa Ekonomii i Kontroli Finansowej, a następnie w latach 1996-1997 szefa gabinetu Ministerstwa ds. Budżetu. W latach 1997-2002 był szefem gabinetu Ministerstwa Ekonomii i Finansów. 2 stycznia 2002 został mianowany Inspektorem Generalnym Finansów.
8 marca 2005 objął stanowisko ministra kopalnictwa i geologii. Następnie, 29 maja 2006 objął urząd ministra szkolnictwa wyższego i badań naukowych. Urząd ten pełnił do marca 2007, kiedy swój rząd powołał premier Kouyaté. Był także dyrektorem Gwinejskiej Narodowej Komisji UNESCO.
Premier.
20 maja 2008 prezydent Lansana Conté, dekretem ogłoszonym późnym wieczorem w na antenie telewizji, usunął ze stanowiska premiera Lansanę Kuoyaté i mianował jego następcą Souaré. Mianowanie Souaré, postrzeganego jako technokratę, ale też bliskiego sojusznika prezydenta, oznaczało "de facto" wzmocnienie władzy Conté. Zwłaszcza, że poprzedni premier Kouyaté pochodził z kompromisowego wyboru opozycji i prezydenta po strajkach w 2007.
21 maja 2008 Souaré, na konferencji prasowej przed swoim domem, wyraził nadzieję na pojednanie narodu oraz zapowiedział przywrócenie autorytetu władzy i zaufania do niej wśród społeczeństwa. 22 maja lider związków zawodowych Gwinei określił mianowanie Souare jako "rażące naruszenie porozumienia z lutego 2007", które kończyło strajki w kraju. Związkowcy nie zdecydowali się jednak na podjęcie nowych strajków.
Ahmed Tidiane Souaré został oficjalnie zaprzysiężony na stanowisku premiera podczas ceremonii w Konakry 23 maja 2008. Przemawiając przy tej okazji, zapowiedział podjęcie reform, uwzględniających aspiracje Gwinejczyków.
Prawie natychmiast premier Souré musiał zmierzyć się z kryzysem, gdy 26 maja 2008 wśród żołnierzy domagających się zapłaty zaległego żołdu, doszło do wybuchu przemocy. Żołnierze zaczęli otwierać ogień w powietrze, a także uwięzili na pewien czas szefa sztabu generalnego, przybyłego do nich na rozmowy. W odpowiedzi na niepokoje, 27 maja 2008 Souaré obiecał zapłatę zaległego wynagrodzenia, wzywając do zachowania spokoju. Zapewnił także, że żaden z protestujących nie zostanie ukarany. Obiecał również poprawę warunków życiowych w wojsku. Wypłaty żołdu rozpoczęły się 30 maja 2008, co wygasiło napięcia w Konakry.
28 maja 2008 premier Souaré spotkał się z przedstawicielami opozycji, by przedyskutować z nimi kwestię stworzenia wspólnego rządu. Rząd premiera Souré został powołany 19 czerwca 2008. Tworzyło go 34 ministrów, wśród których znalazło się troje przedstawicieli opozycji. Do rządu dołączyły trzy partie opozycyjne, bez największego Zgromadzenia Ludu Gujany (RPG, "Rassemblement du Peuple Guinéen").
Na początku lipca 2008 premier Souaré odbył podróż po stolicy, spotykając się z jej mieszkańcami. W sierpniu 2008 zapowiedział powstanie "Programu Minimalnych Standardów", mającego na celu poprawę bezpieczeństwa, podstawowych usług i infrastruktury, zwiększenie zatrudnienia młodzieży oraz obniżenie cen żywności.
Zamach stanu i utrata władzy.
22 grudnia 2008 zmarł prezydent Lansana Conté. 23 grudnia 2008, we wczesnych godzinach porannych, premier Souaré razem z przewodniczącym Zgromadzenia Narodowego Aboubacar Somparé, ogłosił śmierć prezydenta Conté „po długiej chorobie”. Rząd ogłosił 40-dniową żałobę narodową.
Jednak już sześć godzin po ogłoszeniu śmierci prezydenta Conté, w telewizyjnym wystąpieniu kapitan Moussa Dadis Camara ogłosił powołanie Rady Narodowej na rzecz Demokracji i Rozwoju (CNDD) i przejęcie przez nią władzy od rządu. Zapowiedział zawieszenie konstytucji oraz działalności politycznej, a także rozwiązanie rządu i innych instytucji republiki. Premier Souaré nie uznał przewrotu junty i dalej uważał się za prawomocne władzy kraju.
24 grudnia Camara ogłosił się prezydentem republiki i wezwał premiera Souarego do stawienia się do obozu wojskowego "Alpha Yaya Diallo" w Konakry celem przekazania władzy. Dał premierowi 24 godziny na poddanie się i oddanie się w ręce wojska. W przypadku niespełnienia żądania, zagroził rozpoczęciem pościgu za premierem i członkami jego gabinetu na terenie całego kraju.
25 grudnia 2008 premier Souaré, wbrew wcześniejszym zapowiedziom, stawił się w kwaterze junty razem z 30 swoimi ministrami. Wraz z całym gabinetem oddał się do dyspozycji Camary, którego nazwał prezydentem. Camara oświadczył, że rządy w kraju przejęła CNDD, jednakże zgodził się na kontynuowanie pracy przez rząd Souarego. W czasie spotkania premier wyraził wolę pracy pod kierownictwem CNDD, podkreślając że jego gabinet składa się z technokratów, a nie z polityków.
Pomimo tego, 30 grudnia 2008 Camara nowym szefem rządu mianował niezależnego bankiera, Kabiné Komarę. Informacja o tym została podana do wiadomości poprzez transmisję radiową.
W marcu 2009 Ahmed Tidiane Souaré, wraz z innymi byłymi urzędnikami i doradcami prezydenta Conté, został aresztowany pod zarzutem korupcji i defraudacji państwowych funduszy. Razem z dwoma innymi byłymi ministrami został zwolniony na początku kwietnia po tym, jak zgodził się zwrócić pieniądze, o defraudację których został oskarżony. Premier zgodził się zwrócić kwotę 2,5 mln USD. 30 czerwca 2009 został jednak ponownie aresztowany, gdyż nie wpłacił wymaganej kwoty. Argumentował, że dysponuje tylko kwotą 100 mln franków gwinejskich spośród całej wymaganej sumy 12 mld franków.

</doc>
<doc id="1349256" url="https://pl.wikipedia.org/wiki?curid=1349256" title="Barbora Panklová">
Barbora Panklová



</doc>
<doc id="1349258" url="https://pl.wikipedia.org/wiki?curid=1349258" title="Infralitoral">
Infralitoral

Infralitoral – litoral wewnętrzny, eulitoral podwodny.

</doc>
<doc id="1349259" url="https://pl.wikipedia.org/wiki?curid=1349259" title="Torrao">
Torrao



</doc>
<doc id="1349260" url="https://pl.wikipedia.org/wiki?curid=1349260" title="Brandon (Suffolk)">
Brandon (Suffolk)

Brandon – miasto i civil parish w Wielkiej Brytanii, w Anglii, w hrabstwie Suffolk, w dystrykcie West Suffolk. W 2011 civil parish liczyła 9145 mieszkańców. 
Brandon jest wspomniana w Domesday Book (1086) jako "Brandona"/"Brantona". Po II wojnie światowej w mieście osiedliła się znaczna grupa polskich żołnierzy. Obecnie spora grupa imigrantów z Portugalii, Polski, Litwy, Łotwy i Rosji.

</doc>
<doc id="1349261" url="https://pl.wikipedia.org/wiki?curid=1349261" title="Rikovice">
Rikovice



</doc>
<doc id="1349262" url="https://pl.wikipedia.org/wiki?curid=1349262" title="Rouske">
Rouske



</doc>
<doc id="1349264" url="https://pl.wikipedia.org/wiki?curid=1349264" title="Zamojska Specjalna Podstrefa Ekonomiczna">
Zamojska Specjalna Podstrefa Ekonomiczna



</doc>
<doc id="1349265" url="https://pl.wikipedia.org/wiki?curid=1349265" title="Caribou - album Eltona Johna">
Caribou - album Eltona Johna



</doc>
<doc id="1349267" url="https://pl.wikipedia.org/wiki?curid=1349267" title="Feinwerkbau">
Feinwerkbau

Feinwerkbau GmbH – niemieckie przedsiębiorstwo produkujące sportową broń palną i pneumatyczną. 
Przedsiębiorstwo zostało założone w 1949 roku w Oberndorfie przez Karla Westingera i Ernsta Altenburgera. Początkowo zajmowało się produkcją wyrobów mechaniki precyzyjnej dla innych firm. W 1956 roku w Feinwerkbau rozpoczęto produkcję jednostrzałowego karabinu pneumatycznego. W 1965 roku przedsiębiorstwo rozpoczęło produkcję pistoletów pneumatycznych. Od 1990 roku przedsiębiorstwo produkuje małokalibrową broń palną. W następnych latach ofertę firmy rozszerzono o broń czarnoprochową – replikę rewolweru Rogers-Spencer i jednostrzałowego pistoletu z zamkiem Billinghursta.

</doc>
<doc id="1349268" url="https://pl.wikipedia.org/wiki?curid=1349268" title="Michael Albert">
Michael Albert

Michael Albert (ur. 8 kwietnia 1947) – amerykański aktywista i autor, współredaktor i współzałożyciel grupy medialnej Z Communications; brał również udział w tworzeniu wydawnictwa South End Press. W latach 60. aktywista organizacji Students for a Democratic Society oraz ruchu antywojennego. W latach 80. razem z Robinem Hahnelem wypracował projekt systemu ekonomicznego nazywany ekonomią uczestniczącą. 

</doc>
<doc id="1349270" url="https://pl.wikipedia.org/wiki?curid=1349270" title="Humboldt (rzeka)">
Humboldt (rzeka)

Humboldt – rzeka w Stanach Zjednoczonych, w północnej części stanu Nevada, na terenie Wielkiej Kotliny. Liczy około 480 km długości. 
Źródła rzeki znajdują się w hrabstwie Elko, w pobliżu miasta Wells. Płynie przeważająco w kierunku zachodnim i południowo-zachodnim, ginie w słonych bagnach Humboldt Sink. Nad rzeką położone są miejscowości Elko, Carlin, Battle Mountain, Winnemucca i Lovelock.
Rzeka wykorzystywana jest do nawadniania pól uprawnych. W dolnym biegu rzeki znajduje się sztuczny zbiornik wodny Rye Patch (utworzony w 1936 roku).
Nazwa rzeki, nadana jej przez Johna Frémonta, upamiętnia niemieckiego przyrodnika i podróżnika Alexandra von Humboldta.

</doc>
<doc id="1349272" url="https://pl.wikipedia.org/wiki?curid=1349272" title="(7237) Vickyhamilton">
(7237) Vickyhamilton

(7237) Vickyhamilton – planetoida z pasa głównego asteroid okrążająca Słońce w ciągu 4 lat i 51 dni w średniej odległości 2,58 j.a. Została odkryta 3 listopada 1988 roku w "Toyota" przez Kenzō Suzuki i Toshimasa Furutę. Nazwa planetoidy pochodzi od "Victorii Hamilton" (ur. 1971), amerykańskiej mineraolog planetarnej. Przed nadaniem nazwy planetoida nosiła oznaczenie tymczasowe (7237) 1988 VH.

</doc>
<doc id="1349273" url="https://pl.wikipedia.org/wiki?curid=1349273" title="Nakalipitekus">
Nakalipitekus



</doc>
<doc id="1349276" url="https://pl.wikipedia.org/wiki?curid=1349276" title="Supralitoral">
Supralitoral

Supralitoral – strefa opryskowa, część litoralu.
W supralitoralu występują m.in.:

</doc>
<doc id="1349278" url="https://pl.wikipedia.org/wiki?curid=1349278" title="Guenthersdorf">
Guenthersdorf



</doc>
<doc id="1349279" url="https://pl.wikipedia.org/wiki?curid=1349279" title="Bad Lauchstadt">
Bad Lauchstadt



</doc>
<doc id="1349280" url="https://pl.wikipedia.org/wiki?curid=1349280" title="Bad Lauchstaedt">
Bad Lauchstaedt



</doc>
<doc id="1349284" url="https://pl.wikipedia.org/wiki?curid=1349284" title="Bo'az Ma'uda">
Bo'az Ma'uda



</doc>
<doc id="1349285" url="https://pl.wikipedia.org/wiki?curid=1349285" title="Gadag-Betigeri">
Gadag-Betigeri

Gadag-Betigeri (kannada ಗದಗ) – miasto w Indiach, w stanie Karnataka. W 2001 r. miasto to zamieszkiwało 154 849 osób.
W mieście rozwinęło się rzemiosło, a także przemysł bawełniany, spożywczy oraz farmaceutyczny.

</doc>
<doc id="1349287" url="https://pl.wikipedia.org/wiki?curid=1349287" title="Live Trax II">
Live Trax II



</doc>
<doc id="1349288" url="https://pl.wikipedia.org/wiki?curid=1349288" title="Roman Melodos">
Roman Melodos

Roman Melodos, Roman Pieśniarz, znany również, jako Roman Hymnograf, (łac. "Roman Melodos", gr. " Ῥωμανὸς [ὁ] Μελωδός", cs. Prepodobnyj Roman Sładkopiewiec; ur. ok. 490 r. w Emesie, obecnie Hims, zm. ok. 555) – święty mnich w Kościele prawosławnym oraz diakon i święty Kościoła katolickiego, wielki poeta religijny Cesarstwa Bizantyńskiego, autor kontakiów poświęconych świętom cerkiewnym, Matce Bożej i innym świętym, z których do naszych czasów przetrwało około osiemdziesięciu.
Życiorys.
Roman Pieśniarz urodził się ok. 490 roku w syryjskiej Emesie w rodzinie żydowskiej. W wieku młodzieńczym przyjął chrzest. Po zdobyciu podstaw wykształcenia grecko-syryjskiego przeniósł się do Berytos, gdzie pogłębił wykształcenie klasyczne i znajomość retoryki. Po otrzymaniu święceń diakonatu około 515 roku przez trzy lata był kaznodzieją w świątyni Zmartwychwstania Pańskiego. Pod koniec panowania cesarza Anastazjusza I, przeniósł się do Konstantynopola i zamieszkał w klasztorze przy kościele Bogarodzicy ("Theotόkos") w dzielnicy Kyros.
W tym kościele miało miejsce przełomowe wydarzenie w jego życiu. Jak podaje "Synaksarion", było to w wigilię Bożego Narodzenia, nie sprostawszy wyzwaniu chórzystów, aby zaśpiewał pieśń pochwalną na cześć Boga, Roman zaczął się modlić przed ikoną Matki Bożej i zasnął. We śnie zjawiła mu się Bogarodzica, podała mu zwój i poleciła, by go zjadł, co też uczynił. Gdy się obudził, był już pierwszy dzień świąt. Roman wszedł na ambonę i zaśpiewał swój hymn – "Dziewica rodzi dzisiaj Przedwiecznego..." (gr. Ἡ Παρθένος σήμερον, τὸν ὑπερούσιον τίκτει), najbardziej popularną pieśń bożonarodzeniową w 18 strofach, śpiewaną do XII wieku przez dwa chóry w stołecznych kościołach Mądrości Bożej i św. Apostołów, która do dzisiaj należy do ulubionych kolęd greckich.
Dalsze jego losy nie są znane. Zmarł po 550 lub 555 roku, został pochowany w kościele Bogurodzicy, gdzie oddawano mu cześć w dniu 1 października. Wyniesiony na ołtarze, jest czczony zwłaszcza w Kościołach prawosławnych tradycji greckiej i w Apostolskim Kościele Ormiańskim. Wspomnienie liturgiczne świętego Romana, w Kościele katolickim, obchodzone jest 1 października (według tradycji greckiej). Cerkiew prawosławna wspomina go 1/14 października, tj. 14 października według kalendarza gregoriańskiego.
Żywoty i ikonografia.
Informacje o życiu Romana pochodzą z menologionu cesarza Bazylego II spod dnia 1 października (Cod. vat. 1313), z powstałego na przełomie X i XI wieku "Kodeksu jerozolimskiego" (Cod. jeros. 40) oraz z "Żywota świętego Romana".
W ikonografii święty przedstawiany jest w liturgicznych szatach diakona, jako mężczyzna w średnim wieku z krótką brodą i zazwyczaj długimi, spadającymi na ramiona włosami. Przeważnie w prawej dłoni trzyma kadzidło, a w lewej otwartą ku sobie książkę do nabożeństw lub zwój z pierwszymi słowami hymnu: "Dziewica rodzi dzisiaj Przedwiecznego..."
Charakter twórczości.
Przez lata Roman był melodosem przy kościele Bogarodzicy na Kyros. Tłumaczenie tego słowa jako „pieśniarz” niewiele mówi. Melodos był przede wszystkim kaznodzieją. Po zakończeniu czytania biblijnego Roman wchodził na ambonę umieszczoną pośrodku kościoła i intonował śpiewaną i wierszowaną homilię zwaną kontakionem. Słowo "kontákion" oznaczało najpierw drążek, na który nawinięty był zwój, z którym melodos stawał przed wiernymi, później zwój pisma z pieśnią religijną, wreszcie samą pieśń religijną. Stanąwszy przed słuchaczami Roman śpiewał najpierw „wstęp” ("proojmion"), mający formę modlitwy lub błagania, w którym zapowiadał temat homilii i wyjaśniał refren, który powtarzano chóralnie na końcu każdej recytowanej przez niego strofy.
Kontakion mógł mieć od 18 do 24 strof o stałej strukturze, biorąc pod uwagę liczbę sylab, miejsce akcentu w wersie, układ syntaktyczny. Historycznie rzecz ujmując, kontakia powstały z łączenia nierównozgłoskowych tropariów – krótkich pieśni liturgicznych wplatanych między lekcje Ewangelii. Strofy kontakionu nazywano dlatego tropariami albo częściej "òjkoj". Pierwsza strofa, allometryczna, nosiła nazwę "kukúllion" (czapka, kaptur). Kolejne naśladowały układ "kukúllionu". Każdą strofę kończył refren ("efymnion"), najczęściej taki sam dla uzyskania poetyckiej jednolitości, zwieńczony aklamacją: „alleluja” lub „hosanna”. Początkowe litery strof tworzyły akrostych – imię autora, często poprzedzone słowem „pokorny”. Szczególnie ulubioną strofę kontakionu, hirmos ("hejrmόs"), poeta przenosił jako pierwszą strofę do nowo tworzonego kontakionu. Kontakia skomponowane na podstawie kilku hirmosów określano nazwą idomela.
Roman odziedziczył tę formę wyrazu poetyckiego po swoich poprzednikach z końca V wieku. Kontakia miały charakter liryczno-dramatyczny, posiadały również partie narracyjne, ponieważ często stanowiły rodzaj katechezy. Melodos ozdabiał je figurami retorycznymi: apostrofami, pytaniami, ozdobnikami krasomówczymi. Często zawierały partie dialogowe, a czasem całe były pełnym ekspresji dramatycznej dialogiem. Przykładem może być kontakion Romana przeznaczony na Piątek Męki Pańskiej, będący dialogiem Matki Bożej z Synem. Maryja mówi do Jezusa: "Dokąd zdążasz Synu? / Dlaczego tak szybko kończysz bieg swego życia? / Nigdy nie przypuszczałam Synu, że zobaczę Cię w takim stanie / i nigdy nie wyobrażałam sobie, że do takiego stopnia posuną się w swej złości niegodziwi ludzie / by podnieść na Ciebie rękę wbrew wszelkiej sprawiedliwości". Na co Jezus odpowiada: "Dlaczego płaczesz moja Matko? (…) Czyż nie powinienem cierpieć? Czy nie powinienem umrzeć? / Jakże mógłbym zbawić Adama? ". Pociesza swą matkę, przypomina jej o swej roli w dziejach zbawienia: "Odsuń się Matko, odsuń od siebie Twoje cierpienie: / nie przystoi Ci zawodzenie, ponieważ zostałaś nazwana »łaski pełną«" ("Maryja u stóp krzyża" 1-2; 4-5).
Spuścizna literacka.
Według legendy Roman napisał w ciągu swego życia około 1000 kontakiów. Z jego obfitej twórczości zachowało się do czasów obecnych 88 utworów, jednak autentyczność niektórych jest sporna. 34 zachowane kontakia (największa grupa) traktują o Chrystusie. Należą do nich utwory: "O Zmartwychwstaniu", "Na Sąd Ostateczny", "Do Marii Panny pod Krzyżem", "O zdradzie Judasza", "Do Czterdziestu Męczenników". Wiele kontakiów jest poświęconych uroczystościom świątecznym roku kościelnego, postaciom patriarchów, proroków, świętych "Starego i Nowego Zakonu", przypowieściom ewangelicznym, żywotom męczenników. Spotykane są utwory nawiązujące do homilii Ojców Kościoła, zwłaszcza Grzegorza z Nazjanzu, Grzegorza z Nyssy, Efraima, Bazylego Wielkiego, Bazylego z Seleucji. Nie brak również polemik z herezjami oraz ataków na kult pogański, być może związanych z zamknięciem Akademii Platońskiej.
Roman Pieśniarz jest też uważany przez większość badaczy za twórcę pieśni do Matki Bożej "Akáthistos Hýmnos" – najznakomitszego zabytku liturgii bizantyńskiej. Utwór składa się z 24 strof i jest poprzedzony wstępem, który właściwie tworzy dwunastowersową pieśń, troparion, zakończoną aklamacją "Witaj" ("chájre"). Strofy tworzą akrostych alfabetyczny, co oznacza, że każda zaczyna się kolejną z 24 liter alfabetu greckiego. Każda z 12 strof parzystych liczy 8 wersów, zawierających w sumie 62 zgłoski i kończy się aklamacją: "Alleluja". Strofy nieparzyste liczą sobie po 16 wersów, są podzielone na 28 szeregów o 212 zgłoskach i kończą się aklamacją: "Witaj, Panno niepoślubiona!". Strofy nieparzyste składają się z kilkuwersowego wprowadzenia i 12 wersowej litanii, pozdrowienia ("chajretismòj"), zaczynającego się od słowa "Witaj". Pierwsza część hymnu mówi o tajemnicy Wcielenia, o Zwiastowaniu, narodzinach i dzieciństwie Jezusa, ucieczce do Egiptu, druga jest lirycznym uwielbieniem Chrystusa i Jego Matki.
Tematyka twórczości.
Głównym tematem twórczości Romana jest jedność działania Bożego w dziejach, objawiająca się w harmonii pomiędzy stworzeniem a historią zbawienia, pomiędzy Starym i Nowym Testamentem. Innym ważnym tematem jest ciągłość, jaka istnieje, dzięki Duchowi Świętemu, pomiędzy Chrystusem, który wstąpił do nieba, a apostołami, tworzącymi Kościół, o których mówi: "mocą boską zdobyli wszystkich ludzi; / wzięli Chrystusowy krzyż niczym pióro, / posługiwali się słowami niczym siecią i dzięki nim złowili świat, / Słowo było dla nich niczym zaostrzony haczyk, / przynętą stało się dla nich / ciało Władcy wszechświata" ("Pięćdziesiątnica" 2;18).
Medytując nad osobą Chrystusa Roman podkreśla, że jest On prawdziwym człowiekiem i prawdziwym Bogiem, jedną osobą, syntezą stworzenia i Stwórcy. "Chrystus był człowiekiem, ale był również Bogiem, /, ale nie podzielonym na dwoje: jest Jednym, Synem Ojca, który jest Jeden" ("Męka" 19). Roman Melodos pozostaje też głęboko związany z Matką Bożą – jej zawdzięcza dar poetycki, wspomina ją na końcu prawie wszystkich hymnów i jej dedykuje swoje najpiękniejsze utwory: "Boże Narodzenie", "Zwiastowanie", "Boskie Macierzyństwo", "Nową Ewę".
W swoim nauczaniu moralnym nawiązuje do Sądu Ostatecznego ("Dziesięć panien"). Prowadzi słuchaczy do konfrontacji z prawdą o sprawiedliwym Sędzi i zachęca do nawrócenia. W "Weselu w Kanie" i "Dziesięciu pannach" podkreśla pierwszeństwo miłości przed wstrzemięźliwością: "dziesięć panien posiadało cnotę nienaruszonego dziewictwa, / w przypadku pięciu ta trudna próba okazała się bezowocna. / Inne zajaśniały dzięki lampom miłości do ludzkości, / dlatego Oblubieniec je zaprosił" ("Dziesięć panien" 1).
Artyzm i język.
Utwory Romana odznaczają się niezwykle kunsztowną formą. Poeta dzieli wersy na równomierne szeregi, wykazuje niezwykłą inwencję w budowie zwrotek, łączy je w wielopiętrowy układ, w którym troparia tworzą kontakia, a te wieloczęściowe hymny. Posługuje się zróżnicowanymi formami: narracją, liryką, dialogiem, dramatem; różnorodnymi środkami wyrazu: sięga po śmiałe porównania, antytezy przeplatane sentencjami, stopniowanie napięcia dramatycznego, refleksje dogmatyczne, polemikę, nauki moralne.
W twórczości swojej używa bogatego, obrazowego języka potocznego, żywej koine bizantyńskiej VI wieku, nieco uwznioślonej poprzez zapożyczenia z greki klasycznej i hebrajskiego biblijnego. Przykładem obrazowości jego języka może być fragment kontakionu "Ofiarowanie w świątyni", w którym nazywa Pana Jezusa: "źródłem, które nie parzy i światłem przeciw ciemnościom" i mówi "Pałam pragnieniem trzymania Cię w dłoni jak lampę; / kto bowiem nosi latarnię pośród ludzi jest oświetlany, nie parząc się. / Oświeć mnie zatem, Ty który jesteś niegasnącą Lampą" ("Ofiarowanie w świątyni" 8). W jednym z utworów prosi "uczyń jasnym mój język, o mój Zbawco, otwórz moje usta, /, a po ich napełnieniu przeszyj moje serce, by moje czyny / były zgodne z moimi słowami" ("Posłannictwo apostołów" 2).
Znaczenie.
Artystyczna forma kontakionu wykształciła się pod koniec V wieku. W VI stuleciu tworzyli kontakia: cesarz Justynian I, Anastazy Kyriak, święta Marta, matka świętego Symeona Słupnika Młodszego. Do prawdziwego rozkwitu doprowadził jednak ten gatunek literacki dopiero Roman Pieśniarz. Ten niezwykły wybuch poetyckiego talentu u początków poezji bizantyńskiej bywa porównywany z pojawieniem się Homera u zarania literatury greckiej czy Dantego u początków literatury włoskiej. Po Romanie nie było już w poezji bizantyńskiej innych równie wybitnych twórców kontakiów, pod koniec VII wieku wraz z twórczością Andrzeja z Krety pojawił się nowy gatunek literacki – kanon.
Jedni widzą w Romanie najwybitniejszego poetę bizantyńskiego, inni najwybitniejszego bizantyńskiego hymnografa. Roman bywa też porównywany do najwybitniejszych twórców liryki chóralnej starożytności: Pindara (518-446) – mistrza liryki chóralnej Grecji epoki klasycznej i Prudencjusza (348-ok. 405) hiszpańskiego twórcy łacińskich, i horacjańskich zarazem, hymnów chrześcijańskich.
Patriarcha Eutymiusz powiedział o nim:

</doc>
<doc id="1349292" url="https://pl.wikipedia.org/wiki?curid=1349292" title="Peißen">
Peißen

Niemcy:

</doc>
<doc id="1349293" url="https://pl.wikipedia.org/wiki?curid=1349293" title="Peissen">
Peissen



</doc>
<doc id="1349294" url="https://pl.wikipedia.org/wiki?curid=1349294" title="Claus Peter Flor">
Claus Peter Flor

Claus Peter Flor (ur. 16 marca 1953 w Lipsku) - niemiecki dyrygent.
W 1981 został naczelnym dyrygentem Orkiestry Filharmonicznej w Suhl. Dyrygował Filharmoniami Berlińskimi. Obecnie jest głównym dyrygentem West Australian Symphony Orchestra.

</doc>
<doc id="1349297" url="https://pl.wikipedia.org/wiki?curid=1349297" title="Charles Leickert">
Charles Leickert

Charles Henri Joseph Leickert (ur. 22 września 1816 w Brukseli, zm. 5 grudnia 1907 w Moguncji) – belgijski malarz romantyczny, pejzażysta.
Uczył się malarstwa w Hadze, jego nauczycielami byli holenderscy pejzażyści Bartholomeus van Hove, Wijnand Nuijen i Andreas Schelfhout. Specjalizował się w romantycznych krajobrazach zimowych. Prawie wszystkie jego prace powstały w Holandii, malował w latach 1841–1848 w Hadze i 1849-1883 w Amsterdamie. W 1856 został członkiem Akademii Królewskiej w Amsterdamie. W 71. roku życia wyjechał do Niemiec, gdzie zmarł w 1907 r.

</doc>
<doc id="1349300" url="https://pl.wikipedia.org/wiki?curid=1349300" title="Robin Hahnel">
Robin Hahnel

Robin Hahnel (ur. 25 marca 1946) – amerykański ekonomista, współtwórca (razem z Michaelem Albertem) ekonomii uczestniczącej; wykładowca ekonomii na American University.
Hahnel jest radykalnym ekonomistą i aktywistą politycznym. Z politycznego punktu widzenia jego poglądy wywodzą się z nowej lewicy i wolnościowego socjalizmu. Przez 40 lat działał w wielu ruchach społecznych i organizacjach, zwłaszcza ruchu studentów przeciwko wojnie w Wietnamie, a w ostatnim czasie ruchu ekologicznym; współpracuje także z amerykańską Partią Zielonych. Na poglądy ekonomiczne Hahnela wpłynęły idee m.in. Karola Marksa, J.M. Keynesa, Piero Sraffy, Michała Kaleckiego oraz Joan Robinson.

</doc>
<doc id="1349301" url="https://pl.wikipedia.org/wiki?curid=1349301" title="J. Malucelli Futebol S/A">
J. Malucelli Futebol S/A

J.Malucelli Futebol S/A – brazylijski klub piłkarski z siedzibą w São José dos Pinhais, będącym częścią Kurytyby, stolicy stanu Parana.
Historia.
Klub założony został 27 grudnia 1994 roku pod nazwą "Malutrom". W lipcu 1998 klub przekształcony został w spółkę akcyjną, a w listopadzie 2005 zmienił nazwę na obecnie stosowaną – "J.Malucelli".

</doc>
<doc id="1349302" url="https://pl.wikipedia.org/wiki?curid=1349302" title="Metoda Czekanowskiego">
Metoda Czekanowskiego

Metoda Czekanowskiego, (lub: diagram Czekanowskiego, diagraficzna metoda Czekanowskiego) to najstarsza taksonomiczna metoda, opublikowana po raz pierwszy w 1909 przez znanego polskiego antropologa Jana Czekanowskiego. Obecnie stosowana także w innych dziedzinach nauki, jako uniwersalna metoda klasyfikacji statystycznej. Nosi również pewne cechy analizy odpowiedniości. Metody tej używa się w szczególności do łączenia jednostek terytorialnych w jednorodne rejony. Zaletą diagramu jest to, że uwypukla on najważniejsze związki i podobieństwa badanych obiektów, a równocześnie ujmuje wszystkie szczegółowe powiązania między jednostkami obszarowymi.
Algorytm.
Metoda ta składa się z 4 etapów.
Dobór cech typologicznych.
Etap ten ma decydujące znaczenie dla rezultatów badania, a cechy typologiczne powinny spełniać warunki:
Podstawą doboru cech jest zasada, żeby zestawić możliwie obszerny zestaw mierników.
Standaryzacja.
Obejmuje normalizację cech i obliczanie sumarycznych różnic między jednostkami terytorialnymi. Podstawą jest wzór przedstawiający sumę różnic cech znormalizowanych dla dwóch porównywanych jednostek oznaczonych. W etapie tym eliminowane są cechy, dobrane w etapie pierwszym, uznane za mniej diagnostyczne.
Utworzenie macierzy podobieństwa dla jednostek badanej zbiorowości.
Etap obejmuje zakwalifikowanie sumarycznych różnic, według przyjętej skali konwencjonalnej, pomiędzy poszczególnymi jednostkami do odpowiednich przedziałów klasowych. Zasadą jest, że najmniejsze różnice ujmowane są w jednym przedziale klasowym, obejmującym jednostki najbardziej podobne, zaś największe różnice włączane są do ostatniego przedziału klasowego, gdzie znajdą się jednostki najmniej podobne.
Wykreślenie diagramu Czekanowskiego.
Punktem wyjściowym dla utworzenia diagramu Czekanowskiego jest macierz odległości euklidesowych między klasyfikowanymi obiektami. Odległości takie są dzielone na klasy, które stanowią przedziały podobieństwa obiektów. Po ustaleniu skali podobieństwa, przyporządkowuje się poszczególnym klasom odpowiednie symbole graficzne odpowiadające poziomowi odległości między obiektami. Macierz taką przekształca się w ten sposób, że poszczególne odległości zastępuje się symbolami. Wynikiem tej operacji jest nieuporządkowany diagram Czekanowskiego.
Wiersze i odpowiednie kolumny macierzy D przestawia się tak, aby wzdłuż głównej przekątnej znajdowały się elementy (odległości) jak najmniejsze oraz wraz z oddalaniem się od głównej przekątnej – jak największe, wyznaczając w ten sposób grupę typologiczną. Grupa ta obejmuje jednostki najmniej zróżnicowane co do wartości opisujących je cech. Jednostki terytorialne wykazujące największe podobieństwa skupione zostają wokół głównej przekątnej. W wyniku tego algorytmu uzyskuje się uporządkowany diagram Czekanowskiego.
Głównym przeznaczeniem metody Czekanowskiego jest wyodrębnienie podzbiorów jednorodnych obiektów. W uporządkowanym diagramie Czekanowskiego zespoły symboli obrazujących najmniejszą odległość między obiektami wskazują na grupy podobnych obiektów. Każdy zespół takich symboli, skupionych wzdłuż głównej przekątnej diagramu, wyznacza grupę typologiczną, obejmującą jednostki najmniej zróżnicowane co do wartości opisujących je cech. Ogromną zaletą metody Czekanowskiego jest fakt, że podczas klasyfikacji rozpatruje się całą macierz odległości.
Wartości te zastąpione zostają na diagramie odpowiednimi symbolami graficznymi ustalonymi dla poszczególnych przedziałów klasowych o coraz to większym stopniu zaciemnienia, co pozwala wzrokowo ocenić poprawność uporządkowania diagramu. Jest to tzw. uporządkowany diagram taksonomiczny. Następstwem tego etapu jest wyznaczenie geograficzne (na mapie) poszczególnych regionów.

</doc>
<doc id="1349305" url="https://pl.wikipedia.org/wiki?curid=1349305" title="Mohammad Chakpour">
Mohammad Chakpour

Mohammad Chakpour (perski. محمد خاکپور; ur. 20 lutego 1969) – irański piłkarz i trener. Występował na pozycji obrońcy. W czasie kariery piłkarskiej mierzył 178 cm wzrostu.
Kariera klubowa.
Chakpour urodził się w Teheranie i swoją piłkarską karierę zaczął właśnie w tym mieście w klubie PAS Teheran. Było to w roku 1988. Po dwóch sezonach odszedł do Persepolisu. Występował w tej ekipie przez 4 lata. W 1995 postanowił wyjechać za granicę. Przeszedł więc do tureckiego Vanspor AS. Rok później opuścił Turcję i podpisał kontrakt z singapurskim Geylang United. Po jednym sezonie tam spędzonym wrócił do swojej ojczyzny do drużyny Bahman Karadż. W 1999 roku wyjechał do USA. Zaczął występować w MetroStars. W 2000 roku Mohammad postanowił zakończyć karierę. Łącznie w barwach MetroStars wystąpił 19 razy.
Kariera reprezentacyjna.
Mohammad Chakpour w reprezentacji swojego kraju zadebiutował w 1989 roku. 9 lat później został powołany przez selekcjonera Dżalala Talebiego do kadry na Mundial. Na tym turniej Irańczycy nie zdołali wyjść z fazy grupowej. A sam Mohammad wystąpił we wszystkich trzech spotkaniach. Łącznie w barwach narodowych rozegrał 52 mecze i strzelił 1 bramkę.
Kariera trenerska.
Chakpour w 2006 roku był asystentem trenera w drużynie Fulad Ahwaz.

</doc>
<doc id="1349306" url="https://pl.wikipedia.org/wiki?curid=1349306" title="Ludwik Trynkowski">
Ludwik Trynkowski

Ludwik Gabriel Trynkowski, krypt. L. Tr. (ur. 24 marca 1805 w Pełeniach, powiat wiłkomierski, zm. 24 marca 1849 w Irkucku) – polski duchowny katolicki, pisarz religijny.
Życiorys.
Pochodził z rodziny włościańskiej, był synem Antoniego i Teresy z Witkiewiczów. Kształcił się na Cesarskim Uniwersytecie Wileńskim (w 1828 uzyskał doktorat teologii) oraz w wileńskim Diecezjalnym Seminarium Duchownym; święcenia kapłańskie przyjął w 1829 z rąk biskupa Mateusza Lipskiego. Działał m.in. jako kaznodzieja przy wileńskiej katedrze. Pod zarzutem związków z Szymonem Konarskim został zatrzymany w 1838 przez władze carskie i wywieziony na Syberię. Wyrokiem sądu wojskowego został też skazany na utratę praw stanu, co wiązało się ze zdjęciem święceń kapłańskich; czynności tej dokonał w marcu 1839 w Mińsku biskup Lipski, niegdysiejszy szafarz jego święceń. Zmarł Trynkowski na zesłaniu w Irkucku w marcu 1849, dotknięty chorobą umysłową, towarzyszącą mu już od uwięzienia w Wilnie.
Ogłosił kilka artykułów o tematyce filozoficznej ("Widnokrąg naukowy. Rzut oka na filozoficzność współczesną", "Piśmiennictwo Krajowe", 1841, nr 15-16; "Wpływ filozofii współczesnej na literaturę w ogólności", "Przegląd Naukowy", 1842, nr 3); analizował w nich stosunek niemieckiego idealizmu do doktryny katolickiej, postulując konieczność stworzenia polskiej filozofii chrześcijańskiej.

</doc>
<doc id="1349308" url="https://pl.wikipedia.org/wiki?curid=1349308" title="Malutrom Kurytyba">
Malutrom Kurytyba



</doc>
<doc id="1349312" url="https://pl.wikipedia.org/wiki?curid=1349312" title="Jakub z Szydłowca">
Jakub z Szydłowca



</doc>
<doc id="1349313" url="https://pl.wikipedia.org/wiki?curid=1349313" title="Metoda Perkala">
Metoda Perkala

Metoda Perkala pozwala na porównywalność poszczególnych mierników i otrzymywanie jednego syntetycznego wskaźnika poziomu rozwoju regionu. Dostarcza dogodne schematy klasyfikacyjne do regionalizacji i rejonizacji, pozwalając na klasyfikacje badanych jednostek z punktu widzenia uzyskanych wskaźników poziomu rozwoju regionalnego. Obserwując wartość tych wskaźników w kolejnych odcinkach czasu można określać tendencje rozwoju regionalnego badanych regionów. 
Metoda ta obejmuje 2 etapy:
a) normalizacja poszczególnych mierników przyjętych do badań, w wyniku której wszystkie mierniki wyrażone w jednostkach standaryzowanych stają się porównywalne i można je sumować,
b) obliczenie syntetycznych wskaźników poziomu rozwoju regionalnego.
Wskaźniki te mogą przyjmować wartości w granicach od -3 do 3, przy czym regiony rozwinięte będą miały wartości tego wskaźnika powyżej 0, regiony średnio rozwinięte bliskie 0, a regiony słabo rozwinięte poniżej 0. Za podobne uznawane są regiony o zbliżonych wartościach wskaźników. 

</doc>
<doc id="1349314" url="https://pl.wikipedia.org/wiki?curid=1349314" title="(7272) Darbydyar">
(7272) Darbydyar

(7272) Darbydyar – planetoida z grupy pasa głównego asteroid okrążająca Słońce w ciągu 4 lat i 234 dni w średniej odległości 2,78 j.a. Została odkryta 21 lutego 1980 roku w "Kleť Observatory" w pobliżu Czeskich Budziejowic przez Zdeňkę Vávrovą. Nazwa planetoidy pochodzi od "M. Darby Dyar" (ur. 1958), amerykańskiego profesora astronomii i planetologa. Przed nadaniem nazwy planetoida nosiła oznaczenie tymczasowe (7272) 1980 DD1.

</doc>
<doc id="1349318" url="https://pl.wikipedia.org/wiki?curid=1349318" title="Hrabiowie Halifaksu">
Hrabiowie Halifaksu

Hrabiowie Halifax 1. kreacji (parostwo Anglii)
Hrabiowie Halifax 2. kreacji (parostwo Wielkiej Brytanii)
Hrabiowie Halifax 3. kreacji (parostwo Wielkiej Brytanii)
Baroneci Wood of Barnsley
Wicehrabiowie Halifax 2. kreacji (parostwo Zjednoczonego Królestwa)
Hrabiowie Halifax 4. kreacji (parostwo Zjednoczonego Królestwa)
Najstarszy syn 3. hrabiego Halifax: James Charles Wood, lord Irwin

</doc>
<doc id="1349323" url="https://pl.wikipedia.org/wiki?curid=1349323" title="Black Hole Sun">
Black Hole Sun

Black Hole Sun – psychodeliczna ballada rockowa amerykańskiej grupy Soundgarden. Jest to siódmy utwór z wydanego 8 marca 1994 roku albumu "Superunknown", którego producentem był Michael Beinhorn. Utwór został wydany w 1994 jako trzeci singel promujący album. Autorem tekstu i muzyki jest frontman zespołu, Chris Cornell. Black Hole Sun został wydany w 1994 roku jako trzeci singel z albumu Superunknown. Piosenka od razu po wydaniu, stała się światowym hitem i spędziła łącznie 7 tygodni bez przerwy, na 1 miejscu listy Billboard Mainstream Rock Tracks. Do utworu nakręcono surrealistyczny teledysk. Black Hole Sun został wydany na albumie kompilacyjnym Soundgarden pod tytułem A-Sides w 1997. Utwór przywołuje na myśl skojarzenia z dokonaniami The Beatles. W 1995 piosenka została nominowana do nagrody Grammy za „Best Hard Rock Performance”.
Nagranie.
Autorem tekstu i muzyki jest Chris Cornell. Frontman w jednym z wywiadów stwierdził, iż napisał linie melodyczną w zaledwie 15 minut. Ponadto, muzyk użył gitar firmy Gretsch. Utwór wskazuje inspiracje Beatlesami, później członkowie zespołu stwierdzili iż w dniu nagrania sporo słuchali właśnie tego zespołu.
Wydanie i odbiór.
„Black Hole Sun” został wydany w lecie 1994 roku, jako trzeci singel promujący czwarty studyjny album zespołu „Superunknown” i z miejsca stał się jednym z najbardziej popularnych utworów w radiu i telewizji, a także swego rodzaju wizytówką Soundgarden, który był rozpoznawalny dzięki temu utworowi w każdym zakątku świata. Piosenka pojawiła się na Billboard Hot 100 Airplay osiągając Top 30. W następnym tygodniu zadebiutowała na Top 40 Mainstream, gdzie uplasowała na pozycji dziewiątej. Piosenka zadebiutowała na pierwszym miejscu na Billboard Mainstream Rock Tracks i miejscu drugim na liście Billboard Modern Rock Tracks. Piosenka spędziła łącznie ponad siedem tygodni na liście Mainstream Rock. W 1995 roku podczas ceremonii Grammy Awards, „Black Hole Sun” otrzymał nagrodę za Best Hard Rock Performance i nominację do Best Rock Song.
Poza Stanami Zjednoczonymi, singiel został wydany w Australii, Francji, Niemczech i Wielkiej Brytanii. W Kanadzie, piosenka dotarła do pierwszej dziesiątki na kanadyjskiej liście przebojów. Pozostała w pierwszej dziesiątce przez trzy tygodnie i stała się największą wizytówką zespołu w Kanadzie. „Black Hole Sun” dotarł do UK Top 20. Piosenka zespołu pozostaje najwyżej notowanym utworem zespołu w Wielkiej Brytanii do tej pory. „Black Hole Sun” zadebiutował na dziesiątym miejscu w Australii, po czym dosyć szybko opuścił listę przebojów, jednak koncert zespołu i wizyty w Australii pozwoliły na nowo przekonać Australijczyków do sięgnięcia po „Black Hole Sun”, jak i album „Superunknown”. „Black Hole Sun” zajął szóste miejsce na Australian Singles Chart. „Black Hole Sun” dotarł do top 30 w Niemczech, Holandii i Nowej Zelandii. Piosenka za to odniosła umiarkowany sukces top 20 w Szwecji. Do dnia dzisiejszego, singiel sprzedał się w ponad trzech milionach kopii.
Teledysk.
Surrealistyczny teledysk wyreżyserowany przez Howarda Greenhalgha został wydany w czerwcu 1994 roku. W tym teledysku, zespół występuje na stromej górze, na polu uprawnym, z widokiem na miasto. W końcu, ludzie, jak i cale miasto zostają pochłonięci przez czarną dziurę. W jednym z wywiadów, Kim Thayil przyznał iż „jest to jeden z niewielu teledysków, z których w pełni jest zadowolony”.
Teledysk do „Black Hole Sun” stał się hitem w MTV i otrzymał nagrodę w kategorii Best Metal / Hard Rock Video w 1994 na MTV Video Music Awards.
Lista utworów.
Autorem wszystkich piosenek jest Chris Cornell, chyba że napisano inaczej.

</doc>
<doc id="1349325" url="https://pl.wikipedia.org/wiki?curid=1349325" title="Wacław Fara">
Wacław Fara

Wacław Fara (ur. 11 sierpnia 1874 w Hřensku, zm. 2 marca 1954 w Krakowie) – generał dywizji Wojska Polskiego.
Życiorys.
Naukę rozpoczął w Budziejowicach. W 1893 roku ukończył w Pradze Szkołę Kadetów, a w 1900 roku – Oficerską Szkołę Piechoty. Przeszedł kolejne szczeble dowódcze w piechocie cesarskiej i królewskiej armii. W 1908 roku w stopniu kapitana był dowódcą kompanii w Brzeżanach. Następnie, do 1913 roku, wykładał taktykę w Szkole Kadetów we Lwowie. W 1914 roku ukończył kurs oficerów sztabowych w Wiedniu i do 1916 roku dowodził batalionem pospolitego ruszenia ("Kaiserlich Königliche Landwehr") na froncie włoskim. Następnie pełnił funkcję komendanta Oficerskiej Szkoły Rezerwy. W 1917 roku dowodził pułkiem piechoty w Wadowicach, a w 1918 roku objął stanowisko komendanta Szkoły Kadetów we Lwowie.
Od 24 listopada 1918 roku był komendantem placu i miasta Lwów. 28 lutego 1919 roku został przydzielony do grupy pułkownika Serdy. Wziął udział w wojnie z Ukraińcami. Walczył między innymi pod Gródkiem Jagiellońskim. 7 maja 1919 roku został formalnie przyjęty do Wojska Polskiego z zatwierdzeniem posiadanego stopnia podpułkownika ze starszeństwem z dniem 1 lutego 1916 roku. Od 8 lipca 1919 roku do 1 kwietnia 1920 roku dowodził 14 pułkiem piechoty, a następnie II Brygadą Górską (XLII Brygada Piechoty), która wchodziła w skład Dywizji Górskiej (21 Dywizji Piechoty). 22 maja 1920 roku został zatwierdzony w stopniu pułkownika piechoty z dniem 1 kwietnia 1920 roku, w grupie oficerów byłej armii austriacko-węgierskiej.
Od 26 września 1921 roku do 9 listopada 1924 roku dowodził 2 Dywizją Górską w Przemyślu. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 25. lokatą w korpusie generałów. Na stanowisku dowódcy dywizji 31 marca 1924 roku Prezydent RP Stanisław Wojciechowski, na wniosek Ministra Spraw Wojskowych generała dywizji Władysława Sikorskiego, awansował go na generała dywizji ze starszeństwem z dniem 1 lipca 1923 roku i 7. lokatą w korpusie generałów. W międzyczasie (od 15 listopada 1923 roku do 15 sierpnia 1924 roku) był słuchaczem I Kursu Centrum Wyższych Studiów Wojskowych w Warszawie.
9 listopada 1924 roku Prezydent RP mianował go dowódcą Okręgu Korpusu Nr X w Przemyślu. Jego oficerem ordynansowym był w 1924 por. Włodzimierz Łączyński. W latach 1926–1927 był inspektorem armii w Wilnie. Z dniem 31 maja 1927 roku został przeniesiony w stan spoczynku.
Na emeryturze osiadł w Krakowie na ul. Warszawskiej. Został osadnikiem wojskowym w kolonii Janina, gmina Skobełka, powiat horochowski.
Zmarł 2 marca 1954 roku w Krakowie. Pochowany Cmentarzu Rakowickim (kwatera IIa-płd-wsch-narożnik).

</doc>
<doc id="1349331" url="https://pl.wikipedia.org/wiki?curid=1349331" title="Władysław Miodunka">
Władysław Miodunka

Władysław Miodunka (ur. 1 stycznia 1945 w Wojsławiu) – polski filolog, profesor, prorektor Uniwersytetu Jagiellońskiego.
Życiorys.
W 1967 ukończył studia polonistyczne na Wydziale Filologicznym UJ. Rok później został zatrudniony w Zakładzie Językoznawstwa Instytutu Filologii Polskiej na tej uczelni. W 1973 uzyskał stopień naukowy doktora, habilitował się w 1979. W latach 1980–2004 pracował w Instytucie Badań Polonijnych. W 1991 został profesorem nauk humanistycznych.
W swoich badaniach zajmuje się w szczególności językoznawstwem polonistycznym oraz językoznawstwem stosowanym do nauczania języków obcych i studiów etnicznych, a także zagadnieniom bilingwizmu. Opublikował m.in. cztery monografie oraz kilka podręczników (w tym pierwszy do nauki języka polskiego w Brazylii). Autor serii "Cześć, jak się masz?", jest jednym z pionierów glottodydaktyki polonistycznej.
Pod koniec lat 70. kierował Studium Języka Polskiego dla Cudzoziemców, w 1980 był twórcą Zakładu Językoznawstwa Stosowanego. W 2001 należał do organizatorów Katedry Ameryki Łacińskiej w Instytucie Studiów Regionalnych UJ. Od 2001 do 2002 pełnił funkcję prodziekana Wydziału Studiów Międzynarodowych i Politycznych Uniwersytetu Jagiellońskiego, w 2002 został powołany na stanowisko prorektora tej uczelni do spraw polityki kadrowej i finansowej.
Jest członkiem prezydium Polskiej Akademii Nauk, pracuje w Komitecie Badań nad Migracjami Ludności i Polonią. Od 2003 stoi na czele działającej przy MEN Państwowej Komisji Poświadczania Znajomości Języka Polskiego jako Obcego. Od 1 stycznia 2005 kieruje Centrum Języka i Kultury Polskiej w Świecie.
Prowadził także wykłady na uczelniach zagranicznych, w tym w Tuluzie, Kurytybie, na amerykańskich Uniwersytetach Wayne State i Stanforda, a także na Uniwersytecie Moskiewskim.
W 2004 został laureatem Nagrody im. Ireny i Franciszka Skowyrów.

</doc>
<doc id="1349334" url="https://pl.wikipedia.org/wiki?curid=1349334" title="Markiz Halifaksu">
Markiz Halifaksu

Baroneci Savile of Thornhill
Wicehrabiowie Halifax 1. kreacji (parostwo Anglii)
Hrabiowie Halifax 1. kreacji (parostwo Anglii)
Markizowie Halifax 1. kreacji (parostwo Anglii)
Baroneci Savile of Thornhill (cd.)

</doc>
<doc id="1349335" url="https://pl.wikipedia.org/wiki?curid=1349335" title="Edward Szymański (inżynier)">
Edward Szymański (inżynier)

Edward Szymański (ur. 17 marca 1862 w Warszawie, zm. 9 lipca 1907 w Warszawie), polski inżynier wodociągów i kanalizacji, autor artykułów w "Przeglądzie Technicznym".
Był synem Edwarda. W 1888 uzyskał dyplom Wydziału Inżynierii politechniki w Rydze i rok później podjął pracę w warszawskich wodociągach i kanalizacji. Uczestniczył w budowie, a od 1897 był starszym inżynierem stacji pomp przy ulicy Czerniakowskiej. W 1905 awansował na stanowisko zastępcy głównego inżyniera; funkcję tę pełnił w tym czasie William Lindley.
Opublikował w "Przeglądzie Technicznym" wiele artykułów, m.in. "O wpływie kanałów na obniżenie wód gruntowych" (1896), "Budowa II smoka wodociągowego w Warszawie" (1896), "Szkodliwość gazów kanałowych i zabezpieczenie od nich mieszkań" (1897), "Regulacja ujścia Wisły" (1897). Pozostawił też w rękopisie opracowanie dotyczące budowy III smoka wodociągowego w Warszawie.
Zmarły w lipcu 1907 inżynier Szymański pochowany został na cmentarzu Powązkowskim.

</doc>
<doc id="1349336" url="https://pl.wikipedia.org/wiki?curid=1349336" title="Małolaty ninja w lunaparku">
Małolaty ninja w lunaparku

Małolaty ninja w lunaparku – amerykańska komedia z 1998 w reżyserii Seana McNamary.
Fabuła.
Trzej bracia Douglasowie, którzy są młodymi wojownikami ninja, wraz z 13-letnią Amandą wybierają się do lunaparku. Wkrótce centrum rozrywki zostaje opanowane przez terrorystów. Przewodzi im podstępna Meduza (Loni Anderson). Napastnicy chcą wyłudzić od właściciela okup w wysokości 10 milionów dolarów. Chłopcy, Amanda oraz spotkany w lunaparku gwiazdor telewizyjny Dave Dragon (Hulk Hogan) ruszają do walki z przestępcami.

</doc>
<doc id="1349339" url="https://pl.wikipedia.org/wiki?curid=1349339" title="Ginger i Fred">
Ginger i Fred

Ginger i Fred (wł. "Ginger e Fred") – włoski komediodramat z 1986 w reżyserii Federico Felliniego. Jest trzecim od końca filmem w dorobku reżysera i bywa uważany za część jego artystycznego testamentu. W rolach głównych wystąpili aktorzy znani z największych wcześniejszych dzieł Felliniego – jego żona Giulietta Masina oraz Marcello Mastroianni.
Zarys fabuły.
Amelia i Pippo przed wieloma laty byli gwiazdami estrady jako para tancerzy, powtarzająca wyczyny Freda Astaire'a i Ginger Rogers. Po zakończeniu kariery, bardzo długo nie utrzymywali kontaktów. Teraz, oboje mocno już podstarzali, spotykają się ponownie, skuszeni propozycją pewnej stacji telewizyjnej, która zaoferowała im pokaźne honorarium za ostatni wspólny występ w wielkim, rozrywkowym show. Film z jednej strony ukazuje przebieg ich spotkania po latach, a z drugiej kreśli obraz skrajnie skomercjalizowanej, kiczowatej popkultury.

</doc>
<doc id="1349342" url="https://pl.wikipedia.org/wiki?curid=1349342" title="Sopotnicki Potok">
Sopotnicki Potok

Sopotnicki Potok ("Sopotnicki") – potok, prawy dopływ Grajcarka o długości 9,93 km.
Potok płynie w Paśmie Radziejowej należącym do Beskidu Sądeckiego. Wypływa z zachodniego stoku Przehyby (ok. 1120 m). Początkowo płynie na zachód pomiędzy głównym grzbietem Pasma Radziejowej a leżącymi na południe od niego Czeremchą i Czeremchą Zachodnią. Po ok. 4 km, na wschód od szczytu Kuba, skręca w lewo, na południe. Od tego miejsca kierunek ten nie ulega większym zmianom. Następnie dolina potoku biegnie w otoczeniu południowo-zachodniego ramienia Czeremchy Zachodniej oraz grzbietu opadającego z Dzwonkówki na południe, kulminującego w Kotelnicy i Bereśniku. Potok przepływa przez należącą już do Szczawnicy Sewerynówkę, gdzie z lewej strony uchodzą do niego Jastrzębi Potok i Potok pod Górami, a kilkaset metrów dalej woda spływa z pięciometrowego skalnego progu, tworząc wodospad Zaskalnik. Dalej, pomiędzy bocznym grzbietem odchodzącym z Bereśnika a masywem Gabańki, płynie przez osiedla Kunie oraz Staszowa, a następnie, na wysokości ok. 470 m, uchodzi do Grajcarka.
Przy potoku przebiegają szlaki turystyczne:

</doc>
<doc id="1349343" url="https://pl.wikipedia.org/wiki?curid=1349343" title="Wojciech Politowski">
Wojciech Politowski

Wojciech Politowski (ur. w 1788 roku w Piotrkowie – zm. w 1853 roku) – polski duchowny (pijar), pedagog.
Ukończył gimnazjum w Piotrkowie, po czym wstąpił do zakonu pijarów. W latach 1809-1833 wykładał nauki przyrodnicze w kolegiach tego zakonu w Warszawie, Radomiu i Włocławku. 

</doc>
<doc id="1349344" url="https://pl.wikipedia.org/wiki?curid=1349344" title="Kanji Ishiwara">
Kanji Ishiwara

 – generał porucznik Cesarskiej Armii Japońskiej i polityk.
Życiorys.
Dzięki swym publikacjom na temat misji imperium japońskiego w Azji, w wielu kręgach uchodził za proroka i geniusza. Odegrał główną rolę w planowaniu tzw. incydentu mandżurskiego z września 1931, który pociągał za sobą wojskową okupację położonej w północno-wschodnich Chinach Mandżurii. 
Przed przydzieleniem do Armii Kwantuńskiej, Ishiwara powszechnie głosił, że wojna Japonii z mocarstwami zachodnimi jest nieunikniona. Pod wpływem takich pisarzy, jak Jirō Nanbu, ostrzegał przed apokaliptycznymi skutkami wojny ostatecznej. Zgodnie z jego zaleceniami, aby sprostać tym wyzwaniom, Japonia powinna dokonać podboju wschodniej Azji, co dałoby jej dostęp do bogactw naturalnych regionu. 
W polityce wewnętrznej zaś proponował głębokie przekształcenia japońskich instytucji i społeczeństwa. Jego plan, który w 1937 stał się Pięcioletnim Planem Rozwoju Mandżurii, miał na celu zwiększenie produkcji na tym kontrolowanym przez Japonię obszarze poprzez wprowadzenie tam kapitałochłonnego przemysłu zarządzanego przez Japończyków. 
Wyrazem uznania jakim cieszył się Ishiwara w armii cesarskiej, była jego nominacja w 1935 na stanowisko szefa oddziału operacyjnego sztabu generalnego. Jego coraz większe zaangażowanie polityczne, szczególnie próby obalenia gabinetu premiera Ugaki w styczniu 1937, znacznie zmniejszyły jego prestiż. Mimo udziału we wcześniejszej japońskiej agresji na kontynencie azjatyckim, Ishiwara przeciwstawiał się wojnie chińsko-japońskiej po incydencie na moście Marco Polo w 1937, głównie dlatego, że za największego wroga Japonii uważał Związek Radziecki. 
W miarę rozszerzania się wojny, kolejne nominacje oficerskie postawiły Ishiwarę poza ścisłym kręgiem dowództwa, a w 1941 został zmuszony do rezygnacji ze służby. 
Wzywany na świadka w procesach tokijskich w latach 1946-1948 domagał się uznania swej współodpowiedzialności za incydent mandżurski i wyraził zdumienie wobec decyzji sądu, że nie posadzono go wraz z innymi na ławie oskarżonych. 
Jego inteligencja i niekonwencjonalne zachowanie zjednały mu podziw wielu kolegów oficerów, wzbudzając jednocześnie podejrzliwość wojskowego establishmentu.

</doc>
<doc id="1349347" url="https://pl.wikipedia.org/wiki?curid=1349347" title="(7372) Emimar">
(7372) Emimar

(7372) Emimar – planetoida z grupy pasa głównego asteroid okrążająca Słońce w ciągu 4 lat i 292 dni w średniej odległości 2,85 j.a. Została odkryta 19 kwietnia 1979 roku w Obserwatorium Cerro Tololo przez Juana Muzzio. Nazwa planetoidy pochodzi od geofizyk "Maríi Emilii Muzzio" (ur. 1979) i antropolog "Mariny Muzzio" (ur. 1982), córek odkrywcy. Przed nadaniem nazwy planetoida nosiła oznaczenie tymczasowe (7372) 1979 HH.

</doc>
<doc id="1349349" url="https://pl.wikipedia.org/wiki?curid=1349349" title="Lista członków Megadeth">
Lista członków Megadeth

Lista członków Megadeth – amerykańskiej grupy thrashmetalowej Megadeth od czasu założenia zespołu w 1983.

</doc>
<doc id="1349350" url="https://pl.wikipedia.org/wiki?curid=1349350" title="Okręg wyborczy Ripon">
Okręg wyborczy Ripon

Okręg wyborczy Ripon powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Do 1553 r. okręg nie był reprezentowany we wszystkich parlamentach. Okręg obejmował miasto Ripon w północnym Yorkshire. W 1868 r. liczbę mandatów przypadających na okręg zmniejszono do jednego. Okręg został zlikwidowany w 1983 r.

</doc>
<doc id="1349352" url="https://pl.wikipedia.org/wiki?curid=1349352" title="Craig Horner">
Craig Horner

Craig Horner (ur. 24 stycznia 1983 w Adelaide) – australijski aktor telewizyjny i filmowy.
Życiorys.
Urodził się w Adelaide. Ukończył St. Peters Lutheran College w Indooroopilly, na przedmieściu Brisbane. Grał w szkolnych przedstawieniach, takich jak kryminał Jeana Geneta "Pokojówki" i komedii Szekspira "Sen nocy letniej". Następnie przeniósł się do Sydney, gdzie zaangażował się w szereg produkcji telewizyjnych lub filmowych.
W 2001 po raz pierwszy stanął przed kamerami w miniserialu science-fiction "Cybergirl". Wystąpił potem w komediodramacie "Blurred" (2002). W biograficznym dramacie sportowym "Płynąc pod prąd" ("Swimming Upstream", 2003) u boku Geoffreya Rusha, Judy Davis i Brittany Byrnes zagrał postać brata australijskiego pływaka (Jesse Spencer). W dreszczowcu "Hotel śmierci" ("See No Evil", 2006) wystąpił w roli nastolatka torturowanego na śmierć przez psychopatycznego zabójcę (Glenn Jacobs). Rozpoznawalność przyniosła mu rola Asha Dove'a w serialu "H2O – wystarczy kropla" (2007-2008) i kreacja Richarda Cyphera w "Mieczu prawdy" ("Legend of the Seeker", 2008-2009).
Śpiewa i gra na gitarze. Założył zespół pod nazwą ITHACA the Band, z którym nagrał utwory: „Say What You Mean” (2014), „No Control” (2015), „Avoid” (2016) i „Easy Come, Easy Go” (2017).

</doc>
<doc id="1349353" url="https://pl.wikipedia.org/wiki?curid=1349353" title="Dolne Przedmieście">
Dolne Przedmieście

Dolne Przedmieście (niem. "Niedervorstadt") – część śródmieścia Bielska-Białej położona na północny wschód od Starego Miasta, historyczne przedmieście miasta Bielska. Od II połowy XIX wieku stanowi funkcjonalnie centralną dzielnicę miasta, znajduje się tu m.in. plac Bolesława Chrobrego, główny dworzec kolejowy i Galeria Sfera. Krajobraz znacznej części Dolnego Przedmieścia kształtuje zabudowa z przełomu XIX i XX wieku wpisująca się w stylistykę „małego Wiednia”, ale zalicza się do niego też industrialny obszar pomiędzy dworcem a rzeką Białą, modernistyczna dzielnica mieszkaniowa Aleje Sułkowskiego czy rejon ulicy Warszawskiej z nowszą, rozproszoną zabudową. Zwyczajowe i historyczne rozumienie Dolnego Przedmieścia ma odzwierciedlenie w nazewnictwie obrębów ewidencyjnych, ale nie jest tożsame z osiedlem (jednostką pomocniczą gminy) o tej samej nazwie, dla którego południową granicę stanowią ulice Wałowa i Jarosława Dąbrowskiego. Pozostała część wchodzi w skład osiedla Śródmieście Bielsko.
Położenie.
Obszar Dolnego Przedmieścia podzielony jest na trzynaście niewielkich obrębów ewidencyjnych oznaczonych kodami TERYT 246101_1.0013—0018, ...0053—0057 oraz ...0081—0082. Jego granice wyznaczają: 
Osiedle "Dolne Przedmieście" jako jednostka pomocnicza gminy ograniczone jest na wschodzie rzeką Białą, na północy ulicą Kwiatkowskiego i linią kolejową nr 190, na zachodzie ulicami Listopadową i Grunwaldzką oraz linią biegnąca na zachód od ulicy Słowackiego, na południa ulicami Dąbrowskiego i Wałową. Nie należy więc do niego południowa część stanowiąca jądro Dolnego Przedmieścia historycznego ani żaden fragment Bielskiego Syjonu, należy za to park Słowackiego, gmach Liceum im. Mikołaja Kopernika oraz osiedle mieszkaniowe w rejonie ulicy kpt. Boryczki (ZOR V).
Historia.
Dolne Przedmieście zaczęło kształtować się na północny wschód od miasta lokacyjnego, za „dolną” bramą, wzdłuż drogi na Pszczynę i Oświęcim, pod koniec średniowiecza. Swój rozwój od drugiej połowy XVI wieku zawdzięcza, podobnie jak przedmieście Górne, napływowi sukienników i stopniowemu wzrostowi znaczenia tego rzemiosła dla bielskiej gospodarki. Aż do pierwszych dekad XIX wieku żywy był podział na tzw. wielkomieszczan żyjących w obrębie murów i cieszących się statusem pełnoprawnych obywateli ("Bürger") oraz pozbawionych przywilejów „współobywateli” ("Mitbürger") z przedmieść.
W okresie wczesnonowożytnym Dolne Przedmieście pozostawało mniej znaczące od Górne, co zmieniło się wraz z rewolucją przemysłową. Dzięki korzystnemu położeniu nad wodą – nad rzeką Białą oraz wpływającym do niej potokiem Niper (skanalizowanym w 1860), z którym z kolei pod zamkiem łączyła się Młynówka – to właśnie tu ulokowano pierwsze bielskie fabryki włókiennicze. Za najstarszą uznaje się fabrykę raszu Johanna Georga Mänhardta założoną w 1760 na dzisiejszym Placu Fabrycznym. W 1772 na Dolnym Przedmieściu znajdowało się 145 lub 147 domów, do roku 1819 liczba ta zwiększyła się do 176. Centrum stanowił Dolny Rynek – dzisiejszy plac Franciszka Smolki, przy którym do wielkiego pożaru w 1808 wznosił się kościół filialny św. Anny oraz miejski szpital. Wraz z kolejnymi zakładami przemysłowymi zabudowywały się dzisiejsze ulice 11 Listopada, Barlickiego i Cechowa, a także rejon placu Garncarskiego (dziś Chrobrego). Według spisu kościelnego z 1823 na Dolnym Przedmieściu mieszkało 2 193 osób, co stanowiło 30,8% wszystkich mieszkańców Bielska.
Przy wydzieleniu Żywieckiego Przedmieścia z Górnego w 1824 doszło jednocześnie do poszerzenia granic przedmieścia Dolnego, do którego zaczęto zaliczać od tej pory również teren ogrodu zamkowego (Aleje Sułkowskiego) i teren po wschodniej stronie ulicy Pastornak (dziś 1 Maja), na którym wzniesiono później gmach teatru. Bielski Syjon usytuowany był na pograniczu Dolnego i Górnego Przedmieścia. Do najstarszych zachowanych zabytków architektury na Dolnym Przedmieściu należą późnobarokowa kamienica Kałuży na placu Chrobrego 1, dawny zajazd na rogu ulic 11 Listopada i Barlickiego oraz tzw. dom Bathelta, w którym działała manufaktura sukna, przy ulicy Słowackiego 4.
W 1855 Bielsko uzyskało połączenie kolejowe poprzez odnogę Kolei Północnej łączącej Wiedeń z Krakowem. Dworzec usytuowano na Dolnym Przedmieściu, około 500 m na północ od Dolnego Rynku, co zwiększyło znaczenie dotychczasowej Drogi Pszczyńskiej ("Pleßer Weg"), od teraz ulicy Kolejowej ("Bahnhofstraße", dzisiejsza Barlickiego). W 1876 przedłużono linię do Żywca, przebijając pod wówczas już zabudowaną częścią Dolnego Przedmieścia tunel o długości 268 m. W 1889 w związku z budową nowego dworca kolejowego położonego jeszcze bardziej na północ wytyczono "Franz-Joseph-Straße", dzisiejszą ulicę 3 Maja, która do końca stulecia stała się główną reprezentacyjną aleją miasta. Zakłady przemysłowe stopniowo przesuwały się w kierunku północnym, skupiając się w szczególności w rejonie dzisiejszych ulic Mostowa, Podwale i Grażyńskiego, podczas gdy obszar wokół obecnych placów Smolki i Chrobrego zyskał rolę faktycznego centrum miasta. Pod koniec XIX wieku to właśnie na Dolnym Przedmieściu wzniesiono najwięcej obiektów, które stanowią współcześnie ikoniczne zabytki „małego Wiednia”.
W 1851 na Dolnym Przedmieściu mieszkało 2 170 osób, co stanowiło 29,6% ludności całego Bielska. Do roku 1910 liczba mieszkańców wzrosła do 5 691 (30,6%) – spośród tych 85,8% było niemiecko-, 13,4% polsko-, a 0,8% czeskojęzycznych; 48,5% katolików, 18,6% protestantów i 32,6% żydów. Na terenie dzielnicy znajdowało się wtedy 291 budynków mieszkalnych.
Największymi zmianami w układzie przestrzennym Dolnego Przedmieścia dokonanymi w okresie międzywojennym były: przekształcenie do obecnej formy placu Chrobrego oraz budowa modernistycznej dzielnicy mieszkaniowej na terenie dawnego ogrodu zamkowego rozparcelowanego w latach 1934–1937. W 1928 oddano do użytku niewielkie osiedle urzędnicze imienia Michała Grażyńskiego na północnych peryferiach dzielnicy. W latach 1950–1954 w rejonie ulic Żeromskiego i Piastowskiej powstało pierwsze w Bielsku-Białej osiedle bloków noszące wtedy nazwę ZOR I. W dekadzie lat 70. dokonano przebudowy układu komunikacyjnego, w ramach której ulica 3 Maja (wówczas "Lenina") została przekształcona w dwupasmową przelotową arterię i wyburzono tzw. Wysoki Trotuar pod zamkiem. Jednocześnie powstała obecna ulica Warszawska i nowy dworzec autobusowy, a także wybudowano nowy most na Białej w ciągu ulicy Stojałowskiego (wtedy "Koniewa"), co pozwoliło na przekształcenie ulicy 11 Listopada ("Dzierżyńskiego") w strefę pieszą. Po 1989 zlikwidowana została duża część zakładów przemysłowych w północno-wschodniej części Dolnego Przedmieścia. W latach 2000–2001 i 2007–2009 w dwóch etapach etapach wzniesiono na miejscu opuszczonych fabryk włókienniczych "Lenko" i "Finex" w rejonie ulicy Mostowej wielki kompleks handlowo-usługowy Galeria Sfera.
Zabytki i atrakcje turystyczne.
Historycznie i zgodnie z podziałem obrębów ewidencyjnych do Dolnego Przedmieścia zalicza się również część Bielskiego Syjonu z kościołem Zbawiciela i pomnikiem Marcina Lutra. Nie należy do niego za to park im. Juliusza Słowackiego i siedziba Bielskiego Centrum Kultury, które są jednak z Dolnym Przedmieściem urbanistycznie i funkcjonalnie ściśle powiązane i należą do osiedla o tej nazwie.
Komunikacja.
Na terenie Dolnego Przedmieścia znajduje się dworzec Bielsko-Biała Główna, najważniejsza stacja kolejowa w mieście położona na trasie linii kolejowej nr 139, która przecina dzielnicę południkowo, w tym częściowo poprzez tunel pod ulicą 3 Maja. Północno-zachodnią granicę dzielnicy tworzy z niewielkimi odchyleniami nieużywana obecnie linia kolejowa nr 190 w kierunku Cieszyna. Na peryferiach, ale wciąż w granicach Dolnego Przedmieścia leżą przystanki Bielsko-Biała Północ oraz Bielsko-Biała Zachód, a także krótki odcinek linii kolejowej nr 117.
Rejon dworca Bielsko-Biała Główna stanowi najważniejszy węzeł komunikacji publicznej w mieście. Znajduje się tu dworzec autobusowy, z którego korzysta Komunikacja Beskidzka (dawny PKS Bielsko-Biała) oraz linie dalekobieżne. Zespół przystanków "3 Maja Dworzec", "Warszawska Dworzec", " Piastowska Dworzec" i "Podwale Dworzec" jest obsługiwany łącznie przez 35 ze wszystkich 43 istniejących (stan 2022) linii autobusowych MZK Bielsko-Biała, dwie linie PKM Czechowice-Dziedzice oraz licznych prywatnych przewoźników międzymiastowych. Do najbardziej uczęszczanych przystanków w mieście należą też dwa inne na terenie Dolnego Przedmieścia: "Hotel Prezydent" (19 linii MZK + Komunikacja Beskidzka i przewoźnicy prywatni) oraz "Wałowa Centrum Handlowe" przy Galerii Sfera (10 linii MZK i jedna PKM + Komunikacja Beskidzka i przewoźnicy prywatni).
W osi północ–południe Dolne Przedmieście przecina dwupasmowy przelotowy ciąg komunikacyjny tworzony ulicami Warszawską i 3 Maja, który w przeszłości był częścią drogi wojewódzkiej nr 942. Inne główne drogi dzielnicy to: ulica Piastowska prowadząca od dworca kolejowego w kierunku zachodnim, a także te prowadzące w kierunku mostów do prawobrzeżnej części miasta (Białej) – ulica Wałowa, ciąg Wzgórze–plac Smolki–Stojałowskiego oraz ulica Eugeniusza Kwiatkowskiego. Mosty samochodowe (poza wymienionymi również jeden mniejszy na ulicy Kołłątaja) uzupełnia most pieszy w ciągu ulicy 11 Listopada oraz kładki: pomiędzy Alejami Sułkowskiego a placem Ratuszowym, w ciągu ulicy Nad Białą i cztery przy Galerii Sfera. Część Dolnego Przedmieścia o zwartej śródmiejskiej zabudowie leżąca na południe od linii Wałowa–dworzec–Piastowska jest objęta strefą płatnego parkowania.

</doc>
<doc id="1349354" url="https://pl.wikipedia.org/wiki?curid=1349354" title="Civitan International">
Civitan International

Civitan International – międzynarodowa organizacja społeczna, stworzona w 1917 roku, w Birmingham, w amerykańskim stanie Alabama, gdzie do dziś mieści się jej główna siedziba. Jej założycielem był Courtney W. Shropshire, miejscowy lekarz, celem zaś – kształcenie obywatelskich postaw poprzez działalność lokalnych klubów Civitan, niosących pomoc osobom indywidualnym oraz społecznościom.
Działalność.
Działalność klubów Civitan koncentruje się na pomocy osobom niepełnosprawnym umysłowo oraz fizycznie. Realizowane są również projekty mające na celu rozwijanie w społeczeństwie postaw obywatelskich oraz altruistycznych, społeczną aktywizację młodzieży, wspieranie władz państwowych, ograniczanie przestępczości, ochronę przyrody i zasobów naturalnych, promowanie postawy współpracy i przyjaźni między narodami. Lokalne kluby podejmują działania także w innych obszarach, skupiając się na potrzebach, które nie są zaspokajane przez władze lub organizacje pozarządowe. Civitan International liczy około 40 000 członków zrzeszonych w blisko 1 000 klubów działających w 25 krajach świata. Do głównych projektów Civitan należą "Civitan Candy Box Project" – program zbiórki funduszy na cele charytatywne oraz "The Civitan International Research Center" – instytut badawczy, zajmujący się problemami osób upośledzonych umysłowo i fizycznie.
Znani Civitanie.
Wśród osób należących do klubów Civitan byli: wynalazca Thomas Edison, gwiazda muzyki country Eddy Arnold oraz prezydenci Stanów Zjednoczonych – Franklin D. Roosevelt, John F. Kennedy, Harry Truman oraz Bill Clinton (Civitan Junior).

</doc>
<doc id="1349358" url="https://pl.wikipedia.org/wiki?curid=1349358" title="Chris Argyris">
Chris Argyris

Chris Argyris (ur. 16 lipca 1923 w Newark, zm. 16 listopada 2013) – amerykański biznesmen oraz profesor Uniwersytetu Harvarda w dziedzinie edukacji i zachowań organizacyjnych.
Pełnił funkcję specjalnego doradcy rządów Wielkiej Brytanii, Francji, Włoch, Niemiec i Szwecji do spraw rozwoju kadry zarządzającej i efektywności zarządzania. Argyris jest autorem trzystu artykułów i trzystu książek, między innymi "Knowledge for Action: A Guide to Overlooking Barriers to Organizational Change and On Organizational Learning".
W 1994 r. został uhonorowany Nagrodą za Całokształt Pracy Naukowej z Dziedziny Zarządzania, przyznawaną przez Academy of Management.

</doc>
<doc id="1349361" url="https://pl.wikipedia.org/wiki?curid=1349361" title="Małolaty ninja na wojennej ścieżce">
Małolaty ninja na wojennej ścieżce

Małolaty ninja na wojennej ścieżce – amerykańska komedia z 1995.
Fabuła.
Trzej bracia – wojownicy Rocky, Colt i Tum Tum – są świadkami napadu na nastoletnią Indiankę Jo. Stają w jej obronie. Dowiadują się, że ojciec dziewczyny został porwany. Zdobył bowiem dowody przeciwko wpływowym ludziom, którzy zamierzają składować na terenie rezerwatu szkodliwe odpady chemiczne. Bracia ruszają mu na pomoc.

</doc>
<doc id="1349363" url="https://pl.wikipedia.org/wiki?curid=1349363" title="Order Orła Białego (Imperium Rosyjskie)">
Order Orła Białego (Imperium Rosyjskie)

Cesarski i Królewski Order Orła Białego (ros. Императорский и Царский орден Белого орла) – order Imperium Rosyjskiego.
Historia.
Został ustanowiony ukazem cara Mikołaja I po upadku powstania listopadowego w 1831 jako order „cesarski i królewski” ("imperatorskij i carskij"). Nadawany przez carów rosyjskich do upadku caratu w wyniku rewolucji lutowej w marcu 1917. Zachowany przez Rząd Tymczasowy, następnie jeden z orderów dynastycznych Domu Romanowów (Rosyjskiego Domu Cesarskiego) na wygnaniu, nadawany bardzo rzadko, przeważnie kawalerom Orderu Świętego Andrzeja (którym przysługuje automatycznie, obok kilku innych orderów carskich); w ten sposób do liczby kawalerów tego orderu zaliczeni są między innymi były car Bułgarii Symeon II, były król Grecji Konstantyn II, wielki mistrz Zakonu Maltańskiego Andrew Bertie, patriarcha Moskwy Aleksy II.
Wygląd.
Ze zlikwidowanego Orderu Orła Białego Królestwa Polskiego zachowano dawną stanisławowską gwiazdę i dewizę „Pro Fide, Lege et Rege”, order nazywał się „Cesarski i Królewski”. Oznaką był dwugłowy orzeł carski w złotej koronie emaliowany na czarno ze złotym krzyżem maltańskim na piersi emaliowanym na czerwono z białą emaliowaną obwódką i złotymi promieniami pomiędzy ramionami. Na krzyżu z kolei znajdował się biały orzeł z rozpostartymi skrzydłami i głową zwróconą w prawo (wzór Orderu Orła Białego Królestwa Polskiego). Order noszony był na ciemnoniebieskiej szarfie.
Gwiazda ośmiopromienna, złota z prostymi promieniami, w środkowym medalionie biały obwiedziony na czerwono krzyż ze złotymi promieniami pomiędzy ramionami, otoczony przez błękitny krąg z dewizą orderu ("Pro Fide, Lege et Rege"). W systemie rosyjskim order zajmował trzecie miejsce po orderze Świętego Andrzeja Apostoła Pierwszego Powołania oraz równorzędnych orderach Świętego Aleksandra Newskiego i Świętej Katarzyny Męczennicy. Posiadał dwie kategorie, wojskową i cywilną. W przypadku kategorii wojskowej ozdabiano oznakę dwoma skrzyżowanymi mieczami umieszczonymi pod koroną cesarską wieńczącą oznakę oraz pod medalionem na gwieździe. W projekcie opracowanym w 1917 przez rosyjski Rząd Tymczasowy trzy korony nad orłem rosyjskim miała zastąpić wstążka, zaś „monarchistyczną” dewizę na gwieździe – gałązki laurowe. Na emigracji wrócił do swej dawnej postaci.
Carowie nadali go 1017 osobom.

</doc>
<doc id="1349364" url="https://pl.wikipedia.org/wiki?curid=1349364" title="José Mari">
José Mari

José Mari, właśc. José María Romero Poyón (ur. 10 grudnia 1978 roku w Sewilli) – hiszpański piłkarz występujący na pozycji napastnika. Obecnie gra w Xerez CD.
Kariera klubowa.
José Mari rozpoczął zawodową karierę w 1996 roku w klubie Sevilla FC. Trafił do niego dzięki bardzo dobrej formie, jaką prezentował w drużynie juniorów "Sevillistas". W debiutanckim sezonie Hiszpan w barwach Sevilla FC rozegrał 21 ligowych spotkań i zdobył siedem bramek. Wraz z zespołem zajął jednak dopiero dwudzieste miejsce w tabeli Primera División i spadł do drugiej ligi.
Latem 1997 roku José Mari postanowił odejść do Atlético Madryt. W nowym klubie od razu wywalczył sobie miejsce w podstawowej jedenastce. W ekipie „Los Rojiblancos” spędził łącznie dwa i pół sezonu. Przez ten czas hiszpański piłkarz o miejsce w ataku rywalizował z takimi zawodnikami jak Jordi Lardin, Kiko, Christian Vieri czy Jimmy Floyd Hasselbaink. Razem z Atlético José Mari zajmował kolejno siódmą i trzynastą pozycję w ligowej tabeli. Dla tej hiszpańskiej drużyny wychowanek Sevilla FC rozegrał łącznie 84 mecze, w których strzelił 20 goli.
W zimowym okienku transferowym w sezonie 1999/2000 José Mari przeniósł się do Włoch, gdzie podpisał kontrakt z AC Milan. W zespole „Rossonerich” Hiszpan pełnił rolę rezerwowego, jednak regularnie dostawał szanse gry. Na San Siro José Mari jednak zawiódł - przez trzy sezony rozegrał 52 pojedynki w Serie A, w których zaledwie pięć razy wpisał się na listę strzelców. W czasie rozgrywek 2002/2003 hiszpański piłkarz przebywał na wypożyczeniu w Atlético Madryt.
Po zakończeniu sezonu trafił do Villarrealu. W debiutanckim sezonie w ekipie „Żółtych Łodzi Podwodnych” dotarł do półfinału Puchar UEFA. W kolejnych rozgrywkach Villarreal zajęło trzecie miejsce w Primera División, a w Pucharze UEFA odpadło w ćwierćfinale. W sezonie 2005/2006 José Mari wraz z Villarrealem niespodziewanie dotarł do 1/2 finału Ligi Mistrzów, gdzie hiszpański klub przegrał 1:0 z Arsenalem Londyn. Po tym, jak do drużyny został sprowadzony Giuseppe Rossi, a Nihat Kahveci powrócił do zdrowia po kontuzji, działacze Villarrealu postanowili sprzedać José Mariego do Realu Betis. W nowym klubie hiszpański napastnik pełnił jednak rolę zmiennika. W wyjściowej jedenastce o wiele częściej grali bowiem Edu, Mariano Pavone i Rafael Sóbis.
Pod koniec stycznia 2009 roku José Mari przeszedł do grającego w Segunda División Gimnàsticu Tarragona. Z kolei w 2010 roku został piłkarzem innego drugoligowca, Xerez CD.
Kariera reprezentacyjna.
Razem reprezentacją Hiszpanii José Mari w 2000 roku zdobył srebrny medal Igrzysk Olimpijskich w Sydney. Oficjalny debiut w drużynie narodowej zanotował jednak 25 kwietnia 2001 roku w wygranym 1:0 towarzyskim spotkaniu z Japonią. Łącznie dla drużyny narodowej rozegrał 2 pojedynki, w których nie strzelił ani jednego gola.

</doc>
<doc id="1349365" url="https://pl.wikipedia.org/wiki?curid=1349365" title="The Window of Life">
The Window of Life

The Window of Life - czwarty album studyjny zespołu Pendragon z 1993 roku.
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1349366" url="https://pl.wikipedia.org/wiki?curid=1349366" title="Jose Marí">
Jose Marí



</doc>
<doc id="1349367" url="https://pl.wikipedia.org/wiki?curid=1349367" title="Jose Mari">
Jose Mari



</doc>
<doc id="1349371" url="https://pl.wikipedia.org/wiki?curid=1349371" title="Fallen Dreams and Angels">
Fallen Dreams and Angels

Fallen Dreams and Angels – minialbum zespołu Pendragon z 1994 roku.
Spis utworów.
Album zawiera:
Skład zespołu.
Twórcami albumu są:

</doc>
<doc id="1349373" url="https://pl.wikipedia.org/wiki?curid=1349373" title="The Civitan International Research Center">
The Civitan International Research Center

The Civitan International Research Center (CIRC) – amerykański, interdyscyplinarny instytut naukowy z siedzibą w Birmingham, w stanie Alabama, założony w 1990.
Działalność.
CIRC zajmuje się badaniami ludzkiego mózgu, profilaktyką prozdrowotną oraz leczeniem niepełnosprawności intelektualnej. W skład kadry naukowej Instytutu wchodzą między innymi dr Harald Sontheimer oraz dr Alan Percy. CIRC jest projektem międzynarodowej organizacji Civitan International.

</doc>
<doc id="1349377" url="https://pl.wikipedia.org/wiki?curid=1349377" title="Nadine Velazquez">
Nadine Velazquez

Nadine Velazquez (ur. 20 listopada 1978 w Chicago) – amerykańska aktorka i modelka.
Życiorys.
Nadine Velazquez urodziła się w rodzinie o portorykańskich korzeniach. Uzyskała bakalaureat z marketingu.
Jej pierwszą rolą był udział w reklamie McDonald’s, w której zagrała dziewczynę na stanowisku dla klientów zmotoryzowanych.
Przełom w jej karierze przyniosła rola Cataliny w serialu "Na imię mi Earl" ("My Name Is Earl").
Życie prywatne.
W 1995 roku zawarła związek małżeński z agentem Markiem Provissiero, lecz rozwiedli się w 2011.

</doc>
<doc id="1349379" url="https://pl.wikipedia.org/wiki?curid=1349379" title="Utrecht...The Final Frontier">
Utrecht...The Final Frontier

Utrecht...The Final Frontier – album koncertowy zespołu Pendragon z 1995. Został nagrany w Utrechcie (Holandia).
Spis utworów.
Na albumie znajdują się utwory:
Skład zespołu.
Twórcami albumu są:

</doc>
<doc id="1349384" url="https://pl.wikipedia.org/wiki?curid=1349384" title="Bran mac Febail">
Bran mac Febail

Bran (syn Febala) – bohater irlandzkiej opowieści podróżniczej "Żegluga Brana".
Podróż Brana rozpoczyna się, gdy odnajduje on srebrną gałąź jabłoni pokrytą białymi kwiatami. Na naradzie z krewnymi zjawiła się tajemnicza kobieta, śpiewająca o cudownych wyspach za morzem. Następnego dnia drużyna dwudziestu siedmiu towarzyszy z klanu wypłynęła na zachód. Po niedługim czasie spotkali boga morza Manannán mac Lira, sunącego po falach w swym rydwanie, który również opowiedział im o cudownych wyspach. Już wtedy morze ukazało się im jako równina pełna kwiatów i drzew owocowych. Tego samego dnia dotarli do Wyspy Szczęśliwości, na której odczuwali niepohamowaną wesołość.
Wieczorem zaś dopłynęli do Avalonu, Wyspy Kobiet. Królowa pięknych kobiet poprosiła Brana, by zszedł na ląd, lecz bohater obawiał się. Królowa rzuciła więc kłębek nici, który przywarł do ręki Brana, i z pomocą czarów przyciągnęła łódź. Po wylądowaniu iryjscy bohaterowie odnaleźli na wyspie wszelkie wygody. Pobyt na cudownej wyspie wydawał się trwać krótko, lecz w rzeczywistości spędzili tam wiele lat.
W końcu jeden z podróżników zatęsknił za domem i przekonał Brana, aby odpłynąć do domu. Królowa kobiet ostrzegła bohatera, aby nie schodził na ląd. Po dotarciu do wybrzeży Irlandii Bran zorientował się, że nikt go nie rozpoznaje i że jest znany jako legendarny podróżnik, który dawno temu wyruszył w wielką podróż w zaświaty. Dopełnieniem tego było to, gdy jeden z jego towarzyszy lekceważąc ostrzeżenie wyszedł na ląd i zamienił się w proch. Widząc to Bran postawił żagle i odpłynął.

</doc>
<doc id="1349385" url="https://pl.wikipedia.org/wiki?curid=1349385" title="Tetiszeri">
Tetiszeri

Tetiszeri – królowa egipska, żona faraona Senachtenre Ahmose z XVII dynastii i matka Sekenenre Tao oraz Ahhotep, którzy byli rodzicami faraonów Kamose i Ahmose I, założyciela XVIII dynastii.
Nie wywodziła się z rodziny królewskiej. Zmarła w czasie panowania swojego wnuka Ahmose, który zapoczątkował kult jej osoby, trwający również za następnych władców XVIII dynastii. Ufundował także babce cenotaf w Abydos, jej cenotaf powstał także w Memfis. 

</doc>
<doc id="1349386" url="https://pl.wikipedia.org/wiki?curid=1349386" title="The Masquerade Overture">
The Masquerade Overture

The Masquerade Overture – album studyjny zespołu Pendragon z 1996.
Spis utworów.
Album zawiera utwory:
Utwory z bonusowej edycji:
Skład zespołu.
Twórcami albumu są:

</doc>
<doc id="1349388" url="https://pl.wikipedia.org/wiki?curid=1349388" title="Kościół Notre Dame de Clignacourt w Paryżu">
Kościół Notre Dame de Clignacourt w Paryżu

Kościół Notre Dame de Clignancourt – kościół katolicki w 18. dzielnicy Paryża, dawniej Notre Dame, pod obecną nazwą od czasu włączenia Clignancourt w obręb Paryża po wielkiej przebudowie.
Historia.
Kościół został wzniesiony w połowie XIX wieku, w odpowiedzi na wyraźne potrzeby szybko rosnącej liczby mieszkańców wioski Clignancourt. Do tej pory należeli oni do parafii Saint Pierre de Montmartre i uczęszczanie do niewielkiego, położonego na wzgórzu kościoła stanowiło poważny problem.
Pierwszy kamień, pobłogosławiony przez arcybiskupa Paryża, pod nową świątynię położył Georges Haussmann 2 maja 1859 r. Energia mera Clignancourt Michel de Tretaigne'a pozwoliła na szybkie ukończenie prac: już w cztery lata później okazały, wzniesiony według projektu Lepeuxa kościół był gotowy. W dużej mierze prace wsparła finansowo cesarzowa Eugenia, która opłaciła budowę ołtarzy bocznych. Jednak już w 1870 r. zbuntowani mieszkańcy Clignancourt, zamieszkanego w ogromnej mierze przez robotników, splądrowali, a następnie spalili kościół.
Dziś jego współgospodarzem jest wspólnota portugalska.
Architektura.
Długość obiektu wynosi 99 metrów, szerokość 20 metrów, wysokość nawy – 33 metry. Wnętrze kościoła zdobią freski Emila Laffona oraz obrazy Romaina Cazesa. Kościół składa się z trzech naw (środkowa dwukrotnie wyższa od bocznych), transeptu oraz kaplicy Maryi Dziewicy. Fasada obiektu jest skromna. Wejście do kościoła wiedzie poprzez drzwi główne oraz dwa wejścia boczne, wszystkie ze skromnymi neorenesansowymi portalami. Centrum fasady stanowi neoromańska rozeta, znajdują się na niej dwa doryckie pilastry po obydwu jej stronach. Ponad prezbiterium wznosi się zwieńczona iglicą wieża.

</doc>
<doc id="1349390" url="https://pl.wikipedia.org/wiki?curid=1349390" title="As Good as Gold">
As Good as Gold

As Good as Gold – minialbum zespołu Pendragon z 1996. 
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1349391" url="https://pl.wikipedia.org/wiki?curid=1349391" title="Su-39">
Su-39

Su-39 (Su-25TM; kod NATO: "Frogfoot") – rosyjski samolot szturmowy, będący modyfikacją radzieckiego samolotu Su-25T, którego produkcja rozpoczęła się w 1996 roku. Samolot początkowo rozwijano pod oznaczeniem Su-25TM, następnie przemianowano na Su-39.
Samolot opracowano z wykorzystaniem doświadczeń nabytych podczas radzieckiej interwencji w Afganistanie. Modyfikacja obejmowała m.in. dodanie podkadłubowego zasobnika z radarem do wykrywania celów naziemnych, nawodnych i powietrznych, modyfikację układu chłodzącego, dodanie dodatkowego zbiornika paliwa oraz awioniki.
Historia.
Samolot Su-25TM, noszący oznaczenie biura konstrukcyjnego T-8TM, powstał w drodze dalszego rozwoju Su-25T (T-8M). Zachowano wyposażenie w ulepszony system optyczny obserwacyjno-celowniczy Szkwał-M w nosie kadłuba, z dalmierzem laserowym Priczał i podświetlaczem celu. W stosunku do poprzednika nowy wariant miał być wyposażony w podwieszane pod skrzydłami zasobniki ze stacją radiolokacyjną Kinżał oraz termowizorem Chod. Rozwój radaru Kinżał został zarzucony, również termowizor Chod okazał się zawodny, wobec czego zastosowano zasobnik z nowoczesnym radarem Kopjo-25 podwieszany pod kadłubem, rezygnując z przenoszenia dwóch środków obserwacji technicznej naraz. Zachowano w dalszym ciągu możliwość przenoszenia zamiast radaru zasobnika z kamerą niskiego poziomu oświetlenia Merkurij. Ulepszono też inne wyposażenie, przede wszystkim łącząc całość wyposażenia nawigacyjnego i celowniczego w jeden system SUW-25T Woschod z dwoma komputerami Orbita. W ramach dalszego rozwoju planowano umieścić radar Kopjo w nosie samolotu, a stację Szwał pod nim.
Pierwszy prototyp T-8TM-1 został przebudowany z prototypu Su-25T (T-8M-1) i oblatany 4 lutego 1991 roku, następnie w ten sposób powstał jeszcze drugi prototyp (z przebudowy T-8M-4). Dwa dalsze prototypy, o numerach bocznych 20 i 21, zbudowano i oblatano w Ułan-Ude 15 sierpnia 1995 roku (T-8TM-3) i w 1997 roku (T-8TM-4). Jednocześnie od 1995 roku samolot pod nowym oznaczeniem Su-39 zaczęto promować na eksport. W 1997 roku rozpoczęto w Ułan-Ude budowę serii pięciu samolotów dla lotnictwa rosyjskiego, lecz Rosja następnie ją anulowała z przyczyn finansowych.
Z uwagi na posiadanie radaru, w zestaw uzbrojenia włączono pociski powietrze-powietrze średniego zasięgu R-27R i R-77, próbując promować samolot na rynkach zagranicznych jako substytut myśliwca wielozadaniowego. W 1997 roku rosyjska centrala handlowa Roswoorużenije zaoferowała Polsce na salonie MSPO w Kielcach zakup samolotów Su-39, dostosowanych do standardów NATO, w charakterze samolotów wielozadaniowych, o 40-50% tańszych od myśliwców produkcji zachodniej. W analizie przydatności samolotu dla Polski strona rosyjska wskazywała, że duże możliwości zwalczania czołgów byłyby wartościowe w sytuacji najbardziej prawdopodobnego jej zdaniem konflikt zbrojnego na tle sporów terytorialnych z Niemcami; analizowała też zastosowanie samolotu w razie konfliktu Polski z pozostałymi sąsiadami, z wyłączeniem Rosji i Ukrainy. Cena samolotu miała nieoficjalnie wynosić ok. 30 milionów dolarów, a proponowano także ich montaż w Mielcu. Propozycja ta nie była przyjęta, a Polska następnie zakupiła w przetargu myśliwce wielozadaniowe F-16.

</doc>
<doc id="1349392" url="https://pl.wikipedia.org/wiki?curid=1349392" title="Guesch Patti">
Guesch Patti

Guesch Patti, właśc. Patricia Porasse (ur. 16 marca 1946 w Paryżu) – francuska piosenkarka z pogranicza muzyki pop i rock.
Jej pseudonim artystyczny powstał od "Guesch" (tak była nazywana w dzieciństwie) oraz "Patti" (zdrobnienie od imienia Patricia). Pierwszy występ przed publicznością zanotowała w wieku 9 lat, wystąpiła wówczas w przedstawieniu baletowym w Opéra National de Paris w Paryżu. Nagrała 5 albumów oraz wydała 15 singli, spośród których największy sukces odniósł utwór "Étienne" z debiutanckiej płyty "Labyrinthe", który w styczniu 1988 r. pięciokrotnie z rzędu notowany był na pierwszym miejscu francuskiej listy przebojów oraz zdobył status "Złotego singla" (za sprzedaż w liczbie 601 tys. sztuk).
Linki zewnętrzne.
 

</doc>
<doc id="1349396" url="https://pl.wikipedia.org/wiki?curid=1349396" title="Live in Kraków 1996">
Live in Kraków 1996

Live in Kraków 1996 – album koncertowy zespołu Pendragon z 1997 roku. Został nagrany podczas koncertu w Studiu Łęg w Krakowie w 1996 roku.

</doc>
<doc id="1349397" url="https://pl.wikipedia.org/wiki?curid=1349397" title="Mariusz Bondarczuk">
Mariusz Bondarczuk

Mariusz Aleksander Bondarczuk (ur. 24 lipca 1948 w Przasnyszu, zm. 11 czerwca 2017 tamże) – polski dziennikarz, wydawca, regionalista.
Życiorys.
Syn Eugeniusza i Heleny z Nizielskich. Absolwent Szkoły Podstawowej nr 1, następnie Liceum Ogólnokształcącego w Przasnyszu (matura 1966) i Wydziału Filologii Polskiej Uniwersytetu Mikołaja Kopernika w Toruniu (dyplom 1971). Był sekretarzem Klubu Inteligencji Katolickiej w Toruniu (1971-1974), nauczycielem języka polskiego w szkołach średnich w Warszawie i w Przasnyszu, instruktorem w Centralnym Ośrodku Upowszechniania Kultury w Warszawie oraz w Miejskich Domach Kultury w Przasnyszu i Makowie Mazowieckim (1974-1978). Następnie kierował radiowęzłem w zakładzie ZWAR w Przasnyszu (1978-1981) i był korespondentem pisma zakładowego "Wysokie Napięcia".
Redagował czasopismo "Solidarność Przasnyska" (1980-1981). W latach 1971-1989 był inwigilowany przez SB (sprawa operacyjnego rozpoznania kryptonim "Polonista"). 13 grudnia 1981 został internowany w Iławie na okres 5 miesięcy. W latach 1983-1989 prowadził kursy dla narzeczonych w parafii św. Wojciecha w Przasnyszu.
Wydawał (wspólnie z Jerzym Kowalskim) i redagował czasopismo "Przasnyska Niezależna" (1989-1991), następnie od 1991 do 1999 był redaktorem naczelnym i wydawcą "Gazety Przasnyskiej". Należał do pierwszego zespołu regionalnego dodatku "Gazety Wyborczej", był korespondentem ostrołęckiego "Radia Oko", współpracował z internetowym "Radiem Przasnysz".
Publikował teksty w prasie krajowej ("Więź", "Życie Warszawy", "Tygodnik Powszechny", "Mówią Wieki" i in.), regionalnej (m.in. "Tygodnik Ciechanowski", "Tygodnik Ostrołęcki") i zagranicznej ("Nowy Dziennik" – Nowy Jork, "Nowiny-Kurier" – Izrael).
Jest autorem książek o tematyce regionalnej: "Kronika Gimnazjum i LO w Przasnyszu 1923-1993" (1993), "Piątego dnia – życie i zagłada Żydów w Krasnosielcu" (1996), redaktorem i wydawcą opracowania "Misjonarze i barbarzyńcy. Opowieści o życiu codziennym i niecodziennym przasnyskiego ogólniaka 1923-2004" (2006). W latach 1991-2001 był prezesem Towarzystwa Przyjaciół Ziemi Przasnyskiej, od 2011 pełnił funkcję wiceprezesa.
W 2009 otrzymał Medal Stanisława Ostoja-Kotkowskiego w kategorii "Medal Honorowy".

</doc>
<doc id="1349404" url="https://pl.wikipedia.org/wiki?curid=1349404" title="Akcjonizm wiedeński">
Akcjonizm wiedeński

Akcjonizm wiedeński – ruch artystyczny działający w latach 60. i 70. XX wieku, wyrastający ze sprzeciwu wobec katolicko-mieszczańskiego stylu życia w powojennej Austrii. W swoich działaniach stosował happening, fluxus i inne działania o charakterze prowokacyjnym.
Historia.
Głównymi protagonistami nurtu byli Hermann Nitsch, Günter Brus, Otto Muehl, Rudolf Schwarzkogler. W latach 1970/1971 nastąpił podział drogi artystycznej wśród uczestników ruchu. Mühl i Nitsch uczestniczyli jeszcze sporadycznie w performance, które już jednak nie były uważane za akcjonizm wiedeński.
Artyści wypracowali mowę ciała, zastępującą język pisany i słowny. Za cel stawiali sobie osiągnięcie całkowitej swobody cielesnej, kulturowej oraz przełamanie mentalnych przyzwyczajeń społeczeństwa austriackiego. Celem było samopoznanie. Swoje rozważania opierali na psychoanalizie Freuda.
Akcje ich były często uznawane za kontrowersyjne. Wykorzystywali element rytuałów. Orgie seksualne, zabawy, misteria, torturowanie i zabijanie zwierząt traktowane były jako te rytuały. Wykorzystywali też symbole, takie jak krew, krzyż, baranek, narządy płciowe. 
Jedno z najbardziej znanych działań akcjonistów Brusa, Mühla i Oswalda Wienera, nazwane przez media Uni-Ferkelei, miało miejsce 7 czerwca 1968. Złamano wówczas wiele tabu, takich jak: nagość, załatwianie potrzeb naturalnych, masturbacja, biczowanie, samookaleczenie, smarowanie własnych ciał ekskrementami i wymiocinami – wszystko to podczas wykonywania austriackiego hymnu narodowego, spowodowało postawienie w stan oskarżenia wszystkich jego wykonawców.

</doc>
<doc id="1349405" url="https://pl.wikipedia.org/wiki?curid=1349405" title="Konkurs Piosenki Eurowizji 1959">
Konkurs Piosenki Eurowizji 1959

4. Konkurs Piosenki Eurowizji został rozegrany w środę, 11 marca 1959 w Palais des Festivals et des Congrès w Cannes. Organizatorem konkursu był francuski nadawca publiczny Radiodiffusion-télévision française (RTF). Koncert poprowadziła Jacqueline Joubert.
Finał konkursu wygrała Teddy Scholten, reprezentantka Holandii z piosenką „Een beetje” autorstwa Willy’ego van Hemerta i Dicka Schalliesa, za którą zdobyła 21 punktów.
Lokalizacja.
4. Konkurs Piosenki Eurowizji został zorganizowany w Palais des Festivals et des Congrès w Cannes. Hala została zbudowana dziesięć lat wcześniej z myślą o zorganizowaniu w nim Międzynarodowego Festiwalu Filmowego. Hala znajduje się na promenadzie miasta, którą wyznacza bulwar La Croisette. Obecnie znajduje się tam hotel JW Marriott Cannes.
Przebieg konkursu.
W 1959 Europejska Unia Nadawców (EBU) wprowadziła nową regułę mówiącą, że krajowi nadawcy publiczni biorący udział w konkursie nie mogą powołać do swoich komisji jurorskich profesjonalnych wydawców lub kompozytorów. Każdy reprezentant wykonywał konkursowy utwór na tle widoku ze swojego kraju.
Po ogłoszeniu wyników konkursowy utwór zaprezentował ponownie nie tylko zwycięzca, czyli Teddy Scholten z Holandii, ale także zdobywcy drugiego i trzeciego miejsca, czyli duet Pearl Carr i Teddy Johnson z Wielkiej Brytanii oraz Jean Philippe z Francji.
Każdemu reprezentantowi towarzyszyła orkiestra, którą kierował wyznaczony przez kraj dyrygent. Głównym dyrygentem konkursu był Franck Pourcel, który wystąpił również podczas przerwy między zakończeniem prezentacji konkursowej a rozpoczęciem podawania głosów przez wszystkie państwa.
Kraje uczestniczące.
W konkursie wzięło udział 11 krajów, w tym debiutujące Monako. Z uczestnictwa podczas imprezy wycofał się Luksemburg, natomiast Wielka Brytania powróciła do udziału po rocznej przerwie.
Podczas konkursu w 1959 wystąpiło dwóch artystów, którzy reprezentowali swój kraj w poprzednich latach: Birthe Wilke reprezentowała Danię na 2. Konkursie Piosenki Eurowizji, a Domenico Modugno z Włoch wystąpił konkursie w 1958.
Wyniki.
Legenda:
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1958 wraz z nazwiskami sekretarzy, którzy przekazywali punkty od swojego państwa. Każdy krajowy nadawca miał również swojego komentatora, który relacjonował w ojczystym języku przebieg konkursu. Ich nazwiska również zostały podane poniżej:

</doc>
<doc id="1349406" url="https://pl.wikipedia.org/wiki?curid=1349406" title="The Captain &amp; the Kid">
The Captain &amp; the Kid

The Captain &amp; The Kid – dwudziesty dziewiąty studyjny album brytyjskiego piosenkarza i kompozytora Eltona Johna, wydany w 2006 roku. Jest to zarazem drugi autobiograficzny album (kontynuacja wydanego w 1975 Captain Fantastic and the Brown Dirt Cowboy. The Captain &amp; The Kid mówi o wydarzeniach w życiu Eltona Johna i Berniego Taupina odkąd zaczęli współpracę niemal 40 lat wcześniej.
O albumie.
Wydawnictwo Interscope Records postanowiło, że w wypadku tej płyty nie będą wyodrębniane single mające za zadanie promowanie albumu, a to w celu podkreślenia formy albumu koncepcyjnego w jakiej "The Captain And The Kid" został wydany. Mimo to, w stacjach radiowych np. w Wielkiej Brytanii można było usłyszeć utwór "The Bridge". Z całą pewnością krążek nie jest wydawnictwem komercyjnym, skierowanym do mas.
Na albumie wyraźnie słychać połączenie rozmaitych stylów muzycznych. Znajdziemy tu elementy country ("The Captain And The Kid", "I must Have Lost it On The Wind"), rock'n'rolla ("Just Like Noah's Ark", soft rocka ("I Wouldn't Have You Any Other Way"), rock ballad ("The Bridge","Blues Never Fade Away", a także "Postcard From Richard Nixon"). Na płycie praktycznie można znaleźć odwołania do całej twórczości Eltona.
Każdy utwór opisuje pewien etap z życia Eltona i Berniego albo podejmuje ważne tematy dotyczące życia. "Postcard From Richard Nixon" jest jakby rozpoczęciem historii. Opisuje moment w którym Elton i Bernie przyjeżdżają do Ameryki na początku lat 70. XX w., pod koniec prezydentury Nixona. Nixon musi odejść z urzędu, ale oni mogą zostać w Ameryce, wiedza, że tutaj czeka ich przyszłość, spełnienie marzeń (Bernie Taupin ucałował ziemię, kiedy po raz pierwszy stanął w USA). "Just Like Noah's Ark" bywa odbierany jako wskazanie na ówczesne trendy w muzyce, stąd brzmienie w stylu Rolling Stonesów oraz tekst podejmujący temat miłości, przetrwania, a także ówczesnej branży rozrywkowej i chęci ludzi dążenia do sukcesu i sławy. "Wouldn't Have It Any Other Way (NYC)" jest utworem niezwykle ważnym dla Eltona, bo opisującym jego tak ukochany Nowy Jork. Jest kontynuacja utworów "Mona Lisa and Mad Hatters" czy "Empty Garden", ale nie tylko. Opisuje sposób życia artystów w Nowym Jorku. Nawiązuje także to osobistego życia Eltona. "Tinderbox" jest o współpracy Berniego i Eltona. "Tinderbox" to w tłumaczeniu polskim 'pojemnik na hubkę i krzesiwo', służące do rozpalania ognia. To aluzja do współpracy Eltona i Berniego – dwa elementy łączą się w całość i dają piękny efekt (w przenośni: rozpalają ogień).
"And The House Fell Down" jest utworem o uzależnieniach i pędzie życia, który nie każdy wytrzymuje. 'Blues Never Fade Away" porusza temat śmierci. Śmierć jest tu pojmowana jako los: kto ma szczęście ten przeżyje, kto nie – umrze. I nikt nie wie, dlaczego tak jest. Utwór wspomina takie osoby jak Ryan White (" He was not fanous but I sure did love him...", przyjaciółka Berniego z Los Angeles, które została zastrzelona na ulicy ("She was twenty one with her life ahead..."), Gianni Versace ("He shone so bright with a lust for life...", (ale niektórzy dopatrują się tutaj aluzji do osoby Freddiego Mercury'ego) i w końcu John Lennon, jedyny, którego imię zostało wymienione. "The Bridge" jest o wyborach, które musimy w życiu dokonywać. Każdy z nas dochodzi w życiu do tzw. "rozstaju dróg", albo, tak jak w piosence "do mostu" i musi zdecydować, czy iść dalej czy zawrócić, albo którą droga iść. Jest tu mowa o ryzyku, które jednak warto podejmować, bo bez ryzyka nie ma wielkich sukcesów. "I Must Have Lost It On the Wind" jest o tym, że życie wciąż biegnie, nie zatrzymuje się nie cofa. To co kiedyś dla nas miało znaczenie, teraz już może nie być tak ważne. Coś przychodzi i coś mija. Jednak z błędów trzeba wyciągać wnioski." I Must Have Lost It On the Wind" jest powiedzeniem kowbojskim. Kiedy powiemy coś do kowboja, lecz on nie usłyszy albo nie zrozumie, mówi "oh, I have lost it On the Wind". "Old '67" jest o tym, jak Elton i Bernie pewnego razu spotkali się w domu Eltona w Nicei i wspominali wspólnie przeżyte chwile. Wspominali czas, kiedy ich drogi się zeszły, czyli stary rok 67.
Tytułowa piosenka z album "The Captain And The Kid" jest dalszą częścią utworu "Captain Fantastic And The Dirty Brown Cowboy". Jest po prostu jeszcze jedną o kapitanie i dziecku ("Just one more tale about the Captain and the Kid").
Szata graficzna.
Ilustracja na froncie okładki płyty ukazuje Eltona Johna siedzącego na dworze przy czarnym fortepianie. W tle natomiast widzimy Berniego Taupina jako kowboja jadącego na koniu. Książeczka zawiera zdjęcia Eltona Johna i Berniego Taupina pochodzące z całego okresu kariery, a także słowa zawartych piosenek, także "Across the River Thames" i "12", które nie ukazały się na płycie (Across the River Thames jest utworem bonusowym, możliwym do ściągnięcia z sieci), natomiast "12" jest aluzją do "Dogs In The Kitchen" z "Captain Fantastic and The Dirt Brown Cowboy". Melodia do obu nigdy nie powstała, jednak słowa znajdują się w książeczkach załączonych do płyt.
Popularność.
"The Captain &amp; The Kid" w Wielkiej Brytanii dotarł na #6 pozycję, co znakomicie przebiło poprzedni album muzyka "Peachtree Road" z 2004, który zdobył jedynie #21 pozycję. Wydawnictwo sprzedało się w nakładzie niemal 6.5 miliona egzemplarzy na całym świecie, docierając w USA do miejsca #18, na krótko przed spadkiem w notowaniach. John jasno wyraził swój zawód sprzedaży "Peachtree Road" na koncertach wczesnym 2007, grożąc zerwaniem kontraktu z wydawnictwem.

</doc>
<doc id="1349409" url="https://pl.wikipedia.org/wiki?curid=1349409" title="Overture 1984–1996">
Overture 1984–1996

Overture 1984–1996 – kompilacja utworów zespołu Pendragon wydana w 1998.
Spis utworów.
Album zawiera:
Skład zespołu.
Twórcami albumu są:

</doc>
<doc id="1349411" url="https://pl.wikipedia.org/wiki?curid=1349411" title="Moving Mountains">
Moving Mountains

Moving Mountains – singiel amerykańskiego piosenkarza Ushera. Utwór pochodzi z jego piątego studyjnego albumu "Here I Stand".
Teledysk.
Teledysk do piosenki "Moving Mountains" miał premierę 27 maja 2008 roku w programie Total Request Live w stacji muzycznej MTV.

</doc>
<doc id="1349415" url="https://pl.wikipedia.org/wiki?curid=1349415" title=".22 WMR">
.22 WMR



</doc>
<doc id="1349417" url="https://pl.wikipedia.org/wiki?curid=1349417" title="Once Upon a Time in England Volume 1">
Once Upon a Time in England Volume 1

Once Upon a Time in England Volume 1 – kompilacja utworów zespołu Pendragon wydana w 1999. Zawiera utwory ze wczesnej działalności zespołu, mniej znane lub wcześniej niepublikowane.
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1349418" url="https://pl.wikipedia.org/wiki?curid=1349418" title="Freedom Arms">
Freedom Arms

Freedom Arms - amerykańska firma produkująca rewolwery założona w 1978 roku. Jej siedziba mieści się w Freedom w stanie Wyoming. Jednym z jej założycieli był Dick Casull.
Początkowo firma wytwarzała dwa rodzaje rewolwerów. Jednym były miniaturowe rewolwery kalibru .22 Short (od 1980 roku także .22 WMR), drugim duże rewolwery zasilane różną amunicją. W 1999 roku ofertę ograniczono do rewolwerów Model 83 i Model 97. Oba te rewolwery są broniami pełnowymiarowymi, z mechanizmem spustowym SA, przypominającymi wyglądem rewolwer Colt SAA.

</doc>
<doc id="1349419" url="https://pl.wikipedia.org/wiki?curid=1349419" title="Police Squad!">
Police Squad!

Police Squad! In color (pol. "Brygada specjalna" lub "Brygada specjalna w kolorze") – 6-odcinkowy amerykański serial kryminalny i komediowy wyprodukowany w roku 1982, parodia filmów policyjnych. W roli głównej wystąpił Leslie Nielsen jako porucznik wydziału specjalnego sierżant Frank Drebin. Za kontynuację serialu można uznać filmy z cyklu "Naga broń".
Odcinki.
Kolejność zgodna z chronologią produkcji (kolejność emisji odcinków była inna):

</doc>
<doc id="1349420" url="https://pl.wikipedia.org/wiki?curid=1349420" title="Wallraf-Richartz-Museum &amp; Fondation Corboud">
Wallraf-Richartz-Museum &amp; Fondation Corboud

Wallraf-Richartz-Museum &amp; Fondation Corboud w Kolonii – jedno z największych muzeów w Niemczech. Mieści zbiory malarstwa i grafiki od średniowiecza do okresu międzywojennego. Kolekcja malarstwa średniowiecznego jest jedną z największych w Europie. Wśród niej znajdują się dzieła malarzy reprezentujących tzw. szkołę kolońską, m.in. Stefana Lochnera. Zbiory mieszczą się w czwartej w dziejach muzeum siedzibie, w centrum miasta niedaleko kolońskiego ratusza.
Dzieje.
W 1824 w Kolonii powstało muzeum miejskie. Od 1827 do 1860 kolekcja dzieł znajdowała się przy ul. Trankgasse 7; znana była jako "Wallrafianum". Oprócz dzieł malarstwa instytucja ta zajmowała się zbiorem archiwów z kolońskich bibliotek, uniwersytetu i innych muzeów. Nazwa muzeum pochodzi od nazwiska kanonika i rektora uniwersytetu kolońskiego Ferdinanda Franza Wallrafa (1748-1824). Pierwszym dyrektorem Wallrafianum został kupiec, malarz i kolekcjoner dzieł sztuki Matthias Joseph de Noël (1782-1849).
W 1851 koloński kupiec Johann Heinrich Richartz (1795-1861) zainwestował talarów w budowę Kölner Hof – nowej siedziby zbiorów, która powstała przy klasztorze Franciszkanów. Nowy gmach w stylu angielskiego neogotyku zaprojektował w 1851 budowniczy i architekt działający przy rozbudowie katedry, Ernst Friedrich Zwirner. W 1861 nowe muzeum zostało otwarte. Po zniszczeniach II wojny światowej powstał kolejny gmach, zaprojektowany przez Rudolfa Schwarza, zaś w 2001 obecny, dzieło architekta Oswalda Mathiasa Ungersa. Szwajcarski mecenas i kolekcjoner dzieł sztuki Gérard Corboud wzbogacił kolońskie zbiory malarstwa o dzieła francuskich impresjonistów.
Zbiory.
Malarstwo średniowieczne.
Wallraf-Richartz-Museum &amp; Fondation Corboud (WRM&amp;FC) znane jest z bogatych zbiorów sztuki średniowiecznej, głównie gotyckiego malarstwa tablicowego, który kolekcjonowali bracia Sulpiz (znany również ze znalezienia XIV-wiecznego projektu fasady katedry kolońskiej) i Melchior Boisserée. Dzieła te pochodziły z kościołów, klasztorów Kolonii i Nadrenii, które w okresie reformacji zostały zaadaptowane do nowych funkcji, bądź sekularyzowane, przede wszystkim w XIX wieku. Następnie nabył je Ferdinand Franz Wallraf i odtąd tworzą główną część kolekcji muzeum. Stanowią unikatowy zbiór gotyckich ołtarzy i pojedynczych obrazów, z XIV-XV w., wykonanych przez Stephana Lochnera i anonimowych malarzy m.in. Mistrza Świętej Weroniki, Mistrza Życia Marii, Mistrza Świętego Wawrzyńca, Mistrza Legendy Świętego Jerzego, Mistrza Świętego Bartłomieja, Mistrza Cyklu Świętej Urszuli i wielu innych przedstawicieli tzw. szkoły kolońskiej.
Malarstwo nowożytne.
Zbiory malarstwa nowożytnego tworzą przede wszystkim dzieła malarstwa niderlandzkiego. Malarstwo holenderskie reprezentują obrazy Rembrandta, Maertena van Heemskerck, Gerrita van Honthorst, zaś flamandzkie Petera Paula Rubensa i Antoona van Dycka.
Ponadto Wallraf-Richartz-Museum posiada dzieła m.in. malarstwa francuskiego (François Boucher) i szkoły weneckiej (Paris Bordone).
Malarstwo XIX i XX wieku.
Szeroki zakres obejmują dzieła malarstwa XIX-wiecznego: przede wszystkim przedstawicieli niemieckiego romantyzmu takich jak Jacob Philipp Hackert, Johann Christian Reinhart, Joseph Anton Koch, Caspar David Friedrich, Carl Blechen, Gerhard von Kügelgen, oraz nazareńczyków (Eduard Bendemann, ). W muzeum znajduje się wiele dzieł kolońskiego malarza Wilhelma Leibla. Zbiory malarstwa realistycznego tworzą obrazy m.in. Gustave Courbeta, Maxa Liebermanna, Adolpha Menzla. Wśród dzieł symbolizmu w muzeum można zobaczyć obrazy Arnolda Böcklina, Franza von Stucka, Jamesa Ensora, oraz Edvarda Muncha. Wśród ponad 170 dzieł zakupionych przez Gérarda Corbouda można zobaczyć przede wszystkim dzieła impresjonistów i postimpresjonistów m.in. Édouarda Maneta, Claude Moneta, Pierre’a-Auguste’a Renoir, Berthe Morisot, Armanda Guillaumina oraz Vincenta van Gogha, Paula Gauguina, Paula Signaca i innych.
Rzeźba.
Muzeum posiada także dzieła XIX-wiecznej rzeźby takich artystów jak m.in. (Jean-Antoine Houdon, Rudolf Schadow, Pierre-Auguste Renoir, Auguste Rodin).
Grafika.
Wallraf-Richartz-Museum to również bogaty zbiór grafiki liczący ok. 75 000 dzieł, w tym dzieła graficzne różnych technik, miniatury na pergaminie, kartonach i papierze, zbiory rysunku, zarówno pojedynczych egzemplarzy, jak szkicowników od średniowiecza do początku XX stulecia.
Znalazły się tam dzieła takich twórców jak Leonardo da Vinci, Rafael, Albrecht Dürer, Luca Cambiaso, Hendrik Goltzius, Rembrandt van Rijn, Caspar David Friedrich, Philipp Otto Runge, Karl Friedrich Schinkel, Carl Spitzweg, Anselm Feuerbach, Edvard Munch, Max Liebermann, Lovis Corinth i Auguste Rodin. Wśród projektów architektonicznych w zbiorach kolońskich znalazły się rysunki m.in. Jakoba Ignaza Hittorffa, Jeana-Baptista Lepère.

</doc>
<doc id="1349421" url="https://pl.wikipedia.org/wiki?curid=1349421" title="Civitan">
Civitan



</doc>
<doc id="1349422" url="https://pl.wikipedia.org/wiki?curid=1349422" title="Once Upon a Time in England Volume 2">
Once Upon a Time in England Volume 2

Once Upon a Time in England Volume 2 – kompilacja utworów zespołu Pendragon wydana w 1999. Zawiera dema utworów oraz wcześniej niepublikowane nagrania.
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1349429" url="https://pl.wikipedia.org/wiki?curid=1349429" title="The Round Table">
The Round Table

The Round Table – kompilacja utworów zespołu Pendragon wydana w 2001.
Spis utworów.
Album zawiera:
Skład zespołu.
Twórcy albumu:

</doc>
<doc id="1349432" url="https://pl.wikipedia.org/wiki?curid=1349432" title="Oligofazja">
Oligofazja

Oligofazja – zaburzenie mowy występujące u osób upośledzonych umysłowo. Oligofazja zaliczana jest do grupy zaburzeń związanych z niewykształconymi sprawnościami percepcyjnymi. Mowę u takich ludzi charakteryzuje: ubogie słownictwo, agramatyzmy, wadliwa artykulacja, trudność w budowaniu zdań, występuje echolalia.
Nie przekreśla to jednak szans na opanowanie i odpowiedni rozwój mowy. Zaburzenie leczone jest terapią logopedyczną, która u tych dzieci trwa jednak dłużej niż u ich rówieśników. Zajęcia wymagają krótkich, zmiennych form pracy, dostosowanych do możliwości dziecka, pobudzających jego zainteresowanie. W zajęciach należy łączyć pracę z zabawą.

</doc>
<doc id="1349433" url="https://pl.wikipedia.org/wiki?curid=1349433" title="Makita">
Makita

 – japoński producent elektrycznych i spalinowych narzędzi z siedzibą w Anjō w prefekturze Aichi. Przedsiębiorstwo zostało założone 21 marca 1915 roku.
Makita w Polsce.
Polski oddział firmy został założony w styczniu 1995 roku w Bielsku-Białej, zapewniając przy tym dystrybucję na terenie całego kraju poprzez rzetelnie dobraną sieć punktów dilerskich.

</doc>
<doc id="1349436" url="https://pl.wikipedia.org/wiki?curid=1349436" title="Freedom (organizacja anarchistyczna)">
Freedom (organizacja anarchistyczna)



</doc>
<doc id="1349437" url="https://pl.wikipedia.org/wiki?curid=1349437" title="CIRC">
CIRC



</doc>
<doc id="1349439" url="https://pl.wikipedia.org/wiki?curid=1349439" title="(7626) Iafe">
(7626) Iafe

(7626) Iafe – planetoida z pasa głównego asteroid okrążająca Słońce w ciągu 5 lat i 230 dni w średniej odległości 3,16 j.a. Została odkryta 20 sierpnia 1976 roku w Obserwatorium Féliksa Aguilara przez zespół "El Leoncito Station". Nazwa planetoidy pochodzi od "IAFE" (Instituto de Astronomía y Física del Espacio), Argentyńskiego Instytutu Astronomii i Przestrzeni Kosmicznej, założonego w kwietniu 1971 roku. Przed nadaniem nazwy planetoida nosiła oznaczenie tymczasowe (7626) 1976 QL2.

</doc>
<doc id="1349440" url="https://pl.wikipedia.org/wiki?curid=1349440" title="Johann Walter">
Johann Walter

Johann Walter (ur. 1496 w Kahla, zm. 25 marca 1570 w Torgau) – niemiecki kompozytor, kantor i kapelmistrz okresu renesansu.
Był najwybitniejszą postacią muzyki protestanckiej. W latach 1521–1525 studiował w Lipsku i śpiewał w kapeli elektora saskiego w Altenburgu. W 1526 osiadł w Torgau, gdzie był kantorem w szkole łacińskiej. Od 1548 roku prowadził kapelę dworską w Dreźnie.
Był wybitnym działaczem reformacji, łączyła go przyjaźń z Marcinem Lutrem, któremu służył radą w sprawach muzyki. Luter zakładał dla młodzieży szkoły śpiewu (kantoraty). Walter był współtwórcą chorału luterańskiego.
Autor śpiewnika ("Geystliche Gesangk Buchleyn" pierwszy śpiewnik protestancki z przedmową Lutra), w którym było 38 pieśni niemieckich i 5 łacińskich, ułożonych w czterogłosie (rozszerzonych w późniejszych wydaniach do 5-6 głosów). Zgodnie z przestrzeganą bezwzględnie tradycją "cantus firmus" pojawia się w nich tylko tenor i tylko niektóre melodie padają w głosie najwyższym.
Dzieła muzyczne.
Skomponował ponadto 2 pasje chorałowe i jest autorem zbioru fug instrumentalnych.

</doc>
<doc id="1349446" url="https://pl.wikipedia.org/wiki?curid=1349446" title="Włodzimierz Ścibor-Rylski">
Włodzimierz Ścibor-Rylski

Włodzimierz Stanisław Maria Ścibor-Rylski herbu Ostoja (ur. 14 kwietnia 1914 we Lwowie, zm. 19 września 1939 w Sierakowie w Puszczy Kampinoskiej) – podporucznik rezerwy kawalerii Wojska Polskiego, działacz katolicki, prawnik, uczestnik wojny obronnej we wrześniu 1939.
Życiorys.
Uczęszczał do jednego ze lwowskich gimnazjów, egzamin maturalny zdał w 1931. W 1935 ukończył studia prawnicze na Uniwersytecie Lwowskim, zdobył również wykształcenie rolnicze na dwuipółletnich Wyższych Kursach Rolniczych Turnaua. Był aktywistą Stowarzyszenia Katolickiej Młodzieży Akademickiej "Odrodzenie", od czasów gimnazjalnych uczestnicząc w pracach oświatowych i charytatywnych; w latach 1933-1935 prezesował kołu "Odrodzenia" na Uniwersytecie Lwowskim, a od 1932 wspólnie z Jerzym Turowiczem redagował biuletyn organizacji "Dyszel w głowie", na łamach którego zamieszczał artykuły o społecznym zaangażowaniu katolików. Działalnością charytatywną zajmował się również jako członek Towarzystwa św. Wincentego a Paulo.
W latach 1935-1936 odbył służbę wojskową. Ukończył Szkołę Podchorążych Rezerwy Kawalerii w Grudziądzu (X rocznik) i odbył praktykę w 9 Pułku Ułanów Małopolskich w Trembowli. Po zwolnieniu z wojska przeniósł się do Warszawy, gdzie odbył praktykę zawodową w miejscowej Izbie Rolniczej. Działał w tym okresie w warszawskim kole "Odrodzenia". W 1937 osiadł w majątku Kolińce (powiat tłumacki). Powołał do życia Kółko Rolnicze w Trembowli, prowadząc w nim następnie działalność oświatową, a w Kolińcach pobudował okazały dom; założył też rodzinę, poślubiając w październiku 1938 Teresę Wandę Sokołowską, także działaczkę "Odrodzenia". Na stopień podporucznika został mianowany ze starszeństwem z 1 stycznia 1938 i 8. lokatą w korpusie oficerów rezerwy kawalerii.
W obliczu zagrożenia wojennego w sierpniu 1939 zmobilizowany został do 9 Pułku Ułanów Małopolskich i wyznaczony na stanowisko dowódcy I plutonu w 4. szwadronie. Poległ 19 września 1939 w walkach w Puszczy Kampinoskiej. Zwłoki Ścibora-Rylskiego odnaleziono i zidentyfikowano jesienią 1940, pochowany został na cmentarzu w Laskach pod Warszawą.
Pośmiertnie odznaczony został Srebrnym Krzyżem Orderu Virtuti Militari oraz czterokrotnie Krzyżem Walecznych.

</doc>
<doc id="1349455" url="https://pl.wikipedia.org/wiki?curid=1349455" title="Rare Cuts (EP)">
Rare Cuts (EP)

Rare Cuts – minialbum grupy Bullet for My Valentine wydany tylko na terenie Japonii. Płyta zawiera wszystkie utwory bonusowe pochodzące z wydanej na terenie USA reedycji albumu "The Poison" oraz cover piosenki „Domination” zespołu Pantera, który wcześniej umieszczony został na singlu „Tears Don't Fall”. Płyta DVD zawiera cały materiał filmowy nagrany podczas koncertu grupy w Tokio oraz teledysk do utworu „Tears Don't Fall”. Album nie zyskał dużej popularności, głównie z powodu tego, że uważano go za "fake'a" lub "bootlega". Mogło być to spowodowane tym, że płyta nie została uwzględniona w oficjalnej dyskografii zespołu.
Linki zewnętrzne.
Release At Interpunk!

</doc>
<doc id="1349459" url="https://pl.wikipedia.org/wiki?curid=1349459" title="Czesław Polewiak">
Czesław Polewiak

Czesław Polewiak (ur. 1 stycznia 1944 w Jeżopolu) – polski kolarz szosowy i przełajowy.
Skutecznie łączył uprawianie kolarstwa szosowego i przełajowego. Pięciokrotnie startował w mistrzostwach świata w kolarstwie przełajowym (amatorów): w 1967 był 22. (jako jedyny z Polaków nie został zdublowany), w 1973 był 23., ale już w 1974 zajął piąte miejsce, a w 1975 szóste. W ostatnim swoim występie w 1976 był 17. Siedem razy był mistrzem Polski w przełajach: w 1964, 1965, 1966, 1970, 1971, 1974 i 1975.
Trzykrotnie wziął udział w Wyścigu Pokoju: w 1966 był 22., w 1967 - 15., a w 1972 ponownie 22. Zajął 2. miejsce w Tour de Pologne 1970. Był mistrzem Polski w wyścigu górskim w 1971, wicemistrzem w 1965 i brązowym medalistą w 1968. Zdobył także srebrny medal w mistrzostwach Polski w drużynowym wyścigu na czas w 1964 (w zespole LZS Nowogard).
Zajął 3. miejsce w Wyścigu Dookoła Austrii w 1968, a w 1971 był czwarty. Zwyciężył w Małopolskim Wyścigu Górskim i w Wyścigu Dziennika Łódzkiego, oba w 1966.
Był zawodnikiem LZS Nowogard, LKS Gryf Szczecin i WKS Flota Gdynia.

</doc>
<doc id="1349461" url="https://pl.wikipedia.org/wiki?curid=1349461" title="Strzelba Norinco HP9-1">
Strzelba Norinco HP9-1

Norinco HP9-1 (Type 97-1) – chińska strzelba typu pump action, będąca kopią amerykańskiej strzelby Remington 870. Broń jest wykorzystywana przez chińską Zbrojną Policję Ludową oraz produkowana jest na eksport (m.in. do Stanów Zjednoczonych, gdzie sprzedawana jest na rynku cywilnym pod nazwą Norinco Hawk 982).

</doc>
<doc id="1349466" url="https://pl.wikipedia.org/wiki?curid=1349466" title="Remington 11-87">
Remington 11-87



</doc>
<doc id="1349468" url="https://pl.wikipedia.org/wiki?curid=1349468" title="Kantyła">
Kantyła

Kantyła (1414, ok. 1423-4 "Canten", "Cantil", 1570 "Kanilla", niem. "Kantilla" / "Kantylla") – osada (pierwotnie folwark i leśniczówka) położona w Polsce, w województwie kujawsko-pomorskim, w powiecie brodnickim, w gminie Brzozie, około 8 km na północny wschód od Brodnicy.
W latach 1975–1998 osada położona była w województwie toruńskim.
We wsi zachowały się fragmenty zabudowań zespołu dworsko-parkowego (ich pierwotna funkcja obecnie niemożliwa do identyfikacji), około 70-letnia aleja świerkowa oraz resztki starodrzewia parkowego (jesiony, robinie akacjowe), a także krzewy ozdobne (lilak, jaśminowiec).
Wieś ma połączenie z Jajkowem i Świeciem poprzez drogę gminną nr 080301C Jajkowo – Świecie.

</doc>
<doc id="1349471" url="https://pl.wikipedia.org/wiki?curid=1349471" title="Notre Dame de la Croix de Ménilmontant">
Notre Dame de la Croix de Ménilmontant

Kościół Notre Dame de la Croix de Ménilmontant - katolicki kościół eklektyczny w dzielnicy Ménilmontant, w 20. okręgu paryskim. 
Historia.
Wieś Ménilmontant do połowy XIX w. należała do parafii w pobliskim Belleville, jednak w pierwszej połowie XIX w., gdy ta spokojna dotąd wieś nagle stała się ogromną dzielnicą robotniczą, koniecznością stała się budowa nowego kościoła. W 1823 została wybudowana kaplica nosząca identyczne wezwanie jak obecny kościół. W miarę upływu lat i ona okazała się jednak zbyt mała (mieściło się w niej jedynie 400 wiernych). O wyborze patronki kościoła przesądziła znajdująca się w nim cudowna rzeźba Maryi z Menilmontant, obecnie zaginiona. 
Prace nad nowym kościołem rozpoczęto w 1863 r., równolegle kontynuując prace budowlane. Jednak już rok później, w czasie Komuny Paryskiej, w której robotnicy Belleville i Ménilmontant wzięli masowy udział, obiekt zaadaptowano na klub polityczny i to tutaj 6 maja 1871 przeprowadzono głosowanie nad losem zakładników wziętych przez komunardów, decydując o ich rozstrzelaniu. Po upadku Komuny podjęto na nowo prace budowlane, a w 1874 r. kościół otrzymał organy autorstwa Aristide'a Cavaillé-Colla, słynnego konstruktora organów, uważane za najbardziej udany z jego instrumentów. 
Architektura.
Kościół posiada 97 metrów długości, 38 - szerokości, 20 metrów wysokości w nawie. Wolnostojąca dzwonnica osiąga rozmiar 78 metrów. Obiekt łączy w sobie cechy stylów neoromańskiego i neogotyku. Wejście do kościoła wiedzie poprzez troje drzwi, środkowe z imponującym neoromańskim portalem. Fasada obiektu jest jednowieżowa. Znajdują się na niej trzy rozety, po jednej nad każdym wejściem, przy czym środkowa z nich, dekorowana bogatym maswerkiem i płaskorzeźbami, stanowi centrum fasady. Ponad nią znajdują się dwa ażurowe neoromańskie hełmy. Wieża zwieńczona jest iglicą, jednak umieszczone na niej okna i podpierające je kolumny również naśladują styl romański. Konstrukcja obiektu oparta jest na łukach odporowych. 

</doc>
<doc id="1349479" url="https://pl.wikipedia.org/wiki?curid=1349479" title="In the Company of Heroes">
In the Company of Heroes

In the Company of Heroes – książka Michaela Duranta i Stevena Hartova opisująca przeżycia Duranta, jako pilota śmigłowców wojskowych podczas operacji w Mogadiszu w Somalii w 1993 r., w Zatoce Perskiej (wojna iracko-irańska i I wojna w Zatoce Perskiej) oraz amerykańskiej operacji w Panamie, a także inne epizody z życia Duranta, związane z jego pracą. Podczas operacji w Mogadiszu pilotowany przez Duranta śmigłowiec UH-60 Black Hawk o oznaczeniu kodowym "Super Six-Four" został zestrzelony przy pomocy RGppanc. Sam Durant przeżył lądowanie awaryjne. Na ziemi dwóch snajperów Delta Force: Gary Gordon i Randy Shughart ochotniczo zgłosiło się do osłaniania miejsca katastrofy i rannego pilota. Odpierając ataki tłumu ponieśli oni śmierć, a Durant na 11 dni został jeńcem somalijskiego generała-przywódcy bojówek - Mohameda Farraha Aidida. Komandosi Delty zostali za tę akcję odznaczeni pośmiertnie Medalem Honoru.
Wstęp do książki napisał Mark Bowden, autor innej pozycji o operacji w Mogadiszu: "Helikopter w ogniu" ("Black Hawk Down:A Story of Modern War"). 
Książka znalazła się na liście bestsellerów "New York Times".

</doc>
<doc id="1349480" url="https://pl.wikipedia.org/wiki?curid=1349480" title="Wojna szwajcarsko-burgundzka">
Wojna szwajcarsko-burgundzka

Wojna szwajcarsko-burgundzka, nazywana również wojnami burgundzkimi – wynik konfliktu pomiędzy książętami Burgundii i królami Francji, który później dotyczył także Starej Konfederacji Szwajcarskiej. Otwarta wojna rozpoczęła się w 1474 roku. Książę Burgundii Karol Zuchwały, został pokonany trzy razy na polach bitewnych przez swoich przeciwników. Ostatecznie zginął pod murami Nancy w 1477 roku. W wyniku tego Księstwo Burgundii upadło i stało się własnością Francji, a Niderlandy Burgundzkie oraz Franche-Comté przeszły w ręce Habsburgów, dzięki małżeństwu Maksymiliana I Habsburga z córką Karola Zuchwałego, Marią Burgundzką.
Sytuacja polityczna.
Dynastia burgundzka.
W roku 1363 król francuski Jan II Dobry z dynastii Walezjuszów nadał swojemu najmłodszemu synowi Filipowi Śmiałemu księstwo Burgundii. Wkrótce Filip poróżnił się ze swoim ojcem, zamierzając prowadzić w księstwie własną politykę. Powiększył on także swój obszar władzy o tereny Flandrii i hrabstwa Burgundii. Jego następcy dołączyli do Burgundii ziemie Brabancji, Pikardii i Limburgii. W ten sposób burgundzka linia dynastii Walezjuszów stworzyła feudalną siłę, oficjalnie podporządkowaną koronie francuskiej i cesarzowi, faktycznie jednak będącą samodzielnym państwem. Posiadając rejony Brabancji i Flandrii władcy burgundzcy znajdowali się w posiadaniu najmocniejszych gospodarczo regionów w ówczesnej Europie. Wpływy z podatków były tu kilkakrotnie wyższe, aniżeli w słabszym politycznie i gospodarczo Świętym Cesarstwie Rzymskim. Dynastia burgundzka prowadziła politykę ekspansjonalizmu, mającą na celu związanie północnych i południowych ziem. W roku 1435 w układzie z Arras, Burgundowie zrzekli się zależności lennej od Francji. W tym samym roku Burgundowie odmówili podporządkowania lennego cesarzowi. Od roku 1467, w którym do władzy doszedł Karol Zuchwały, celem Burgundów stało się zbudowanie silnego królestwa. Ambicje Karola sięgały nawet pozycji cesarza. Pierwszym jego celem było rozszerzenie władzy książęcej na ziemie Lotaryngii. Władca nie posiadał jednak syna, co groziło wymarciem dynastii burgundzkiej.
Przeciwnicy Burgundii.
Polityka Karola skierowana była przeciwko sąsiedniej szlachcie, królowi Francji i cesarzowi rzymsko-niemieckiemu a także miastom Rzeszy i panom feudalnym z rejonów Górnego i Dolnego Renu.
Cesarz Fryderyk III Habsburg w Karolu widział poważnego przeciwnika, mogącego zagrozić jego panowaniu w posiadłościach habsburskich w Alzacji i Lotaryngii. Książę Zygmunt Austriacki regent Tyrolu i Górnej Austrii w układzie zawartym 9 maja 1469 r. w Saint-Omer przekazał te ziemie księciu Burgundii. Karol w zamian obiecał mu wsparcie w konflikcie ze Szwajcarami, którzy w roku 1460 odebrali mu Thurgau. Fryderyk III tymczasem licząc się z wymarciem dynastii burgundzkiej w linii męskiej, zaproponował swojemu synowi Maksymilianowi małżeństwo z siostrą Karola Marią Burgundzką. W zamian zaproponował Karolowi tytuł królewski. Władca Burgundii odrzucił propozycję a w roku 1474 przeprowadził kampanię przeciwko arcybiskupstwu Kolonii, która zakończyło się niepowodzeniem po nieudanym oblężeniu Neuss. Dopiero wówczas Karol zgodził się na małżeństwo swojej siostry z synem Fryderyka. Mimo to, zarówno Fryderyk jak i Zygmunt obawiając się o swoje alzackie posiadłości zacieśnili kontakty z królem francuskim Ludwikiem XI i Szwajcarią.
Na przełomie lat 1473-1474 w Konstancji doszło do zawarcia porozumienia pomiędzy alzackimi miastami Rzeszy (Strasburg, Bazylea, Colmar i Schlettstadt), Szwajcarami oraz księciem Zygmuntem Austriackim. Założony w ten sposób związek pokojowy, skierowany był przeciwko ekspansywnej polityce Karola Zuchwałego. Alzackie miasta udzieliły Zygmuntowi kredytu w wysokości 76 tys. guldenów na odzyskanie utraconych na rzecz Karola Zuchwałego alzackich posiadłości. Pomiędzy księciem Zygmuntem a Szwajcarami podpisany został równocześnie nowy układ, w którym obie strony uznały swój stan posiadania, podpisując tzw. wieczny pokój.
Tymczasem król francuski Ludwik XI, który był faktycznym władcą Karola, rozpoczął systematyczne próby (na drodze dyplomatycznej) osłabienia pozycji księcia Burgundii. Książęta burgundzcy podczas wojny stuletniej, wielokrotnie bowiem sprzysięgali się z Anglikami przeciwko Francji. Sam Karol w latach 1465 i 1472 prowadził wojnę przeciwko Ludwikowi XI. Dlatego też król francuski zamierzał doprowadzić do nowej konfrontacji z potężnym wasalem, licząc przy tym na wystąpienie Szwajcarów przeciwko Burgundii, zagrożonych polityką tego kraju. Ważną rolę w rozmowach pomiędzy Ludwikiem XI a Szwajcarią odgrywał berneńczyk Niklaus von Diesbach, od roku 1468 służący francuskiemu królowi. Dzięki pośrednictwu Diesbacha doszło w dniach 21-26 października 1474 r. do zawarcia układu pomiędzy Francją a ośmioma miastami szwajcarskimi m.in. Fryburgiem i Solothurn, którym król zapewnił wsparcie militarne i finansowe w przypadku wojny z Karolem Zuchwałym. Do momentu śmierci króla Szwajcarzy mieli otrzymywać rocznie 20 tys. guldenów, do momentu w którym Ludwik nie przystąpi do konfliktu. Szwajcarscy żołnierze na służbie francuskiej otrzymywali 54 złote guldeny rocznie. Jesienią roku 1474 Berno oraz Fryburg wspierane przez alzackie miasta wypowiedziały Burgundii wojnę.
Przebieg wojny.
Wybuch wojny.
Powodem konfliktu stało się stracenie burgundzkiego namiestnika Petera von Hagenbacha w miejscowości Breisach 9 maja 1474 r. W zemście brat Hagenbacha w sierpniu tego samego roku spustoszył Górną Alzację na czele wojsk burgundzkich i lombardzkich. W tej sytuacji wojska związkowe wkroczyły do Burgundii i rozbiły Burgundczyków pod wodzą Henryka de Neuenburg-Blamont w bitwie pod Hericourt. W tym czasie Karol Zuchwały zajęty był oblężeniem Neuss.
W trakcie konfliktu Berno oraz Freiburg skierowały swoje siły przeciwko księstwu Sabaudii. Od czasu śmierci księcia Amadeusza XI w roku 1472, krajem rządziła wdowa po księciu – regentka Jolanda, siostra Ludwika XI. W roku 1473 Jolanta odnowiła sojusz z Burgundią, poróżniając się z Bernem i Freiburgiem. Pod koniec października 1474 r. Berneńczycy zajęli Erlach am Bielersee, a Freiburczycy wiosną 1475 r. wkroczyli do Illens an der Saane. Jako że Jolanda nie przyjęła wystosowanego wobec niej ultimatum, armia berneńsko-freiburska pod wodzą Nikolausa von Diesbacha wkroczyła w kwietniu 1475 r. do sabaudzkiego Waadtlandu, zdobywając 16 miast i 43 zamki. Związany sojuszem z Bernem biskup Sionu Walter Superaxo po bitwie pod Sionem zajął 13 listopada sabaudzką gubernię St.Maurice w Unterwallis.
Przebieg działań wojennych.
Po wybuchu walk w Burgundii i Sabaudii oraz nieudanym oblężeniu Neuss, w roku 1475 Karol nakazał zająć swojej armii księstwo Lotaryngii. Gdy w roku 1475 sprzymierzeni z Burgundczykami Anglicy wylądowali w Calais, Karol nie mógł skorzystać z ich pomocy, gdyż zbyt zaangażowany był w konflikt w Lotaryngii. 29 sierpnia Francuzi podpisali z Anglikami traktat pokojowy w Picquigny, co znacznie osłabiło Burgundię.
W następnym roku Karol rozpoczął kampanię przeciwko Szwajcarii. W armii Karola służyły oddziały łuczników, ciężkiej jazdy i arkebuzerów. Burgundczycy posiadali też kilkaset dział. Początkowo władca planował marsz na Berno, które uważał za główną siłę antyburgundzkiej ligi. 28 lutego 1476 r. po krótkim oblężeniu zajął obsadzone przez Berneńczyków i Freiburczyków miasto Grandson. Po zdobyciu miasta Karol nakazał powiesić na drzewach wokół miasta, całą załogę Grandson liczącą 412 ludzi, której początkowo gwarantował bezpieczny odwrót. Krótki czas oblężenia Berno wykorzystało na zwołanie pod broń znacznych sił, które wysłano przeciwko Burgundczykom. 2 marca 1476 r. pod Grandson doszło do pierwszego większego starcia. W bitwie wojska Karola uległy piechocie Szwajcarów, która zdobyła 400 dział. Na skutek braku kawalerii, Szwajcarzy nie byli w stanie ścigać wroga, co pozwoliło umknąć Burgundczykom, którzy stracili w bitwie tysiąc ludzi.
Kilka miesięcy później Karol zebrał w Lozannie nowe siły, po czym ponownie skierował się przeciwko Bernu. W dniach 10-11 czerwca 1476 r. podszedł pod miasto Murten, obsadzone siłami 2 tys. berneńskich obrońców. Do sił berneńskich dołączyły też wojska innych szwajcarskich kantonów, które zawiązały sojusz antyburgundzki. Podczas oblężenia Murten Szwajcarzy zebrali znaczne siły, po czym ruszyli na Murten. W bitwie pod Murten 22 czerwca 1476 r. Szwajcarzy zadali przeciwnikowi klęskę. Zginęło 10 tys. Burgundczyków. Szwajcarzy po bitwie wtargnęli do Waadt, zajętego przez Sabaudczyków. Zmusiło to Jolandę Sabaudzką do podpisania ze Szwajcarami w lipcu 1476 r. traktatu pokojowego.
Jednym z epizodów wojny jest wyprawa rabunkowa około 2 tys. żołnierzy z Uri, Schwyz, Unterwalden, Zug i Lucerny w lutym 1477 r. na Genewę, którą zmuszono do wypłaty trybutu wojennego w wysokości 8 tys. guldenów.
Karol Zuchwały powrócił tymczasem do Burgundii, gdzie jesienią 1477 r. powołał nowe siły, które skierowały się na Lotaryngię. Tutaj zdecydował się na oblężenie miasta Nancy. 5 stycznia 1477 r. w starciu pod Nancy z 8 tys. szwajcarskich żołnierzy pod wodzą Hansa Waldmanna, wojska księcia Burgundii poniosły klęskę a Karol zginął w bitwie.
Koniec wojny.
Wojnę burgundzką zakończyło podpisanie dwóch traktatów pokojowych. 25 lipca 1476 r. traktat z Freiburga zakończył konflikt pomiędzy Bernem i Freiburgiem a księstwem Sabaudii. Księżna Jolanda w zamian za pokój musiała odstąpić Aigle oraz Erlach. Murten, Grandson, Echallens i Orbe przypadły Freiburgowi i Bernu. Zajęte przez Szwajcarów rejony Waadt do czasu zapłacenia kwoty 50 tys. guldenów pozostały w ich rękach.
24 stycznia 1478 r. Maksymilian Habsburg, książę Rene Lotaryński, arcyksiążę Zygmunt Austriacki oraz Szwajcarzy podpisali pokój w Zurychu. Wszystkie strony zapewniły sobie wzajemną neutralność.
Następstwa wojny.
W sierpniu 1477 r. córka Karola Maria burgundzka poślubiła habsburskiego następcę tronu Maksymiliana I, dzięki czemu Habsburgowie otrzymali prawo do części burgundzkich posiadłości, zajętych przez Francję. Dzięki zwycięstwu pod Guinegate, Maksymilian mógł spełnić wreszcie swoje plany. Francuzi zatrzymali jedynie Pikardię oraz Burgundię. Po śmierci Marii w roku 1482 Habsburgów poparła większość krajów regionu. Wzrost znaczenia Habsburgów spowodował konflikt z Francją, której oficjalny początek miał kilka lat później w chwili wybuchu wojen włoskich.
Dzięki zwycięstwu nad Burgundią, Szwajcarzy znacznie podnieśli swoje znaczenie. W roku 1499 w wyniku reform Maksymiliana jeszcze raz stanęli do walki w wojnie szwabskiej. Wartość szwajcarskiego żołnierza: pikiniera i halabardnika znana była w całej Europie, dzięki czemu był on często wykorzystywany jako najemnik przez inne państwa. Siła piechoty i jej taktyki w starciu z kawalerią przyczyniła się do dalszego rozwoju ręcznej broni palnej w XVI w.

</doc>
<doc id="1349482" url="https://pl.wikipedia.org/wiki?curid=1349482" title="Tottenham Court Road (stacja metra)">
Tottenham Court Road (stacja metra)

Tottenham Court Road Station – stacja metra londyńskiego położona w dzielnicy City of Westminster, przy Tottenham Court Road.
Została otwarta w roku 1900, a obecnie stanowi punkt przesiadkowy między Central Line a Northern Line. Posiada cztery perony. Co roku korzysta z niej ok. 37,3 mln pasażerów. Znajduje się w pierwszej strefie biletowej.

</doc>
<doc id="1349483" url="https://pl.wikipedia.org/wiki?curid=1349483" title="Agramatyzm">
Agramatyzm

Agramatyzm – rodzaj afazji ruchowej objawiający się zaburzeniami mowy polegającymi na naruszaniu formy gramatycznej wypowiadanych słów.
Pojęcie agramatyzmu zaproponowane zostało przez Adolfa Kussmaula w 1887 roku: miało ono służyć wyjaśnieniu stanu niemożności formułowania gramatycznych zdań. Obecnie agramatyzm uważany jest za jeden z objawów afazji Broki (zob. Paul Broca).
Objawy agramatyzmu określane są jako agramatyzmy. Mogą one przybierać różny charakter i stopień nasilenia. Polegają one na nieuwzględnianiu w mowie form odmiany wyrazów, braku wzorca słuchowego wyrazów, wypowiadaniu słów w niewłaściwej formie gramatycznej. Sposób wyrażania może przyjmować postać mowy telegraficznej.

</doc>
<doc id="1349492" url="https://pl.wikipedia.org/wiki?curid=1349492" title="Agnese del Maino">
Agnese del Maino

Agnese del Maino (ur. ok. 1401, zm. 13 grudnia 1465 w Mediolanie) – szlachcianka mediolańska, córka hrabiego palatyna Ambrogio del Maino, kochanka księcia Mediolanu Filipa Marii Viscontiego, matka Bianki Marii Visconti.
Niewiele jest informacji historycznych, które dotyczyłyby Agnese bezpośrednio. Jej ojciec był kwestorem książęcym, a bracia Lancillotto i Andreotto – dworzanami i członkami rady. Agnese zaś była kochanką księcia Filipa Marii i miała z nim dwie córki: Biankę Marię (1425–1468) i Katarzynę Marię, która zmarła w kilka dni po urodzeniu (1426). Filip Maria, żonaty dwa razy (z Beatrice di Lascaris i z Marią Sabaudzką), z żadną z żon nie miał dzieci. Jedyną jego córką była Bianka Maria. Otrzymał więc zgodę cesarza Zygmunta na uznanie swej nieślubnej córki i uczynienie jej dziedziczką Mediolanu. W 1431 matka i córka zostały sprowadzone do zamku Abbiate (dziś Abbiategrasso), gdzie mogły mieszkać, a Bianka wychowywała się na przyszłą księżną.
Po wielu wahaniach Filip Maria oddał Biankę Marię za żonę Franciszkowi Sforzy, kondotierowi w służbie Viscontich, a następnie pierwszemu księciu Mediolanu z dynastii Sforza. 
Ślub odbył się w Cremonie 25 października 1441. W 1450 Bianka Maria wzięła matkę do siebie na dwór, aby ta pomagała jej w wychowaniu dzieci.

</doc>
<doc id="1349494" url="https://pl.wikipedia.org/wiki?curid=1349494" title="Leicester Square (stacja metra)">
Leicester Square (stacja metra)

Leicester Square – stacja metra londyńskiego położona w dzielnicy City of Westminster. Została otwarta w roku 1906
, a obecnie stanowi punkt przesiadkowy między Piccadilly line a Northern Line. Posiada cztery perony. Co roku korzysta z niej ok. 38,7 mln pasażerów. Znajduje się w pierwszej strefie biletowej.

</doc>
<doc id="1349502" url="https://pl.wikipedia.org/wiki?curid=1349502" title="White House (zespół muzyczny)">
White House (zespół muzyczny)

White House (White House Records) – duet polskich producentów hip-hopowych założony w 1997 we Wrocławiu. Tworzą go Łukasz „L.A.” Laskowski oraz Tomasz „Magiera” Janiszewski.
W 2002 i 2004 roku miesięcznik "Ślizg" nagrodził dwukrotnie White House w kategorii "Najlepszy producent roku".
Duet został także sklasyfikowany na 12. miejscu w rankingu 20 najlepszych polskich producentów hip-hopowych według czasopisma "Machina".
Historia.
Debiutancki album formacji zatytułowany "Kodex" ukazał się 6 grudnia 2002 roku nakładem wytwórni muzycznej T1-Teraz. Na płycie znalazły się piosenki m.in. w wykonaniu takich raperów i zespołów jak: Tede, Fenomen, Fisz, Fokus, O.S.T.R., Peja oraz WWO. Album był promowany wideoklipami do utworów „1000 osób” oraz „Na raz”/„Ile można”.
17 kwietnia 2004 roku ukazał się drugi album studyjny duetu pt. "". Nagrania przyniosły duetowi największy sukces komercyjny. Płyta dotarła do 13 miejsca listy przebojów OLiS. Materiał był promowany teledyskami do utworów „Każdy ponad każdym” i „Rok później (Oczy otwarte 2)”.
Tego samego roku zostało wydane rozszerzenie wydawnictwa pt. "", promowane wideoklipem „Grrrrrubas”. Obie płyty wydała ponownie firma T1-Teraz. Album zawierał remiksy utworów z poprzedniej części.
Trzecia płyta White House pt. "" ukazała się 12 października 2007 roku. Był to ostatni materiał wydany przez T1-Teraz. Nowością w stosunku do poprzednich płyt była większa niż poprzednio obecność wokalistów związanych z innymi niż hip-hop nurtami muzyki, w tym takimi, jak: R&amp;B, czy reggae. Wydawnictwo było promowane teledyskami do utworów „Teoria fikcji”, „Wyrok”/„Siła-z-pokoju”, „Przygotuj się na sztorm”, „Rosyjska ruletka”.
20 kwietnia 2009 roku nakładem Warner Music Poland ukazał się czwarty album studyjny formacji zatytułowany "Poeci". Płyta powstała na podstawie pomysłu Bogusława Pezdy, znanego z występów w zespole Agressiva 69. Na wydawnictwo złożyły się utwory skomponowane w konwencji hip-hopowej, nagrane do tekstów wierszy polskich poetów, w tym takich jak: Adam Asnyk, Julian Tuwim, Jan Lechoń czy Ignacy Krasicki. W ramach promocji do pochodzącej z płyty piosenki „Mochnacki” został zrealizowany wideoklip.
16 maja 2012 roku ukazał się piąty album studyjny zespołu pt. "Kodex 4". Wydawnictwo ukazało się nakładem firmy R.R.X. Nagrania zostały zrealizowane z gościnnym udziałem m.in. takich wykonawców jak: Ten Typ Mes, DonGURALesko, Miuosh, Fokus, EastWest Rockers oraz Peja. Materiał był promowany teledyskami do utworów „W górę jadę windą”, „Jak mam żyć”, „Armagedon” oraz „Mój Kodex”.

</doc>
<doc id="1349503" url="https://pl.wikipedia.org/wiki?curid=1349503" title="Ryszard Brzezik">
Ryszard Brzezik

Ryszard Brzezik (ur. 27 marca 1949 w Pierzchałach) – polski ekonomista, samorządowiec, były wiceminister rolnictwa.
Życiorys.
Ukończył studia w Szkole Głównej Planowania i Statystyki, uzyskał następnie stopień doktora nauk ekonomicznych. Specjalizuje się w ekonomice rolnictwa. Zawodowo związany z Instytutem Ekonomiki Rolnictwa i Gospodarki Żywnościowej.
W pierwszej połowie lat 90. był doradcą najpierw ministra finansów, następnie wicepremiera w URM. W latach 1997–2001 z rekomendacji Unii Wolności zajmował stanowisko wiceministra w resorcie rolnictwa, początkowo jako sekretarz stanu, następnie w randze podsekretarza stanu. W 2002 objął funkcję dyrektora finansowego w Agencji Nieruchomości Rolnych.
W latach 1990–1994 zasiadał w radzie gminy Wesoła. W 2002 (z ramienia lokalnego komitetu), w 2006, 2010 i 2014 (z listy Platformy Obywatelskiej) uzyskiwał mandat radnego rady dzielnicy Wesoła.

</doc>
<doc id="1349506" url="https://pl.wikipedia.org/wiki?curid=1349506" title="Kościół Notre-Dame de l’Arche d’Alliance w Paryżu">
Kościół Notre-Dame de l’Arche d’Alliance w Paryżu

Kościół Notre-Dame-de-l’Arche-d’Alliance – kościół katolicki w 15. okręgu paryskim w stylu nowoczesnym.
Obiekt został zaprojektowany w 1986 przez zespół architektów Architecture Studio, kamień węgielny położono w 1996 r., poświęcił go kardynał Jean-Marie Lustiger. Prace zostały ukończone w 1998. Budowa kościoła uwarunkowana była szybkim wzrostem mieszkańców w dzielnicy.
Kościół ma formę sześcianu o boku 18 metrów otoczonego siecią metalowych kolumn przecinających się pod kątami prostymi. 37-metrowa dzwonnica kościelna jest wolnostojącym obiektem o formie walca. Całość otacza ogród. Wejście do obiektu prowadzi poprzez rząd walcowanych kolumn i schody prowadzące do właściwej sali kultu, na dwóch ścianach kościoła znajdują się kwadratowe okna, pogrupowane po cztery. Znajdują się w nich wykonane pod koniec XX wieku awangardowe witraże.

</doc>
<doc id="1349510" url="https://pl.wikipedia.org/wiki?curid=1349510" title="Thomas Moran">
Thomas Moran

Thomas Moran (ur. 12 lutego 1837 w Bolton, zm. 25 sierpnia 1926) – amerykański malarz, akwaforcista, litograf, ilustrator i fotograf, przedstawiciel Hudson River School.
Malował głównie amerykańskie krajobrazy, w 1871 wziął udział w wyprawie zorganizowanej na tereny obecnego Parku Narodowego Yellowstone. Celem ekspedycji było sporządzenie raportu na potrzeby Kongresu, który miał rozważyć objęcie tego obszaru ochroną. Obrazy przygotowane przez Morana i fotografie H. W. Jacksona miały decydujący wpływ na powstanie pierwszego parku narodowego w Stanach Zjednoczonych w 1872 r.
Thomas Moran dzięki obrazom namalowanym w Yellowstone zdobył popularność i osiągnął sukces finansowy. Dwa płótna zakupił Kongres za astronomiczną jak na tamte czasy sumę 20 000$. Umożliwiło mu to odbywanie licznych podróży, m.in. do Wenecji, z której sprowadził do Ameryki oryginalną gondolę. Artysta na starość osiadł w Santa Barbara, zmarł z przyczyn naturalnych przeżywając blisko 90 lat.
Góra Mount Moran (3842 m n.p.m.) w Parku Narodowym Grand Teton nosi jego imię.

</doc>
<doc id="1349518" url="https://pl.wikipedia.org/wiki?curid=1349518" title="Gaios">
Gaios

Gaios (gr. Γάιος) – miejscowość w Grecji, główny port wyspy Paksos, która jest najmniejszą wyspą archipelagu Wysp Jońskich. Leży w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Korfu. Siedziba gminy Paksos. W 2011 roku liczyła 498 mieszkańców.
Wyspa otrzymała swoją nazwę od imienia jednego z uczniów Świętego Piotra, który dokonał chrystianizacji wyspy.

</doc>
<doc id="1349520" url="https://pl.wikipedia.org/wiki?curid=1349520" title="Proch i pył">
Proch i pył

Proch i pył (ang. "Dust") – film fabularny z 2001 roku produkcji macedońsko-włosko-brytyjsko-niemieckiej w reżyserii Miłczo Manczewskiego.
Opis fabuły.
Akcja filmu toczy się początkowo w XX w., na amerykańskim Dzikim Zachodzie. Dwóch braci zakochuje się w tej samej kobiecie. Lilith wybiera młodszego z braci, Elijaha. Rozgoryczony Luke wyjeżdża do Europy i dociera do Macedonii. Staje się tam jednym z najbardziej znanych najemników, walczącym w konfliktach między lokalnymi bandami. Jego nastawienie do miejscowej ludności zmienia się, kiedy ciężarna Neda ratuje życie Luke’a.
Sto lat później w Nowym Jorku, złodziej o imieniu Edge próbuje okraść starszą kobietę z posiadanych przez nią oszczędności. Kobieta nie chce mu oddać starych monet, których historia łączy się z opowiadaniem o dwóch braciach, zakochanych kiedyś w tej samej kobiecie.

</doc>
<doc id="1349526" url="https://pl.wikipedia.org/wiki?curid=1349526" title="Francesco Primaticcio">
Francesco Primaticcio

Francesco Primaticcio, we Francji znany jako Le Primatice (ur. 1504, zm. 1570) – włoski malarz, rzeźbiarz, architekt i dekorator działający głównie we Francji. Reprezentant manieryzmu i tzw. pierwszej szkoły z Fontainebleau.
Był autorem malowideł ściennych poświęconych mitologii i tematom alegorycznym oraz powiązanych z nimi dekoracji stiukowych. Malował obrazy sztalugowe, wykonywał projekty rzeźb, wyrobów rzemiosła, tapiserii. Jego dzieła charakteryzowała manierystyczna wykwintność, wydłużony kanon postaci i brak dążenia do dramatycznej ekspresji.
W latach 1526-1532 współpracował z Giulio Romanem przy dekorowaniu Palazzo de Tè w Mantui. W 1532 król Francji Franciszek I zaprosił go do Paryża. W tym samym roku artysta rozpoczął prace dekoracyjne w Fontainebleau, prowadzone pod kierunkiem Rossa Fiorentina. Po śmierci Rossa w 1540 roku kierownictwo przejął Primaticcio. Wykonał dekorację Galerii Ulissesa, składającą się z 58 malowideł ze scenami z "Odysei" (1541-157), dekorację w Komnacie Księżnej d'Etampes (1541), Gabinecie króla (1545), Sali Balowej (1551-1556).
Dla Saint-Denis wykonał projekt niezachowanego mauzoleum Walezjuszów oraz nagrobka Henryka II Walezjusza i jego żony.

</doc>
<doc id="1349528" url="https://pl.wikipedia.org/wiki?curid=1349528" title="Primaticcio">
Primaticcio



</doc>
<doc id="1349529" url="https://pl.wikipedia.org/wiki?curid=1349529" title="Le Primatice">
Le Primatice



</doc>
<doc id="1349531" url="https://pl.wikipedia.org/wiki?curid=1349531" title="Braunsbedra">
Braunsbedra

Braunsbedra – miasto w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 miasto należało do powiatu Merseburg-Querfurt.
Geografia.
Miasto położone jest ok. 35 km na zachód od Lipska.
Dzielnice miasta: Bedra, Braunsdorf, Frankleben, Großkayna, Leiha, Lunstädt, Neumark, Neumark-Nord, Reipisch, Roßbach, Roßbach-Süd, Schortau. Od 1 lipca 2007 do obszaru miasta weszła gmina Krumpa.
Historia.
Miejsce bitwy pod Rossbach stoczonej 5 listopada 1757 w czasie wojny siedmioletniej.

</doc>
<doc id="1349536" url="https://pl.wikipedia.org/wiki?curid=1349536" title="Włodzimierz Bojarski">
Włodzimierz Bojarski

Włodzimierz Witold Bojarski (ur. 19 maja 1930 w Poznaniu) – polski energetyk, polityk, profesor doktor habilitowany, senator I kadencji.
Życiorys.
W 1950 ukończył studia na Politechnice Gdańskiej, a w 1954 także na Politechnice Warszawskiej. W 1963 uzyskał stopień doktora, a w 1967 habilitował. Od 1976 do 2000 pracował w Instytucie Podstawowych Problemów Techniki PAN, od 1980 z tytułem profesora. Wykładowca m.in. Warszawskiej Szkoły Zarządzania. Był członkiem komitetów Polskiej Akademii Nauk: Komitetu Prognoz „Polska 2000 Plus”, Komitetu „Człowiek i Środowisko” i Komitetu Problemów Energetyki.
W latach 40. działał w niezależnym od władz komunistycznych harcerstwie. W 1980 wstąpił do NSZZ „Solidarność”. Brał udział w obradach Okrągłego Stołu. Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo wałbrzyskie. W kolejnych wyborach parlamentarnych bez powodzenia ubiegał się o reelekcję z poparciem Wyborczej Akcji Katolickiej.
Został członkiem do zespołu wspierania Radia Maryja i związanego z tą rozgłośnią stowarzyszenia „Nasza przyszłość – Polska”. Był też wiceprzewodniczącym rady programowej Ligi Polskich Rodzin, z której odszedł na skutek konfliktu z Romanem Giertychem.
Jest laureatem Nagrody im. Sługi Bożego Jerzego Ciesielskiego – Ojca Rodziny (2008), wyróżniony odznaczeniem Polonia Mater Nostra Est (2010).

</doc>
<doc id="1349537" url="https://pl.wikipedia.org/wiki?curid=1349537" title="Tykicz">
Tykicz

Tykicz ( "Tikycz"), wcześniej Tykicz Gniły – rzeka w centralnej części Ukrainy, na Wyżynie Naddnieprzańskiej, będąca krótkim – około 4 km – ciekiem. Tykicz płynący z północy na południe powstaje z połączenia rzek Tykicza Górnego (prawy) i Tykicza Gniłego (lewy dopływ). Po zlaniu się z rzeką Wełyka Wyś tworzy Siniuchę.
Położenie.
Rzeka Tykicz administracyjnie leży na terenie rejonu talniwskiego w obwodzie czerkaskim. Jej początek jest na wschód od osiedla typu wiejskiego Dobrianka. Do Siniuchy ciek wpływa na północ od wsi Skałewa.
Etymologia nazwy.
Nazwa rzeki Tykicz pochodzi od czasownika "tekty" (z ukraińskiego "ciec", "płynąć").

</doc>
<doc id="1349539" url="https://pl.wikipedia.org/wiki?curid=1349539" title="Jatrań">
Jatrań

Jatrań () – rzeka na Ukrainie, prawy dopływ Siniuchy.
Płynie przez Wyżynę Naddnieprzańską, jej długość wynosi 104 km, a powierzchnia dorzecza 2170 km².
Dopływy: Umanka (lewy), Ropotucha.

</doc>
<doc id="1349540" url="https://pl.wikipedia.org/wiki?curid=1349540" title="Henri Padé">
Henri Padé

Henri Eugène Padé (ur. 17 grudnia 1863 w Abbeville, zm. 9 lipca 1953 w Aix-en-Provence) – francuski matematyk, znany głównie jako odkrywca metody aproksymacji funkcji za pomocą funkcji wymiernych.
Studiował na École normale supérieure.

</doc>
<doc id="1349543" url="https://pl.wikipedia.org/wiki?curid=1349543" title="Mildenhall">
Mildenhall

Mildenhall – miasto i civil parish w Wielkiej Brytanii, w Anglii, w hrabstwie Suffolk, w dystrykcie West Suffolk. Na północ od miasta znajduje się baza Royal Air Force – RAF Mildenhall, wykorzystywana także przez US Air Force. W 2011 civil parish liczyła 10 315 mieszkańców.

</doc>
<doc id="1349546" url="https://pl.wikipedia.org/wiki?curid=1349546" title="Eozynofilowe zapalenie powięzi">
Eozynofilowe zapalenie powięzi



</doc>
<doc id="1349547" url="https://pl.wikipedia.org/wiki?curid=1349547" title="Jadwiga (żona Władysława Odonica)">
Jadwiga (żona Władysława Odonica)

Jadwiga (zm. 29 grudnia 1249) – księżna wielkopolska, żona Władysława Odonica. 
Pochodzenie księżnej Jadwigi nie jest pewne; uważa się ją niekiedy:
- za krewną wielkiego mistrza krzyżackiego Poppona von Osterna, miałaby wtedy pochodzenie frankońskie.
- za osobę rodu Andechsów. W takim razie była krewną Świętej Jadwigi.
- za córkę Mściwoja I, namiestnika Pomorza Gdańskiego.
- za córkę Świętopełka, czeskiego królewicza z dynastii Przemyślidów. 
- za osobę o gdańskim pochodzeniu . 
W latach 1218–1220 poślubiła Władysława Odonica, z którym miała synów Przemysła I i Bolesława Pobożnego oraz córki Salomeę i Eufemię. Przypuszczalnie miała też trzeciego syna Ziemomysła oraz córkę Jadwigę, żonę Kazimierza I, księcia kujawskiego.
Została pochowana w katedrze gnieźnieńskiej.

</doc>
<doc id="1349550" url="https://pl.wikipedia.org/wiki?curid=1349550" title="Krystyna Grzybowska">
Krystyna Grzybowska



</doc>
<doc id="1349554" url="https://pl.wikipedia.org/wiki?curid=1349554" title="Henryk Wilk">
Henryk Wilk

Henryk Zbigniew Wilk (ur. 10 marca 1930 w Rudniku nad Sanem, zm. 27 czerwca 2002 w Milanówku) – polski inżynier, działacz samorządu gospodarczego, senator I kadencji.
Życiorys.
W 1949 zdał maturę w liceum ogólnokształcącym w Wyszkowie. Kształcił się w Szkole Inżynierskiej w Warszawie, studia magisterskie ukończył na Wydziale Ekonomiki i Organizacji Przedsiębiorstw Budowy Maszyn Politechniki Warszawskiej. Należał do Polskiej Zjednoczonej Partii Robotniczej. Pracował w Warszawskiej Fabryce Motocykli, Wojskowym Instytucie Techniki Pancernej i Samochodowej w Sulejówku, Zakładach Metalowych Dezamet, a także w administracji rządowej, dochodząc do stanowiska dyrektora departamentu. W 1977 objął stanowisko dyrektora generalnego Zakładów Przemysłu Ciągnikowego „Ursus”. Zwolniono go w grudniu 1981 po wprowadzeniu stanu wojennego za popieranie działań „Solidarności”. W styczniu 1982 zeznawał na wniosek obrony w procesie aresztowanych związkowców, został w rezultacie usunięty z PZPR. Pracował następnie w różnych przedsiębiorstwach, pod koniec lat 80. współtworząc prywatne przedsiębiorstwo informatyczne. Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo ostrołęckie. Zasiadał w Komisji Gospodarki Narodowej. W wyborach parlamentarnych w 1993 bez powodzenia kandydował do Sejmu z podwarszawskiej listy Bezpartyjnego Bloku Wspierania Reform.
W latach 90. należał do twórców organizacji pracodawców i przedsiębiorców. Pełnił funkcje wiceprezydenta Konfederacji Pracodawców Polskich i Związku Rzemiosła Polskiego. Przez lata był także wiceprzewodniczącym Komisji Trójstronnej ds. Społeczno-Gospodarczych.
W 1993, "za wybitne zasługi w działalności państwowej i publicznej", odznaczony Krzyżem Oficerskim Orderu Odrodzenia Polski. W 1999, "za wybitne zasługi w działalności w ruchu pracodawców", uhonorowany Krzyżem Komandorskim tego orderu.

</doc>
<doc id="1349556" url="https://pl.wikipedia.org/wiki?curid=1349556" title="Kabelsketal">
Kabelsketal

Kabelsketal - gmina samodzielna w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal.
Geografia.
Gmina położona jest na wschód od miasta Halle (Saale).
W skład obszaru gminy samodzielnej weszły wcześniej samodzielne gminy (liczba mieszkańców 31.12.2007):

</doc>
<doc id="1349559" url="https://pl.wikipedia.org/wiki?curid=1349559" title="Michał Ciundziewicki">
Michał Ciundziewicki

Michał Ciundziewicki (ur. w 1839 roku w Wilanowie, zm. w Mińsku) – żołnierz polski w służbie rosyjskiej, stracony w czasie powstania styczniowego między innymi za agitację powstańczą. 
Życiorys.
Pochodził z rodziny szlacheckiej, był synem Kamili z d. Bohdanowicz (zm. 1862) i Melchiora Ciundziewickiego (1787-1850), byłego pułkownika armii rosyjskiej, weterana walk z Napoleonem I, właściciela majątku Wilanów w powiecie borysowskim, marszałka szlachty pow. borysowskiego. Wnuk miecznika orszańskiego Eliasza i Anny z hr. Tyszkiewiczów Ciundziewickich. Jego ciotką była Anna Ciundziewicka z Prószyńskich. Miał liczne rodzeństwo m.in.: brata Emila, ożenionego z Klotyldą z Niemirowiczów-Szczyttów (rodziców Zofii - żony Bolesława Ciechanowieckiego), oraz siostry: Klementynę - żonę Mieczysława Bławdziewicza (rodziców Marty - żony Jerzego Zdziechowskiego), i Olimpię - żonę Ignacego Mężyńskiego (rodziców Anny - żony Leona hr. Żółtowskiego). 
Po śmierci ojca Michał Ciundziewicki znajdował się pod kuratelą wuja, Seweryna Bohdanowicza. W chwili rozpoczęcia powstania styczniowego służył w 3 Baterii 8 Artyleryjskiej Brygady Lekkiej. Przyczyny skazania go na karę śmierci przez rozstrzelanie najlepiej wyjaśnić, przez cytat z opracowania Wacława Studnickiego, który z kolei tłumaczył materiały sądowe:
"Rozstrzelany (...) za nie w swoim czasie stawienie się na służbę z przedtem udzielonego mu urlopu, rozjeżdżanie po gub. Mińskiej i Wileńskiej z celem niewiadomym, namowę włościan do powstania i sfotografowanie się, siedzącym na krześle z wyobrażeniem korony a pod nią herbu połączenia Litwy i Polski". 
Wyrok wykonano w rejonie ulicy Sierzpuchowskiej (obecnie: Wołodarskiego). Egzekucja, celowo obliczona jako publiczna, była pierwszą tego roku w Mińsku. Miała ona spacyfikować mieszczaństwo Mińska, jednak mogiła oficera stała się miejscem publicznych modłów, które z czasem przybierały charakter demonstracji.

</doc>
<doc id="1349560" url="https://pl.wikipedia.org/wiki?curid=1349560" title="Zygmunt Piekacz">
Zygmunt Piekacz

Zygmunt Piekacz (ur. 22 września 1936 w Zawichoście zm. 10 grudnia 2015 w Zakopanem) – polski rzeźbiarz, pedagog.
Życiorys.
Ukończył Państwowe Liceum Technik Plastycznych w Zakopanem w 1957 r. Studia na Wydziale Rzeźby w pracowni prof. Wandy Ślędzińskiej w Akademii Sztuk Pięknych w Krakowie, dyplom w 1963 r. Pracował w latach 1963–1998 w Państwowym Liceum Sztuk Plastycznych im. Antoniego Kenara w Zakopanem. Prowadził pracownie rzeźby. Członek Związku Polskich Artystów Plastyków.
Autor płaskorzeźb, ukazujących sceny z życia górali w kościele pod wezwaniem Matki Boskiej Objawiającej Cudowny Medalik (Zakopane-Olcza).
Brał udział w wystawach zbiorowych ogólnopolskich i międzynarodowych m.in.: USA, Anglii, Niemczech, Francji, Norwegii, Włoszech, Słowacji, Syrii, Bułgarii.
Ciekawostki.
Artysta zginął w wypadku wracając do domu na rowerze, zawożąc swoje prace na ostatnią wystawę do zakopiańskiej Galerii Sztuki.
Został pochowany na Starym Cmentarzu na Pęksowym Brzyzku w Zakopanem (kw. L-III-21b).

</doc>
<doc id="1349562" url="https://pl.wikipedia.org/wiki?curid=1349562" title="Krystyna Grzybowska (pisarka)">
Krystyna Grzybowska (pisarka)

Krystyna Grzybowska (ur. 12 kwietnia 1902 w Krakowie, zm. 23 czerwca 1963 tamże) – dramatopisarka, prozaiczka, autorka książek dla dzieci i młodzieży, krytyk teatralny.
Życiorys.
Córka historyka prawa i rektora UJ Stanisława Estreichera i Heleny z domu Longchamps de Berier, wychowanka Gimnazjum Urszulanek w Krakowie. Studiowała filozofię i polonistykę na Wydziale Filozoficznym UJ. Debiutowała w 1924 r. na łamach „Bluszczu”. W następnym roku przebywała w celach leczniczych w Szwajcarii, Włoszech i Francji. Po powrocie podjęła pracę jako przedszkolanka. W 1927 r. wyszła za mąż za ucznia swojego ojca prawnika Konstantego Grzybowskiego. Od 1932 r. publikowała na łamach krakowskiego „Czasu” jako krytyk teatralny, od 1934 r. redagując samodzielny dodatek do dziennika „Przegląd Artystyczno-Literacki” (co dwa tygodnie ukazujący się jako „Przegląd Teatralny"”"). W 1933 r. opublikowała w „Czasie” w formie żartu mistyfikację literacką "Nieznany list Juljusza Słowackiego", który został omyłkowo włączony przez Tadeusza Piniego do zbiorowego wydania dzieł poety. Pracowała też w Komisji Teatralnej Miasta Krakowa i współpracowała z krakowską rozgłośnią Polskiego Radia jako autorka wielu słuchowisk. W 1935 r. odbyła podróż teatralną po Bałkanach z przedstawieniem Ludwika Hieronima Morstina "Mikołaj Kopernik".
Na początku wojny została wysiedlona z rodziną z zajętego przez Niemców mieszkania na Pl. Szczepańskim w Krakowie, niedługo też straciła oboje rodziców: ojciec aresztowany w ramach tzw. Sonderaktion Krakau zginął w obozie w Sachsenhausen w grudniu 1939 r., zaś matka zmarła wkrótce potem. W tym czasie przebywała często wraz z rodziną w pałacu Morstinów w Pławowicach, gdzie ukrywało się wiele osób, współpracowała z Radą Główną Opiekuńczą, po powstaniu warszawskim organizowała pomoc dla wysiedlonych warszawiaków. Po wojnie w redakcji „Listów z Teatru”, pisała też popularne sztuki teatralne ("Promieniści", 1946 -- o Mickiewiczu, Maryli i Puttkamerze; "A działo się to w zapusty", 1949 – o Edwardzie Dembowskim; "Spotkanie w Tatrach", 1950; "Sprawa Marty", 1954; "Szałas" -- opublikowana w "Dialogu" nr 12, 1957). W późniejszych latach zwróciła się ku rozmaitym gatunkom prozy, w tym powieściom dla dzieci i młodzieży.
Śmierć przerwała pracę nad jej "opus magnum" "-- Kroniką rodzinną" rodu Estreicherów, wydaną pośmiertnie w 1969 r. Inspiracją dla tej powieści biograficznej, mającej początkowo nosić tytuł "Gdzie cytryna dojrzewa", stała się korespondencja i dzienniki rodzinne, które jej ojciec, Stanisław Estreicher, przeznaczył był jako materiał literacki dla córki. W maszynopisie pozostała inna jej powieść biograficzna "Sokoliki", poświęcona młodości i rodzinnej wsi jej babki Wandy z Dybowskich Longchamps de Berier (1842-1915), współzałożycielki Stowarzyszenie im. Klaudyny Potockiej, tzw. lwowskich "Klaudynek".
Życie prywatne.
Wnuczka historyka literatury Karola Estreichera (st.), siostra historyka sztuki Karola Estreichera (mł.) i statystyka Ewy z Estreicherów Grodzickiej, matka historyka Stanisława Grzybowskiego i Teresy, żony pisarza Macieja Słomczyńskiego. Miłośniczka Tatr. Pochowana na Cmentarzu Rakowickim w Krakowie, w grobowcu rodzinnym, w kwaterze Ba.

</doc>
<doc id="1349564" url="https://pl.wikipedia.org/wiki?curid=1349564" title="Metalofon">
Metalofon



</doc>
<doc id="1349566" url="https://pl.wikipedia.org/wiki?curid=1349566" title="Schkopau">
Schkopau

Schkopau - gmina samodzielna w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Merseburg-Querfurt. 31 grudnia 2009 do Schkopau przyłączono gminę Wallendorf (Luppe).
Współpraca.
Miejscowość partnerska:

</doc>
<doc id="1349568" url="https://pl.wikipedia.org/wiki?curid=1349568" title="Marian Maciejczyk">
Marian Maciejczyk

Marian Bronisław Maciejczyk (ur. 27 lutego 1950 w Goczałkowicach-Zdroju) – polski inżynier i samorządowiec, działacz opozycji w okresie PRL, wiceprezydent Gliwic i Bytomia.
Życiorys.
W 1978 ukończył studia na Wydziale Automatyki, Informatyki i Elektroniki Politechniki Śląskiej. Od 1971 do 1984 pracował w gliwickich przedsiębiorstwach przemysłowych. W drugiej połowie lat 80. pracował w Spółdzielni Pracy Automatyków „Proster”.
W 1980 wstąpił do „Solidarności”, był delegatem na I KZD w Gdańsku. Po wprowadzeniu stanu wojennego współpracował z podziemnymi władzami Regionu Śląsko-Dąbrowskiego związku. Za działalność opozycyjną został aresztowany w maju 1986, zwolniono go we wrześniu tego samego roku. Od 1987 do 1988 pełnił funkcję niejawnego przewodniczącego RKW Regionu Śląsko-Dąbrowskiego. W latach 1989–1990 był wiceprzewodniczącym i następnie przewodniczącym Komitetu Obywatelskiego w Gliwicach.
Należał do Kongresu Liberalno-Demokratycznego i Unii Wolności. Od 2001 związany z Platformą Obywatelską.
Od 1990 do 1992 zajmował stanowisko wiceprezydenta Gliwic, do 1998 był radnym miasta. Później pracował w firmach związanych z Hestią i jako wiceprezes Państwowej Agencji Restrukturyzacji Górnictwa. W latach 2002–2006 był radnym sejmiku śląskiego II kadencji. W 2007 został zastępcą prezydenta Bytomia, funkcję tę pełnił do 2012. Następnie do 2016 był wiceprezesem Funduszu Górnośląskiego. Później przeszedł na emeryturę.
Odznaczenia.
W 2016 został odznaczony Krzyżem Wolności i Solidarności.

</doc>
<doc id="1349573" url="https://pl.wikipedia.org/wiki?curid=1349573" title="Progressive Trance">
Progressive Trance



</doc>
<doc id="1349576" url="https://pl.wikipedia.org/wiki?curid=1349576" title="(7448) Pöllath">
(7448) Pöllath

(7448) Pöllath – planetoida z pasa głównego asteroid okrążająca Słońce w ciągu 3 lat i 179 dni w średniej odległości 2,3 j.a. Została odkryta 14 stycznia 1948 roku w "Mt. Wilson Observatory" przez Waltera Baade. Nazwa planetoidy pochodzi od "Reinharda Pöllatha" (ur. 1948), profesora na Uniwersytecie w Münster. Przed nadaniem nazwy planetoida nosiła oznaczenie tymczasowe (7448) 1948 AA.

</doc>
<doc id="1349578" url="https://pl.wikipedia.org/wiki?curid=1349578" title="Stanisław Michalkiewicz (historyk)">
Stanisław Michalkiewicz (historyk)

Stanisław Michalkiewicz (ur. 4 marca 1925 w Koprach, gmina Wędziagoła, Kowieńszczyzna, zm. 7 grudnia 1985 w Katowicach) – historyk polski, profesor Uniwersytetu Śląskiego.
Życiorys.
Uczęszczał do Gimnazjum Polskiego im. Adama Mickiewicza w Kownie, następnie (po likwidacji tej szkoły w 1939) do IV Gimnazjum Państwowego tamże. Naukę przerwał po wkroczeniu wojsk niemieckich i kilka kolejnych lat spędził w rodzinnych Koprach, unikając grożącej deportacji. W czerwcu 1945 złożył egzamin dojrzałości. W tymże roku przeniósł się w charakterze repatrianta do Wrocławia, niebawem podejmując studia historyczne na Uniwersytecie, które łączył z pracą w szkołach i Archiwum Państwowym. Pracę magisterską pt. "Bunty chłopskie na Śląsku w okresie feudalnym" przygotował pod kierunkiem profesora Stefana Inglota.
Po uzyskaniu dyplomu uniwersyteckiego został zatrudniony w Katedrze Historii Społeczno-Gospodarczej na Wydziale Humanistycznym macierzystej uczelni, skąd w 1953 przeszedł do Zakładu Historii Śląska Instytutu Historii Polskiej Akademii Nauk we Wrocławiu. Kontynuując w tym czasie współpracę ze Stefanem Inglotem, Michalkiewicz zajmował się problematyką ludności wiejskiej oraz gospodarki wielkiej własności ziemskiej Śląska od XVIII do XX wieku oraz przygotował rozprawę doktorską "Stosunki społeczno-gospodarcze w dobrach Hochbergów w drugiej połowie XVIII w." Od lat 60. zainteresowania naukowe Michalkiewicza skupiły się na dziejach przemysłowych Śląska (szczególnie górnictwa węglowego) oraz miejscowej klasy robotniczej. Tematyce tej poświęcił też przygotowaną w 1965 pracę habilitacyjną "Górnictwo węglowe i położenie załóg kopalnianych w Zagłębiu Wałbrzysko-Noworudzkim w pierwszej połowie XIX w." Postulował włączenie problematyki dziejów klasy robotniczej Śląska do ujęć ogólnopolskich, poruszając interesujące go zagadnienie m.in. w opracowaniach "Historia Śląska" (tom III, część 1 i 2), "Historia polskiego ruchu robotniczego" (tom 1), "Polska klasa robotnicza. Zarys dziejów" (część 1 i 3).
Od 1965 był kierownikiem Zakładu Historii Śląska Instytutu Historii PAN we Wrocławiu, a od 1972 koordynował całokształt badań śląskoznawczych w polskich wyższych uczelniach. Od 1973 był profesorem nadzwyczajnym, od 1975 wicedyrektorem Instytutu Historii Uniwersytetu Wrocławskiego. W 1977 objął funkcję kierownika Zakładu Metodologii i Dydaktyki Historii Uniwersytetu Śląskiego w Katowicach, gdzie niebawem został dyrektorem Instytutu Historii. W 1985, kilka miesięcy przed śmiercią, otrzymał z nadania Rady Państwa tytuł profesora zwyczajnego.
W 1984 opublikował monografię "Przemysł i robotnicy na Śląsku do 1914 r.", w której potraktował Śląsk jako całość przy zarysie dziejów przemysłu i robotników, co było w polskiej historiografii tego regionu ujęciem nowatorskim. Z innych prac Michalkiewicza wymienić można "Gospodarkę magnacką na Śląsku w drugiej połowie XVIII wieku na przykładzie majątku Książ" (1969); łącznie ogłosił przeszło 200 pozycji. Pod jego kierunkiem około 80 osób obroniło dyplomy magisterskie, a 10 historyków uzyskało doktoraty.
Zmarł nagle 7 grudnia 1985 w Katowicach.

</doc>
<doc id="1349579" url="https://pl.wikipedia.org/wiki?curid=1349579" title="Béla Balassa">
Béla Balassa

Béla Balassa (ur. 1928 w Budapeszcie, zm. 1991) – węgierski ekonomista. Twórca najbardziej znanej klasyfikacji instytucjonalnych form integracji gospodarczej państw. Wskazał on pięć etapów integracji: strefę wolnego handlu, unię celną, wspólny rynek, unię gospodarczą oraz integrację całkowitą (pełną).

</doc>
<doc id="1349580" url="https://pl.wikipedia.org/wiki?curid=1349580" title="Oborniki Wielkopolskie Miasto">
Oborniki Wielkopolskie Miasto

Oborniki Wielkopolskie Miasto – przystanek kolejowy w centrum Obornik, w województwie wielkopolskim, w Polsce, leżący na linii kolejowej nr 354 Poznań POD – Piła Główna. Według klasyfikacji PKP ma kategorię dworca regionalnego.
W roku 2017 stacja obsługiwała 500–699 pasażerów na dobę.

</doc>
<doc id="1349581" url="https://pl.wikipedia.org/wiki?curid=1349581" title="Przybliżenie Padégo">
Przybliżenie Padégo

Przybliżenie Padégo – metoda aproksymacji funkcji za pomocą funkcji wymiernych danego rzędu. Często daje lepszy wynik niż szereg Taylora dla tej samej liczby współczynników, kiedy funkcja posiada bieguny.
Jej odkrywcą jest Henri Padé.
Definicja.
Dla danej funkcji formula_1 i dwóch liczb naturalnych formula_2 "przybliżeniem Padégo" rzędu formula_3 jest funkcja wymierna
której pochodne równają się pochodnym formula_5 do najwyższego możliwego rzędu
Ściślej i ogólniej funkcja wymierna formula_11 jest przybliżeniem Padégo rzędu formula_12 formalnego szeregu potęgowego formula_13 nad ciałem formula_14 jeżeli:
Obliczanie.
Jeżeli rozwinięcie funkcji formula_5 w szereg Taylora ma postać
to współczynniki w przybliżeniu Padégo spełniają układ równań
Przy czym przyjmuje się, że
Przykład.
Należy wyliczyć wielomian formula_33 przybliżający formula_34 w punkcie 0. Mamy formula_35 formula_36 formula_37 Z szeregu Taylora, który dla punktu 0 staje się szeregiem Maclaurina mamy
Układamy układ równań:
Wpisujemy do macierzy najpierw pierwsze formula_46 niewiadomych, a potem drugie formula_47 otrzymując macierz:
formula_48
oraz wektor wyrazów wolnych składający się z samych zer z wyjątkiem ostatniej jedynki. Następnie wyliczamy posługując się na przykład metodą eliminacji Gaussa, otrzymujemy formula_49 co daje formula_50
co jest zgodne z przykładami Wolframu z dokładnością do mnożnika licznika i mianownika.
Wypełnianie macierzy.
Niech N=m+n+2 będzie rozmiarem macierzy A z normalnym indeksem liczonym od 1 do N.
Czyścimy macierz inicjując ją zerami;
 for (int i = 0; i &lt;= m; i++)
 for (int j = 0; j &lt;= i; j++)
 if (j&lt;=n)
 A[i+1, m+j+2] = c[i – j];
 A[i+1, i+1] = -1;
 for (int i = 0; i&lt;= n – 1; i++)
 for (int j = 0; j &lt;= n; j++)
 A[m + i + 2, m + j + 2] = c[m + n – i – j];
 ; końcowe b0 = 1
 A[m + n + 2, m + 2] = 1;

</doc>
<doc id="1349582" url="https://pl.wikipedia.org/wiki?curid=1349582" title="Rdesktop">
Rdesktop

rdesktop jest klientem usług terminalowych, komunikującym się za pomocą protokołu RDP "(ang. Remote Desktop Protocol)". Dzięki tej aplikacji możemy z poziomu Linuksa podłączyć się np. do systemu Windows XP z uruchomioną usługą zdalnego pulpitu.
Jeżeli użytkownicy komputerów z systemami Linux chcą mieć sporadyczny 
dostęp do aplikacji windowsowych to dobrym rozwiązaniem może okazać się instalacja 
usług terminalowych "(Windows Terminal Services)" na serwerze z systemem Windows. 
Użytkownicy Linuksa będą mogli zdalnie łączyć się z takim serwerem usług
terminalowych, uruchamiać wirtualne sesje Windows w oknie na swoich pulpitach i każdy zdalny
użytkownik podłączony do serwera będzie mógł uruchamiać niezbędne mu programy. Jak widzimy
dostęp do usług terminalowych Windows nie wymaga już nawet systemu Windows a użytkownicy
Linuksa z uruchomionym programem rdesktop mogą bez problemu korzystać z tej usługi.
Ponieważ rdesktop jest aplikacją graficzną, należy ją uruchomić w systemie Linux lub Unix, 
w którym uruchomiony jest system X Window.
Nawiązywanie połączenia
W swojej najprostszej formie polecenie używane do połączenia z systemem, na którym działają 
usługi terminalowe Windows, ma postać:
 "rdesktop host"
gdzie "host" jest nazwą lub adresem IP systemu, na którym uruchomione są usługi terminalowe Windows. 
Po nawiązaniu połączenia na pulpicie naszego Linuksa pojawi się okno przedstawiające standardowy ekran logowania Windows.
Po zalogowaniu i określeniu domeny, do której chcemy się zalogować (jeśli to konieczne), okno Rdesktop wyświetli standardowy pulpit Windows.
Do najważniejszych cech rdesktop zaliczyć należy możliwość buforowania bitmap oraz obsługa szyfrowanych połączeń.

</doc>
<doc id="1349585" url="https://pl.wikipedia.org/wiki?curid=1349585" title="Marcus Gayle">
Marcus Gayle

Marcus Gayle (ur. 27 września 1970 w Hammersmith) – piłkarz jamajski grający na pozycji pomocnika lub obrońcy.
Kariera klubowa.
Gayle urodził się w jednej z dzielnic Londynu, Hammersmith, w rodzinie mającej korzenie jamajskie. Karierę piłkarską rozpoczął w zespole Brentford F.C. W 1989 roku zadebiutował w jego barwach w Division Three. Początkowo nie miał miejsca w składzie i w 1990 roku wypożoczono go do fińskiego Kuopion Palloseura. W sezonie 1990/1991 był już podstawowym zawodnikiem Brentfordu i do 1994 roku rozegrał dla niego 156 meczów i zdobył 22 gole.
W marcu 1994 roku Marcus przeszedł do Wimbledonu, grającego w Premiership. Kosztował 250 tysięcy funtów, a w koszulce nowego klubu po raz pierwszy wystąpił 26 marca przeciwko Leeds United (1:0). Jednak przez półtora roku był częściej rezerwowym niż grał w wyjściowej jedenastce. W sezonie 1996/1997 był jedną z głównych postaci swojego zespołu, który robił furorę na Wyspach dochodząc do półfinałów zarówno Pucharu Anglii, jak i Pucharu Ligi Angielskiej wygrywając po drodze z kilkoma faworytami. W kolejnych sezonach był jednym z najskuteczniejszych graczy drużyny, ale w sezonie 1999/2000 spadł do Division One i w niej grał jeszcze przez jeden sezon. W zespole Wimbledonu przez 8 sezonów rozegrał 263 spotkań, w których zaliczył 37 trafień.
9 marca 2001 Gayle trafił za 900 tysięcy funtów do szkockiego Rangers F.C. Został z nim wicemistrzem Szkocji, ale rozegrał zaledwie cztery spotkania i nie mieścił się w składzie zespołu. Latem sprzedano go za tę samą kwotę do Watfordu, do którego sprowadził go menedżeer Gianluca Vialli. Po raz pierwszy dla tego klubu wystąpił 11 sierpnia w meczu przeciwko Manchesterowi City (0:3). W 2003 roku dotarł z Watfordem do finału Puchar Anglii, a grał w nim jeszcze do marca 2005. Wtedy też wrócił do Brentford, a w 2006 został piłkarzem Aldershot Town grającego w Conference National. Karierę piłkarską kończył w 2008 roku jako zawodnik AFC Wimbledon (liga Isthmian League Premier Division).
Kariera reprezentacyjna.
W reprezentacji Jamajki Gayle zadebiutował w 1998 roku, kiedy zdecydował się reprezentować kraj swoich przodków. W tym samym roku został powołany przez selekcjonera René Simõesa do kadry na Mistrzostwa Świata we Francji. Tam zagrał jedynie w wygranym 2:1 z Japonią. Ostatni mecz w „Reggae Boyz” rozegrał w 2002 roku. Łącznie w kadrze Jamajki wystąpił 14 razy i zdobył 3 gole.

</doc>
<doc id="1349590" url="https://pl.wikipedia.org/wiki?curid=1349590" title="Flotator">
Flotator

Flotator – urządzenie służące wydzieleniu tłuszczów i olejów ze ścieków.
Zasada działania tych urządzeń polega na wykorzystaniu procesu wznoszenia tzw. flotacji. Każdy zbiornik, w którym następuje zmniejszenie prędkości przepływu ścieków, może pełnić rolę flotatora. Można je podzielić na: urządzenia działające bez udziału czynników wspomagających, określane potocznie jako łapacze lub separatory tłuszczów i olejów oraz odtłuszczacze napowietrzane. Odtłuszczacze mogą być budowane jako jednokomorowe i wielokomorowe, o przepływie poziomym lub pionowym.

</doc>
<doc id="1349591" url="https://pl.wikipedia.org/wiki?curid=1349591" title="Zapalenie woreczka łzowego">
Zapalenie woreczka łzowego

Zapalenie woreczka łzowego (łac. "dacryocystitis") – powstaje wskutek zwężenia lub niedrożności przewodu nosowo-łzowego i objawia się rozdęciem kanału nosowo-łzowego z jednoczesnym zaleganiem w nim treści śluzowo-ropnej. W drobnych urazach rogówki łatwo dochodzi wówczas do owrzodzenia rogówki, ponieważ niedrożność kanału nosowo-łzowego powoduje zaleganie bakterii w worku spojówkowym. 
Leczenie.
W ostrym okresie jest zachowawcze, w razie zarośnięcia przewodu nosowo-łzowego, operacyjne. 
Zapalenie woreczka łzowego zdarza się często u noworodków i wywołane jest niedrożnością ujścia kanału łzowego (wada rozwojowa) oraz następowym zakażeniem drobnoustrojami, pochodzącymi z worka spojówkowego.
Leczenie u noworodków polega na przemywaniu worka spojówkowego roztworem kwasu bornego, stosowaniu kropli penicylinowych lub sulfatiazolowych i sondowaniu kanału nosowo-łzowego.

</doc>
<doc id="1349593" url="https://pl.wikipedia.org/wiki?curid=1349593" title="(7724) Moroso">
(7724) Moroso

(7724) Moroso – planetoida z pasa głównego asteroid okrążająca Słońce w ciągu 3 lat i 142 dni w średniej odległości 2,26 j.a. Została odkryta 24 lipca 1970 roku w Obserwatorium Féliksa Aguilara przez zespół "El Leoncito Station". Nazwa planetoidy pochodzi od "Pascuali Moroso" (1934-1996), która wraz z mężem, Rafaelem Villalobosem (1930-1998), przez ponad 30 lat odpowiadała za farmę gdzie powstało "El Leoncito Station". Przed nadaniem nazwy planetoida nosiła oznaczenie tymczasowe (7724) 1970 OB.

</doc>
<doc id="1349594" url="https://pl.wikipedia.org/wiki?curid=1349594" title="Aleksandra Małachowska">
Aleksandra Małachowska

Aleksandra Barbara Małachowska (ur. 10 marca 1950 w Tarczynie) – polska polityk, ogrodnik, posłanka na Sejm Rzeczypospolitej Polskiej II kadencji.
Życiorys.
W 1975 ukończyła studia na Wydziale Zootechniki Szkoły Głównej Gospodarstwa Wiejskiego w Warszawie. Prowadzi własne gospodarstwo rolno-sadownicze.
W latach 1993–1997 była posłanką II kadencji, wybraną w okręgu podwarszawskim z listy Polskiego Stronnictwa Ludowego. Pracowała m.in. w Komisji Obrony Narodowej i Komisji Spraw Zagranicznych. W 1997 bezskutecznie ubiegała się o reelekcję. Później kilkakrotnie bez powodzenia kandydowała z ramienia PSL, m.in. w wyborach parlamentarnych w 2005, a rok później do sejmiku mazowieckiego. Została pełnomocnikiem marszałka tego województwa.
W 1999 otrzymała Złoty Krzyż Zasługi.

</doc>
<doc id="1349595" url="https://pl.wikipedia.org/wiki?curid=1349595" title="Einosuke Harada">
Einosuke Harada

 – japoński lekarz okulista.
Urodził się w Goryo, Amakusa, w prefekturze Kumamoto, wychował się w Taragi. Einosuke Harada studiował na Cesarskim Uniwersytecie Tokijskim i otrzymał dyplom lekarza w 1917 roku. Następnie specjalizował się w okulistyce m.in. u Jūjirō Kōmoto i, od stycznia 1922, u Shinobu Ishihary. Prowadził badania w Wydziale Farmakologii Uniwersytetu Tokijskiego i został doktorem nauk medycznych za pracę nad farmakologią okulistyczną. W 1930 roku otworzył praktykę okulistyczną w Nagasaki ze swoim teściem, również okulistą. 9 sierpnia 1945 roku jego szpital został zniszczony przez wybuch bomby atomowej. Harada zmarł w następnym roku na zapalenie płuc.
Einosuke Harada niezależnie od Yoshizō Koyanagi i przed Alfredem Vogtem opisał w 1926 roku na łamach "Nippon Ganka Gakkai Zasshi" zespół, określany dziś jako zespół Vogta-Koyanagiego-Harady.

</doc>
<doc id="1349596" url="https://pl.wikipedia.org/wiki?curid=1349596" title="Wołżski">
Wołżski

Wołżski (ros. Волжский) – miasto w Rosji (obwód wołgogradzki), nad Wołgą; 323 tys. mieszk. (2020); rafineria ropy naftowej, przemysł spożywczy, chemiczny, mineralny, metalowy, maszynowy; port rzeczny; muzeum; miasto powstało w 1951 r. w związku z budową Wołgogradzkiej (Wołżańskiej) Elektrowni Wodnej; prawa miejskie od 1954 r.

</doc>
<doc id="1349597" url="https://pl.wikipedia.org/wiki?curid=1349597" title="VIA Nano">
VIA Nano

VIA Nano (nazwa kodowa: Isaiah) to procesor x86 firmy VIA Technologies, który wspiera też architekturę 64-bitową. Przeznaczony jest głównie dla komputerów klasy Ultra-Mobile PC. Mimo niskiego zapotrzebowania na energię, procesor potrafi wykonywać instrukcje w zmienionej kolejności (ang. out-of-order), co w połączeniu z superskalarnością pozwoliło na znaczne zwiększenie wydajności w porównaniu do wcześniejszych procesorów VIA (C3 i C7).

</doc>
<doc id="1349600" url="https://pl.wikipedia.org/wiki?curid=1349600" title="Hern Myśliwy">
Hern Myśliwy



</doc>
<doc id="1349604" url="https://pl.wikipedia.org/wiki?curid=1349604" title="Ulica Józefa Piłsudskiego w Częstochowie">
Ulica Józefa Piłsudskiego w Częstochowie

Ulica Józefa Piłsudskiego – jedna z głównych ulic w śródmieściu Częstochowy, rozciąga się pomiędzy Piotrkowską a Alejami. Przy tej ulicy znajduje się dworzec kolejowy Częstochowa oraz siedziba Regionalnego Towarzystwa Zachęty Sztuk Pięknych w Częstochowie Konduktorownia.
Ulicę wytyczono w okresie zaborów, jako drogę dojazdową do budowanego dworca kolei warszawsko-wiedeńskiej, otrzymała ona nazwę Dojazd. Przy ulicy znajdowały się, oprócz dworca restauracje i hotele, tak też pozostało do dziś. W 1920 roku znajdujący się przy tej ulicy hotel "Polonia" był nieformalną siedzibą emigracyjnych władz Ukrainy. W 1979 roku zburzono dworzec kolejowy.
Bezpośrednio wizycie w mieście Józefa Piłsudskiego (20 października 1921 r.) ul. Dojazd przemianowano na ul. Piłsudskiego. Po II wojnie światowej patronem ulicy został gen. Karol Świerczewski. Pod koniec lat 1980. Piłsudski został na krótko patronem ulicy na Parkitce, jednak szybko przemianowano ją na ul. Okulickiego, a Piłsudskiego przywrócono jako patrona ulicy prowadzącej do dworca w miejsce Świerczewskiego.
Aleja Frytkowa.
Ulica znana jest wśród mieszkańców Częstochowy i nie tylko jako "Aleja Frytkowa". Przydomek ten zyskała dzięki znajdującym się przy niej licznym budkom oferującym frytki i inne posiłki typu fast food.
W 2008 roku polski raper Łona wraz z Webberem wydali utwór "Świat jest pełen filozofów", który opowiada o częstochowskiej "Alei Frytkowej". Utwór został wydany na płycie Insert EP. O alei kilkakrotnie wspomina również zespół Nefre m.in. w piosence "Częstochowa", była ona także głównym motywem teledysku "Kto wie".

</doc>
<doc id="1349605" url="https://pl.wikipedia.org/wiki?curid=1349605" title="Przedstawiciele dyplomatyczni Polski w Wielkiej Brytanii">
Przedstawiciele dyplomatyczni Polski w Wielkiej Brytanii

Pierwsze stałe przedstawicielstwo polskie w Londynie stworzył Stanisław August Poniatowski, który jako anglofil liczył na wsparcie brytyjskie dla niezbędnych reform ustrojowych w Polsce.
Przedstawiciele dyplomatyczni Polski w Wielkiej Brytanii.
"lista niekompletna"

</doc>
<doc id="1349609" url="https://pl.wikipedia.org/wiki?curid=1349609" title="Przedstawiciele dyplomatyczni Polski w Turcji">
Przedstawiciele dyplomatyczni Polski w Turcji

Polska najwcześniej z krajów chrześcijańskich nawiązała z Turcją kontakty dyplomatyczne. Do końca XVII wieku Turcja była w Rzeczypospolitej uważana za wroga. W XVIII wieku stawała się partnerem. Turcy jako jedyny sąsiad RP nie uznali rozbiorów Polski.

</doc>
<doc id="1349611" url="https://pl.wikipedia.org/wiki?curid=1349611" title="Francuski pies dowodny">
Francuski pies dowodny



</doc>
<doc id="1349615" url="https://pl.wikipedia.org/wiki?curid=1349615" title="Hudson River School">
Hudson River School

Hudson River School – amerykański ruch artystyczny z połowy XIX wieku utworzony przez grupę pejzażystów, których artystyczna estetyka była inspirowana romantyzmem. Ich obrazy przedstawiały dolinę rzeki Hudson i przyległe tereny, takie jak góry Catskill, Adirondack i Góry Białe w New Hampshire. Określenie „szkoła” dotyczy grupy ludzi, których styl artystyczny, wygląd, inspiracje i styl wykazują podobne cechy, nie zaś do instytucji edukacyjnej.
Za twórcę Hudson River School uważany jest malarz Thomas Cole, który jesienią 1825 malował pierwsze krajobrazy Gór Catskill. Po jego przedwczesnej śmierci w 1848 r., pojawiło się tzw. drugie pokolenie malarzy Hudson River School, które było identyfikowane z luminizmem. Czołowymi przedstawicielami ruchu byli Frederic Edwin Church, John Frederick Kensett i Sanford Robinson Gifford. Ich najwybitniejsze dzieła powstały w latach 1855-1875.
Artyści zaliczani do Hudson River School.
Albert Bierstadt,
James Renwick Brevoort,
John William Casilear,
Frederic Edwin Church,
Thomas Cole,
Samuel Colman,
Jasper Francis Cropsey,
Thomas Doughty,
Robert Duncanson,
Asher Brown Durand,
Sanford Robinson Gifford,
James McDougal Hart,
William Hart,
William Stanley Haseltine,
Martin Johnson Heade,
Hermann Ottomar Herzog,
Thomas Hill,
David Johnson,
John Frederick Kensett,
Jervis McEntee,
Thomas Moran,
Robert Walter Weir,
Worthington Whittredge.

</doc>
<doc id="1349616" url="https://pl.wikipedia.org/wiki?curid=1349616" title="Przedstawiciele dyplomatyczni Polski w Rosji">
Przedstawiciele dyplomatyczni Polski w Rosji

Pierwszym stałym ambasadorem Rzeczypospolitej w Imperium Rosyjskim był przebywający w Petersburgu w latach 1767–1792 Antoni Augustyn Deboli. Do tego czasu dyplomacja staropolska stosowała system czasowych wysłanników (posłów), lub nieformalnych przedstawicieli.
Korona Królestwa Polskiego i Rzeczpospolita Obojga Narodów.
Po rozbiorach stosunki dyplomatyczne w ograniczonym zakresie zostały nawiązane w 1918 po traktacie brzeskim pomiędzy rządem bolszewickim a Radą Regencyjną Królestwa Polskiego.
II Rzeczpospolita.
II Rzeczpospolita w czasie trwania wojny polsko-bolszewickiej nie uznawała (podobnie jak wszystkie państwa Ententy) rządu bolszewików w Rosji i Rosyjskiej Federacyjnej Republiki Radzieckiej (RFSRR). Wzajemne uznanie rządów Polski i Rosji Sowieckiej nastąpiło w traktacie pokojowym zawartym 18 marca 1921. Po jego ratyfikacji strony wymieniły przedstawicieli dyplomatycznych.
30 grudnia 1922 Rosyjska Federacyjna Socjalistyczna Republika Radziecka stała się częścią utworzonego Związku Socjalistycznych Republik Radzieckich. Polska uznała utworzenie ZSRR notą z 13 grudnia 1923. Roman Knoll był ostatnim przedstawicielem dyplomatycznym Polski przy rządzie Rosji Sowieckiej.
W latach 1922−1991 RFSRR była częścią ZSRR, a przedstawiciele dyplomatyczni byli wymieniani pomiędzy Polską a sowieckim państwem związkowym.
III Rzeczpospolita.
Po rozwiązaniu ZSRR układem białowieskim 8 grudnia 1991 dotychczasowy ambasador Polski przy rządzie ZSRR Stanisław Ciosek kontynuował misję przy rządzie Federacji Rosyjskiej. Nastąpiło tym samym odtworzenie polsko-rosyjskich stosunków dyplomatycznych.

</doc>
<doc id="1349617" url="https://pl.wikipedia.org/wiki?curid=1349617" title="Paweł Saar">
Paweł Saar

Paweł Władysław Saar (ur. 26 kwietnia 1935 w Łodzi, zm. 24 marca 2022) – polski rzemieślnik, polityk i działacz samorządu gospodarczego, poseł na Sejm II kadencji.
Życiorys.
Ukończył w 1960 studia na Wydziale Elektrycznym Politechniki Łódzkiej, po których podjął działalność w rzemiośle. W tym samym roku dołączył do Cechu Rzemiosł Budowlanych, Drzewnych i Mineralnych w Łodzi. Prowadził własny zakład instalatorstwa elektrycznego. W latach 80. przewodniczył Ogólnopolskiemu Komitetowi Odbudowy Samorządu Rzemiosła. W 1980 stanął na czele zarządu łódzkiej izby rzemieślniczej. Został także zastępcą prezesa zarządu Związku Rzemiosła Polskiego.
W wyborach w 1991 bez powodzenia ubiegał się o mandat poselski z listy Wyborczej Akcji Katolickiej. W latach 1993–1997 sprawował mandat posła na Sejm II kadencji z ramienia Bezpartyjnego Bloku Wspierania Reform z okręgu łódzkiego. W 1997 bez powodzenia ubiegał się o reelekcję z ramienia Krajowej Partii Emerytów i Rencistów, następnie wycofał się z bieżącej polityki.
W październiku 2015 z ramienia Związku Rzemiosła Polskiego został członkiem nowo powstałej Rady Dialogu Społecznego.
Pochowany na cmentarzu Zarzew w Łodzi.
Odznaczenia.
Odznaczony Krzyżem Oficerskim (1997) i Komandorskim (2002) Orderu Odrodzenia Polski.

</doc>
<doc id="1349619" url="https://pl.wikipedia.org/wiki?curid=1349619" title="Babu">
Babu

Osoby:

</doc>
<doc id="1349622" url="https://pl.wikipedia.org/wiki?curid=1349622" title="Pierwotny kłujący ból głowy">
Pierwotny kłujący ból głowy

Pierwotny kłujący ból głowy (ang. primary stabbing headache) - choroba zaliczana do grupy samoistnych (pierwotnych) bólów głowy, charakteryzująca się występowaniem bólów o charakterze kłucia, zlokalizowanych w okolicy oczodołu, skroniowej lub ciemieniowej.
Ból jest krótkotrwały, pojawia się jako pojedyncze ukłucie lub seria ukłuć, ich czas trwania wynosi zwykle poniżej 3 sekund (maksymalnie do 1 minuty). Napady mogą powtarzać się wielokrotnie w ciągu dnia. Choroba nie stanowi żadnego zagrożenia dla zdrowia, jest dosyć często spotykana.

</doc>
<doc id="1349625" url="https://pl.wikipedia.org/wiki?curid=1349625" title="Bapu">
Bapu



</doc>
<doc id="1349628" url="https://pl.wikipedia.org/wiki?curid=1349628" title="Przedstawiciele dyplomatyczni Polski we Francji">
Przedstawiciele dyplomatyczni Polski we Francji

Choć tradycja powiązań politycznych i kulturalnych między Polską a Francją sięga XVI wieku. Misje dyplomatyczne polskie do Paryża miały charakter regularny dopiero po odzyskaniu przez RP niepodległości.
Polscy przedstawiciele dyplomatyczni we Francji.
"lista niekompletna"

</doc>
<doc id="1349630" url="https://pl.wikipedia.org/wiki?curid=1349630" title="Autostrada międzystanowa nr 88">
Autostrada międzystanowa nr 88



</doc>
<doc id="1349634" url="https://pl.wikipedia.org/wiki?curid=1349634" title="Przedstawiciele dyplomatyczni Polski w Królestwie Prus">
Przedstawiciele dyplomatyczni Polski w Królestwie Prus

Od chwili powstania Królestwa Prus (1701) misje dyplomatyczne polskie w Berlinie stały się jednymi z najregularniejszych.
Przedstawiciele dyplomatyczni Polski w Królestwie Prus.
"lista niekompletna"

</doc>
<doc id="1349636" url="https://pl.wikipedia.org/wiki?curid=1349636" title="Bhagat">
Bhagat



</doc>
<doc id="1349638" url="https://pl.wikipedia.org/wiki?curid=1349638" title="Katedra w Uppsali">
Katedra w Uppsali

Katedra w Uppsali () – protestancka katedra zbudowana w stylu gotyckim. Kilkakrotnie przebudowywana i w XIX wieku zregotycyzowana. Architektura świątyni łączy formy nadbałtyckiego gotyku ceglanego i francuskiego gotyku katedralnego. Służy ona za kościół katedralny arcybiskupów Uppsali, kościół parafialny miejscowej parafii katedralnej, a także narodowe sanktuarium królestwa Szwecji (szw. rikshelgedom). W roku 1435 została oddana pod patronat św. Eryka, Olafa oraz Wawrzyńca.
Katedra ma status zabytku sakralnego według rozdz. 4 Kulturminneslagen (pol. Prawo o pamiątkach kultury) ponieważ została wzniesiona do końca 1939 (3 §).
Katedra w Uppsali jest największą budowlą sakralną Skandynawii: ma 118,7 metrów długości, taka sama jest wysokość obu zachodnich wież, szerokość katedry wynosi 45 m. W jednej z wież umieszczone są dwa dzwony pochodzące z Polski (zrabowane w 1703 podczas wojny północnej), jeden z nich jest aktualnie największym dzwonem kościelnym w Szwecji – "tzw. Thornan". Ponad południowym portalem znajduje się największy witraż Szwecji – "Okno Syna" (szw. "Sonens Fönster"), o powierzchni 119 m².
Katedra była miejscem koronacji wielu królów i królowych Szwecji. Koronacje przeprowadzano tutaj od średniowiecza do końca XVII wieku.
Historia.
Około 1270 w Östra Aros rozpoczęto budowę nowej, dużej katedry. Miała ona zastąpić starą, zniszczoną przez pożar katedrę w położonej w odległości ok. 3 km Gamla Uppsala. Z tego powodu postanowiono zmienić nazwę miejscowości z Östra Aros na Uppsala.
W poszukiwaniu mistrza murarskiego arcybiskup Uppsali udał się do Paryża, gdzie za poradą miejscowego burmistrza wynajął Étienne’a de Bonneuil, zatrudnionego wcześniej przy budowie paryskiej katedry Notre-Dame. Ok. 1287 de Bonneuil wraz z 20 współpracownikami udał się do Szwecji a koszty ich podróży zostały pokryte ze składek szwedzkich studentów studiujących w Paryżu. Projekt de Bonneuila zakładał budowlę w stylu francuskim, z parą wysokich wież od strony zachodniej. Budowę katedry rozpoczęto z wykorzystaniem kamienia, ponieważ jednak import jego okazał się zbyt kosztowny, roboty budowlane kontynuowano z użyciem tańszej cegły. Pozostałością tamtego etapu budowy jest prawdopodobnie portal północny. W 1435, po ok. 165 latach budowy, 7 czerwca, w święto Zesłania Ducha Świętego konsekrowano katedrę, choć jej budowa nie była jeszcze ukończona (brakowało wież). W latach 1473, 1572 i 1702 katedrę nawiedziły duże pożary. 
Poważnej restauracji katedry dokonano dopiero w latach 1885-93 pod kierownictwem architekta Helgo Zettervalla. Zadanie to zleciła mu kapituła katedralna. Helgo Zettervall w zaproponowanym w 1874 projekcie za punkt wyjścia przyjął francuski późny gotyk a jako materiał budowlany zaproponował cement. W 1876 zmodyfikował projekt, biorąc pod uwagę wzory północnoniemieckiego gotyku ceglanego, jeśli chodzi o zewnętrzny wygląd katedry. Z tego względu jako budulca użył czerwonej cegły maszynowej. W efekcie restauracji katedra otrzymała nowe, neogotyckie wieże, wyższy dach i nowy system przyporowy. Pinakle, nisze i koronkowe szczyty architekt wykonał z cementu, co wzbudziło krytykę. Zmiany wprowadzone przez Zettervalla określano jako “nowe barbarzyństwo”; wnętrze katedry, spokojne i zharmonizowane, nie wzbudziło już takich kontrowersji.
Do końca XIX wieku z północnej wieży obserwował miasto strażnik (szw. "Tornpelle"). Jego zadaniem było uderzenie w dzwony w przypadku pożaru miasta oraz dawanie sygnału rogiem na każdą pełną godzinę. 
W latach 1971–1976, podczas kolejnej restauracji katedry odnowiono malowidła, w pięciu kaplicach wykonano nowoczesne pokrycia ścienne a ołtarz główny otrzymał nową dekorację.
Wyposażenie.
Skarbiec katedralny.
W północnej wieży ulokowano skarbiec katedralny, w którym znajduje się jeden z najpiękniejszych w Europie zbiorów średniowiecznych szat liturgicznych, w tym ubiory arcybiskupów z lat 70. XIII w. i bractw z XV w. oraz pozłacana suknia królowej Małgorzaty I, jedyny zachowany na świecie średniowieczny strój paradny.
Inne eksponaty przechowywane w skarbcu to m.in. szaty, które mieli na sobie Svante Sture oraz jego synowie Nils i Erik, kiedy zostali zamordowani na zamku w Uppsali w 1567, poza tym złoty kielich królowej Krystyny, miecz Gustawa I Wazy i szpada Jana III Wazy.
Grobowce.
We wnętrzu katedry znajdują się groby wielu ważnych postaci w historii.
Na posadzce obok pozłacanego relikwiarza świętego Eryka znajduje się kamienna płyta upamiętniająca pobyt Jana Pawła II w Szwecji w 1989 roku.

</doc>
<doc id="1349639" url="https://pl.wikipedia.org/wiki?curid=1349639" title="Radźniś">
Radźniś



</doc>
<doc id="1349641" url="https://pl.wikipedia.org/wiki?curid=1349641" title="Przedstawiciele dyplomatyczni Polski w Austrii">
Przedstawiciele dyplomatyczni Polski w Austrii

W XVI i XVII wieku Austria, jako mocarstwo katolickie była często przychylnie odbierana w Polsce, choć niechętnie widziano Habsburskie elekcje. W XVIII wieku widziano w niej przeciwwagę dla Prus.
Polscy ambasadorowie w Austrii.
XX wiek.
24 marca 1938 – przekształcenie placówki w konsulat generalny w związku z przyłączeniem Austrii do III Rzeszy. Rok później likwidacja w związku z wybuchem wojny.

</doc>
<doc id="1349642" url="https://pl.wikipedia.org/wiki?curid=1349642" title="Chora Sfakion">
Chora Sfakion

Chora Sfakion (gr. Χώρα Σφακίων) – miejscowość w Grecji, na południowo-zachodnim wybrzeżu Krety, w administracji zdecentralizowanej Kreta, w regionie Kreta, w jednostce regionalnej Chania. Siedziba gminy Sfakia. W 2011 roku liczyła 212 mieszkańców.
Miejscowość posiada dwa porty, które obsługują promy z Ajia Rumeli. W trakcie lata region odwiedzany jest przez wielu turystów, których celem podróży jest położony niedaleko wąwóz Samaria. Chora posiada również połączenia promowe z miastem Lutro oraz wyspą Gawdos.
Miejscowość posiada m.in. położoną niedaleko portu tawernę oraz 2 minimarkety, piekarnię i sklep mięsny. Na zachodzie znajduje się plaża kamienista, jedna z głównych atrakcji miejscowości. Występuje szeroka baza noclegowa, w skład której wchodzą hotele, apartamenty oraz prywatne kwatery. Mieszkańcy są zatrudnieni głównie w rybołówstwie, turystyce, uprawie drzew oliwnych oraz przy wypasie kóz i owiec.
W historii Chora znajdowała się zarówno pod wenecką jak i turecką okupacją. W XVIII wieku miejscowość posiadała niewielką flotę morską. Podczas II wojny światowej ucierpiała wskutek bombardowań podczas ewakuacji sił alianckich z Krety, po przegranej aliantów w Bitwie o Kretę.
Chora była słynnym miejscem oporu przeciwko okupantom zarówno weneckim, jak i tureckim. Okoliczne pasmo górskie sprzyjał walce oraz odpieraniu ataków wroga. W wiosce Anopolis urodził się największy bohater rewolucyjny Krety – Daskalojanis.

</doc>
<doc id="1349643" url="https://pl.wikipedia.org/wiki?curid=1349643" title="Zaburzenia gospodarki wodnej">
Zaburzenia gospodarki wodnej



</doc>
<doc id="1349644" url="https://pl.wikipedia.org/wiki?curid=1349644" title="And">
And



</doc>
<doc id="1349646" url="https://pl.wikipedia.org/wiki?curid=1349646" title="Palma sabalowa">
Palma sabalowa

Palma sabalowa, palma sabałowa ("Sabal minor") – gatunek roślin, należący do rodziny arekowatych (palm). Pochodzi z Ameryki Północnej, gdzie na naturalnych stanowiskach rośnie w USA w stanach: Oklahoma, Alabama, Arkansas, Floryda, Georgia, Luizjana, Missisipi, Karolina Północna i Karolina Południowa.
Morfologia.
Jest to krzaczasta palma o wysokości do 2 m i szerokości do 1 m. Ma bardzo krótki pęd, który zazwyczaj nie wyrasta ponad ziemię, lub tylko bardzo niewiele. Na jego szczycie wyrasta pióropusz liści. Są one sztywne, zielone lub niebieskozielone i podzielone na taśmowate listki. Drobne, białe kwiaty zebrane są w smukłe i wzniesione wiechy wystające powyżej liści. Powstają z nich drobne, czarne i błyszczące owoce.
Zastosowanie.
W krajach o cieplejszym klimacie palma ta jest uprawiana jako ogrodowa roślina ozdobna. Może też być w pojemnikach uprawiana na balkonach, w altanach, itp. W Polsce jest uprawiana jako roślina pokojowa, latem wystawiana na zewnątrz domu. Może być również hodowana na powietrzu pod warunkiem zapewnienia odpowiedniej osłony zimowej (ze szczególnym wskazaniem na dogrzewanie).
Uprawa.
Latem najlepiej trzymać roślinę na zewnątrz domu (na balkonie, tarasie itp.) w miejscu osłoniętym od wiatru i lekko zacienionym. Ziemia powinna być w doniczce stale wilgotna, ale nie może zalegać, gdyż powoduje to gnicie korzeni. Potrzebny jest drenaż na dnie doniczki. Przez lato należy nawozić niewielką dawką nawozów. Przez zimę roślina musi przebywać w jasnym, ogrzewanym pomieszczeniu. Rozmnaża się przez nasiona (ich kiełkowanie trwa długo).

</doc>
<doc id="1349650" url="https://pl.wikipedia.org/wiki?curid=1349650" title="Dadi">
Dadi



</doc>
<doc id="1349652" url="https://pl.wikipedia.org/wiki?curid=1349652" title="Aua">
Aua



</doc>
<doc id="1349653" url="https://pl.wikipedia.org/wiki?curid=1349653" title="Tyberiusz Klaudiusz Agryppa">
Tyberiusz Klaudiusz Agryppa



</doc>
<doc id="1349654" url="https://pl.wikipedia.org/wiki?curid=1349654" title="Dźi">
Dźi



</doc>
<doc id="1349655" url="https://pl.wikipedia.org/wiki?curid=1349655" title="BeFour">
BeFour

beFour – niemiecka grupa założona w Kolonii. Członkowie zespołu zostali wyłonieni w telewizyjnym show "beFour: Das Star-Tagebuch" ("Pamiętnik gwiazdy"). Pierwszy singiel zespołu to cover piosenki "Around the World" zespołu ATC. Obecnie piosenki zespołu beFour są wykorzystywane w "Panfu". Dzieci mogą tam poznać piosenki grupy i uczyć się angielskiego.

</doc>
<doc id="1349656" url="https://pl.wikipedia.org/wiki?curid=1349656" title="Lista dróg publicznych w Samoa Amerykańskim">
Lista dróg publicznych w Samoa Amerykańskim

Na terytorium Samoa Amerykańskiego, które składa się z parunastu wysp drogi oznaczone numeracją znajdują się tylko na największej wyspie Tutuila. Drogi na pozostałych wyspach to zazwyczaj utwardzone drogi gruntowe.
Najdłuższa droga wyspy Tutuila jest oznaczone numerem 001 i przebiega wzdłuż południowego wybrzeża wyspy pomiędzy miejscowościami Leone i Tula. Droga przebiega także m.in. przez stolicę Pago Pago oraz w sąsiedztwie międzynarodowego portu lotniczego. Pozostałe dwie drogi - 005 i 006 łączą odleglejsze miejscowości na północnym wybrzeżu wyspy.

</doc>
<doc id="1349658" url="https://pl.wikipedia.org/wiki?curid=1349658" title="Simpsons Roasting on an Open Fire">
Simpsons Roasting on an Open Fire

Simpsons Roasting on an Open Fire (Simpsonowie pieką się na wolnym ogniu), znany także jako The Simpsons Christmas Special (Specjalny odcinek świąteczny Simpsonów) – pierwszy pełnometrażowy odcinek pierwszego sezonu serialu animowanego "Simpsonowie", choć wyprodukowany jako ósmy w kolejności. Został wyemitowany 17 grudnia 1989 roku w telewizji FOX. Scenariusz napisał Mimi Pond, a wyreżyserował David Silverman. Tytuł nawiązuje do piosenki "The Christmas Song", znanej także jako "Chestnusts Roasting on an Open Fire"
Streszczenie.
Homer, Marge i Maggie Simpsonowie uczestniczą w świątecznym przedstawieniu w szkole podstawowej w Springfield, w którym występują m.in. Bart i Lisa. Po powrocie do domu Marge pyta dzieci, co chcą na Boże Narodzenie, na co Bart prosi o tatuaż. Gdy następnego dnia Marge i dzieci idą na zakupy, Bart wymyka się i załatwia sobie tatuaż ze słowem „Matka”. Gdy Marge się o tym dowiaduje, natychmiast zabiera syna na laserowe usunięcie rysunku – kosztuje ją to jednak wszystkie świąteczne pieniądze. Tymczasem w elektrowni atomowej w Springfield Homer dowiaduje się, że nie otrzyma bożonarodzeniowej premii.
Kiedy Homer wraca do domu i słyszy o stracie pieniędzy, decyduje się nic nie mówić rodzinie o braku spodziewanej premii. Sam wybiera się na zakupy, kupując w lombardzie tanie prezenty. W tawernie Moe spotyka przebranego za Mikołaja Barneya. Radzi mu on, by zatrudnił się w centrum handlowym jako „święty”. Homer zgadza się na to, lecz podczas wizyty w sklepie przyjaciel Barta, Milhouse zdziera mu z twarzy sztuczną brodę. Jego syn obiecuje jednak nic nie mówić reszcie rodziny.
Kiedy Homer dostaje w końcu wypłatę, z przerażeniem stwierdza, że wynosi ona zaledwie 13 dolarów. Barney, podobnie wynagrodzony, radzi mu, by spróbował sił w psich wyścigach. Za namową Barta zgadza się zaryzykować wszystkie pieniądze. Mimo zachęty ze strony Barneya, by postawić na psa imieniem Zefir, Homer w ostatniej chwili decyduje się powierzyć swoje 13 dolarów uczestnikowi z ostatniej chwili, Pomocnikowi Świętego Mikołaja. Ten jednak (rzekomo po raz dwudziesty piąty) na metę dociera ostatni i jego właściciel porzuca go. Pies dogania Simpsonów, którzy decydują się go zatrzymać. Po powrocie, tuż zanim Homer zdąża powiedzieć o swoim pechu, wszyscy uznają Pomocnika Mikołaja za świąteczny prezent i są bardzo szczęśliwi.

</doc>
<doc id="1349659" url="https://pl.wikipedia.org/wiki?curid=1349659" title="James McDougal Hart">
James McDougal Hart

James McDougal Hart (ur. 10 maja 1828, zm. 24 października 1901) – urodzony w Szkocji, amerykański malarz pejzażysta, reprezentant Hudson River School.
Urodził się w Kilmarnock w Szkocji, w dzieciństwie emigrował wraz z rodziną do Stanów Zjednoczonych. Mieszkał w Albany w stanie Nowy Jork. Studiował w latach 1851–1854 malarstwo w Düsseldorfie. Po powrocie do Ameryki założył studio w Albany, w 1857 przeniósł się do Nowego Jorku, a po 1870 osiadł ostatecznie w Keene w górach Adirondack.
Przez 40 lat wystawiał w National Academy of Design w Nowym Jorku, był jej członkiem od 1859 i wiceprezesem w latach 1895–1899. Jego brat William Hart, żona Marie Thereas Gorsuch, siostra Julie Hart Beers Kempson, oraz troje dzieci (Robert, Mary i Letitia) – wszyscy byli malarzami.

</doc>
<doc id="1349660" url="https://pl.wikipedia.org/wiki?curid=1349660" title="Julio César Romero">
Julio César Romero

Julio César Romero Insfrán, znany też jako Romerito (ur. 28 sierpnia 1960 w Luque) – paragwajski piłkarz występujący na pozycji pomocnika, reprezentant tego kraju, umieszczony przez Pelégo na liście FIFA 100 będącą listą najlepszych żyjących piłkarzy.
Życiorys.
Romerito zaczynał karierę w roku 1977 w Sportivo Luqueño, a dzięki dobrym występom zadebiutował w reprezentacji Paragwaju. Wystąpił też na młodzieżowych mistrzostwach świata, gdzie był, obok Diego Maradony uznany za najlepszego gracza tego turnieju. Romerito zagrał również w Copa América w 1979 roku, na którym to turnieju zdobył wraz ze swoją drużyną pierwsze miejsce. W 1980 roku przeszedł do New York Cosmos, gdzie grał w jednym składzie z między innymi Carlosem Alberto i Franzem Beckenbauerem. Trzy lata później przeszedł do Fluminense FC, gdzie miał spędzić kolejne pięć lat. W międzyczasie zdobył ze swoją drużyną w 1984 roku Campeonato Brasileiro Série A, a rok później zdobył nagrodę dla Najlepszego Południowoamerykańskiego Piłkarza Roku. W roku 1988 postanowił spróbować swych sił w Europie, a konkretniej w FC Barcelonie, ale w ciągu jednego sezonu zdobył w zaledwie siedmiu meczach jedną bramkę. Sezon 1989/1990 spędził w meksykańskiej Puebli. Następnie wrócił do Ameryki Południowej, gdzie występował w paragwajskich klubach: Sportivo Luqueño, Club Olimpia i Club Cerro Corá, oraz w chilijskim La Serena. Karierę zakończył w swoim macierzystym klubie w 1996 roku.
W ciągu całej swojej piłkarskiej kariery zdobył ponad 400 goli. Z 31 golami zajmuje również, ex aequo z Saturnino Arrúą, trzecie miejsce na liście najlepszych strzelców reprezentacji Paragwaju w historii.
We wrześniu 2006 roku zadebiutował jako piosenkarz rockowy podczas paragwajskiego festiwalu Pilsen Rock. Obecnie jest politykiem, członkiem Partido Colorado.

</doc>
<doc id="1349661" url="https://pl.wikipedia.org/wiki?curid=1349661" title="Romerito">
Romerito



</doc>
<doc id="1349663" url="https://pl.wikipedia.org/wiki?curid=1349663" title="Wyspa Macquarie">
Wyspa Macquarie



</doc>
<doc id="1349664" url="https://pl.wikipedia.org/wiki?curid=1349664" title="Vestmanna (gmina)">
Vestmanna (gmina)

Vestmanna (far. "Vestmanna kommuna") – gmina na archipelagu Wysp Owczych, duńskim terytorium zależnym na Oceanie Atlantyckim. Sąsiaduje z trzema innymi jednostkami: Kvívíkar, Sunda oraz Tórshavnar kommuna. Siedzibą jej władz jest Vestmanna.
Gmina położona jest w północnej części zachodniego wybrzeża wyspy Streymoy, nad cieśniną Vestmannasund. Jej powierzchnie wynosi 51,5 km².
Populacja Vestmanna kommuna, według danych z 1 stycznia 2014 roku wynosi 1 201 osób.
Historia.
Gminę założono w roku 1892, kiedy jako pierwsza odłączyła się z istniejącej od 1872 Norðstreymoyar Prestagjalds kommuna. Od tamtego czasu jej granice nie uległy zmianie.
Populacja.
Gminę Vestmanna zamieszkuje 1 201 osób. Współczynnik feminizacji wynosi tam ponad 98 (na 595 kobiet przypada 606 mężczyzn). Ludzie młodsi niż 20 lat stanowią około 28% populacji gminy, natomiast osoby starsze niż lat 60 około 26,5%. Największą grupą w przedziałach dziesięcioletnich są osoby w wieku 0-9 lat (14,24%), drugą zaś ludzie między 10 a 19 rokiem życia (13,57%).
Dane dotyczące populacji gminy Vestmanna zbierane są sukcesywnie od 1960 roku. Liczba mieszkańców wynosiła wówczas 1 174 i wzrastała (1 186 w 1966, 1 249 w 1977, 1 297 w 1983) do roku 1985, kiedy żyło tam 1 304 osoby. Następnie zaczęła maleć, szczególnie w latach 90. (z 1 284 w 1990 do 1 152 w 1995), co miało związek z kryzysem gospodarczym panującym wówczas na Wyspach Owczych. Po tym okresie nastąpił krótkotrwały wzrost do 1 241 ludzi w 2005 roku, następnie spadek (1 192 w 2010), a obecnie ponownie obserwowany jest przyrost populacji gminy.
Polityka.
Burmistrzem gminy Vestmanna jest Pauli T. Petersen, wybrany z listy Partii Ludowej. Prócz niego w radzie zasiada sześć osób. Ostatnie wybory samorządowe na Wyspach Owczych odbyły się w 2012 roku, a ich wyniki dla Vestmanna kommuna przedstawiały się następująco:
Frekwencja wyniosła 77,11% (z 878 uprawnionych zagłosowało 688 osób). Oddano dwie karty wypełnione błędnie oraz dziewięć pustych. W poprzednich wyborach prócz Partii Ludowej startowała Partia Unii, która zdobyła wówczas pięć miejsc w radzie gminy, jednak w 2012 roku nie utworzyła ona listy w gminie Vestmanna.

</doc>
<doc id="1349667" url="https://pl.wikipedia.org/wiki?curid=1349667" title="Vesmanna kommuna">
Vesmanna kommuna



</doc>
<doc id="1349668" url="https://pl.wikipedia.org/wiki?curid=1349668" title="Gmina Vestmanna">
Gmina Vestmanna



</doc>
<doc id="1349669" url="https://pl.wikipedia.org/wiki?curid=1349669" title="B-Sides &amp; Rarities (album Nick Cave and the Bad Seeds)">
B-Sides &amp; Rarities (album Nick Cave and the Bad Seeds)

B-Sides &amp; Rarities – album kompilacyjny wydany w marcu 2005 przez zespół Nick Cave and the Bad Seeds. Płyta zawiera kolekcję nagrań zebranych w prawie 20 letniej historii zespołu ze stron B większości singli oraz z utworów wcześniej nie publikowanych. Do takich należą na przykład nagrania z udziałem Shane'a MacGowana oraz akustyczne wersje utworów „Deanna” czy „The Mercy Seat”. Jest to także jedyne wydawnictwo w którym uczestniczyli wszyscy członkowie Bad Seeds, byli oraz obecni czyli: Nick Cave, Mick Harvey, Blixa Bargeld, Thomas Wydler, Martyn P. Casey, Conway Savage, Jim Sclavunos, Warren Ellis, Barry Adamson, Kid Congo Powers, James Johnston, Roland Wolf oraz Hugo Race.
Spis utworów.
Wszystkie piosenki autorstwa Nicka Cave'a chyba, że napisano inaczej.

</doc>
<doc id="1349670" url="https://pl.wikipedia.org/wiki?curid=1349670" title="Asher Brown Durand">
Asher Brown Durand

Asher Brown Durand (ur. 21 sierpnia 1796, zm. 17 września 1886) – amerykański malarz i rytownik.
Początkowo zajmował się rytownictwem i malarstwem portretowym. W latach 30. XIX wieku zaczął malować pejzaże i stał się jednym z głównych przedstawicieli Hudson River School. Inspirację czerpał z twórczości Thomasa Cole`a, któremu zadedykował swój najsłynniejszy obraz "Pokrewne dusze" (1849). W 1826 był jednym z założycieli National Academy of Design i prezesem w latach 1845-1861.

</doc>
<doc id="1349671" url="https://pl.wikipedia.org/wiki?curid=1349671" title="Héctor Salvá">
Héctor Salvá

Héctor Salvá González (ur. 27 listopada 1939, zm. 20 listopada 2015) – piłkarz urugwajski, napastnik, rozgrywający. Także trener.
Jako piłkarz klubu Danubio FC wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Salvá wystąpił tylko w jednym spotkaniu - ćwierćfinałowym meczu z Niemcami.
Wziął także udział w turnieju Copa América 1967, gdzie Urugwaj zdobył mistrzostwo Ameryki Południowej. Salvá zagrał we wszystkich pięciu meczach - z Boliwią, Wenezuelą, Chile, Paragwajem i Argentyną.
Od 1 czerwca 1960 do 30 lipca 1967 rozegrał w reprezentacji Urugwaju 18 meczów i zdobył 2 bramki
Grał w klubach Nacional, Rampla Juniors (w 1964 został królem strzelców ligi urugwajskiej) i Danubio.

</doc>
<doc id="1349672" url="https://pl.wikipedia.org/wiki?curid=1349672" title="Flaga Prus">
Flaga Prus

Flaga Prus przedstawia na białym tle czarnego orła, uzbrojonego złoto, trzymającego w szponach złote (żółte) insygnia koronacyjne, pod złotą królewską koroną. Flaga ta w ciągu stuleci podlegała pewnym modyfikacjom – korona początkowo unosząca się swobodnie powyżej głowy orła, obniżała się z czasem, aby od 1871 na fladze Prus jako części Cesarstwa Niemieckiego osiąść na głowie orła. Insygnia koronacyjne w latach 1701–1750 reprezentowało berło i jabłko królewskie, następnie berło w różnych wariantach, i miecz, a od 1871 ponownie zamiast miecza jabłko. Flaga od 1892 była uzupełnione wąskimi czarnymi pasami na poziomych krawędziach.
Kolory flagi nawiązują do srebrno-czarnego herbu Hohenzollernów, a także do barw zakonu krzyżackiego. Prawdopodobnie nawiązanie do barw Prus znalazło się w trójkolorowej fladze Cesarstwa Niemieckiego. 
Po upadku monarchii, od 1919 Prusy jako kraj związkowy usunęły z flagi symbole królewskie, pozostawiając w szponach orła miecz, oraz dodając pęk błyskawic. Zmieniony został też wizerunek orła, z ujęcia typowo heraldycznego na perspektywiczne, zbliżone do formy orłów stylu empire. Od objęcia władzy przez nazistów w 1933 została zmieniona sylwetka godła i dodana ponad nim wstęga z dewizą pruskich królów niemieckich cesarzy "Gott mit uns" (niem. "Bóg z nami").
Od faktycznej likwidacji odrębności państwowej Prus w 1935 (Gleichschaltung) flaga została zastąpiona ogólną flagą III Rzeszy.

</doc>
<doc id="1349673" url="https://pl.wikipedia.org/wiki?curid=1349673" title="Hector Salvá">
Hector Salvá



</doc>
<doc id="1349674" url="https://pl.wikipedia.org/wiki?curid=1349674" title="Hector Salva">
Hector Salva



</doc>
<doc id="1349675" url="https://pl.wikipedia.org/wiki?curid=1349675" title="Zhoukoudian">
Zhoukoudian

Zhoukoudian () – system jaskiń położony około 45 kilometrów na południowy zachód od Pekinu w Chinach. W latach 20. i 30. XX wieku natrafiono tu na szczątki człowieka pekińskiego, a także kamienne narzędzia i kości zwierzęce, liczące od 500 do 230 tysięcy lat. Znalezione eksponaty w większości zaginęły w czasie inwazji japońskiej podczas II wojny światowej. Po wojnie wznowiono prace i część znalezionych artefaktów wystawiona jest dziś w miejscowym muzeum. Wśród eksponatów znalazły się także skamieliny prehistorycznych stworzeń. Zwiedzającym udostępnione są też pobliskie jaskinie i groty. 
W 1987 roku organizacja UNESCO wpisała Zhoukoudian na listę światowego dziedzictwa.

</doc>
<doc id="1349683" url="https://pl.wikipedia.org/wiki?curid=1349683" title="Ambasadorowie Wenecji we Francji">
Ambasadorowie Wenecji we Francji

Republika Wenecka wysyłała swych ambasadorów do Paryża już w XV wieku.

</doc>
<doc id="1349688" url="https://pl.wikipedia.org/wiki?curid=1349688" title="Ya Hozna">
Ya Hozna

Ya Hozna – polski zespół muzyczny, którego założycielami byli Renata Przemyk (śpiew) i Sławomir Wolski (autor tekstów, kompozytor i instrumentalista). 
W swych autorskich piosenkach grupa pomysłowo łączyła elementy rocka, folku i bluesa oraz zwracała uwagę oryginalnymi, sugestywnymi tekstami. Miała też charakterystyczne, rozpoznawalne brzmienie, oparte na akustycznych instrumentach: akordeon, kontrabas, saksofony. Nazwę swą zespół zaczerpnął z tytułu utworu Franka Zappy.
Historia.
Zespół Ya Hozna pojawił się na polskiej scenie muzycznej w połowie roku 1989. Jego powstanie było następstwem wspólnego występu R. Przemyk i S. Wolskiego na XXV Studenckim Festiwalu Piosenki w Krakowie, gdzie Renata Przemyk zdobyła Grand Prix i nagrodę dziennikarzy, wykonując piosenki autorstwa S. Wolskiego. Pierwszy skład zespołu tworzyli: Renata Przemyk – śpiew, Sławomir Wolski - akordeon, Jacek Ograbek – kontrabas, Andrzej Antolak – saksofon. W lipcu 1989 r. saksofonistą zespołu został Jarosław Woszczyna i w tym nowym składzie zespół wydał w maju 1990 r. płytę długogrającą – "Ya Hozna" (Pronit PLP 0115 – winyl). 
Zespół zrealizował program telewizyjny pt. "Wyjście", dużo koncertował i wystąpił na wielu festiwalach (SFP Kraków 1989 i 1990, KFPP Opole 1989 i 1990, FAMA 1989 i 1990, Jarocin 1989, Sopot 1990). Muzykami, którzy krótko bądź okazjonalnie współpracowali z grupą Ya Hozna, byli: Dariusz Żak (saksofon), Piotr "Fala" Falkowski (perkusja) i Max Olech (saksofon). 
Po odejściu Renaty Przemyk w listopadzie 1990 r. samodzielnym liderem zespołu Ya Hozna stał się Sławomir Wolski, a nową wokalistką została na krótko Anna Parchimowicz. W połowie roku 1991 grupa nagrała nowe piosenki autorstwa S. Wolskiego, które nie doczekały się wydania płytowego, zostały jednak zarejestrowane w programie telewizyjnym pt. "Bunt", emitowanym przez TVP2 w lipcu 1991 r. (utwory: „Tyrada tyrana”, „Ostatnia orkiestra”, „Bal na Łysej Górze”, „Miłość piękna jest jak”, „Piosenka aktorska”, „Mucha na stole”, „Jak można”, „Lobotomia”, „Kuchnia to raj”). W tym składzie zespół nie koncertował.
Po trzyletniej przerwie lider grupy Sławomir Wolski sam przejął rolę wokalisty, a w składzie zespołu Ya Hozna, oprócz niego, grającego na akordeonie, znaleźli się: Jarosław Woszczyna – saksofony i klarnet, Jacek Ograbek – kontrabas, Marek Kanclerz – perkusja. Kilkakrotnie rolę kontrabasisty grupy pełnił Mariusz Kubicki.
Na przełomie roku 1994 i 1995 zespół nagrał nową, drugą płytę pt. "Szafa gra", wydaną przez Agencję Promocyjno-Reklamową Pożarowska i Spółka (PS CD 001/1995). W nagraniu płyty wzięli też gościnnie udział: Adam Cegielski – kontrabas, Karina Szafrańska – śpiew, Krzysztof Marcinkowski – wiolonczela. W ramach promocji płyty powstał teledysk, który wszedł na listę telewizyjnego plebiscytu „Muzyczna Jedynka” w TVP1 (utwór „Ostatni odlot”). 
Piosenki zostały też utrwalone w półgodzinnym, telewizyjnym widowisku pt. "Szafa gra", którego reżyserem był Laco Adamík. Wyemitowany 7 grudnia 1996 r. w TVP2 spektakl był ostatnią obecnością zespołu Ya Hozna w mediach. Przedtem grupa zawiesiła działalność koncertową. Ostatni występ miał miejsce w Andrychowie 23 listopada 1996 roku.

</doc>
<doc id="1349689" url="https://pl.wikipedia.org/wiki?curid=1349689" title="Ulica Ślężna we Wrocławiu">
Ulica Ślężna we Wrocławiu

Ulica Ślężna we Wrocławiu – jedna z arterii prowadzących ze śródmieścia w kierunku południowych osiedli peryferyjnych (Borek i dalej Partynice). Zaczyna się w miejscu, gdzie ulica Stawowa, prowadząca niegdyś do podwrocławskich Pól Stawowych, krzyżuje się z Suchą i Swobodną i rozwidla na prowadzącą w kierunku południowym i południowo-wschodnim ulicę Borowską oraz zmierzającą w kierunku południowo-zachodnim i południowym ulicę Ślężną; kończy się natomiast u zbiegu z ulicą Sudecką, tuż przed przecinającą ją wiaduktem Towarową Obwodnicą Wrocławia.
Całkowita długość ulicy wynosi około 3,3 km; na niemal całej tej długości (od skrzyżowania z Dyrekcyjną od północy do końca na południu) ulica jest dwujezdniowa, z pasem zieleni oraz dwutorową linią tramwajową pomiędzy jezdniami.
Nazwa ulicy, tak współczesna, jak i historyczna (niem. "Lohestraße"), wywodzi się od nazwy podwrocławskiej wsi Ślęza (niem. "Lohe"), do której wiodła droga łącząca ją z Wrocławiem. Około roku 1850 przy drodze tej powstał cmentarz żydowski (dziś określany nazwą "Starego Cmentarza Żydowskiego"), a wkrótce potem także – nieistniejące już dziś – cmentarz ewangelicko-reformowany (utworzony naprzeciw żydowskiego w 1862, w miejscu dzisiejszych terenów rekreacyjnych, m.in. basenu kąpielowego i lodowiska) i wojskowy (tzw. nowy cmentarz garnizonowy, uruchomiony w 1864 przy skrzyżowaniu z ul. Wiśniową i przy Wiązowej), ale aż do roku 1868, kiedy w granice miasta włączone zostały wsie Glinianki (niem. "Lehmgruben") i Nowa Wieś Komandorska ("Commende Neudorf", dzisiejsze osiedle Południe), była to droga raczej wiejska lub podmiejska. Jej charakter, zwłaszcza na odcinku północnym (bliższym centrum Wrocławia), zaczął się zmieniać po tej dacie; pierwsze kamienice wybudowano tu w latach osiemdziesiątych XIX wieku; w 1882 przy Ślężnej 22–24 zakończono budowę szkoły "Auf den Hälteräckern" (po roku 1945 szkoła podstawowa nr 59 i 77, obecnie gimnazjum nr 17). W 1892 otwarty został, przy końcowym odcinku Ślężnej i Sudeckiej, założony przez Juliusa Schottländera Park Południowy, w latach 1894–1896 na działce pomiędzy Ślężną a Komandorską, wzdłuż Kamiennej, wybudowany został szpital, w 1896 na Ślężną 89 (przy skrzyżowaniu z ul. Wiśniową) przeniesiono katolicki sierociniec fundacji cukiernika Schiffkego, w 1904 zbudowano zajezdnię tramwajową. Do II wojny światowej powstały – przy południowym odcinku ulicy – także kolonie domków jednorodzinnych oraz charakterystycznych dla lat 20. i 30. tanich, dwu- i trzykondygnacyjnych budynków wielorodzinnych. Przy Ślężnej miały też swoje siedziby niewielkie przedsiębiorstwa, np. wytwórnia musztardy, majonezu, octu i innych artykułów spożywczych H. Schäffera przy Ślężnej 23, wytwórnia opakowań papierowych pod numerem 144 itp.
Podczas oblężenia "Festung Breslau" natarcie Armii Czerwonej posuwało się z południowej strony miasta, toteż około 90% tutejszej zabudowy legło w gruzach, w tym wszystkie – najczęściej pięcio- i sześciokondygnacyjne – kamienice wzdłuż północnego odcinka ulicy. Zaraz po wojnie zniszczone kwartały ulic początkowo pozostawały albo niezabudowane, albo powstawały na ich miejscu ogródki działkowe; około lat sześćdziesiątych w kwartale pomiędzy Ślężną, Kamienną, Borowską i Wesołą wysypywać zaczęto gruz, powstały jeszcze w czasie wojny i wciąż zbierany z miasta (wcześniej, w latach 40. i 50., wywożono go na inne wysypiska, a odzyskaną część nieuszkodzonych cegieł rozbiórkowych wywożono m.in. do Warszawy w ramach „akcji odbudowy stolicy”). Powstałe w ten sposób kilkunastometrowej wysokości wzgórze częściowo zrekultywowano, obsadzając je roślinnością i wytyczając ścieżki. W 1985 nadano mu oficjalną nazwę „Wzgórza Gomułki” wmurowując akt erekcyjny pod budowę Pomnika Ziem Odzyskanych. Pomnik w rezultacie jednak nie powstał, a po przemianach ustrojowych w Polsce w roku 1989 zmieniono patrona tego wzgórza i okolicznych terenów rekreacyjnych; od tego czasu wzgórze i przyległy park noszą imię Władysława Andersa. W roku 2005 rozpoczęto częściową niwelację Wzgórza Andersa na potrzeby aquaparku, który został otwarty w marcu 2008.

</doc>
<doc id="1349690" url="https://pl.wikipedia.org/wiki?curid=1349690" title="Ambasadorowie Wenecji w Turcji">
Ambasadorowie Wenecji w Turcji

Jedynie Polska wysyłała wcześniej swych dyplomatów do Turcji, niż Republika Wenecka.
Weneccy ambasadorzy w Turcji (chronologicznie)

</doc>
<doc id="1349694" url="https://pl.wikipedia.org/wiki?curid=1349694" title="Transfuzjologia">
Transfuzjologia

Transfuzjologia – dział medycyny zajmujący się naukowymi podstawami dotyczącymi pobierania, konserwowania oraz stosowania krwi i preparatów krwiopochodnych w lecznictwie, a także przeprowadzaniem terapeutycznych zabiegów aferezy.
Z transfuzjologii jako dziedziny naukowej wyodrębnia się często transfuzjologię kliniczną, która stosuje ogólną wiedzę i zasady naukowe do zastosowań praktycznych w wielu innych specjalnościach medycznych, ze szczególnym uwzględnieniem:

</doc>
<doc id="1349697" url="https://pl.wikipedia.org/wiki?curid=1349697" title="Myśliwy">
Myśliwy

Myśliwy – historycznie osoba zajmująca się łowiectwem, uczestnicząca w polowaniach w celu pozyskania mięsa, skór oraz kości, poroża i innych trofeów łowieckich.
Obecnie to osoba uprawniona do zajmowania się łowiectwem zgodnie z prawem łowieckim. W tym znaczeniu – przeciwieństwo kłusownika. Dawne określenia myśliwego: łowca, strzelec.
Łowiectwo – zajęcie myśliwego.
Łowiectwo było jednym z najstarszych obok zbieractwa sposobem zdobywania żywności i sposobem życia ludzkości. Z czasem utraciło swoje znaczenie na rzecz rolnictwa: hodowli zwierząt (pasterstwo) i uprawy roślin, pozostając alternatywnym źródłem pożywienia, a także rozrywki oraz elementem gospodarki łowieckiej.
Zajęcie myśliwego przez wiele wieków miało związek z wojskowością. Początkowo było z nią nierozerwalnie związane, z czasem stało się formą przygotowania do militarnego rzemiosła. W okresie średniowiecza polowanie stało się formą rozrywki i ćwiczeń wojskowych europejskiego rycerstwa, a następnie szlachty. Z ludzi zajmujących się myślistwem rekrutowano także jednostki wojskowe, np. łucznicy, strzelcy, jegrzy. Rdzenne łowiectwo nieodłącznie wiąże się z prowadzeniem gospodarki łowieckiej, której tylko jednym z elementów jest polowanie.
Z zajęciem myśliwych związane są liczne zjawiska w różnych dziedzinach życia, np.:
Myśliwy w kulturze.
Postać myśliwego i jego zajęcia znalazły liczne odbicia w kulturze.
Postacie bogów i herosów mitologicznych.
Enkidu, Nimrod, Artemida, Diana, Orion, Akteon, Hern Myśliwy, Wolundr
Literatura.
Postacie myśliwych:
Heraldyka.
Postać myśliwego znajduje się w herbach miejskich: Baiersdorf (Niemcy), Bystré (Czechy), Etschberg (Niemcy), Galdakao (Hiszpania), Izurza (Hiszpania), Orvin (Szwajcaria).
Urzędy nadworne związane z łowiectwem.
Łowczy: łowczy nadworny ("venator aulicus"), w tym koronny i litewski; łowczy wielki koronny; łowczy wielki litewski; podłowczy; sokolnik; jastrzębnik.
Inne.
Od myśliwych pochodzi określenie samolotów i statków myśliwskich (np. okręty podwodne typu Rubis) oraz nazwa Konga (w języku Bakongo).
Sławni myśliwi.
Wielu władców zasłynęło ze swojego zamiłowania do polowań, niektórzy z nich otrzymali nawet przydomek w związku z tym zajęciem:
Wśród polskich panujących najbardziej znanymi myśliwymi są m.in.:
Oprócz władców znanymi myśliwymi byli m.in.:

</doc>
<doc id="1349698" url="https://pl.wikipedia.org/wiki?curid=1349698" title="Ambasadorowie Wenecji w Wielkiej Brytanii">
Ambasadorowie Wenecji w Wielkiej Brytanii

Z weneckimi dyplomatami miał na swym dworze do czynienia już Henryk VII Tudor.

</doc>
<doc id="1349703" url="https://pl.wikipedia.org/wiki?curid=1349703" title="Jiuzhaigou">
Jiuzhaigou

Jiuzhaigou (chin. upr.: 九寨沟, chin. trad.: 九寨溝, pinyin: "Jiǔzhàigōu" = "Dolina Dziewięciu Palisad"; tyb.: གཟི་རྩ་སྡེ་དགུ།, Wylie: "gzi rtsa sde dgu", ZWPY: "Sicadêgu") – rezerwat przyrody w północnej części chińskiej prowincji Syczuan, w 1992 roku wpisany na listę światowego dziedzictwa UNESCO. 
Rezerwat charakteryzuje się scenerią górską - występują tu skaliste turnie, liczne wysokogórskie jeziora, wodospady i gęste lasy. Część doliny objęta jest ochroną w ramach Parku Narodowego Jiuzhaigou. Żyje tu kilka zagrożonych gatunków zwierząt, m.in. panda wielka. 
Na terenie doliny żyją na stałe niewielkie społeczności Tybetańczyków. Oprócz ich osad atrakcją regionu są także "cz'oten" - tybetańskie stupy oraz świątynia Zaru Shi.

</doc>
<doc id="1349704" url="https://pl.wikipedia.org/wiki?curid=1349704" title="Jiuzhai Gou">
Jiuzhai Gou



</doc>
<doc id="1349705" url="https://pl.wikipedia.org/wiki?curid=1349705" title="Park Narodowy Jiuzhaigou">
Park Narodowy Jiuzhaigou



</doc>
<doc id="1349706" url="https://pl.wikipedia.org/wiki?curid=1349706" title="Dolina Dziewięciu Palisad">
Dolina Dziewięciu Palisad



</doc>
<doc id="1349707" url="https://pl.wikipedia.org/wiki?curid=1349707" title="Dolinka Dziewięciu Palisad">
Dolinka Dziewięciu Palisad



</doc>
<doc id="1349708" url="https://pl.wikipedia.org/wiki?curid=1349708" title="Autostrada 405">
Autostrada 405

Autostrada 405 (ang. "Highway 405") - autostrada w Kanadzie, w prowincji Ontario. Przebiega od autostrady QEW do mostu Lewiston-Queenston Bridge na granicznej rzece Niagara, który łączy ją z amerykańską autostradą I-190.
Długość wynosi 8,5 km. 
13 października 2006 autostrada otrzymała nazwę "General Brock Parkway".

</doc>
<doc id="1349712" url="https://pl.wikipedia.org/wiki?curid=1349712" title="Katedra św. Jerzego w Limburgu">
Katedra św. Jerzego w Limburgu



</doc>
<doc id="1349713" url="https://pl.wikipedia.org/wiki?curid=1349713" title="Huang Long">
Huang Long



</doc>
<doc id="1349715" url="https://pl.wikipedia.org/wiki?curid=1349715" title="(7376) Jefftaylor">
(7376) Jefftaylor

(7376) Jefftaylor – planetoida z pasa głównego asteroid okrążająca Słońce w ciągu 3 lat i 29 dni w średniej odległości 2,45 j.a. Została odkryta 31 października 1980 roku w "Palomar Observatory" przez Schelte Busa. Nazwa planetoidy pochodzi od "G. Jeffreya Taylora" (ur. 1944), profesora na Uniwersytecie Hawajskim. Przed nadaniem nazwy planetoida nosiła oznaczenie tymczasowe (7376) 1980 UU1.

</doc>
<doc id="1349716" url="https://pl.wikipedia.org/wiki?curid=1349716" title="Wulingyuan">
Wulingyuan

Wulingyuan (chiń. 武陵源, pinyin: "Wǔlíng Yuán") - rezerwat przyrody w górach Wuling Shan w północno-zachodniej części chińskiej prowincji Hunan, w 1992 roku wpisany na listę światowego dziedzictwa UNESCO. Na jego terenie położone są miejscowości Zhangjiajie, Tianzishan i Souxiyu. 
Opis.
Krajobraz rezerwatu charakteryzuje się ostrymi wierzchołkami gór i kolumnami skalnymi. Górskie zbocza porośnięte są bujną, subtropikalną roślinnością. Występują tu liczne wodospady, wapienne jaskinie oraz wartkie strumienie i rzeki. 
Miejscowa ludność składa się z trzech grup etnicznych - Tujia, Miao i Bai, zachowuje odrębność kulturową i posługuje się własnymi językami.

</doc>
<doc id="1349717" url="https://pl.wikipedia.org/wiki?curid=1349717" title="Wuling Yuan">
Wuling Yuan



</doc>
<doc id="1349718" url="https://pl.wikipedia.org/wiki?curid=1349718" title="(7377) Pizzarello">
(7377) Pizzarello

(7377) Pizzarello – planetoida z pasa głównego asteroid okrążająca Słońce w ciągu 3 lat i 113 dni w średniej odległości 2,22 j.a. Została odkryta 1 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Sandry Pizzarello" (ur. 1933), profesora chemii na Uniwersytecie stanu Arizona, pionierki poszukiwań materii organicznej w meteorytach. Przed nadaniem nazwy planetoida nosiła oznaczenie tymczasowe (7377) 1981 EW9.

</doc>
<doc id="1349719" url="https://pl.wikipedia.org/wiki?curid=1349719" title="Sławomir Wolski">
Sławomir Wolski

Sławomir Mirosław Wolski (ur. 2 stycznia 1957 w Łukowie) – polski muzyk, autor tekstów piosenek, kompozytor, aranżer, instrumentalista, copywriter. Ukończył polonistykę na Uniwersytecie Warszawskim. Członek stowarzyszenia ZAKR i ZAIKS.
Życiorys.
Działalność artystyczną rozpoczynał w latach 1978–1985 jako autor i wykonawca własnych ballad, które śpiewał przy akompaniamencie gitary w nurcie tzw. autorskiej piosenki studenckiej. Zdobył wiele nagród i wyróżnień na festiwalach piosenki amatorskiej i studenckiej.
W latach 1984–1989 pisał teksty piosenek dla wykonawców z kręgu muzyki jazz i rock, m.in. dla Grażyny Auguścik, Martyny Jakubowicz oraz dla zespołu Daab, który do dziś ma w swym repertuarze piosenki autorstwa S. Wolskiego, m.in. "Podzielono świat", "Przesłanie z daleka", "Nie wolno"(nie ufać).
W 1985 r. rozpoczął trwającą do dziś współpracę z toruńskim piosenkarzem - Mariuszem Lubomskim. Jednym z ich pierwszych, wspólnych utworów był "Underground" - piosenka Toma Waitsa, do której Wolski napisał polski tekst. Lubomski zaśpiewał ją w 1987 r. na XXIII Studenckim Festiwalu Piosenki w Krakowie, zdobywając główną nagrodę. Obaj twórcy założyli w 1988 r. zespół Lubomski Na Reszcie, którego repertuar stanowiły wyłącznie piosenki z tekstami Wolskiego. Formacja nie zrealizowała płyty, jednak dużo koncertowała, nagrywała dla radia i telewizji, a piosenka pt. "Spacerologia" gościła na liście przebojów radiowej Trójki. Po rozwiązaniu zespołu (1991), większość piosenek z repertuaru zespołu Lubomski Na Reszcie znalazła się na solowych płytach Lubomskiego - "Śpiewomalowanie" (1994) oraz "Lubomski w Trójce" (1998). W listopadzie 2008 r. ukazała się kolejna płyta Lubomskiego pt. "Ambiwalencja", wypełniona głównie premierowymi piosenkami z nowymi tekstami Wolskiego.
W maju 1989 r. Wolski w roli akordeonisty wystąpił u boku Renaty Przemyk na XXV Studenckim Festiwalu Piosenki w Krakowie. Renata Przemyk zdobyła Grand Prix i nagrodę dziennikarzy, wykonując piosenki autorstwa S. Wolskiego. W efekcie tego sukcesu wspólnie powołali do życia zespół Ya Hozna. Wydana w 1990 r. winylowa płyta długogrająca "Ya Hozna" weszła do kanonu polskich wydawnictw muzycznych i doczekała się od tamtej pory kilku reedycji, już w wersjach compact disc. Pochodzą z niej piosenki autorstwa Wolskiego, takie jak "Babę zesłał Bóg", "Kochaj mnie jak wariat", "Protest dance/Tańczę na stole".
Po rozstaniu z Przemyk (1990), Wolski nadal prowadził zespół Ya Hozna i pod tym szyldem wydał kolejną płytę pt. "Szafa gra" (1995), na której objął też rolę wokalisty. Zespół Ya Hozna zawiesił działalność w 1996 r.
W 1992 r. zaczął jednocześnie wykonywać zawód copywritera, a także kompozytora muzyki reklamowej. Ma na swym koncie wiele nagród za literackie kreacje kampanii reklamowych (m.in. Złote Orły, KTR) oraz nagrodę Tytana na festiwalu reklamy KrakFilm 1995 za muzykę do filmu reklamującego piwo EB.
Sławomir Wolski jest współtwórcą internetowego serwisu filmowego Millionyou, który rozpoczął działalność w lutym 2008 r.
W październiku 2011 r. piosenki z tekstami S. Wolskiego (pt. „Przeznaczenia” i „Pokrzep mnie”) wykonał na 47. Studenckim Festiwalu Piosenki w Krakowie Tomasz Steńczyk, zajmując pierwsze miejsce w konkursie. Efektem współpracy obu artystów stała się wydana w lutym 2013 r. debiutancka płyta T. Steńczyka zatytułowana "Myślibitwa", na której znalazło się dziewięć piosenek ze słowami S. Wolskiego.

</doc>
<doc id="1349720" url="https://pl.wikipedia.org/wiki?curid=1349720" title="Coco Island">
Coco Island



</doc>
<doc id="1349721" url="https://pl.wikipedia.org/wiki?curid=1349721" title="Cocos Island">
Cocos Island

Cocos Island – wyspa na Oceanie Spokojnym, należąca do terytorium Guamu, oddalona o 1,6 km od brzegów wyspy Guam. Powierzchnia wyspy wynosi ok. 38,6 hektara. Na zachodnim wybrzeżu znajduje się kompleks hotelowy. Wyspa ma połączenie promowe z miejscowością Merizo.

</doc>
<doc id="1349725" url="https://pl.wikipedia.org/wiki?curid=1349725" title="Parafia św. Józefa w Rudzie Śląskiej">
Parafia św. Józefa w Rudzie Śląskiej

Parafia św. Józefa w Rudzie Śląskiej − rzymskokatolicka parafia należąca do dekanatu Ruda Śląska w archidiecezji katowickiej. Kościół parafialny ma status sanktuarium diecezjalnego.
Okoliczności powstania kościoła i parafii.
Od początku swego istnienia, Ruda Śląska należała do parafii Biskupice. W 1869 roku został wybudowany prywatny kościół pod wezwaniem Matki Boskiej Różańcowej należący do hrabiego Karola Wolfganga Ballestrema. Pracę duszpasterską powierzył on jezuitom. Jednak kościół nie był najlepiej usytuowany; nie wszyscy mieli do niego blisko, dlatego w swojej posiadłości wybudował nową kaplicę pw. św. Józefa. W okresie kulturkampfu (1872) jezuici musieli opuścić Rudę, a do obsługi kościoła przydzielono księży diecezjalnych. Jednocześnie przy kościele Matki Bożej Różańcowej kuria wrocławska erygowała kurację zależną od parafii w Biskupicach. 
31 grudnia 1901 roku dekretem biskupa Georga Koppa kuracja w Rudzie została usamodzielniona, a hrabia Franciszek Ballestrem, ze względu na wzrastającą liczbę parafian, postanowił wybudować nowy kościół w pobliżu kaplicy św. Józefa. Budowę zakończono w 1904 roku. Kościół konsekrował 21 czerwca 1905 roku kardynał Georg Kopp. Patronem świątyni został św. Józef – zdecydował o tym szczególny kult jakim był on wówczas otoczony w Rudzie przez robotników zakładów przemysłu ciężkiego, które należały do Ballestremów. Dwa miesiące później kurację Ruda podniesiono do rangi parafii. W 1910 roku fundator kościoła hrabia Ballestrem przekazał go na własność parafii. Dnia 30 kwietnia 2010 r. na mocy dekretu arcybiskupa Damiana Zimonia kościół parafialny został podniesiony do rangi sanktuarium diecezjalnego.
Architektura.
Kościół jest wybudowany zgodnie z projektem architekta Augusta Menkena z Berlina i Jana Joachima Poellnitza. Nad prawidłowym przebiegiem robót czuwał Kremem z Gliwic, który słynął jako doświadczony budowniczy kościołów na Śląsku. Projekt był wzorowany na bazylice San Lorenzo in Campo Verano w Rzymie. Jest on wybudowany w stylu neoromańskim, wzniesiony na planie krzyża łacińskiego. Wykonany został z cegły na kamiennym cokole z ceramicznym detalem. Posiada jedną wieżę, kwadratową, która jest usytuowana asymetrycznie z boku fasady.
Kult św. Józefa w tej parafii.
Do rozwoju kultu tego świętego przyczynili się pierwsi rudzcy proboszczowie: Antoni Ogan, Franciszek Nossol, Jan Skrzypczyk. Zachowały się księga członków i legitymacje członków Bractwa Świętego Józefa w Rudzie Śląskiej. Bractwo to powstało „na uproszenie szczęśliwej godziny śmierci”. Działało ono do 1935 roku. 28 listopada 2007 zatwierdzony został przez arcybiskupa Damiana Zimonia nowy statut Bractwa, a pierwsze spotkanie członków tego Bractwa odbyło się 13 stycznia 2008. W parafii pracował jako wikary bł. Józef Czempiel.

</doc>
<doc id="1349726" url="https://pl.wikipedia.org/wiki?curid=1349726" title="Julia Rodzińska">
Julia Rodzińska

Maria Julia Rodzińska OP, "Stanisława Maria Józefa Rodzińska" (ur. 16 marca 1899 w Nawojowej, zm. 20 lutego 1945 w Stutthof) – polska siostra zakonna, dominikanka, błogosławiona Kościoła katolickiego.
Życiorys.
Była jedną z pięciorga dzieci organisty Michała i Marianny z domu Sekuły. W wieku 17 lat wstąpiła do Zgromadzenia Sióstr św. Dominika w Tarnobrzegu-Wielowsi i tam (5 sierpnia 1924) złożyła śluby zakonne i zakończyła przerwaną edukację. Jako wykwalifikowana nauczycielka swoją posługę realizowała w Mielżynie, Rawie Ruskiej i w Wilnie (od 13 grudnia 1922 przez 22 lata). Od 1934 była przełożoną domu w Wilnie i kierowała zakładem dla sierot.
Po wybuchu II wojny światowej brała udział w tajnym nauczaniu języka polskiego, historii, religii i prowadziła działalność humanitarną. W lipcu 1943 została aresztowana i uwięziona przez Gestapo w więzieniu na Łukiszkach, a stamtąd trafiła do niemieckiego obozu koncentracyjnego Stutthof. Została zarejestrowana jako numer 40992. Została poddawana torturom, izolacji i poniżaniu. Niosła pomoc duchową współwięźniom niezależnie od wyznania i narodowości.
W opinii świadków:
Zmarła z wycieńczenia i na skutek chorób pomagając konającym więźniarkom żydowskim.
W 1999 r. została ogłoszona błogosławioną przez papieża Jana Pawła II w grupie 108 błogosławionych męczenników.
Jest patronką szkoły podstawowej im. bł. s. Julii Rodzińskiej w Nawojowej oraz przedszkola im. Bł. Julii Rodzińskiej w Poznaniu.

</doc>
<doc id="1349727" url="https://pl.wikipedia.org/wiki?curid=1349727" title="Maria Julia Rodzińska">
Maria Julia Rodzińska



</doc>
<doc id="1349728" url="https://pl.wikipedia.org/wiki?curid=1349728" title="Xpaint">
Xpaint

XPaint – prosty program graficzny dla systemu operacyjnego Linux. Przeznaczony jest do tworzenia prostej grafiki rastrowej oraz jej podstawowej obróbki. 
Program obsługuje najpopularniejsze formaty plików i ma możliwość edycji kilku plików graficznych jednocześnie. Program ten charakteryzuje się intuicyjnym interfejsem, wbudowaną pomocą, jest bardzo szybki i małymi wymagania sprzętowymi.

</doc>
<doc id="1349729" url="https://pl.wikipedia.org/wiki?curid=1349729" title="Wincanton">
Wincanton

Wincanton – miasto w Wielkiej Brytanii, w Anglii w hrabstwie Somerset. Jest najbardziej na wschód położonym miastem hrabstwa.
Miasto dało nazwę znanemu koncernowi logistycznemu Wincanton, który założono w tym mieście. Do dziś ma tam swoją bazę, choć zarząd przeniesiono w roku 2005 do Chippenham.

</doc>
<doc id="1349730" url="https://pl.wikipedia.org/wiki?curid=1349730" title="Just Like Tom Thumb’s Blues">
Just Like Tom Thumb’s Blues

Just Like Tom Thumb’s Blues – piosenka skomponowana przez Boba Dylana, nagrana przez niego w sierpniu i wydana na albumie "Highway 61 Revisited" w sierpniu 1965 r.
Historia i charakter utworu.
„Just Like Tom Thumb’s Blues” jest ponurą i ciemną piosenką. Przepełniony symbolami tekst utworu utrzymanego w pesymistycznej atmosferze opowiada historię pobytu podmiotu lirycznego w przygranicznym meksykańskim mieście Juárez w czasie Świąt Wielkiej Nocy (ang. "Eastertime"). Występują tu postaci meksykańskich kobiet i/lub biblijnych aniołów, świętych o kobiecych imionach, są refleksje polityczne i przemyślenia historiozoficzne. Piosenkę przepełnia charakterystyczny dla tego okresu w twórczości Dylana ironiczny surrealizm, a wyrażona w ostatniej zwrotce chęć powrotu do Nowego Jorku, bo „tutaj nikt nawet nie sprawdzał moich bluffów”, w luźny sposób sugeruje tożsamość podmiotu z autorem tekstu.
Atmosfera utworu zapewne wiele zawdzięczała różnym dziełom filmowym, malarskim i literackim.
Trzeba tu wymienić film "Dotyk zła" (ang. A Touch of Evil) Orsona Wellesa z 1958 r., który świetnie oddawał rzeczywistość przygranicznego miasta. Być może arcydzieło Malcolma Lowry’ego, powieść "Pod wulkanem" z 1947 r. również wspomogła wyobraźnię Dylana. Sposób obrazowania ma także wiele wspólnego z obrazami Francisca Goi z jego „ciemnego” okresu.
Robert Shelton – biograf Dylana – zwrócił uwagę na wielki wpływ jaki wywarł na Dylana francuski symbolista Arthur Rimbaud i wręcz udowadnia, że postać Toma Thumba jest wzorowana na postaci nazwanej właśnie tak przez Rimbauda w swoim tekście "Ma Bohème". Można także wykazać wpływy tekstu "Housing Project Hill" Jacka Kerouca.
Nazwisko bohatera utworu zaczerpnięte zostało z bajki Braci Grimm o Tomciu Paluchu (ang. Tom Thumb)
"Just Like Tom Thumb’s Blues" był wykonywany w czasie prawie wszystkich tur koncertowych Dylana, chociaż czasami tylko jeden raz. Ulegał nieraz wielu zmianom i aranżacjom. Pierwsze wersje koncertowe, mające charakter lamentu, były jeszcze stosunkowo bliskie oryginałowi z albumu "Highway 61 Revisited". Kompletnie zmienił ten utwór w czasie występów w grupą The Hawks/The Band pod koniec lat 1965 i w 1966 roku Kompozycja ta stała się niezwykle dynamicznym utworem przepełnionym raczej frustracją, a nie apatią i letargiem oryginału. Fragmenty tych koncertów znalazły się na filmie "Eat the Document."

</doc>
<doc id="1349731" url="https://pl.wikipedia.org/wiki?curid=1349731" title="108 polskich męczenników">
108 polskich męczenników



</doc>
<doc id="1349732" url="https://pl.wikipedia.org/wiki?curid=1349732" title="Shepton Mallet">
Shepton Mallet

Shepton Mallet – miasto w Wielkiej Brytanii, w Anglii, w hrabstwie Somerset, we wschodniej jego części u podnóża wzgórz Mendip. Jest siedzibą władz dystryktu Mendip. W pobliżu kilka jaskiń.
W Wielkiej Brytanii miasto stało się znane po tym, gdy w roku 2006 grupa 30 mieszkańców zaprotestowała przeciwko wybudowaniu supermarketu sieci handlowego Tesco na obrzeżach miasta, co zniszczyłoby dziewiętnastowieczne drzewa.

</doc>
<doc id="1349733" url="https://pl.wikipedia.org/wiki?curid=1349733" title="Władysław Jung">
Władysław Jung

Władysław Jan Jung (ur. 23 czerwca 1870 w Gorlicach, zm. 1 stycznia 1940 we Lwowie) – generał dywizji Wojska Polskiego, kawaler Orderu Virtuti Militari.
Życiorys.
Od dziecka kształcił się w szkołach wojskowych w Koszycach. W 1888 ukończył Wojskową Wyższą Szkołę Realną w Hranicach na Morawach. Następnie odbył studia na Wydziale Artylerii Akademii Wojskowo-Technicznej w Wiedniu. Mieszkał w Krakowie, a wakacje spędzał we Lwowie.
W 1891 otrzymał nominację na stopień podporucznika i został oficerem zawodowym armii austriackiej. Przeszedł kolejne szczeble dowódcze w jednostkach wojskowych. W 1904 został awansowany do stopnia kapitana. W 1908 służył w pułku armat polowych nr 1 w Krakowie, dowodzonym przez podpułkownika Aleksandra Truszkowskiego, późniejszego tytularnego generała dywizji WP. W latach 1914–1915 – w stopniu majora – brał udział w walkach na froncie rosyjskim. Od 1916 do 1917 już jako pułkownik dowodził pułkiem armat polowych nr 24 (byłym pułkiem armat polowych nr 30) na froncie rumuńskim. W 1918 był dowódcą brygady artylerii na froncie włoskim i tam w listopadzie dostał się do niewoli.
W grudniu 1918 wyjechał do Francji i do stycznia 1919 poszerzał wiedzę na kursie artylerii w Le Maris. Po jego zakończeniu wstąpił do Armii Polskiej dowodzonej przez gen. Józefa Hallera. W lutym został dowódcą 1 pułku artylerii polowej. 2 kwietnia przekazał jednostkę pod dowództwo ppłk. Mikołaja Gomólickiego, a sam objął stanowisko dowódcy I Brygady Artylerii.
Od października 1919 do kwietnia 1920 pełnił funkcję dowódcy VII Brygady Artylerii, a także inspektora artylerii 2 Armii. 1 maja 1920 został zatwierdzony z dn. 1 kwietnia w stopniu generała podporucznika. Walczył w wojnie polsko-bolszewickiej. Od kwietnia 1920 do czerwca 1924 był dowódcą 15 Dywizji Piechoty. Pozostając na tym stanowisku, w 1921 wszedł w skład Polskiej Misji Wojskowej, a w późniejszym czasie ukończył kurs dla wyższych dowódców.
31 marca 1924 Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego, awansował go na stopień generała dywizji ze starszeństwem z dniem 1 lipca 1923 i 8. lokatą w korpusie generałów. Od czerwca 1924 do lipca 1926 sprawował funkcję dowódcy Okręgu Korpusu Nr IV w Łodzi, a od lipca 1926 dowódcą Okręgu Korpusu Nr II w Lublinie. 9 października 1928 roku został zwolniony ze stanowiska, a z dniem 30 listopada tego roku przeniesiony w stan spoczynku. 20 marca 1929 roku wraz z małżonką wyjechał z Lublina.
Przed wyborami do Rady Miasta Krakowa z 1938 został wiceprezesem Prezydium Polskiego Bloku Katolickiego. Przed II wojną światową mieszkał w Krakowie z żoną, Seweryną z Mochnackich. Agresja Niemiec na Polskę zastała go na wakacjach w Buczaczu, skąd dotarł do Lwowa, zamierzając następnie dostać się do Krakowa, żeby zabezpieczyć dom i majątek. Po kapitulacji Lwowa pozostał w nim do grudnia 1939, a następnie podjął nieudaną próbę przekroczenia sowiecko-niemieckiej linii demarkacyjnej. W rejonie Rawy Ruskiej zatrzymali go sowieccy strażnicy. Nie został jednak rozpoznany. Podawał się za emerytowanego profesora Uniwersytetu Jagiellońskiego. Przetrzymywany w szopie, doznał odmrożeń, których skutkiem była gangrena obu stóp. Mimo że przewieziono go do szpitala we Lwowie, wkrótce zmarł. Został pochowany na tamtejszym Cmentarzu Łyczakowskim.

</doc>
<doc id="1349737" url="https://pl.wikipedia.org/wiki?curid=1349737" title="Weston-super-Mare (stacja kolejowa)">
Weston-super-Mare (stacja kolejowa)

Weston-super-Mare – stacja kolejowa w mieście Weston-super-Mare na linii Taunton - Bristol Temple Meads. Wybudowana w 1845 roku, zaprojektowana przez Isambarda Kingdom Brunela (poprzednia wersja budynku). Stacja leży na uboczu linii, gdyż posiada obwodnicę omijającą stację. 
Ruch pasażerski.
Stacja obsługuje 836 tys. pasażerów rocznie. Stacja ma znaczenie lokalne i regionalne, zwłaszcza jest popularna wśród kuracjuszy i wczasowiczów. można uzyskać bezpośrednie połączenie do następujących większych miast: Bristol, Cardiff, Exeter, Newport, Plymouth, Taunton. Ze względu na krótkie i niewymiarowe perony, nie zatrzymują się na niej pociągi dalekobieżne linii First Great Western (jedynie dwa dziennie). 
Obsługa pasażerów.
Kasa biletowa, automat biletowy, WC, bar, punkt służby ochrony kolei. postój taksówek, przystanek autobusowy.

</doc>
<doc id="1349739" url="https://pl.wikipedia.org/wiki?curid=1349739" title="(7378) Herbertpalme">
(7378) Herbertpalme

(7378) Herbertpalme – planetoida z pasa głównego asteroid okrążająca Słońce w ciągu 5 lat i 208 dni w średniej odległości 3,14 j.a. Została odkryta 2 marca 1981 roku w Siding Spring Observatory w Australii przez Schelte Busa. Nazwa planetoidy pochodzi od "Herberta Palme" (ur. 1943), profesora Instytutu Mineraologii i Geochemii Uniwersytetu w Kolonii. Przed nadaniem nazwy planetoida nosiła oznaczenie tymczasowe (7378) 1981 EK18.

</doc>
<doc id="1349744" url="https://pl.wikipedia.org/wiki?curid=1349744" title="Edmund Hauser">
Edmund Hauser

Edmund von Hauser (ur. 23 grudnia 1868 w Bóbrce, zm. 21 września 1949 w Poznaniu) – generał dywizji Wojska Polskiego.
Życiorys.
Syn Teodora i Józefy z Pieńczakowskich. Kształcił się we Lwowie i w Szkole Kadetów Piechoty w Łobzowie. 22 grudnia 1885 rozpoczął zawodową służbę wojskową w cesarskiej i królewskiej armii. W 1896 ukończył Akademię Sztabu Generalnego w Wiedniu. Przeszedł kolejne szczeble dowódcze w jednostkach austriackiej. W 1914, w stopniu pułkownika, pełnił służbę w oddziałach operacyjnych sztabów armii. Na froncie rosyjskim i włoskim dowódca pułku piechoty i brygady piechoty. Generał major z lutego 1918. 19 sierpnia 1918 po trzydziestu latach służby, został nobilitowany (jako jeden z ostatnich w Austro-Węgrzech), stąd niekiedy nazwisko spotykane w postaci "de Hauser". W 1918 ożenił się z Anną Klinger.
27 stycznia 1919 przyjęty został do Wojska Polskiego z zatwierdzeniem posiadanego stopnia generała majora. Do lipca 1919 przewodniczący Komisji Etatów Ministerstwa Spraw Wojskowych. W lipcu 1919 powołany został na stanowisko szefa Departamentu Personalnego MSWojsk. 14 stycznia 1920 objął dowództwo Obozu Warownego „Toruń”. 1 maja 1920 został zatwierdzony z dniem 1 kwietnia 1920 w stopniu generała podporucznika, „w grupie byłej armii austriacko-węgierskiej”.
23 września 1921 został dowódcą nowo powstałej 26 Dywizji Piechoty w Skierniewicach. W styczniu 1922 mianowany został zastępcą dowódcy Okręgu Korpusu Nr II w Lublinie. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919 w korpusie generałów. 7 listopada 1922 przeniesiony został na równorzędne stanowisko w Dowództwie Okręgu Korpusu Nr VII w Poznaniu.
1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała dywizji ze starszeństwem z dniem 15 sierpnia 1924 i 1. lokatą w korpusie generałów.
W czasie przewrotu majowego, pod nieobecność dowódcy okręgu gen. Kazimierza Sosnkowskiego, opowiedział się po stronie rządu i energicznie organizował dla niego pomoc, wysyłając już 12 maja do Warszawy wielkopolskie 57 i 58 pułk piechoty. Maj 1926 – marzec 1927 dowódca Okręgu Korpusu Nr VII Poznań.
Józef Piłsudski zaliczył go do generałów „zawalidróg”. Z dniem 30 kwietnia 1927 przeniesiony został w stan spoczynku. Osiadł w Poznaniu, gdzie zmarł. Został pochowany na cmentarzu Górczyńskim w Poznaniu (kwatera IIP-29-43).

</doc>
<doc id="1349745" url="https://pl.wikipedia.org/wiki?curid=1349745" title="Anna Deavere Smith">
Anna Deavere Smith

Anna Deavere Smith (ur. 18 września 1950 w Baltimore) – amerykańska aktorka, performerka i pisarka. 
Najbardziej znana z wykonywania społecznie zaangażowanych monodramów własnego autorstwa, m.in.:
"Fires in the Mirror" ("Ognie w lustrze") (1992 r.) poruszał temat konfrontacji Afroamerykanów, Żydów i policji w Brooklynie w 1991 roku. 
"Twilight Los Angeles" ("Zmierzch Los Angeles") (1993 r.) opowiadał o wybuchu zamieszek na tle rasistowskim wywołanych przez uniewinnienie policjantów, którzy pobili Rodneya Kinga.

</doc>
<doc id="1349749" url="https://pl.wikipedia.org/wiki?curid=1349749" title="Filip Pokutyński">
Filip Pokutyński

Filip Roman Pokutyński (ur. 19 sierpnia 1829 w Warszawie, zm. 28 października 1879 w Krakowie) – polski architekt. Ojciec architekta Józefa Poktutyńskiego.
Życiorys.
Absolwent Instytutu Technicznego w Krakowie, w latach 1849-1851 studiował w berlińskiej Allgemaine Bauschule, a następnie od maja 1851 w Akademie der Bildenden Kunste (Akademia Sztuk Pięknych w Monachium - klasa: Baukunst).) oraz w 1852 r. w wiedeńskim Instytucie Politechnicznym. W latach 1856-1869 wykładał budownictwo w Instytucie Technicznym w Krakowie, w latach 1869-1873 był wykładowcą we Lwowie. Od 1872 był członkiem Akademii Umiejętności, należał również do Towarzystwa Przyjaciół Sztuk Pięknych.
Projektował w stylach historycznych, zwłaszcza neorenesansowym. Był prekursorem rysunku inwentaryzacyjnego zabytków Krakowa. 
Pochowany został na Cmentarzu Rakowickim w Krakowie, w narożniku pasa La i Ka, w grobowcu spokrewnionych ze sobą rodzin Czechów, Mączyńskich i Pokutyńskich.

</doc>
<doc id="1349750" url="https://pl.wikipedia.org/wiki?curid=1349750" title="(7379) Naoyaimae">
(7379) Naoyaimae

(7379) Naoyaimae – planetoida z pasa głównego asteroid okrążająca Słońce w ciągu 4 lat i 128 dni w średniej odległości 2,66 j.a. Została odkryta 1 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Naoya'i Imae" (ur. 1964), kuratora przy Narodowym Instytucie Badań Polarnych w Tokio. Przed nadaniem nazwy planetoida nosiła oznaczenie tymczasowe (7379) 1981 EC29.

</doc>
<doc id="1349752" url="https://pl.wikipedia.org/wiki?curid=1349752" title="Liskeard">
Liskeard

Liskeard (korn. "Lys Kerwyd") - miasto i civil parish w Kornwalii, w dystrykcie (unitary authority) Kornwalia, położone nad rzeką Looe, przy drodze A 30. Leży 46,5 km od miasta Truro, 86 km od miasta Penzance i 329,2 km na zachód od Londynu. Węzeł kolejowy o znaczeniu lokalnym. W 2001 roku miasto liczyło 8478 mieszkańców. W 2011 roku civil parish liczyła 9417 mieszkańców.
Historia.
Miasto było w przeszłości ważnym ośrodkiem wydobycia cyny, posiadało własną mennicę. Liskeard jest wspomniana w Domesday Book (1086) jako "Liscarret".

</doc>
<doc id="1349754" url="https://pl.wikipedia.org/wiki?curid=1349754" title="Henryk Zemanek">
Henryk Zemanek

Henryk Józef Zemanek (ur. 15 stycznia 1872 w Krakowie, zm. 30 maja 1936 w Toruniu) – generał dywizji Wojska Polskiego.
Życiorys.
Kształcił się w Krakowie. Ukończył Szkołę Kadetów Piechoty w Łobzowie, oraz Wojskową Akademię Techniczną w Wiedniu. W 1893 roku podporucznik i oficer zawodowy cesarskiej i królewskiej armii. Przeszedł kolejne szczeble dowódcze w jednostkach austriackiej. Na pułkownika Sztabu Generalnego został awansowany ze starszeństwem z 1 września 1915 roku. Dowodził pułkiem.
1 czerwca 1919 roku przyjęty został do Wojska Polskiego i wyznaczony na stanowisko szefa Instytutu Wojskowo-Geograficznego. 23 stycznia 1920 roku Naczelnik Państwa i Naczelny Wódz zwolnił go ze stanowiska szefa Instytutu i mianował na to stanowisko pułkownika Bolesława Jaźwińskiego. Podczas wojny z bolszewikami był kwatermistrzem 6 Armii. Na tym stanowisku 30 lipca 1920 roku został zatwierdzony z dniem 1 kwietnia 1920 roku w stopniu generała podporucznika, „w grupie oficerów byłej armii austriacko-węgierskiej”.
21 listopada 1920 roku został komendantem miasta Bydgoszcz i członkiem Komisji Regulaminowej. 3 maja 1922 roku zweryfikowany został w stopniu generała brygady ze starszeństwem z dniem 1 czerwca 1919 roku i 7. lokatą w korpusie generałów. 2 lipca 1922 Józef Piłsudski mianował go komendantem Obozu Warownego „Toruń”. 7 listopada 1922 roku wyznaczony został na stanowisko zastępcy dowódcy Okręgu Korpusu Nr VIII w Toruniu. 1 grudnia 1924 roku został awansowany na generała dywizji ze starszeństwem z dniem 15 sierpnia 1924 roku i 2. lokatą w korpusie generałów. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku przeniesiony został w stan spoczynku. Osiadł we Toruniu. Tam 30 maja 1936 roku zmarł.

</doc>
<doc id="1349755" url="https://pl.wikipedia.org/wiki?curid=1349755" title="Mistrzostwa Europy w Piłce Nożnej 2008 (składy)">
Mistrzostwa Europy w Piłce Nożnej 2008 (składy)

Mistrzostwa Europy w Piłce Nożnej 2008 – składy uczestników:
Grupa A.
Czechy.
Trener: Karel Brückner (ur. 13 listopada 1939)
Portugalia.
Trener: Luiz Felipe Scolari (ur. 9 listopada 1948)
Szwajcaria.
Trener: Jakob Kuhn (ur. 12 października 1943)
Turcja.
Trener: Fatih Terim (ur. 14 września 1953)
Grupa B.
Austria.
Trener: Josef Hickersberger (ur. 27 kwietnia 1948)
Chorwacja.
Trener: Slaven Bilić (ur. 11 września 1968)
Niemcy.
Trener: Joachim Löw (ur. 3 lutego 1960)
Polska.
Trener: Leo Beenhakker (ur. 2 sierpnia 1942)
Grupa C.
Francja.
Trener: Raymond Domenech (ur. 24 stycznia 1952)
Holandia.
Trener: Marco van Basten (ur. 31 października 1964)
Rumunia.
Trener: Victor Pițurcă (ur. 8 maja 1956)
Włochy.
Trener: Roberto Donadoni (ur. 9 września 1963)
Grupa D.
Grecja.
Trener: Otto Rehhagel (ur. 9 sierpnia 1938)
Hiszpania.
Trener: Luis Aragonés (ur. 28 lipca 1938)
Rosja.
Trener: Guus Hiddink (ur. 8 listopada 1946)
Szwecja.
Trener: Lars Lagerbäck (ur. 16 lipca 1948)

</doc>
<doc id="1349758" url="https://pl.wikipedia.org/wiki?curid=1349758" title="(7454) Kevinrighter">
(7454) Kevinrighter

(7454) Kevinrighter – planetoida z pasa głównego asteroid okrążająca Słońce w ciągu 5 lat i 234 dni w średniej odległości 3,17 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Kevina Rightera" (ur. 1965), kuratora antarktycznych meteorytów przy NASA Johnson Space Center. Przed nadaniem nazwy planetoida nosiła oznaczenie tymczasowe (7454) 1981 EW20.

</doc>
<doc id="1349760" url="https://pl.wikipedia.org/wiki?curid=1349760" title="Tamura">
Tamura

 – miasto w Japonii, na wyspie Honsiu, w prefekturze Fukushima. Ma powierzchnię 458,33 km2 . W 2020 r. mieszkały w nim 35 192 osoby, w 12 131 gospodarstwach domowych (w 2010 r. 40 434 osoby, w 11 932 gospodarstwach domowych).
Położenie.
Miasto leży w środkowej części prefektury graniczy z miastami:
Historia.
Tamura otrzymała status miasta 1 marca 2006. Powstała z połączenia miasteczek: Funehiki, Ogoe, Takine, Tokiwa oraz wsi Miyakoji.

</doc>
<doc id="1349761" url="https://pl.wikipedia.org/wiki?curid=1349761" title="Liza z parasolką">
Liza z parasolką

Liza z parasolką () – obraz olejny, o wymiarach 115 × 84 cm, autorstwa francuskiego malarza impresjonisty Auguste’a Renoira, namalowany w roku 1867.
Do obrazu pozowała pierwsza muza i modelka Renoira – Liza Tréhot (1848–1922). Portret namalowany został w Marlotte pod Paryżem. Obraz został przyjęty na Salon Paryski w roku 1867. Inspiracją dla Renoira był obraz Gustave’a Courbeta "Panny ze wsi".

</doc>
<doc id="1349767" url="https://pl.wikipedia.org/wiki?curid=1349767" title="Flo Rida">
Flo Rida

Flo Rida (wymowa: /floʊ ɹaɪdə/), właśc. Tramar Dillard (ur. 17 września 1979) – amerykański raper i autor tekstów. Największą popularność przyniósł mu singel „Low” z pierwszego albumu studyjnego "Mail on Sunday".
Wraz z Senhit reprezentował San Marino podczas 65. Konkursu Piosenki Eurowizji (2021) z piosenką „Adrenalina”. Zdobył 22 miejsce w finale z dorobkiem 50 punktów.
Życiorys.
Urodził się w Carol City na Florydzie. Wychowywała go matka, a razem z siostrami śpiewał w lokalnej grupie gospel. Dillard swoją karierę rozpoczynał jako nastolatek, występując z lokalną grupą 2 Live Crew. W dziewiątej klasie założył własną grupę Groundhoggz, złożoną ze swoich przyjaciół. Został jednak odrzucony przez kilka wytwórni, więc szukał innego zajęcia poza muzyką. Po ukończeniu liceum w 1998, przez dwa lata studiował z zarządzania w międzynarodowym businessie na uniwersytecie w Las Vegas. Po telefonie z niezależnej wytwórni płytowej Poe Boy Entertainment rzucił naukę i wrócił na Florydę. Dillard podpisał kontrakt z Poe Boy w 2006 i jako Flo Rida rozpoczął pracę między innymi Rickiem Rossem, Triną, T-Painem i Trickiem Daddym. Następnie singiel promocyjny „Birthday”, który nagrał z Rickiem Rossem. Potem pojawił się na płycie DJ Khaleda zatytułowanej "We the Best" w utworze „Bitch I'm from Dade County”.
Pierwszym singlem Flo Ridy był „Low”, nagrany z gościnnym udziałem T-Paina. Dotarł do szczytu listy Billboard Hot 100 i znajdował się na tej pozycji przez siedem następnych tygodni. Singel znajdował się na pierwszym miejscu również w Australii, Irlandii, Kanadzie i Nowej Zelandii. Dzięki temu że utwór został dobrze odebrany przez krytyków i radził sobie na listach przebojów, Flo Rida postanowił wydać swój debiutancki album zatytułowany "Mail on Sunday". Oprócz T-Paina na albumie gościnnie wystąpił Timbaland, Lil Wayne, Sean Kingston, will.i.am i Trey Songz. Po sukcesie "Mail on Sunday" występował gościnnie u innych artystów. Pojawił się m.in. na solowej płycie Lady Gagi "The Fame" w utworze "Starstruck".
Według magazynu Billboard, Flo Rida rozpoczął nagrywanie swojego drugiego albumu studyjnego dziewięć miesięcy po poprzednim. Album zatytułowany został "R.O.O.T.S.". Miał on swoją premierę w marcu, a jego wydanie poprzedzono singlem "Right Round", który stał się wielkim przebojem na światowych listach przebojów. W piosence gościnnie pojawiła się Kesha. Album "R.O.O.T.S." dotarła do pierwszej dwudziestki bestsellerów muzycznych w kilkunastu krajach, debiutując na pozycji ósmej Billboard 200, ze sprzedażą 55,000 kopii w pierwszym tygodniu. Na kolejne single z płyty wybrano "Sugar", "Jump" i "Be on You" oraz dwa single promocyjne "Shone" i "Available". Pod koniec 2009 pinformowano, że album sprzedał w Stanach Zjednoczonych w 247 tys. kopii, będąc tym samym dziewiątym najlepiej sprzedającym albumem hip-hopowym w 2009. W tym samym roku Tramar został zaproszony do nagrania drugiego singla Alexandry Burke "Bad Boys", który zadebiutował na pierwszej pozycji w notowaniu UK Singles Chart. Pod koniec roku album "R.O.O.T.S." został nominowany do nagrody Grammy, w kategorii Najlepszy album rap.
Trzeci album Flo Ridy "Only One Flo (Part 1)" został wydany 24 listopada 2010. W marcu poinformował na Twitterze, że nowy album będzie zatytułowany "The Only One". Magazyn "Billboard" dowiedział się, że będzie to podwójny album. Do promocyjnego singela "Zoosk Girl" z gościnnym udziałem T-Paina został nagrany teledysk chociaż utwór nie pojawił się na trzecim albumie. W czerwcu 2010 pojawił się pierwszy singel "Club Can't Handle Me", wyprodukowany przez Davida Guettę. Utwór otrzymał pozytywne recenzje za tekst i uzależniającą muzykę. Singel bardzo dobrze radził sobie na europejskich listach przebojów, zajmując pierwsze miejsce w Irlandii i Wielkiej Brytanii. Przed oficjalną premierą płyty wydano drugi singel "Turn Around (5, 4, 3, 2, 1)", do którego nakręcono teledysk który po emisji w Wielkiej Brytanii musiał zostać ocenzurowany. 2 grudnia odbyła się premiera teledysku do "Who Dat Girl". Jest to trzeci singiel z albumu "Only One Flo (Part 1)", w którym gościnnie wystąpił Akon. W czasie pracy nad nowym albumem Flo Rida znalazł czas, aby nagrać utwór wspólnie z Cody Simpsonem "IYiYi" i brytyjskim girlsbandem The Saturdays "Higher".
W lipcu 2017 zadeklarował w wywiadzie, że jego piąty album jest nadal w przygotowaniu i że jest ukończony w 70%. 8 kwietnia ogłosił, że jest „gotowy w 88%” i nawiązał do daty premiery 6 stycznia 2021.
W marcu 2021 pojawił się gościnnie w piosence włoskiej piosenkarki Senhit pt. „Adrenalina”, która reprezentowała San Marino w 65. Konkursie Piosenki Eurowizji (2021). Tego samego miesiąca Flo Rida potwierdził chęć udziału w Konkursie Piosenki Eurowizji ze wspomnianym utworem.

</doc>
<doc id="1349772" url="https://pl.wikipedia.org/wiki?curid=1349772" title="(7455) Podosek">
(7455) Podosek

(7455) Podosek (przedtem: (7455) 1981 EQ26) – planetoida z pasa głównego asteroid okrążająca Słońce w ciągu 4 lat i 297 dni w średniej odległości 2,85 j.a. Została odkryta 2 marca 1981 roku w Obserwatorium Siding Spring w Australii przez Schelte Busa. Nazwa planetoidy została nadana na cześć Franka A. Podoska (ur. 1941), profesora Uniwersytetu Waszyngtońskiego w St. Louis.

</doc>
<doc id="1349773" url="https://pl.wikipedia.org/wiki?curid=1349773" title="Mieczysław Linde">
Mieczysław Linde

Mieczysław Linde (ur. 18 listopada 1868 we Lwowie, zm. w 1940 w rejonie kotłaskim) – generał dywizji Wojska Polskiego, kawaler Orderu Virtuti Militari.
Życiorys.
Urodził się we Lwowie, w rodzinie Franciszka, majora c. i k. armii, i Sydonii Mrowetz.
W 1884, po ukończeniu pięciu klas gimnazjum we Lwowie, wstąpił do Szkoły Kadetów w Preszburgu (obecnie Bratysława). 18 sierpnia 1888 rozpoczął zawodową służbę w Galicyjsko-Bukowińskim pułku piechoty nr 24 w Przemyślu. W 1896 roku został przeniesiony do pułku piechoty Obrony Krajowej Lwów nr 19 we Lwowie. W 1903 został mianowany komendantem szkoły jednorocznych ochotników we Lwowie. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W I wojnie światowej uczestniczył w walkach na froncie włoskim jako dowódca batalionu i pułku. Od 1914 bezskutecznie starał się o przydział do Legionów Polskich.
W czasie służby w c. i k. armii oraz c. k. Obronie Krajowej awansował kolejno na stopnie: kadeta (1 września 1888), podporucznika (1 listopada 1891), porucznika (1 listopada 1895), kapitana (1 listopada 1903), majora (1 sierpnia 1914) i podpułkownika (1 lutego 1916).
W uznaniu 30-letniej służby, 10 września 1916 otrzymał austriackie szlachectwo I stopnia (najniższego), z tytułem „Edler” i predykatem „von Brykula”.
22 listopada 1918 przyjęty został do Wojska Polskiego i mianowany dowódcą Legii Oficerskiej w obronie Lwowa. W lutym 1919 w Chyrowie objął dowództwo grupy swojego imienia. Od maja do sierpnia dowodził Grupą Operacyjną gen. Władysława Sikorskiego. 1 sierpnia został mianowany dowódcą 9 pułku strzelców pieszych. Od 11 stycznia do lipca 1920 dowodził kolejno: XXIII, XXIV i XXXVI Brygadą Piechoty. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w grupie oficerów byłej armii austro-węgierskiej. 19 lipca objął dowództwo 6 Dywizji Piechoty. 25 września 1921 otrzymał nominację na stanowisko zastępcy dowódcy Okręgu Korpusu Nr VI we Lwowie. 3 maja 1922 roku został zweryfikowany w stopniu generała brygady ze starszeństwem z dniem 1 czerwca 1919 roku i 18. lokatą w korpusie generałów.
1 grudnia 1924 Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego, awansował go do stopnia generała dywizji ze starszeństwem z dniem 15 sierpnia 1924 i 5. lokatą w korpusie generałów.
2 września 1926 odbyła się we Lwowie uroczystość pożegnania gen. Lindego jako zastępcy dowódcy OK VI. Z dniem 1 marca 1927 roku został mu udzielony dwumiesięczny urlop z zachowaniem uposażenia, a z dniem 30 kwietnia 1927 roku został przeniesiony w stan spoczynku. Osiadł we Lwowie.
Podczas kampanii wrześniowej był jednym z organizatorów Straży Obywatelskiej w tym mieście. Po agresji ZSRR na Polskę i kapitulacji Lwowa, wbrew warunkom rozejmu 3 października 1939 został aresztowany przez NKWD i osadzony w więzieniu na Zamarstynowie. Po wywózce ze Lwowa znalazł się w obozie w Starobielsku II. Następnie – z wyrokiem skazującym na 10 lat pobytu w łagrze – jesienią 1940 został wywieziony na północ w okolice Kotłasu. Nazwisko generała figuruje na Ukraińskiej Liście Katyńskiej. Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Mieczysław Linde był żonaty z Sydonią Baudisch, z którą miał troje dzieci: Zofię (ur. 1898), Tadeusza (ur. 1900) i Marię (ur. 1901). Tadeusz Linde poległ 4 lipca 1920 pod Klewaniem, jako podporucznik 3 pułku artylerii polowej Legionów.

</doc>
<doc id="1349777" url="https://pl.wikipedia.org/wiki?curid=1349777" title="Olga Havlová">
Olga Havlová

Olga Havlová, ur. Šplíchalová (ur. 11 lipca 1933 w Pradze, zm. 27 stycznia 1996 tamże) – pierwsza małżonka byłego prezydenta Czech Václava Havla (od 1964 r.).
Biogram.
Urodziła się w rodzinie robotniczej w praskiej dzielnicy Žižkov. Uczyła się i pracowała w zakładach Baťa.
Pracowała jako sprzedawczyni, magazynierka i księgowa. W latach 1961–1967 była bileterką w teatrze "Divadlo Na Zábradlí", gdzie pracował także Václav Havel, którego poznała w połowie lat pięćdziesiątych.
Od 1979 brała udział w drukowaniu samizdatowej Edycji Expedice i była współzałożycielką Komitetu Obrony Niesprawiedliwie Prześladowanych (VONS, Výbor na obranu nespravedlivě stíhaných). W latach 1986–1989 była członkinią rady redakcyjnej czasopisma „O divadle” i w latach 1987–1989 współpracowała ze stowarzyszeniem filmowym Originální videojournal.
Przewodnicząca organizacji charytatywnych Výbor dobré vůle (od 1990) i Nadace Olgy Havlové (od 1992), wspierających osoby niepełnosprawne. W 1991 otrzymała przyznany przez norweską fundację Stiftelsen Arets Budeie tytuł Kobiety Roku. W tym samym roku została odznaczona medalem Przemysla Pittera i stała się „Kobietą 1995 Roku” Czech.
Zmarła w 1996 po długiej i ciężkiej chorobie.
W 1997 została pośmiertnie odznaczona Orderem Tomáša Garrigue Masaryka I Klasy za zasługi „dla demokracji i praw człowieka”.

</doc>
<doc id="1349778" url="https://pl.wikipedia.org/wiki?curid=1349778" title="Zarządzanie przez zaufanie">
Zarządzanie przez zaufanie

Zarządzanie przez zaufanie (zarządzanie zaufaniem, ang. "trust management, management by trust, management through trust") – zbiór działań kreowania systemów i metod, które pozwalają uzależnionym jednostkom dokonywać ocen i decyzji odnoszących się do niezawodności potencjalnych operacji zawierających ryzyko, a także umożliwiających ich uczestnikom i właścicielom systemów wzrost i stosowne reprezentowanie wiarygodności własnej oraz ich systemów.
Praktyczne zastosowanie koncepcji zarządzania przez zaufanie wymaga znajomości 18 zasad kreowania zaufania. Świadome i ukierunkowane budowanie zaufania to kluczowy element strategii zarządzania zaufaniem.
Dla zarządzania przez zaufanie istotne są dwa następujące założenia:
Ważne jest rozumienie konieczności dostrzegania zagrożeń. W zarządzaniu przez zaufanie nie chodzi o to, żeby nie ufać, lecz aby decydować o tym, w jakim stopniu ufać i jak budować zaufanie.
W kontekście szerokiego spojrzenia na zaufanie, zarządzanie przez zaufanie może być rozpatrywane w dwojaki sposób. Po pierwsze jako proces, w wyniku którego jednostka A osiąga zaufanie innych jednostek. Zaufanie owo jest istotnym kryterium sukcesu i przetrwania, ponieważ skłaniana jednostki do podjęcia współpracy z jednostką A. Nie jest rzadkim zjawiskiem, iż część ludzi usiłuje budować fałszywy obraz własnej wiarygodności z wielu powodów, chociażby dla osobistych korzyści. Po drugie umiejętność właściwej oceny wiarygodności innych jednostek jest równie ważna jak proces budowania własnej wiarygodności.

</doc>
<doc id="1349779" url="https://pl.wikipedia.org/wiki?curid=1349779" title="Adina Blady-Szwajger">
Adina Blady-Szwajger

Adina Irena Blady-Szwajger lub Szwajgier, po mężu Świdowska (ur. 21 marca 1917 w Warszawie, zm. 19 lutego 1993 w Łodzi) – polska lekarka pediatra żydowskiego pochodzenia, autorka wspomnień o Szpitalu Dziecięcym im. Bersonów i Baumanów w getcie warszawskim.
Życiorys.
Urodziła się w Warszawie w kamienicy przy ul. Świętojerskiej 30. Uczęszczała do żydowskiego żeńskiego gimnazjum „Jehudyja” z polskim językiem wykładowym. Po maturze w 1934 rozpoczęła studia medyczne na Uniwersytecie Warszawskim. W lipcu 1939 wyszła za mąż za studenta prawa Stefana Szpigielmana, który zginął w 1943. Na przełomie lat 1939 i 1940 miała ukończyć studia, jednak wybuch II wojny światowej pokrzyżował te plany. Na początku października wyruszyła na wschód i do grudnia przebywała we Lwowie, skąd następnie wróciła do Warszawy.
11 marca 1940 rozpoczęła pracę jako pediatra w Szpitalu Dziecięcym Bersonów i Baumanów. Jesienią 1941 została przeniesiona do filii szpitala na Lesznie. Pierwsze dwie akcje wysiedleńcze przetrwała ukrywając się. 25 stycznia 1943 przeszła na „aryjską” stronę, gdzie została łączniczką Żydowskiej Organizacji Bojowej i kurierką poleconą przez Marka Edelmana. Organizowała m.in. pomoc w ucieczce z getta (w tym swojego męża, Stefana), dokumenty, szukała mieszkań, przenosiła broń, roznosiła pieniądze oraz zbierała informacje o obozach pracy dla Komitetu Koordynacyjnego. Pod koniec kwietnia 1943 udało jej się załatwić fałszywe dokumenty na nazwisko Irena Meremińska. Od tego czasu mieszkała z Marią Sawicką przy ul. Dzielnej, następnie przy ul. Miodowej 24. Latem 1943 i 1944 czasowo mieszkała także w Międzylesiu.
Na przełomie 1943 i 1944 pracowała w świetlicy Rady Głównej Opiekuńczej mieszczącej się w klasztorze salezjanów na Powiślu. Podczas powstania warszawskiego pracowała w szpitalu przy ul. Miodowej, a następnie przy ul. Mokotowskiej. 11 października 1944 ewakuowała się z Warszawy, konwojując grupę rannych do Milanówka. Do wyzwolenia mieszkała w Grodzisku Mazowieckim.
25 stycznia 1945 rozpoczęła pracę w Centralnym Komitecie Żydów Polskich jako referent do spraw dziecięcych i pediatra. W swoim zawodzie pracowała aż do przejścia na emeryturę. Zmarła w Łodzi. Jest pochowana w alei głównej cmentarza żydowskiego przy ulicy Okopowej w Warszawie (kwatera 12, rząd 2).
Miała dwie córki. Hanna Zerbe (ur. 1945 r.) pracowała w służbie zdrowia, Alina Świdowska (ur. 1953) jest aktorką.

</doc>
<doc id="1349780" url="https://pl.wikipedia.org/wiki?curid=1349780" title="Odwodnienie izotoniczne">
Odwodnienie izotoniczne

Odwodnienie izotoniczne – zaburzenie gospodarki wodnej, w którym dochodzi do niedoboru wody w organizmie, przebiegające z prawidłową molalnością płynów ustrojowych, czyli ich izotonią.
Objawy.
Odwodnienie izotoniczne doprowadza do niedoboru krążących płynów ustrojowych (oligowolemia), a w przypadkach znacznego ich niedoboru może doprowadzić do rozwoju wstrząsu hipowolemicznego.
W zależności od stopnia odwodnienia mogą pojawić się:
Rozpoznanie.
W przypadku wystąpienia powyższych objawów, jeśli towarzyszą im charakterystyczne dane w wywiadzie lekarskim, takie jak biegunka, wymioty, utrata krwi, rozpoznaje się obecność odwodnienia izotonicznego. Laboratoryjnym potwierdzeniem jest stwierdzenie podwyższenia stężenia kreatyniny przy zwykle prawidłowym jonogramie.
Leczenie.
Leczenie polega na suplementacji utraconego płynu aż do momentu ustąpienia objawów, osiągnięcia prawidłowych wartości ciśnienia tętniczego lub ośrodkowego ciśnienia żylnego (10–12 cm H2O).

</doc>
<doc id="1349781" url="https://pl.wikipedia.org/wiki?curid=1349781" title="Święto Ciała i Krwi Pańskiej">
Święto Ciała i Krwi Pańskiej



</doc>
<doc id="1349782" url="https://pl.wikipedia.org/wiki?curid=1349782" title="Westward Ho!">
Westward Ho!

Westward Ho! – miasto w Wielkiej Brytanii, w Anglii w hrabstwie Devon nad Oceanem Atlantyckim. Ośrodek wypoczynku letniego o znaczeniu ponadregionalnym. Ośrodek sportowo-rekreacyjny (golf). Połączenie autobusowe z Londynem.
Nazwa.
Nazwa miasta pochodzi od tytułu powieści Charlesa Kingsleya, stąd wykrzyknik w nazwie jest jej integralną częścią. Jest prawdopodobnie jednym z dwóch miast na świecie z wykrzyknikiem w nazwie, drugie to kanadyjskie Saint-Louis-du-Ha! Ha!.

</doc>
<doc id="1349784" url="https://pl.wikipedia.org/wiki?curid=1349784" title="Europejska Komisja Dunaju">
Europejska Komisja Dunaju

Europejska Komisja Dunaju – międzynarodowa komisja utworzona na podstawie traktatu paryskiego z 1856 roku. Ze względu na niezwykle szerokie kompetencje nazywana była "państwem rzecznym".
Początkowo miała działać tylko przez dwa lata, do czasu ukończenia robót niezbędnych do uczynienia żeglownym dolnego Dunaju. Działalność Komisji przedłużana była przez mocarstwa aż do II wojny światowej. Pozwalało to na wpływanie na państwa naddunajskie.

</doc>
<doc id="1349792" url="https://pl.wikipedia.org/wiki?curid=1349792" title="Metelin">
Metelin

2 miejscowości w Polsce:

</doc>
<doc id="1349793" url="https://pl.wikipedia.org/wiki?curid=1349793" title="Metelin (powiat kraśnicki)">
Metelin (powiat kraśnicki)

Metelin – kolonia w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="1349795" url="https://pl.wikipedia.org/wiki?curid=1349795" title="Papilio aristor">
Papilio aristor

Papilio aristor – gatunek motyla z rodziny paziowatych (Papilionidae), występujący w Republice Dominikany oraz na Haiti.

</doc>
<doc id="1349796" url="https://pl.wikipedia.org/wiki?curid=1349796" title="Carol Hanisch">
Carol Hanisch

Carol Hanisch (ur. 1942) – amerykańska feministyczna działaczka ruchu praw człowieka. 
Życiorys.
W latach 60. i 70. XX wieku była członkinią organizacji Radical Women z Nowego Jorku i Women's Liberation z Gainsville w stanie Floryda.
W roku 1969 napisała esej pod tytułem "Osobiste jest polityczne" ("The personal is Political"). Hanisch twierdziła tam, że najbardziej osobiste sytuacje, o ile zrozumie się je w sposób dogłębny, ujawniają sposoby ubezwłasnowolnienia kobiet w społeczeństwie. Pokazywała, że "osobiste" prowadzi do fundamentalnych zagadnień politycznych.
Hasło "Osobiste jest polityczne" – użyte po raz pierwszy przez Hanisch – przyjęło się i stało się podstawowym założeniem radykalnego feminizmu.

</doc>
<doc id="1349799" url="https://pl.wikipedia.org/wiki?curid=1349799" title="Dębniak (Urzędów)">
Dębniak (Urzędów)

Dębniak – dawna osada leśna w Polsce, obecnie część miasta Urzędów w Polsce, położona w województwie lubelskim, w powiecie kraśnickim, w gminie Urzędów.
W latach 1975–1998 jako osada leśna należała do ówczesnego województwa lubelskiego.

</doc>
<doc id="1349801" url="https://pl.wikipedia.org/wiki?curid=1349801" title="Kajetanówka (Urzędów)">
Kajetanówka (Urzędów)

Kajetanówka – część miasta Urzędów, dawna kolonia w Polsce położona w województwie lubelskim, w powiecie kraśnickim, w gminie Urzędów.
Kolonia włączona w 2016 r. do tworzonego wówczas miasta Urzędów.
W latach 1975–1998 jako kolonia administracyjnie należała do ówczesnego województwa lubelskiego.

</doc>
<doc id="1349802" url="https://pl.wikipedia.org/wiki?curid=1349802" title="Highbridge">
Highbridge

Highbridge – miasto w Wielkiej Brytanii, w Anglii w hrabstwie Somerset, położone między wzgórzami Quantock a Kanałem Bristolskim. Lokalne centrum handlowe, znane z coniedzielnego targu i licznych pchlich targów. Wraz z Burnham-on-Sea tworzy konurbację o znaczeniu lokalnym. Ośrodek sportu żużlowego o znaczeniu ponadregionalnym. Stacja kolejowa.

</doc>
<doc id="1349805" url="https://pl.wikipedia.org/wiki?curid=1349805" title="Leśniczówka (powiat kraśnicki)">
Leśniczówka (powiat kraśnicki)

Leśniczówka – kolonia w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="1349807" url="https://pl.wikipedia.org/wiki?curid=1349807" title="Okręglica-Kolonia">
Okręglica-Kolonia

Okręglica-Kolonia – kolonia w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość należała administracyjnie do województwa lubelskiego.

</doc>
<doc id="1349809" url="https://pl.wikipedia.org/wiki?curid=1349809" title="Sławomir Najnigier">
Sławomir Najnigier

Sławomir Bogdan Najnigier (ur. 19 kwietnia 1958 w Kowarach) – polski polityk, urzędnik państwowy i samorządowiec.
Życiorys.
Ukończył studia na Wydziale Podstawowych Problemów Techniki Politechniki Wrocławskiej. Był członkiem Studenckiego Komitetu Solidarności we Wrocławiu (od stycznia 1978 do maja 1980 był współredaktorem niezależnego pisma „Podaj dalej”). Należał też do NZS. W latach 80. działał w opozycji solidarnościowej. Po wprowadzeniu stanu wojennego został internowany na okres od 13 grudnia 1981 do 23 lipca 1982.
W latach 90. zasiadał w radzie miasta Wrocławia, a od 1998 do 2002 sprawował mandat radnego sejmiku dolnośląskiego I kadencji. W latach 1992–1993 w rządzie Hanny Suchockiej pełnił funkcję podsekretarza stanu w Ministerstwie Gospodarki Przestrzennej i Budownictwa. Od 1997 do 2000 w rządzie Jerzego Buzka zajmował stanowisko prezesa Urzędu Mieszkalnictwa i Rozwoju Miast.
Był członkiem zarządu Wrocławia (1990–1992) oraz dwukrotnie (w okresach 1994–1997 i 2002–2007) wiceprezydentem miasta. Pracował także jako pełnomocnik prezesa KGHM Polska Miedź. Zajął się prowadzeniem własnej działalności gospodarczej w zakresie konsultingu.
Od 1994 należał do Unii Wolności, od 2001 związany z Platformą Obywatelską (z jej listy bez powodzenia kandydował w 2001 do Sejmu i w 2006 do sejmiku województwa dolnośląskiego).
W 1996 był współzałożycielem Stowarzyszenia na Rzecz Promocji Dolnego Śląska, objął później stanowisko prezesa zarządu tej organizacji. W 2000 należał do inicjatorów Dolnośląskiego Certyfikatu Gospodarczego. Został członkiem Stowarzyszenia Wolnego Słowa.
Odznaczenia.
Odznaczony Złotym Krzyżem Zasługi (2001) oraz Krzyżem Kawalerskim Orderu Odrodzenia Polski (2007). Wyróżniony Srebrną Odznaką Honorową Wrocławia (2018).

</doc>
<doc id="1349811" url="https://pl.wikipedia.org/wiki?curid=1349811" title="Wamp Wamp (What It Do)">
Wamp Wamp (What It Do)

Wamp Wamp (What It Do) - jest to drugi singiel amerykańskiego rapera Clipse. Utwór pochodzi z płyty Hell Hath No Fury. Singiel wyprodukował Pharrell Williams. 

</doc>
<doc id="1349812" url="https://pl.wikipedia.org/wiki?curid=1349812" title="Jerzy Nalichowski">
Jerzy Nalichowski

Jerzy Kazimierz Nalichowski (ur. 1 kwietnia 1944 w Praszce, zm. 24 maja 2017 w Jeleniej Górze) – polski polityk i inżynier, działacz opozycji w okresie PRL, wojewoda jeleniogórski.
Życiorys.
Syn Franciszka i Heleny. Ukończył studia na Wydziale Chemii Politechniki Wrocławskiej. W latach 1969–1989 pracował w zakładach przemysłowych w Kowarach i w zakładzie doświadczalnym PWr. W 1980 wstąpił do „Solidarności”. Po wprowadzeniu stanu wojennego został internowany na okres od 13 grudnia 1981 do 23 czerwca 1982 (w Kamiennej Górze i Głogowie). Po zwolnieniu współpracował z niejawnymi strukturami związku, wydawał też lokalny miesięcznik drugiego obiegu „Dywanik”.
W latach 1990–1995 zajmował stanowisko wojewody jeleniogórskiego. Od 1995 w PZU S.A., pełnił funkcję dyrektora inspektoratu w Jeleniej Górze, a w latach 2003–2006 był dyrektorem inspektoratu w Lwówku Śląskim. W 2009 przeszedł na emeryturę.
Od 1998 do 2002 sprawował mandat radnego sejmiku dolnośląskiego I kadencji. Należał do Ruchu Społecznego, kierował klubem radnych Akcji Wyborczej Solidarność. Bezskutecznie ubiegał się o reelekcję z listy POPiS-u. Później wycofał się z bieżącej polityki. W 2010 kandydował na burmistrza Kowar z ramienia Wspólnoty Jeleniogórskiej, zajmując 5. miejsce spośród 7 kandydatów. W 2014 bez powodzenia kandydował do sejmiku z listy Bezpartyjnych Samorządowców.
W 1998 otrzymał Srebrny Krzyż Zasługi, w 2017 pośmiertnie odznaczony Krzyżem Wolności i Solidarności.
Został pochowany 27 maja 2017 na cmentarzu przy ul. Matejki w Kowarach (B4/6/9).

</doc>
<doc id="1349815" url="https://pl.wikipedia.org/wiki?curid=1349815" title="Richard Schechner">
Richard Schechner

Richard Schechner (ur. 23 sierpnia 1934) – amerykański badacz, wydawca, jedna z czołowych postaci współczesnego teatru, reżyser, teoretyk, krytyk. 
Jest profesorem performatyki w katedrze Tisch School of the Arts na Uniwersytecie Nowojorskim oraz wydawcą kwartalnika "TDR: The Journal of Performance Studies". 
Jest naczelnym redaktorem serii "Worlds of Performance", wydawanej przez Routledge. 
Twórca eksperymentalnego teatru The Performance Group i jego głośnych przedstawień (Commune, Dionysus in '69). 
Wieloletni redaktor "TDR" ("The Drama Review"). Członek rad naukowych National Endowment for the Humanities i Smithsonian Institution oraz Fundacji Fulbrighta i Guggenheima.
16. października 2017 r., uchwałą Senatu Uczelni, na wniosek Dziekana Wydziału Wiedzy o Teatrze, otrzymał tytuł doktora honoris causa Akademii Teatralnej im. Aleksandra Zelwerowicza w Warszawie.

</doc>
<doc id="1349817" url="https://pl.wikipedia.org/wiki?curid=1349817" title="Papilio oregonius">
Papilio oregonius

Papilio oregonius (syn. "Papilio machaon oregonius"; "Papilio bairdii oregonius") – gatunek motyla z rodziny paziowatych (Papilionidae) występujący w amerykańskich stanach Oregon, Waszyngton i Idaho, oraz w środkowo-południowej Kolumbii Brytyjskiej na terenie Kanady.
Osobniki tego gatunku osiągają rozpiętość skrzydeł od 6,4 do 10 cm.

</doc>
<doc id="1349819" url="https://pl.wikipedia.org/wiki?curid=1349819" title="Papilio weymeri">
Papilio weymeri

Papilio weymeri – gatunek motyla z rodziny paziowatych (Papilionidae) występujący endemicznie w Papui-Nowej Gwinei.

</doc>
<doc id="1349822" url="https://pl.wikipedia.org/wiki?curid=1349822" title="Olga Havlova">
Olga Havlova



</doc>
<doc id="1349823" url="https://pl.wikipedia.org/wiki?curid=1349823" title="Zdzisław Skrok">
Zdzisław Skrok

Zdzisław Skrok (ur. 1950) – polski archeolog i pisarz, autor około dwudziestu książek zawierających eseje historyczne i archeologiczne, popularyzator nauki i publicysta, a także żeglarz i płetwonurek.
Życiorys.
Absolwent Uniwersytetu Warszawskiego. 
Poglądy.
Prezentuje pogląd, iż Mieszko I był Normanem-wikingiem, a wikingowie założycielami państwa polskiego.

</doc>
<doc id="1349824" url="https://pl.wikipedia.org/wiki?curid=1349824" title="Odwodnienie hipertoniczne">
Odwodnienie hipertoniczne

Odwodnienie hipertoniczne – zaburzenie gospodarki wodnej, w którym dochodzi do niedoboru wody w organizmie, przebiegające z podwyższoną molalnością płynów ustrojowych, czyli ich hipertonią.
Objawy.
Objawy są zależne od stopnia odwodnienia komórek ośrodkowego układu nerwowego oraz szybkości narastania odwodnienia:
W związku z hipertonią płynów ustrojowych, powstaje gradient osmotyczny, który pogłębia odwodnienie wewnątrzkomórkowe i dlatego ten typ odwodnienia doprowadza do większego stopnia odwodnienia komórek niż w odwodnieniu izotonicznym.
W badaniach dodatkowych stwierdza się hipernatremię oraz podwyższenie stężenia kreatyniny.
Leczenie.
Leczenie polega na podawaniu drogą doustną płynów niezawierających elektrolitów (na przykład niesłodzona herbata), a w przypadku konieczności uzupełnienia płynów drogą pozajelitową stosuje się płyny hipotoniczne (0,45% roztwór NaCl). Niedobór wody w organizmie, a więc objętość płynu do przetoczenia wyznacza się ze wzoru:

</doc>
<doc id="1349826" url="https://pl.wikipedia.org/wiki?curid=1349826" title="Show Me What You Got">
Show Me What You Got

„Show Me What You Got” – singiel amerykańskiego rapera Jay-Z. Utwór pochodzi z albumu Kingdom Come z 2006 roku.
Lista utworów.
UK - CD
UK - Vinyl

</doc>
<doc id="1349829" url="https://pl.wikipedia.org/wiki?curid=1349829" title="Przybliżenie Pade">
Przybliżenie Pade



</doc>
<doc id="1349830" url="https://pl.wikipedia.org/wiki?curid=1349830" title="Henri Pade">
Henri Pade



</doc>
<doc id="1349832" url="https://pl.wikipedia.org/wiki?curid=1349832" title="Dave Sexton">
Dave Sexton

David "Dave" Sexton, właśc. David James Sexton (ur. 6 kwietnia 1930 w Londynie, zm. 25 listopada 2012) – angielski piłkarz i trener.
Kariera sportowa.
Karierę rozpoczynał w angielskim klubie West Ham United, a następnie grał w Luton Town, Leyton Orient, Brighton &amp; Hove Albion oraz Crystal Palace.
Był trenerem londyńskiej Chelsea; wprowadził ten klub do 1 ligi angielskiej (Premiership). Z drużyną wywalczył puchar Anglii, które dawało londyńskiemu klubowi udział w europejskich rozgrywkach Pucharu Zdobywców Pucharów, gdzie w 1971 zdobył trofeum pokonując w finale Real Madryt.

</doc>
<doc id="1349833" url="https://pl.wikipedia.org/wiki?curid=1349833" title="Ostrau">
Ostrau



</doc>
<doc id="1349838" url="https://pl.wikipedia.org/wiki?curid=1349838" title="Krešimir Georgijević">
Krešimir Georgijević

Krešimir Georgijević (ur. 5 stycznia 1907 w Novej Gradišce, zm. 14 października 1975 w Belgradzie) – chorwacki tłumacz, badacz literatury polskiej i slawista.
Ukończył studia w Zagrzebiu, a następnie, w latach 1930–1931 studiował slawistykę w Warszawie, a od 1933 do 1934 w Pradze, gdzie uzyskał doktorat. W 1946 został docentem. W latach 1951–1956 był profesorem literatury polskiej, słowackiej i czeskiej na Uniwersytecie w Belgradzie. Był tłumaczem antologii "Savremene poljskie pripovetke" (1935), "Lalki" Bolesława Prusa (1959). Pisał również eseje, rozprawy, artykuły o polskiej literaturze.

</doc>
<doc id="1349839" url="https://pl.wikipedia.org/wiki?curid=1349839" title="Woda (album)">
Woda (album)

Woda - solowy album polskiego wokalisty Romana Kostrzewskiego, znanego z występów w zespole Kat. Wydawnictwo ukazało się 12 listopada 2007 roku nakładem wytwórni muzycznej Mystic Production.
Nagrania zostały zarejestrowane, zmiksowane i wyprodukowane w 2007 roku w Bytomiu. Mastering odbył się w niepołomickim Studio Preisner. Wymieniony na płycie szwedzki perkusista Tomas Haake, członek zespołu Meshuggah w istocie nie zagrał na płycie. Kostrzewski zaprogramował partie perkusji wykorzystując program komputerowy Drumkit From Hell Superior na potrzeby którego Haake zarejestrował różnorodne instrumenty perkusyjne.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1349840" url="https://pl.wikipedia.org/wiki?curid=1349840" title="Irisberto Herrera">
Irisberto Herrera

Irisberto Herrera (ur. 7 grudnia 1968) – kubański szachista, reprezentant Hiszpanii od 2007, arcymistrz od 1999 roku.
Kariera szachowa.
W latach 1989–2003 wielokrotnie starował w finałach indywidualnych mistrzostw Kuby, największy sukces osiągając w 1996 r. w Las Tunas, gdzie wspólnie z Julio Becerra Rivero podzielił I m.. W tym samym roku jedyny raz w swojej karierze wystąpił na szachowej olimpiadzie, zwyciężył również w kołowym turnieju w Hawanie. Kolejne sukcesy odniósł w 1999 r.: zwyciężył (wspólnie z Lazaro Bruzonem) w grupie B memoriału Guillermo Garcia Gonzalezeza w Santa Clarze oraz zajął II m. (za Olegiem Korniejewem) w otwartym turnieju w A Corunie. W 2000 r. podzielił II m. (za Olegiem Korniejewem, wspólnie z m.in. Ewgenim Janewem) w Vilagarcía de Arousa. W 2001 r. podzielił I m. w Madrycie (wspólnie z Radkiem Kalodem i Frankiem de la Pazem Perdomo), natomiast w 2002 zwyciężył w turnieju "Malaga Open" oraz w turnieju "Premier II" memoriału Jose Raula Capablanki w Hawanie. W 2003 r. zajął I m. w Ortigueirze, natomiast w 2004 podzielił II m. (za Iwanem Czeparinowem, wspólnie z Aleksą Strikoviciem) w Ferrol.
Najwyższy ranking w karierze osiągnął 1 lipca 1999 r., z wynikiem 2487 punktów zajmował wówczas 9. miejsce wśród kubańskich szachistów.

</doc>
<doc id="1349843" url="https://pl.wikipedia.org/wiki?curid=1349843" title="Emil Holub">
Emil Holub

Emil Holub (ur. 7 października 1847 w Holicach, zm. 21 lutego 1902 w Wiedniu) – czeski przyrodnik, kolekcjoner i podróżnik.
Biogram.
Uczył się w gimnazjach w Pradze i Žatcu (do 1866 r.).
W 1872 r. jako absolwent praskiego fakultetu medycznego odbył pierwszą podróż do południowej Afryki, gdzie zdobywał środki utrzymania jako miejscowy lekarz w Kimberley. Stąd udał się w ramach trzech badawczych wypraw do wnętrza kontynentu. Zgromadzoną w trakcie podróży kolekcję przesłał do Pragi.
Największą wyprawę doprowadził do skutku w latach 1875-1877, kiedy przez Shoshongo i jeziora solne Makgadikgadi (czy Makarikari) doszedł do wodospadu królowej Wiktorii na średniej Zambezi. Stamtąd musiał zawrócić, bo zachorował na febrę tropikalną.
Po powrocie do ojczyzny (1879) opisał swoje przeżycia w książkach "Eine Cultur-Skizze des Marutse-Mambunda Reiches" (1879) i "Sedm let v jižní Africe" (1880).
Druga wyprawa (wraz z żoną Růženą, 1884-1887) miała za cel przebadać źródła Zambezi, Konga, przejść Afrykę z południa aż do Egiptu. Musiał się ograniczyć do badań średniego Kafue, lewego dopływu Zambezi. O wyprawie tej napisał książkę "Druhá cesta po jižní Africe. Z Kapského města do země Mašukulumbů" (1889-90).
Powrócił do Czech (1887) i w Wiedniu (1891) i w Pradze (1892) zorganizował afrykańską wystawę, która skończyła się stratą finansową. Organizował szereg wykładów, na przykład jako pierwszy zwrócił uwagę na malarstwo jaskiniowe Buszmenów.
Na 1889 r. planował nową wyprawę, a w 1894 r. otrzymał zaproszenie na cykl wykładów, lecz stan zdrowia pogarszał się i w 1902 r. w Wiedniu zmarł.

</doc>
<doc id="1349845" url="https://pl.wikipedia.org/wiki?curid=1349845" title="Giorgio Clarotti">
Giorgio Clarotti

Giorgio Clarotti (ur. 13 grudnia 1903, zm. 7 marca 1961 w Rzymie) – włoski ekonomista, historyk prawa i polonofil.
Studiował historię polskiej kultury na uniwersytecie rzymskim. Odwiedził Polskę w 1925 roku; w tym czasie pisał pracę doktorską: ("I primori della letteratura politica in Polonia", której pierwsza część została wydrukowana w roku 1926 w piśmie "La vita italiana") - o Pawle Włodkowicu, J. Ostrorogu i A. Fryczu Modrzewskim.
Swoje prace publikował w "Rivista di Cultura"; pisał m.in. o Adamie Mickiewiczu (1925) i Juliuszu Słowackim (1926), wygłaszał odczyty o Polsce.
W roku 1931 na łamach pisma "Rivista di Letterature Slave" pojawił się jego obszerny szkic o współczesnym polskim teatrze, w którym autor rozprawił się z wieloma fałszywymi sądami.
Życie prywatne.
Jego żoną była Janina Rutkowska (1900–1993). Jego synem jest włoski prawnik, .

</doc>
<doc id="1349846" url="https://pl.wikipedia.org/wiki?curid=1349846" title="Wes Montgomery">
Wes Montgomery

Wes Montgomery, właśc. John Leslie Montgomery (ur. 6 marca 1923 w Indianapolis, zm. 15 czerwca 1968 tamże) – amerykański gitarzysta jazzowy. Znany z techniki gry na gitarze elektrycznej w której do wydobywania dźwięków nie używał kostki gitarowej, tylko mięsistej części kciuka prawej ręki. W ten sposób uzyskał nieznany wcześniej cieplejszy ton instrumentu. Łączył rytmy swingowe i oktawowe solówki, w które umiejętnie wplatał akordy lub pojedyncze dźwięki. Stał się inspiracją dla większości wykonawców gitarowego jazzu.
Kariera.
Na gitarze zaczął grać w wieku 19 lat i nauczył się wszystkich solówek gitarowych Charliego Christiana. Słuchał też Django Reinhartda. Podczas pierwszych występów w lokalnych klubach grał ze swoimi braćmi: basistą Monkiem Montgomerym i wibrafonistą Buddym Montgomerym. Następnie, w roku 1948 wstąpił w szeregi zespołu Lionela Hamptona. Po opuszczeniu go dwa lata później wrócił do grania z braćmi i założył zespół Mastersounds, później przemianowany na Montgomery Brothers. Często odwiedzanym przez nich miejscem był klub Missile Room, w którym grą Montgomerego zachwycił się saksofonista, współpracujący z Milesem Davisem Cannonball Adderley, który załatwił mu kontrakt z wytwórnią Riverside Records prowadzoną przez Orrina Keepnewsa. Dla Riverside gitarzysta nagrał wiele albumów, które dzisiaj są uważane za przełomowe w historii gitary jazzowej. Współpracował z legendarnymi pianistami Wyntonem Kellym i Tommym Flanaganem oraz bębniarzem Jimmym Cobbem. W późniejszym okresie działalności artystycznej tworzył muzykę z udziałem orkiestr pod przewodnictwem znakomitych aranżerów: Dona Sebeskyego, Clausa Ogermana i Olivera Nelsona. Płyty te odniosły duży sukces komercyjny w Stanach Zjednoczonych. Zmarł w swoim domu w Indianapolis, rankiem 15 czerwca 1968 roku z powodu nagłego ataku serca. Miał wówczas 45 lat i był u szczytu swojej kariery.

</doc>
<doc id="1349847" url="https://pl.wikipedia.org/wiki?curid=1349847" title="Nikolaj Jež">
Nikolaj Jež

Nikolaj Jež (ur. 1948) – słoweński slawista, polonista.
Życiorys.
Nikolaj Jež urodził się w 1948 roku w Zabukowicy koło Celja. W roku 1972 ukończył slawistykę na Wydziale Humanistycznym Uniwersytetu w Lublanie i rozpoczął tam studia podyplomowe, które ukończył w 1977 roku, przedstawiając pracę magisterską z nowszej literatury słoweńskiej.
W roku 1975 uczestniczył w półrocznym kształceniu odbywającym się w Instytucie Badań Literackich przy Polskiej Akademii Nauk w Warszawie, a w 1979 objął stanowisko lektora języka polskiego w Instytucie Slawistyki Uniwersytetu w Lublanie. W roku 1989 dostał tytuł starszego wykładowcy języka polskiego, w roku 2000 doktoryzował się na Uniwersytecie Śląskim a od 2002 roku jest docentem literatury polskiej w Instytucie Slawistyki Wydziału Humanistycznego w Lublanie. W roku 2004 między innymi też w wyniku wysiłków naukowo-organizacyjnych Nikolaja Ježa na Uniwersytecie w Lublanie powstała katedra polonistyki.
W swojej działalności na lublanskiej slawistyce poświęcał się pedagogicznej, badawczej, publicystycznej i translatorskiej pracy. Jako pedagog nie ograniczał się do programu studiów, ale zachęcał studentów do pracy twórczej, której rezultaty są widoczne w zamieszczanych w czasopismach publikacjach przekładów i artykułów polskiej poezji i prozy współczesnej powstałych pod jego kierunkiem.
Praca naukowa.
W pracy badawczej poświęcał się badaniu stosunków między słoweńską a polską literaturą w XIX i XX wieku. Wynikami badań prowadzonych w ramach Instytutu Naukowo-Badawczego Wydziału Humanistycznego w Lublanie są studia, artykuły i referaty, które przedstawiał na licznych krajowych i międzynarodowych sympozjach za granicą, zwłaszcza w Polsce (w Warszawie, Katowicach, Poznaniu, Krakowie). W tym zespole opracował też związki między lublanskim a lwowskim środowiskiem 1.poł. XX wieku (współredaktor monografii: "Čopovi galicijski dopisniki", Lublana 1989) oraz recepcję polskiej prozy w 2. poł. XIX i na początku XX wieku. Ostatecznie konstacje badań przedstawił jako współautor hasła: "Polsko-słoweńskie stosunki kulturalne" zamieszczonego w Encyklopedii Słowenii. Jest również autorem haseł dotyczących literatury polskiej w najnowszym słoweńskim leksykonie "Slovenski veliki leksikon". W badaniach, z których powstała jego praca doktorska, zajmował się polską i słoweńską prozą w okresie międzywojennym w świetle porównawczym.
Praca translatorska.
W pracy translatorskiej Nikolaj Jež systematycznie poświęca się przekładowi trudnej pod względem artystycznym współczesnej prozy i poezji, a także literatury naukowej i fachowej. Wśród pierwszych przekładów zauważamy "Główne problemy wiedzy o literaturze" Henryka Markiewicza, "Historię Polski" (razem z Rozka Štefan), korespondencję Emila Korytki, a od 1988 prawie co roku wydawał oddzielną pozycję książkową poświęconą polskiej prozie, poezji czy publicystyce, czasem nawet dwie. Do najważniejszych przekładów na pewno należą: powieści Andrzeja Kuśniewicza "Król Obojga Sycylii", "Pożegnanie jesieni" Stanisława Ignacego Witkiewicza, "Trans- Atlantyk" Witolda Gombrowicza, "Cesarz i Heban" Ryszarda Kapuścińskiego, ostatnie pozycje to przekład "Madame" Antoniego Libery, która wyszła w druku w tym roku, i nowy słoweński przekład "Ślubu" Gombrowicza. Wydał też zbiory wierszy Zbigniewa Herberta (razem z Tonym Pretnarem), Adama Zagajewskiego, Karola Wojtyły, eseje Adama Michnika. Razem wyszło około 20 przekładów w książkach.
Kulturalne, zwłaszcza literackie życie w Polsce Nikolaj Jež odzwierciedla w okolicznościowych artykułach, sprawozdaniach literackich nowościach zamieszczanych w słoweńskich czasopismach.
Jako członek jury Międzynarodowego Spotkania Literackiego "Vilenica" współpracuje przy corocznym wydaniu edycji zbiorowej. W 1987 roku otrzymał wyróżnienie polskiego Ministerstwa Kultury, w roku 2000 przyjął najwyższą słoweńską nagrodę za pracę translatorską - Nagrodę imienia Antona Sovre.

</doc>
<doc id="1349851" url="https://pl.wikipedia.org/wiki?curid=1349851" title="Chrystian Ludwik Kalkstein">
Chrystian Ludwik Kalkstein



</doc>
<doc id="1349854" url="https://pl.wikipedia.org/wiki?curid=1349854" title="Andrej Blatnik">
Andrej Blatnik

Andrej Blatnik (ur. 22 maja 1963 w Lublanie) – słoweński pisarz, tłumacz i redaktor.
Życiorys.
Studiował literaturę porównawczą, socjologię kultury, literaturę amerykańską i komunikologię na Wydziale Humanistycznym w Lublanie. Zaczynał jako basista w zespole punkowym, a następnie przez pięć lat pracował jako artysta wykonując wolny zawód. Próbował swoich sił także jako redaktor w wydawnictwie Kmečki glas w Lublanie. Obecnie pracuje jako redaktor w wydawnictwie Cankarjeva založba, pisze prozę postmodernistyczną, audycje radiowe, tłumaczy i uczy kreatywnego pisania na Wydziale Humanistycznym w Lublanie.
Twórczość.
Wydał pięć powieści pt. "Plamenice in solze" (1987), "Tao ljubezni" (1996), "Spremeni me" (2008), "Luknje" (2020) in "Trg osvoboditve" (2021), sześć zbiorów opowiadań: "Šopki za Adama venijo" (1983), "Biografije brezimenih" (1989), "Menjave kož" (1990), "Zakon želje" (2000), "Saj razumeš?" (2009) i "Ugrizi" (2018), studium o współczesnej amerykańskiej prozie pt. "Labirinti iz papirja" (1994), zbiór komentarzy kulturalnych pt. "Gledanje čez ramo" (1996) i rozmyślań na temat literatury w epoce cyfrowej pt. "Neonski pečati" (2005).
Napisał wiele audycji radiowych ("Karantena", izv.1984; "Svet išče", izv. 1985; "Podpisi", izv. 1986; "Praske na hrbtu", izv. 1992), przetłumaczył także kilka książek z języka angielskiego (Anais Nin, Stephen King, Sylvia Plath, Paul Bowles). Szereg utworów krótkiej prozy zostało przetłumaczone i ukazały się w zagranicznych czasopismach literackich w Anglii, Niemczech, Francji, Portugalii, we Włoszech, Węgrzech, w Polsce, Słowacji, Czechach, Chorwacji, Serbii, Grecji, Turcji i Albanii, a także w różnych antologiach europejskich i amerykańskich.
Zbiór opowiadań pt. "Menjave kož" zostało przetłumaczone na język hiszpański ("Cambios de piel", Libertarias/Prodhufi, Madryt, 1997), chorwacki ("Promjene koža", Durieux, Zagrzeb 1998), angielski ("Skinswaps", Northwestern University Press, Evanston 1998), czeski ("Promeny kuží", Periplum, Ołomuniec 2002), węgierski ("Bör", Jak, Budapeszt 2002) i niemiecki ("Der Tag, an dem Tito starb", Folio, Wiedeń 2005). Natomiast powieść pt. "Tao ljubezni" została przetłumaczona na język chorwacki ("Tao ljubavi", Meandar, Zagrzeb 1998) i słowacki ("Tao lasky", F.R. &amp; G., Bratysława 2000). Zbiór opowiadań pt. "Labirinti iz papirja" – na język chorwacki ("Papirnati labirinti", Hena-Com, Zagrzeb, 2001), "Zakon želje" – na język niemiecki ("Das Gesetz der Leere", Folio, Wiedeń 2001), chorwacki ("Zakon želje", Meandar, Zagrzeb 2002), czeski ("Zakon Touhy", Periplum, Ołomuniec 2004), francuski ("La Loi du Desir", AlterEdit, Paryż 2005) i macedoński ("Zakonot na želbata", Magor, Skopje 2005).
Pozostałe dzieła.
Współtwórca almanachów:
Inne:
Dzieła przetłumaczone na język polski:
Nagrody.
Andrej Blatnik jest zdobywcą wielu nagród m.in. Złotego ptaka (Zlata ptica, 1984), nagrody im. Župančiča (Župančičeva nagrada, 1991) i im. France Prešerna (nagrada Prešernovega sklada, 2002), a także wielu zagranicznych stypendiów (m.in. Fundacji Fulbrighta). Wiele podróżował: był m.in. w Norfolku na Uniwersytecie Old Dominin, gdzie gościnnie udzielał wykładów oraz na Uniwersytecie we Lwowie w 1993 r., gdzie brał udział w międzynarodowym programie pisarskim.

</doc>
<doc id="1349856" url="https://pl.wikipedia.org/wiki?curid=1349856" title="Ulrike Lunacek">
Ulrike Lunacek

Ulrike Lunacek (ur. 26 maja 1957 w Krems an der Donau) – austriacka polityk, posłanka do Rady Narodowej, deputowana do Parlamentu Europejskiego VII i VIII kadencji.
Życiorys.
Kształciła się w Stanach Zjednoczonych, gdzie skończyła szkołę średnią. Na Leopold-Franzens-Universität Innsbruck ukończyła w 1983 studia w zakresie tłumaczeń z języka angielskiego i hiszpańskiego. Była m.in. pracownikiem socjalnym, referentem w organizacji kobiecej, redaktorem pisma „Südwind”, prowadziła także kursy języka niemieckiego dla imigrantów.
W 1999 została wybrana do Rady Narodowej z listy Zielonych, później trzykrotnie z powodzeniem ubiegała się o reelekcję (w 2002, 2006 oraz 2008). Deklaruje się jako pierwsza jawna lesbijka wybrana do austriackiego parlamentu. W ramach swojego ugrupowania objęła funkcję rzecznika m.in. odpowiedzialnego za sprawy równouprawnienia osób LGBT. W latach 2006–2009 pełniła funkcję współprzewodniczącej Europejskiej Partii Zielonych (obok Philippe'a Lambertsa).
W wyborach w 2009 z listy Zielonych uzyskała mandat posłanki do Parlamentu Europejskiego VII kadencji. W PE przystąpiła do grupy zielonych i regionalistów, Komisji Spraw Zagranicznych oraz Podkomisji Bezpieczeństwa i Obrony. W 2014 z powodzeniem ubiegała się o reelekcję, objęła funkcję wiceprzewodniczącej Europarlamentu VIII kadencji. W 2017 była kandydatką Zielonych na kanclerza Austrii, jej ugrupowanie w wyborach z października nie przekroczyło wówczas wyborczego progu do Rady Narodowej. W następnym miesiącu Ulrike Lunacek zrezygnowała z mandatu eurodeputowanej.
Ulrike Lunacek kontynuowała działalność polityczną w ramach Zielonych. W styczniu 2020 dołączyła do administracji nowego rządu Sebastiana Kurza w randze sekretarza stanu. Ustąpiła z tej funkcji w maju 2020 w związku z krytyką ze strony środowiska twórczych zarzucających jej zbyt mało działań dotyczących funkcjonowania placówek kulturalnych w okresie pandemii COVID-19.

</doc>
<doc id="1349857" url="https://pl.wikipedia.org/wiki?curid=1349857" title="Władysław Zaremba">
Władysław Zaremba

Władysław Zaremba (ur. 27 czerwca 1833 w Dunajowcach, zm. 24 października 1902 w Kijowie) – ukraiński kompozytor, pianista i pedagog.
Studia muzyczne odbył w Kamieńcu Podolskim. Od 1862 wykładał grę na fortepianie i śpiew chóralny w kijowskich pensjach.
Pochowany został w Kijowie na cmentarzu Bajkowa.

</doc>
<doc id="1349864" url="https://pl.wikipedia.org/wiki?curid=1349864" title="Parafia św. Katarzyny Aleksandryjskiej w Chebziu">
Parafia św. Katarzyny Aleksandryjskiej w Chebziu

Parafia św. Katarzyny Aleksandryjskiej w Chebziu – nieistniejąca parafia rzymskokatolicka w dekanacie rudzkim, w archidiecezji katowickiej.
Okoliczności powstania parafii.
W trosce o religijność mieszkańców Chebzia, ks. Edward Adamczyk, zwrócił się z prośbą do dyrekcji generalnej Gräfflich Schaffgotschesche Werke (Hrabiowskie Zakłady Schaffgotschów) o dotację na wybudowanie Domu Związkowego. Odległość dzieląca Chebzie od najbliższego kościoła wynosiła bowiem 20-30 minut. W 1911 roku ówczesny generalny dyrektor Bernard Stephan oddał wybudowany dom do użytku. W 1917 roku budynek zamieszkały Siostry Elżbietanki, które prowadziły w nim przedszkole katolickie. W 1927 roku mieszkańcy złożyli w kurii biskupiej petycję o utworzenie w Domu Związkowym kaplicy.
W 1939 roku powstał plan budowy kościoła, która miała rozpocząć się w roku następnym. Wybuchła jednak wojna. Okupant niemiecki wypędził w 1942 roku siostry elżbietanki. W latach 1942, 1958, 1959 prowadzona była korespondencja urzędowa o zwrot Kościołowi Domu Związkowego. Walkę o zwrot mienia prowadził ks. Józef Szubert. Po zakończeniu wojny udało się powrócić siostrom zakonnym, które podjęły prace we własnym przedszkolu. W 1950 roku przedszkole zostało skonfiskowane przez władze państwowe.
W 1989 roku ks. Jan Małysek podjął starania o możliwość sprawowania mszy św. w byłym Domu Związkowym. W 1993 roku parafia w Goduli uzyskała bezterminową umowę użyczenia części magazynowej byłego Domu Związkowego. Tę część budynku adaptowano z przeznaczeniem na kaplicę. W czerwcu 1993 roku arcybiskup Damian Zimoń dokonał poświęcenia kaplicy w Chebziu. Patronką kaplicy obrano św. Katarzynę Aleksandryjską. W tym samym roku Chebzianie mogli przeżywać pierwszy Odpust we własnej kaplicy. Na początku października 2005 roku ks. Krzysztof Wrodarczyk zwrócił się do Kurii Metropolitalnej w Katowicach o wydanie zezwolenia na stałe przechowywanie Najświętszego Sakramentu w kaplicy. 
W 2006 proboszcz Krzysztof Wrodarczyk podjął starania o erygowanie w Chebziu samodzielnej parafii z własnym duszpasterzem. 24 lipca 2007 arcybiskup Damian Zimoń wydał dekret erygujący Parafię św. Katarzyny Aleksandryjskiej w Chebziu i mianował pierwszego proboszcza. Został nim ks. Krzysztof Szudok. Obszar nowej parafii został wydzielony z terenu parafii Ścięcia św. Jana Chrzciciela w Goduli. Parafia liczy 1080 katolików.
Z dniem 1 września 2011r.parafia została zniesiona, a jej teren przyłączony do parafii pw. Ścięcia św. Jana Chrzciciela w Goduli.

</doc>
<doc id="1349865" url="https://pl.wikipedia.org/wiki?curid=1349865" title="Potencjały wywołane">
Potencjały wywołane

Potencjały wywołane (, EP; "event-related potentials", ERP) – potencjały elektryczne rejestrowane z powierzchni głowy po zadziałaniu odpowiedniego bodźca. Może to być bodziec wzrokowy (np. błysk światła), słuchowy lub czuciowy. W zależności od tego wyróżniamy wzrokowe potencjały wywołane, słuchowe potencjały wywołane, somatosensoryczne potencjały wywołane a także poznawcze potencjały wywołane (np. fala P300). W przeszłości używano nazwy "evoked potential", ale od 1969 roku w neurobiologii stosuje się niemal wyłącznie termin "event-related potential" (ERP). Z uwagi na niską amplitudę większości ERP oraz współistnienie spontanicznej czynności elektrycznej mózgu przy rejestracji potencjałów wywołanych stosuje się wielokrotne powtarzanie danego bodźca, a następnie komputerowe uśrednienie uzyskanych odpowiedzi. Analiza potencjałów wywołanych pozwala na nieinwazyjne obrazowanie funkcjonowania mózgu.
Do mierzenia potencjałów wywołanych wykorzystuje się elektroencefalografię (EEG). Odpowiednik potencjałów wywołanych (ERP) w magnetoencefalografii (MEG) to (ang.) "event-related field" (ERF).
Historia.
Po odkryciu elektroencefalografii (EEG) w 1929 roku Hans Berger stwierdził, że możliwe jest mierzenie elektrycznej aktywności ludzkiego mózgu przy użyciu elektrod umieszczonych na głowie i zwiększeniu sygnału. Zmiany w napięciu mogły wówczas być przedstawione na wykresie jako funkcja czasu. EEG okazało się użytecznym źródłem informacji o mózgu przez kolejne dekady, ale używanie nieopracowanych danych sprawiało trudność w wyizolowaniu szczegółowych procesów poznawczych. Wyodrębnienie informacji o poszczególnych procesach stało się możliwe dzięki zastosowaniu prostych technik uśredniających.
W latach 1935-1936 Pauline i Hallowell Davis jako pierwsi zarejestrowali potencjał wywołany na świadomych ludziach. Ich odkrycie zostało opublikowane kilka lat później, w 1939 roku. Z powodu Drugiej Wojny Światowej eksperymenty wykorzystujące ERP zostały przerwane w latach czterdziestych, ale już w latach pięćdziesiątych wznowiono badania nad zmysłami. W roku 1964 Grey Walter i współpracownicy rozpoczęli nową erę odkryć komponentów ERP dzięki odkryciu "contingent negative variation" (CNV). Przez następne lata badania komponentów potencjałów wywołanych stawały się coraz popularniejsze. Pojawienie się niedrogich komputerów osobistych w latach osiemdziesiątych otworzyło nowe możliwości badań w psychologii i neurobiologii poznawczej. Obecnie mierzenie potencjałów wywołanych jest jedną z najpopularniejszych metod eksperymentalnych w neurobiologii poznawczej służących do badania fizjologicznych korelatów przetwarzania informacji zmysłowych i poznawczych.
Interfejs mózg-komputer.
Naukowcy coraz częściej stosują potencjały wywołane do pozyskania interesujących informacji i wykorzystania ich w nowy sposób. Dzięki mierzeniu ERP (komponent P300) możliwe jest komunikowanie się z pacjentami, u których występuje zespół zamknięcia.

</doc>
<doc id="1349866" url="https://pl.wikipedia.org/wiki?curid=1349866" title="Ted">
Ted



</doc>
<doc id="1349868" url="https://pl.wikipedia.org/wiki?curid=1349868" title="Mistrzostwa Świata w Pływaniu 1975">
Mistrzostwa Świata w Pływaniu 1975

2. Mistrzostwa świata w pływaniu odbyły się Cali (Kolumbia) w dniach 19-27 lipca 1975. W mistrzostwach brało udział 682 pływaków.

</doc>
<doc id="1349869" url="https://pl.wikipedia.org/wiki?curid=1349869" title="Odwodnienie hipotoniczne">
Odwodnienie hipotoniczne

Odwodnienie hipotoniczne – zaburzenie gospodarki wodnej, w którym dochodzi do niedoboru wody w organizmie, przebiegające z hipotonią i z obniżoną molalnością płynów ustrojowych.
Przyczyny.
Odwodnienie hipotoniczne ma zwykle przyczynę jatrogenną. Dochodzi do niego w przypadku, gdy w przebiegu leczenia odwodnienia izotonicznego podaje się leki bezelektrolitowe, czyli będące roztworami hipotonicznymi w stosunku do molalności płynów ustrojowych. Doprowadza to do hipomolalności płynów ustrojowych i wytworzenia gradientu osmotycznego powodującego przenikanie wody z przestrzeni pozakomórkowej do wnętrza komórek i ich obrzęku. Przemieszczanie wody prowadzi do niedoboru płynów w przestrzeni pozakomórkowej oraz ich nadmiaru we wnętrzach komórek, zwłaszcza w komórkach OUN. Niedobór płynu w przestrzeni pozakomórkowej, czyli tak zwana hipowolemia lub oligowolemia powoduje także zwiększenie wydzielania wazopresyny, która dodatkowo nasila te nieprawidłowości. Całość tych procesów doprowadza ostatecznie do oligowolemii, ale także do wystąpienia objawów wzmożonego, zależnego od stopnia obrzęku komórek OUN, ciśnienia wewnątrzczaszkowego.
Leczenie.
Leczenie polega na przetaczaniu roztworu soli fizjologicznej, a w przypadkach przewlekłego odwodnienia – także na wyrównaniu zaburzeń gospodarki potasowej.

</doc>
<doc id="1349870" url="https://pl.wikipedia.org/wiki?curid=1349870" title="Petersberg">
Petersberg



</doc>
<doc id="1349871" url="https://pl.wikipedia.org/wiki?curid=1349871" title="Alois Musil">
Alois Musil

Alois Musil (ur. 30 czerwca 1868 w Rychtarzowie, zm. 12 kwietnia 1944 w Otrybach) – morawski ksiądz katolicki, biblista, geograf, orientalista i podróżnik.
Biogram.
W 1895 r. ukończył fakultet teologiczny na uniwersytecie w Ołomuńcu. Potem studiował w Jerozolimie i Bejrucie. Podróżował na Bliskim Wschodzie (do 1915 r.), gdzie odkrył Letni Pawilon Kasr Amra z freskami z 744 r.
Od 1900 docent, a w latach 1902–1909 profesor biblistyki na fakultecie teologicznym w Ołomuńcu. Potem profesor pomocniczych nauk biblijnych i języka arabskiego na uniwersytecie w Wiedniu (1909–1920).
W czasach I wojny światowej tajny cesarski radca z rangą generała-majora cywilnego.
W latach 1919–1938 profesor języka arabskiego i pomocniczych nauk orientalnych na fakultecie filozoficznym Uniwersytetu Karola w Pradze.
Członek Czeskiej Akademii Nauk i Sztuk Pięknych, Królewskiego Czeskiego Towarzystwa Naukowego, oraz współzałożyciel Praskiego Instytutu Orientalnego (1922).
Był również wykładowcą w Anglii (1923–1924) i w Stanach Zjednoczonych (1926–1928). Jest autorem książek "Po stopách událostí Starého Zákona" (1906), "Arabia Petraea" (1907–1908), "Quasajr (czy Quasr) Amra" (1907), "Mezi Eufratem a Tigridem" (1935), "Ve stínu křižáckého hradu" (1935), "S kočovníky do pouště" (1941).

</doc>
<doc id="1349874" url="https://pl.wikipedia.org/wiki?curid=1349874" title="Kornice (Czechy)">
Kornice (Czechy)

Kornice (niem. "Kornitz") są małą wioską, administracyjnie część miasta Litomyšl (dwa kilometry na północ od niego) w Czechach, w kraju pardubickim. Znajdują się na wzgórzu Hlavňov (383 m n.p.m.). Mieszka tu około 150 osób.
Historia.
Pod koniec XII wieku istniała tu wieś Domašice. Pierwsza wzmianka o Kornicach pochodzi z 1347 roku. Wieś była część latyfundium Litomyšl do 1848 roku. Od 1850 roku Kornice były administracyjnie część gminy Sedliště, a od 1898 roku miały własny urząd gminy. Od 1976 roku są oficjalnie częścią miasta Litomyšl.
Zabytki.
Istnieją tu dwie w stylu neogotyckim skonstruowane kaplice z 1873 r. i z 1886 r. Pierwsza z nich znajduje się w środku wsi, a druga w lesie Končiny powyżej rzekomo uzdrawiającego źródła.

</doc>
<doc id="1349875" url="https://pl.wikipedia.org/wiki?curid=1349875" title="FHP">
FHP



</doc>
<doc id="1349876" url="https://pl.wikipedia.org/wiki?curid=1349876" title="Erich Bederke">
Erich Bederke

Erich Bederke (ur. 3 czerwca 1895 w Grönbergu, zm. 19 kwietnia 1978 w Getyndze) – niemiecki geolog, profesor Uniwersytetu Wrocławskiego.
Życiorys.
Uczeń Hansa Cloosa. Studia na Uniwersytecie Wrocławskim zaczął w 1913, początkowo z chemii i fizyki, jednak w 1917 przeniósł się na kierunek geologiczny tej uczelni. Tuż po studiach wszedł do zespołu badawczego profesora Cloosa, badając budowę geologiczną Sudetów, zwłaszcza masyw granitowy kłodzko-złotostocki. Następnie koncentrował się na badaniach dewonu sudeckiego oraz tektoniki Sudetów. Wysunął hipotezę, że najważniejszą dla powstania orogenu sudeckiego była orogeneza kaledońska. Stwierdził też, że gnejsy Gór Sowich są starsze od kaledonidów, a w Sudetach Wschodnich przeważała orogeneza waryscyjska.
W 1931 został wybrany na dyrektora Instytutu Geologii i Paleontologii Uniwersytetu Wrocławskiego, które to stanowisko piastował do końca wojny w 1945. Doprowadził do ewakuacji znacznej części zbiorów mineralogicznych i geologicznych przed oblężeniem Wrocławia, przyczyniając się do ich uratowania. Ewakuowany z Wrocławia w styczniu 1945, udał się do Getyngi, gdzie został profesorem tamtejszego uniwersytetu.
Lista publikacji Bederke 
Był też współautorem szeregu map geologicznych Sudetów.

</doc>
<doc id="1349884" url="https://pl.wikipedia.org/wiki?curid=1349884" title="Ted (procesor tekstu)">
Ted (procesor tekstu)

Ted – prosty procesor tekstu sformatowanego dla Linuksa, który zapisuje dokumenty w formacie RTF. Jedną z mniej znanych funkcji edytora Ted jest możliwość zapisu dokumentów w formacie HTML, przy czym kod wynikowy jest zaskakująco przejrzysty. Twórcą programu jest Mark de Does.

</doc>
<doc id="1349892" url="https://pl.wikipedia.org/wiki?curid=1349892" title="Bartosz Dziedzic (aktor)">
Bartosz Dziedzic (aktor)

Bartosz Dziedzic (ur. 1973) – polski aktor teatralny i filmowy.
Ukończył Państwową Wyższą Szkołę Teatralną im. Ludwika Solskiego w Krakowie w roku 1996 (dyplom 1997).

</doc>
<doc id="1349894" url="https://pl.wikipedia.org/wiki?curid=1349894" title="Tone Pretnar">
Tone Pretnar

Anton Janez „Tone” Pretnar (ur. 9 sierpnia 1945 w Lublanie, zm. 16 listopada 1992 w Katowicach) – słoweński historyk literatury, wersolog, lektor języka słoweńskiego wykładający na uniwersytetach zagranicznych (również w Polsce) oraz tłumacz literacki.
Był docentem komparatystyki oraz wykładowcą literatury słoweńskiej na Uniwersytecie w Lublanie. Studiował język słoweński i rosyjski na Wydziale Humanistycznym w Lublanie. W roku 1980 obronił pracę magisterską, która nosiła tytuł
"Ze studiów nad historią słoweńskiej wersyfikacji od początków literatury do Prešerna" ("Iz zgodovine slovenskega verznega oblikovanja od začetkov do Prešerna"), a w 1988 roku w Warszawie obronił swoją rozprawę doktorską "Mickiewicz i Prešeren" ("Mickiewicz in Prešeren"). Tone Pretnar wykładał na wielu uniwersytetach, między innymi: w Chorwacji (mieście Osijek), Trieście, Austrii, Katowicach. W 1987 roku otrzymał wyróżnienie polskiego Ministerstwa Kultury za działalność literacką, a w 1991 przyjął najwyższą słoweńską nagrodę za pracę translatorską – Nagrodę imienia Antona Sovre.
Tone Pretnar swoje zasady przekładu wytłumaczył w następujący sposób: "Znaczenie wersowego i stroficznego wzorca w przekładzie wyznaczają formalne przyzwyczajenia w zagranicznej literaturze i praktyka translatorska, która obecnie jest bardziej ukierunkowana w stronę ojczystych niż obcych pierwiastków przekładu."
Życiorys.
Tone Pretnar urodził się w rodzinie rzemieślniczej w Tržiču. Tam też uczęszczał do szkoły podstawowej, był wszechstronnie uzdolnionym uczniem. Następnie w 1964 roku zdał maturę w Gimnazjum w Kranju. Następnie podjął studia – język słoweński i rosyjski na Uniwersytecie w Lublanie na Wydziale Humanistyczym, które ukończył w lutym 1971 roku. Potem pracował, jako lektor języka słoweńskiego na uniwersytetach w Warszawie, Krakowie, Austrii. Karierę naukową rozpoczął przy Polskiej Akademii Nauk w Warszawie w 1972 roku i powoli stawał się specjalistą z zakresu wersologii. Swoją metodę badawczą przedstawił w pracy magisterskiej zatytułowanej "Ze studiów nad historią słoweńskiej wersyfikacji od początków literatury do Prešerna" ("Iz zgodovine slovenskega verznega oblikovanja od začetkov do Prešerna"), którą bronił na Uniwersytecie w Lublanie w roku 1980. Tytuł doktora uzyskał w Warszawie w roku 1988 z rozprawą naukową "Mickiewicz i Prešeren". Tego samego roku został docentem w dziedzinie komparatystyki oraz wykładowcą literatury słoweńskiej na Uniwersytecie w Lublanie. Wykładał na różnych uniwersytetach – w Chorwacji (Osijeku)
(1987–1989), Trieście (1989), Austrii (1990), Katowicach (1992), był także na miesięcznym pobycie w Wilnie (1991). Występował na konferencjach w Poznaniu (1989), Kaliszu (1989), Wrocławiu (1990), na zebraniach słoweńskich slawistów, gdzie prezentował referaty o polsko-słoweńskich stosunkach literackich. Pretnar był też członkiem międzynarodowej sekcji wersologów, działającej w Instytucie Badań Literackich przy Polskiej Akademii Nauk w Warszawie. Ze swoimi wykładami, referatami pojawiał się również na letnich spotkaniach, gdzie prezentował pracę Słowiańska metryka porównawcza ("Primerjalna slovanska metrika") (1992-1993). Warto dodać, iż Tone Pretnar posiadał niezwykły talent pedagogiczny oraz miał dobry kontakt z młodymi ludźmi. W interesujący sposób potrafił zmotywować studentów do nauki, łącząc praktyczną naukę języka słoweńskiego z literaturą piękną. Jego pasja dydaktyczna przyczyniła się do utworzenia słowenistyki w Polsce o specjalizacji literaturoznawczej oraz translatorskiej. Do roku 1992, jako lektor współpracował z centrum języka słoweńskiego, prowadząc wykłady podczas SSJLK (Seminar slovenskega jezika, literature in kulture) – Seminarium słoweńskiego języka, literatury i kultury. Od roku 1986 był członkiem jury, przyznającego literacką nagrodę "Vilenice". W 1987 roku otrzymał wyróżnienie polskiego Ministerstwa Kultury za działalność literacką, a w 1991 roku został uhonorowany najwyższą słoweńską nagrodą dla tłumaczy imienia Antona Sovreta. 1 października 1992 roku przybył do Polski do Instytutu filologii słowiańskiej na Uniwersytecie Śląskim, gdzie pracował, jako profesor słoweńskiego języka, literatury i kultury. Tam też zmarł 16 listopada w 1992 roku. Tone Pretnar został pochowany w rodzinnej miejscowości Tržič, gdzie był doceniany przez całe swoje życie (otrzymał nagrodę Prešerna na Gorenjskiej w 1984 roku, Odznaczenie miasta Tržič w 1991 roku oraz wielokrotnie Kurnikovo uznanie rodzinnego miasta). Był pierwszym bibliotekarzem w Tržiču, dorywczo pracował w gminnej, macierzystej bibliotece i w specjalistycznej bibliotece w Bawełnianej przędzalni i tkalni w Tržiču, która od 1993 roku nosi imię Tonego Pretnara.
Praca naukowa.
Źródłem jego pracy naukowej jest wersologia (porównawcza) teoria i historia wersyfikacyjnego ukształtowania słów. Jego drugim kierunkiem zainteresowań była porównawcza slawistyka (zgłębianie słoweńsko-polskich stosunków literackich, teoria i historia przekładu) oraz badanie historii słoweńskiego piśmiennictwa od Brižinskih spomenikov do powieści Frančka Rudolfa. Oprócz tego Tone Pretnar był niezwykle zdolnym tłumaczem, który przekładał z imponującej ilości języków, głównie słowiańskich (polskiego, czeskiego, rosyjskiego, litewskiego, angielskiego). Jednak najwięcej utworów tłumaczył z języka polskiego na słoweński, ale też odwrotnie. W 1980 roku wspólnie z Emilem Tokarzem napisał podręcznik do nauki języka słoweńskiego dla Polaków oraz przygotował słownik słoweńsko-polski we współpracy z Bożeną Ostromęcką-Frączak. Sam również pisał poezję i dlatego sam siebie żartobliwie określił mianem grafomana. Ponadto pełnił także funkcję redaktora.

</doc>
<doc id="1349895" url="https://pl.wikipedia.org/wiki?curid=1349895" title="Ludosław Cichowicz">
Ludosław Cichowicz

Ludosław Cichowicz (ur. 9 maja 1922 w Stawiskach, zm. 2 czerwca 1968 w Warszawie) – polski uczony w zakresie astronomii i geodezji, inspirator i organizator wielu przedsięwzięć i prac naukowo-badawczych, krajowych i międzynarodowych, dydaktyk i popularyzator nauki.
Życiorys.
Uczestnik kampanii wrześniowej, w czasie okupacji działacz podziemia w Warszawie i we Lwowie. We Lwowie ukończył tajną podchorążówkę, a w 1943 został aresztowany przez Gestapo, więzień obozów koncentracyjnych w Oświęcimiu i Buchenwaldzie. Po wojnie wyjechał do Belgii, gdzie podjął studia dziennikarskie. Po powrocie do kraju w 1947 rozpoczął studia na Wydziale Geodezji i Kartografii Politechniki Warszawskiej. Po studiach ukończonych w 1952 zatrudniony w Katedrze Astronomii Geodezyjnej Politechniki Warszawskiej. Organizator wypraw naukowych do Demokratycznej Republiki Wietnamu. Mocno zaangażowany w wiele projektów międzynarodowych z dziedziny geodezji satelitarnej, których często był inicjatorem i współorganizatorem.
Zmarł w czerwcu 1968 po ciężkiej chorobie.
Działalność naukowa.
Po ukończeniu studiów prowadził zajęcia dydaktyczne w Katedrze Astronomii Geodezyjnej Politechniki Warszawskiej. Współpracował w organizowaniu Obserwatorium Astronomicznego PW w Józefosławiu. Brał udział w pracach międzynarodowych służb czasu i szerokości. Współpracował z Komisją Międzynarodowego Roku Geofizycznego Polskiej Akademii Nauk. Zorganizował krajową sieć stacji obserwacyjnych sztucznych satelitów Ziemi i koordynował jej prace. W 1961 uzyskał stopień doktora nauk technicznych, a w 1967 stopień naukowy docenta. Uczestniczył w pracach wielu komisji współpracy międzynarodowej w dziedzinie geodezji satelitarnej. Autor ponad 40 prac ogłoszonych drukiem (także poza granicami kraju).

</doc>
<doc id="1349898" url="https://pl.wikipedia.org/wiki?curid=1349898" title="Linia dnieprowska">
Linia dnieprowska

Linia dnieprowska – system przygranicznych umocnień, zbudowany w latach 1768–1774 przez Imperium Rosyjskie w celu obrony południowej granicy państwa przed atakami Turków i Tatarów.
Tworzenie linii dnieprowskiej rozpoczęło się wskutek przemieszczenia granic Rosji na południe, i w związku z tym wskutek utraty na znaczeniu "linii ukraińskiej". Na początku 1770 pod kierownictwem generała-porucznika M. Dedeniowa stworzono plan budowy linii dnieprowskiej o długości około 200 km – od Dniepru prawym brzegiem Konki i lewym Berdy do Morza Azowskiego. Nad Dnieprem i nad Berdą przy ujściu do morza zaplanowano budowę 2 fortec średniej wielkości, na prawym brzegu Konki i lewym brzegu Berdy po 2 małe fortece, na dziale wód pomiędzy wymienionymi rzekami – wał ziemny z fosą, 3 fortece i pomiędzy nimi 7 redut. Planowano również podnieść za pomocą tam poziom wody obydwu rzek, aby stworzyć dodatkowe przeszkody wodne. Linia miała być broniona przez 1014 armat i 306 moździerzy. Budowa linii miała być ukończona w ciągu 6 lat, a nakłady na budowę miały wynieść 1 178 549 rubli. Fortece linii dnieprowskiej to: Ołeksandriwska, Mykytyńska, Hryhoriwśka, Kyryliwśka, Ołeksijiwśka, Zachariwśka, Petriwśka.
Budowa linii dnieprowskiej rozpoczęła się od budowy fortec flankowych – Ołeksandriwskiej nad Dnieprem, i Petriwśkiej – nad Berdą. Szczególną uwagę poświęcono fortecy Ołeksandriwskiej, która znajdowała się przy głównym trakcie prowadzącym z Krymu na Lewobrzeże i Ukrainę Słobodzką. W tej właśnie fortecy umieszczono dowództwo całej linii dnieprowskiej.
Wskutek braku siły roboczej i materiałów budowlanych nie udało się ukończyć linii nawet do czasu przyłączenia Krymu do Rosji. Zamiast wału o długości prawie 40 km i trzech silnych fortec pomiędzy Konką a Berdą udało się zbudować tylko środkową – Kyryliwśką. Nieukończone fortece: nad Konką – Mykytyńska i Hryhoriwśka, i nad Berdą – Ołeksijiwśka i Zachariwśka, zostały zamienione na umocnione osiedla, w których stacjonowały załogi wojskowe złożone z drobnej szlachty i skazańców, pracujących wcześniej przy budowie linii.
Budowa linii dnieprowskiej spowodowała, że ziemie Wojska Zaporoskiego na lewym brzegu Dniepru znalazły się pomiędzy dwoma rosyjskimi liniami obronnymi, i zostały praktycznie odcięte od reszty ziem ukraińskich.
Po przyłączeniu Chanatu Krymskiego do Rosji w 1783 linia utraciła swoje znaczenie strategiczne.

</doc>
<doc id="1349903" url="https://pl.wikipedia.org/wiki?curid=1349903" title="Pinnacles Desert">
Pinnacles Desert

The Pinnacles Desert – pustynia położona na terenie Parku Narodowego Nambung, 245 km na północ od Perth, w Australii Zachodniej.
Pinnacle – to angielskie słowo oznaczające wierzchołek, wieżyczkę. Pinnacles Desert jest piaszczystą pustynią, na której jest mnóstwo wapiennych formacji w kształcie zbliżonym do stożków. Są to pozostałości po drzewach, które kiedyś tutaj wyrastały. Legenda Aborygenów mówi, że każdy z tych stożków to wróg plemion zamieniony przez Bogów w kamienny postument.
Informacje turystyczne: 

</doc>
<doc id="1349906" url="https://pl.wikipedia.org/wiki?curid=1349906" title="Biskupiec (herb szlachecki)">
Biskupiec (herb szlachecki)

Biskupiec – polski herb szlachecki z nobilitacji.
Opis herbu.
Na tarczy dwudzielnej w polu prawym błękitnym srebrny krzyż z gorejącą pochodnią i kotwicą w gwiazdę ułożony, w lewym czerwonym snop złoty ukośnie w lewo.
W klejnocie nad hełmem w koronie pięć piór strusich.
Labry z prawej błękitne podbite srebrem, z lewej czerwone podbite złotem.
Najwcześniejsze wzmianki.
Nadany 28 marca 1845 roku Antoniemu, Józefowi i Mariannie Goldtmann przez Mikołaja I jako wynagrodzenie zasług ich stryja Józefa Joachima Goldtmanna, biskupa sufragana diecezji Kujawsko-Kaliskiej, późniejszego biskupa sandomierskiego.
Herbowni.
Herb ten, jako herb własny, przysługiwał tylko jednej rodzinie herbownych:
Goldtmann (Goldtman).

</doc>
<doc id="1349908" url="https://pl.wikipedia.org/wiki?curid=1349908" title="High Barnet (stacja metra)">
High Barnet (stacja metra)

High Barnet – naziemna stacja metra londyńskiego położona w dzielnicy Barnet. Stanowi jeden z północnych krańców Northern Line.
Stacja powstała w 1872 jako część sieci kolejowej. W 1940 przejęło ją metro
. Należy do piątej strefy biletowej. W 2008 skorzystało z niej ok. 2,7 mln pasażerów. 

</doc>
<doc id="1349909" url="https://pl.wikipedia.org/wiki?curid=1349909" title="Państwo Ukraińskie">
Państwo Ukraińskie



</doc>
<doc id="1349914" url="https://pl.wikipedia.org/wiki?curid=1349914" title="Totteridge and Whetstone">
Totteridge and Whetstone

Totteridge and Whetstone - naziemna stacja metra londyńskiego położona w dzielnicy Barnet. Leży na trasie jednego z północnych odgałęzień Northern Line. Stacja powstała w 1872 jako część sieci kolejowej. W 1940 przejęło ją metro. Obecnie korzysta z niej ok. 1,65 mln pasażerów rocznie. Należy do czwartej strefy biletowej.

</doc>
<doc id="1349915" url="https://pl.wikipedia.org/wiki?curid=1349915" title="Type 89">
Type 89



</doc>
<doc id="1349916" url="https://pl.wikipedia.org/wiki?curid=1349916" title="Alessandro Bertolini">
Alessandro Bertolini

Alessandro Bertolini (ur. 27 lipca 1971 w Rovereto) – włoski kolarz szosowy.
W zawodowym peletonie startuje od 1994 roku. Jego największym, dotychczasowym sukcesem jest zwycięstwo w wyścigu klasycznym Paryż-Bruksela w 1997 roku oraz etapowe zwycięstwo w Giro d’Italia w 2008.

</doc>
<doc id="1349917" url="https://pl.wikipedia.org/wiki?curid=1349917" title="Miloslav Šimek">
Miloslav Šimek

Miloslav Šimek (ur. 7 marca 1940 w Pradze, zm. 16 lutego 2004 tamże) – czeski aktor, dramatopisarz, prezenter i prozaik.
Życiorys.
W 1963 r. ukończył praski Instytut Pedagogiczny i krótko pracował jako nauczyciel.
Pod koniec lat 60. był współzałożycielem Klubu Teatralnego Olympik, który miał bardzo wielki wpływ na rozwój czeskiej muzyki rockowej.
Od 1967 r. działał w teatrze Semafor, gdzie jako autor i aktor współpracował z Jiřím Grossmannem. Ta popularna i osobliwa dwójka wpłynęła na artystyczny wygląd teatru w latach 60. i 70. (programy Besídka zvláštní školy, 1967; Návštěvní den 1-3, 1967-71; Večer pro otrlé, 1968; Besídka v rašeliništi, 1969; Othello odpadá, 1970; Besídka divadelní, 1971).
5 grudnia 1971 r. zmarł Grossmann i Šimek nie był potrafił pracować samodzielnie. Dlatego podjął współpracę z Ludkiem Sobotą, Petrem Nárožným i Jiřím Krampolem. Z tym ostatnim założył w 1990 r. Divadlo Jiřího Grossmanna, gdzie twiorzył aktualną satyrę polityczną. Po rozejściu z Jiřím Krampolem znalazł partnerkę w osobie słowackiej dziennikarki Zuzany Bubílkowej (ur. 11 maja 1952 w Zlinie). Stworzył 1995-2001 program telewizyjny „S politiky netančím”, potem pod nazwą „Politické harašení aneb S politiky stále netančím”. Współpracował z Bubílkową do śmierci. Zmarł na białaczkę.

</doc>
<doc id="1349918" url="https://pl.wikipedia.org/wiki?curid=1349918" title="Yahweh">
Yahweh

"Yahweh" to piosenka rockowej grupy U2, pochodząca z jej wydanego w 2004 roku albumu, "How to Dismantle an Atomic Bomb". Opowiada ona o oddaniu Bono wierze chrześcijańskiej i odnosi się do różnic między mocą Boga a ludności.
Tytuł "Yahweh" jest angielskim przekładem hebrajskiego imienia Boga. Podczas sesji nagraniowych "How to Dismantle an Atomic Bomb" nagrana została alternatywna wersja piosenki, która obecnie dostępna jest poprzez iTunes w zestawie "The Complete U2".
Piosenka była wykonywana na żywo podczas większości koncertów grupy w ramach trasy koncertowej Vertigo Tour; zazwyczaj grana była w wersji akustycznej podczas bisów.

</doc>
<doc id="1349919" url="https://pl.wikipedia.org/wiki?curid=1349919" title="Gaspésie">
Gaspésie

Gaspésie (, ) – półwysep w Kanadzie, między ujściem Rzeki Świętego Wawrzyńca a zatoką Baie des Chaleurs.
Półwysep Gaspé słynie ze swego wspaniałego wybrzeża oraz malowniczego krajobrazu. Ten półwysep to miejsce, gdzie ostrymi urwiskami oraz klifami kończą się góry Chic-Choc. We wschodniej części półwyspu Gaspé dominują gęste lasy sosnowe. Przez ten półwysep przepływają liczne rzeki, a także leżą na nim liczne jeziora. Mieszkańcy półwyspu zajmują się rybołówstwem.

</doc>
<doc id="1349922" url="https://pl.wikipedia.org/wiki?curid=1349922" title="Woodside Park">
Woodside Park

Woodside Park – naziemna stacja metra londyńskiego położona w dzielnicy Barnet. Leży na trasie jednego z północnych odgałęzień Northern Line. Stacja powstała w 1872 jako część sieci kolejowej. W 1940 przejęło ją metro. Obecnie korzysta z niej ok. 2,20 mln pasażerów rocznie. Należy do czwartej strefy biletowej.

</doc>
<doc id="1349923" url="https://pl.wikipedia.org/wiki?curid=1349923" title="Live Three">
Live Three

Live Three to koncertowy album grupy Coil, zawierający materiał zarejestrowany podczas występu 6 kwietnia 2002 w Teatro delle Celebrazioni w Bolonii. Album jest drugim z serii czterech albumów, wydany po "Live Four", a przed "Live Two" i "Live One". Wszystkie cztery zostały później wydane łącznie w box secie "The Key To Joy Is Disobedience".
"Anarcadia: All Horned Animals" to niewydany wcześniej na żadnym albumie grupy utwór, oparty w dużej mierze na "The Restitution Of Decayed Intelligence". "Amethyst Deceivers" w wersji studyjnej znalazł się na "Autumn Equinox", aczkolwiek wersja zamieszczona na "Live Three" przypomina "The Last Amethyst Deceiver" z "The Ape Of Naples". "Slur" pochodzi z albumu "Horse Rotorvator". "A Cold Cell" pochodzi z albumu ', a jego alternatywna wersja na "The Wire Tapper 6". Nowa wersja o zmienionym tytule "Cold Cell" została później zamieszczona na "The Ape Of Naples". "Broccoli" pochodzi z "Musick To Play In The Dark Vol. 1". Inne nagranie koncertowe "Broccoli" znane jest z kompilacji "Not Alone". "Paranoid Inlay" pochodzi z " Musick To Play In The Dark Vol. 2". "Sick Mirrors" to w dużym stopniu improwizowany utwór grany często na koncertach podczas tej trasy, nigdy nie wydany w wersji studyjnej. "A.Y.O.R." znany był wcześniej z bootlegu "Backwards", później trafił na ' i niedawno na "The New Backwards". Odmienna wersja utworu zatytułowana "It's In My Blood" dostępna jest na "The Ape Of Naples". "Backwards" opiera się na "Bee Has The Photos" z dema "Backwards"; zawiera sample z utworu "Protection" Born Again Pagans. Wersja studyjna znalazła się na "The New Backwards".
Podczas nagrywania albumu Coil tworzyli: Jhon Balance, Peter Christopherson, Ossian Brown, Cliff Stapleton i Mike York.
Album w formacie CD dostępny jest do zamówienia przez oficjalną stronę Coila, Thresholdhouse.com.

</doc>
<doc id="1349925" url="https://pl.wikipedia.org/wiki?curid=1349925" title="Jhon Balance">
Jhon Balance



</doc>
<doc id="1349927" url="https://pl.wikipedia.org/wiki?curid=1349927" title="Linia kolejowa nr 159">
Linia kolejowa nr 159

Linia kolejowa nr 159 Żory – Pawłowice Śląskie – pierwszorzędna, jedno- i dwutorowa, zelektryfikowana linia kolejowa (do km 24,592 znaczenia państwowego) w województwie śląskim. Pierwotnie linia łączyła Orzesze z Wodzisławiem Śląskim (przez Żory i Pawłowice), jednakże na początku XXI wieku część linii została rozebrana. Linia ta nazywana była "kolejową obwodnicą ROW".
Historia.
Początki linii 159 sięgają roku 1884, kiedy to uruchomiono odcinek Orzesze - Żory. Pierwszy pociąg z Orzesza do Żor przybył 2 lipca 1884 r., na 2 miesiące przed oddaniem trasy do użytku. W sierpniu 1910 roku otwarto odcinek z Żor do Pawłowic, aby przedłużyć go rok później do Jastrzębia. Finalnie 2 grudnia 1913 roku uruchomiono ostatni odcinek linii łączący Jastrzębie z Wodzisławiem Śląskim przez Moszczenicę, Godów i Turzę Śląską. Linia kolejowa została wybudowana przez Pruskie koleje państwowe.
1 czerwca 1997 zamknięto dla ruchu pasażerskiego odcinek Wodzisław Śląski – Jastrzębie Zdrój, 19 lutego 2001 na odcinku Studzionka – Jastrzębie Zdrój, a 10 czerwca 2001 na odcinku Orzesze – Żory. 15 grudnia 2002 zamknięto ostatni czynny w ruch pasażerskim fragment – odcinek Żory–Studzionka.
Z końcem 1999 roku zamknięto całkowicie odcinek Jastrzębie Zdrój – Jastrzębie Zdrój Moszczenica, w 2002 roku odcinek Jastrzębie Zdrój Moszczenica – Wodzisław Śląski, a w 2005 roku Pawłowice – Jastrzębie Zdrój.
W połowie stycznia 2017 PKP PLK podpisały z konsorcjum firm Trakcja PRKil, Strabag, Strabag Rail, Comsa i ZUE umowę na rewitalizację linii nr 159 na odcinku Żory – Studzionka w ramach zadania „Prace na liniach kolejowych nr 140, 148, 157, 159, 173, 689, 691 na odcinku Chybie – Żory – Rybnik – Nędza / Turze”.
W 2017 roku na starotorzu linii nr 159 w Jastrzębiu-Zdroju rozpoczęła się budowa Żelaznego Szlaku Rowerowego.

</doc>
<doc id="1349928" url="https://pl.wikipedia.org/wiki?curid=1349928" title="Backwards">
Backwards



</doc>
<doc id="1349930" url="https://pl.wikipedia.org/wiki?curid=1349930" title="Browar w Rybniku">
Browar w Rybniku

Browar w Rybniku – dawny browar w Rybniku istniejący w latach 1880–2004.
Historia.
Browar przemysłowy w Rybniku powstał w 1880 roku z inicjatywy przemysłowca Jakuba Müllera. Początkowo były własnością kolejnych przedstawicieli rodziny Müllerów. Od 1936 roku wchodził w skład spółki Browary Rybnickie Sp. z o.o.
Po II wojnie światowej browar znacjonalizowano. W 1951 roku przyłączono do Górnośląskich Zakładów Piwowarskich w Zabrzu. W latach 60 XX wieku zakład gruntownie rozbudowano zwiększając jego moce produkcyjne do 200 000 hektolitrów piwa rocznie.
W 2000 roku browar w Rybniku został sprzedany Małopolskiemu Browarowi Strzelec S.A. i od 2002 roku wchodził w skład grupy piwowarskiej Browary Polskie Brok-Strzelec S.A. W 2004 roku zaprzestano w zakładzie produkcji piwa. W 2005 browar został sprzedany spółce Royal Unibrew Polska.
Nowy właściciel nie podjął się wznowienia produkcji piwa i odsprzedał zakład kolejnemu inwestorowi. W latach 2005–2007 budynki browaru zostały przebudowane na cele handlowo-usługowe. Obecnie na terenie zakładu piwowarskiego mieści się centrum handlowe Focus Park. Pamiątką po zabudowaniach dawnego browaru jest fragment komina oraz budynek słodowni.

</doc>
<doc id="1349934" url="https://pl.wikipedia.org/wiki?curid=1349934" title="Anton Ingolič">
Anton Ingolič

Anton Ingolič (ur. 5 stycznia 1907 w Spodnjej Polskavie, zm. 11 marca 1992 w Lublanie) – słoweński pisarz, dramatopisarz i tłumacz.
Anton Ingolič należy do nielicznych słoweńskich pisarzy, którzy na szeroką skalę badali i opisywali życie prostego ludu. W swoich pracach ukazał życie ludności z okolic Ptuja, Pohorja i Holzy, pracowników z fabryk, rzemieślników, flisaków, słoweńskich zesłańców i emigrantów w różnych państwach Europy i Ameryki. W jego dość obszernym dorobku literackim, można także znaleźć literaturę młodzieżową.
Anton Ingolič pochodził z rzemieślniczo – rolniczej rodziny. Swoje lata szkolne spędził w Mariborze, potem rok studiował w Paryżu, a kolejne lata na Wydziale Slawistycznym na Uniwersytecie w Lublanie.
W czasie II wojny światowej został zesłany do Serbii. Po wojnie pracował w szkole w Ptuju, potem w Mariborze, a na końcu w Lublanie. W 1949 roku otrzymał nagrodę im. France Prešerna(Prešernova nagrada) za powieść "Pot po nasipu", a w 1978 roku za całokształt pracy artystycznej. Od roku 1976 był korespondentem, a następnie od 1981 r. został stałym członkiem SAZU (Słoweńska Akademia Nauki i Sztuki).
Obok takich pisarzy jak Miško Kranjec czy Ciril Kosmač, Anton Ingolič zaliczany jest do najważniejszych przedstawicieli słoweńskiego realizmu lat 30. Pomimo zmieniających się wzorców Ingolič pozostał do końca wierny swojemu realistycznemu stylowi. W swoich dziełach ukazywał problemy, z jaką borykała się ludność z terenów štajerskich ("Likarij", "Sosedka", "Na splavih", "Matevž Visočnik", "Vrnski vrh" itd.) i z innych tj. Koroški ("Ugasla dolina"), czy ze środowisk miejskich ("Stavka", "Gimnazijka"). Istotne miejsce zajmuje w jego twórczości literatura poruszająca tematykę emigracyjną (trylogia "Domovina v srcu": "Kje ste, Lamutovi?", "Nebo nad domačijo", "Lastovka čez ocean"). W latach 70. podjął się pisania powieści historycznych. Z tego okresu pochodzą takie utwory jak np. "Pradedje" i "Gorele so gmade".
Anton Ingolič zaliczany jest do jednych z najbardziej płodnych słoweńskich pisarzy. W jego dobytku literackim odnaleźć można wszystkie formy prozatorskie, rozpocząwszy od noweli, przez opowiadania, powieści młodzieżowe, skończywszy na dziennikach z podróży ("Pri naših v Ameriki", "Sibirska srečanja"). Ingolič pisał również książki autobiograficzne, w których opisał swoje lata młodości ("Zgodba mojega jutra", "Nemir mladostnika", "Leta dozorevanja"). Natomiast w autobiografii "Moje pisateljevanje" opisał swoje etapy rozwoju literackiego.

</doc>
<doc id="1349935" url="https://pl.wikipedia.org/wiki?curid=1349935" title="Stolice Ukraińskiej Republiki Ludowej">
Stolice Ukraińskiej Republiki Ludowej

Stolice Ukraińskiej Republiki Ludowej.

</doc>
<doc id="1349936" url="https://pl.wikipedia.org/wiki?curid=1349936" title="Jurij Barinow">
Jurij Barinow

Jurij Wiktorowicz Barinow (ros. Юрий Викторович Баринов, ur. 31 maja 1955 w Dosczatoje) – radziecki kolarz szosowy, brązowy medalista olimpijski.
Kariera.
Największy sukces w karierze Jurij Barinow osiągnął w 1980 roku, kiedy zdobył brązowy medal w indywidualnym wyścigu ze startu wspólnego podczas igrzysk olimpijskich w Moskwie. W zawodach tych wyprzedzili go jedynie jego rodak Siergiej Suchoruczenkow oraz Polak Czesław Lang. Był to jedyny medal wywalczony przez Barinowa na międzynarodowej imprezie tej rangi oraz jego jedyny start olimpijski. Poza tym zwyciężył w klasyfikacji generalnej wyścigu Dookoła Bułgarii w 1978 roku, Wyścigu Pokoju w 1980 roku oraz Tour de Luxembourg i Circuit de la Sarthe w 1981 roku. Ponadto w 1980 roku został wicemistrzem kraju w wyścigu ze startu wspólnego amatorów.

</doc>
<doc id="1349941" url="https://pl.wikipedia.org/wiki?curid=1349941" title="Browar kętrzyński">
Browar kętrzyński



</doc>
<doc id="1349944" url="https://pl.wikipedia.org/wiki?curid=1349944" title="Lira (ryba)">
Lira (ryba)

Lira ("Callionymus lyra") – gatunek morskiej ryby okoniokształtnej z rodziny lirowatych (Callionymidae). 
Występowanie.
Zamieszkuje wody przybrzeżne wschodniego Atlantyku i Morza Śródziemnego.
Charakterystyka.
Barwna ryba o dwóch płetwach grzbietowych w kształcie jaskrawych żagli jachtu. Promienie pierwszej płetwy grzbietowej są wydłużone. Otwór gębowy mały, w położeniu końcowym. Dymorfizm płciowy jest wyraźnie zaznaczony w rozmiarach i ubarwieniu, zwłaszcza w okresie godowym. Samica jest mniejsza, przeważnie czerwonawobrązowa i ma krótsze płetwy. Samce są jasnożółte i mają wydłużony pysk. Ubarwienie osobników młodocianych jest zbliżone do ubarwienia samic.
Samiec osiąga do 30 cm długości, samica do 25 cm. Przeważnie spotykane są okazy o długości 15 cm.
Znaczenie gospodarcze.
Poławiana sporadycznie.

</doc>
<doc id="1349950" url="https://pl.wikipedia.org/wiki?curid=1349950" title="West Finchley">
West Finchley

West Finchley - naziemna stacja metra londyńskiego położona w dzielnicy Barnet. Leży na trasie jednego z północnych odgałęzień Northern Line. Stacja powstała w 1872 jako część sieci kolejowej. W 1940 przejęło ją metro. Obecnie korzysta z niej ok. 1,16 mln pasażerów rocznie. Należy do czwartej strefy biletowej.

</doc>
<doc id="1349952" url="https://pl.wikipedia.org/wiki?curid=1349952" title="Áurea Cruz">
Áurea Cruz

Áurea Cruz (ur. 10 stycznia 1982 w Bayamónie) – portorykańska siatkarka, reprezentantka kraju, grająca na pozycji przyjmującej. Od stycznia 2020 roku występuje w drużynie Amazonas de Trujillo Alto.
Sukcesy klubowe.
Mistrzostwo Portoryko:
Mistrzostwo Hiszpanii:
Puchar Włoch:
Mistrzostwo Włoch:
Klubowe Mistrzostwa Świata:
Liga Mistrzyń:
Mistrzostwo Azerbejdżanu:
Sukcesy reprezentacyjne.
Puchar Panamerykański:
Mistrzostwa Ameryki Północnej:

</doc>
<doc id="1349958" url="https://pl.wikipedia.org/wiki?curid=1349958" title="Pani Charpentier z dziećmi">
Pani Charpentier z dziećmi

Pani Charpentier z dziećmi () – obraz olejny autorstwa francuskiego malarza impresjonisty Auguste’a Renoira, namalowany w roku 1878.
Obraz przedstawia żonę Georges’a Charpentiera, mecenasa Renoira, wraz z dziećmi – starszą córką Georgette i młodszym synem Paulem (często mylonym z dziewczynką ze względu na długie kręcone włosy i sukienkę). Portret namalowany był w modnym w tym czasie buduarze w stylu japońskim. Obraz został bardzo dobrze przyjęty na Salonie Paryskim w roku 1879.

</doc>
<doc id="1349961" url="https://pl.wikipedia.org/wiki?curid=1349961" title="Mistrzostwa Świata w Pływaniu 1973">
Mistrzostwa Świata w Pływaniu 1973

1. Mistrzostwa świata w pływaniu odbyły się Belgradzie (Jugosławia) w dniach 31 sierpnia – 9 września 1973.

</doc>
<doc id="1349963" url="https://pl.wikipedia.org/wiki?curid=1349963" title="Typ 99 (czołg)">
Typ 99 (czołg)

Typ 99 (ZTZ99, WZ123) – chiński czołg podstawowy trzeciej generacji, produkowany przez przedsiębiorstwo Norinco, stanowiący rozwinięcie konstrukcji Typ 98G. Pojazd wszedł do służby w 2001 roku.
Załogę pojazdu stanowią trzy osoby (dowódca, kierowca i strzelec). Czołg wyposażony jest w armatę kal. 125 mm, sprzężony z nią karabin maszynowy kal. 7,62 mm oraz przeciwlotniczy karabin maszynowy kal. 12,7 mm. Na czołgu zainstalowany jest system przeciwpancernych pocisków kierowanych 9K119 Refleks.
Typ 99 opracowany został z myślą o dorównaniu czołgom zachodnim (M1 Abrams, Leopard 2) i jest obecnie najbardziej zaawansowanym czołgiem Chińskiej Armii Ludowo-Wyzwoleńczej. Ze względu na wysokie koszty produkcji (cena jednostkowa wynosi ok. 2,5 mln USD) wielkość produkcji pojazdu jest stosunkowo niewielka. Trzon chińskich wojsk pancernych stanowią bardziej ekonomiczne czołgi Typ 96.

</doc>
<doc id="1349964" url="https://pl.wikipedia.org/wiki?curid=1349964" title="Janusz Jedynak">
Janusz Jedynak

Janusz Jedynak (ur. 14 stycznia 1964 we Wrocławiu) – piłkarz, obecnie trener bramkarzy.
Kariera piłkarska.
Janusz Jedynak od sezonu 1976/77 występował w juniorskiej drużynie Śląska Wrocław, lecz dopiero wiosną 1983 roku dostał szansę gry w pierwszym zespole. Do końca sezonu stanął między słupkami w sumie pięć razy, w sezonie 1983/84 miał już pewne miejsce w bramce swojego zespołu. Do jesieni 1989 roku pozostał w Śląsku, lecz w zimowym okienku transferowym odszedł do drugoligowej austriackiej drużyny VfB Mödling. Po trzech latach wrócił do Wrocławia, gdzie jednak przez cały sezon nie zagrał żadnego meczu. Od sezonu 1993/94 występował w Olimpii Poznań, skąd ponownie przeniósł się do Śląska. Tam jednak nie zdołał już wywalczyć sobie miejsca w pierwszym składzie i ostatecznie w 1997 roku zakończył karierę.
Kariera trenerska.
Pierwszym klubem, w którym szkolił bramkarzy był SMS Sport Contact Wrocław, następny przystanek w pracy trenerskiej Jedynaka to klub, którego jest wychowankiem - Śląsk Wrocław. Później zalicza krótkie epizody w Gawinie Królewska Wola i AZS-ie Warszawa. W styczniu 2007 roku trafił do Jagiellonii Białystok. Od rundy wiosennej sezonu 2008/2009 trenował bramkarzy w MKS Oława.
Aktualnie Janusz Jedynak jest trenerem bramkarzy w KKS Polonia Wrocław. Od sezonu 2011/2012 został II trenerem, a jednocześnie trenerem bramkarzy w Czarnych Żagań.
Wychowankiem Janusza Jedynaka jest między innymi Tomasz Kuszczak – obecnie piłkarz Brighton &amp; Hove Albion F.C., który w 2008 roku wygrał Ligę Mistrzów z Manchesterem United.

</doc>
<doc id="1349966" url="https://pl.wikipedia.org/wiki?curid=1349966" title="Namiestnictwo (Rosja)">
Namiestnictwo (Rosja)

Namiestnictwo – najwyższa jednostka podziału administracyjnego-terytorialnego w Rosji. Namiestnictwa zostały wprowadzone w 1775, ukazem «Установленние про губернії».
Ogółem utworzono 34 namiestnictwa, na czele każdego stał namiestnik. Namiestnik posiadał nadzwyczajne upoważnienie od cara, i nadzorował zarówno sprawy wojskowe, jak i władzę administracyjną, sądową, policyjną i finansową.
Na podstawie ukazu «Про новий поділ держави на губернії» w 1796 zlikwidowano namiestnictwa, i wprowadzono z powrotem gubernie.

</doc>
<doc id="1349969" url="https://pl.wikipedia.org/wiki?curid=1349969" title="Lot Aloha Airlines 243">
Lot Aloha Airlines 243



</doc>
<doc id="1349970" url="https://pl.wikipedia.org/wiki?curid=1349970" title="Kościół Marie Médiatrice de Toutes les Grâces w Paryżu">
Kościół Marie Médiatrice de Toutes les Grâces w Paryżu

Kościół Marie Médiatrice de Toutes les Grâces (Maryi Wypraszającej Wszelkie Łaski) – katolicki kościół w 19. okręgu paryskim, o statusie bazyliki, administrowany obecnie przez wspólnotę portugalską. 
Historia.
Kościół został wzniesiony w 1954 r. według projektu Henriego Vidala. Budowa świątyni kosztowała 120 mln franków. Przy budowie obiektu pierwotny projekt był wielokrotnie modyfikowany - trudny w budowie grunt zmusił m.in. do rezygnacji z bardziej monumentalnej bryły głównej i budowy wieży jako komponentu fasady oraz do zmiany materiałów budowlanych. Fundatorem obiektu był kardynał Emmanuel-Celestin Suhard, dla którego świątynia stanowiła wotum za szczęśliwe zakończenie niemieckiej okupacji Francji w czasie II wojny światowej. Co roku, w rocznicę wyzwolenia kraju, w kościele odbywają się nabożeństwa w tej intencji. 
Architektura.
Kościół składa się z bryły głównej, wolnostojącej dzwonnicy oraz dobudowanej kaplicy. Wejście do obiektu wiedzie poprzez pozbawione obramowania wejście główne, po obu stronach którego i ponad którym umieszczony jest rząd kwadratowych okien. Poza tym fasada kościelna pozbawiona jest otworów. Fasada jest asymetryczna - posiada tylko jedną ażurową wieżyczkę. Dzwonnica jest zwieńczonym krzyżem wielobokiem. 
Wnętrze obiektu jest surowe. W niewyodrębnionym prezbiterium nie ma ołtarza głównego, który zastępuje prosty krucyfiks. Okna kościoła mają kształty prostokątne, o różnej szerokości, i są wypełnione witrażami. Wnętrze jest ciemne, rozświetlone jedynie światłem pionowych pęków okrągłych żarówek. Współczesne są figury w bocznych nawach kościoła. Na sklepieniu znajduje się plafon z napisem PAX. 
Wymiary obiektu: 14 metrów wysokości w nawie, 20 metrów szerokości oraz 34 długości.

</doc>
<doc id="1349972" url="https://pl.wikipedia.org/wiki?curid=1349972" title="Typ 98">
Typ 98



</doc>
<doc id="1349973" url="https://pl.wikipedia.org/wiki?curid=1349973" title="Lot United Airlines 93">
Lot United Airlines 93



</doc>
<doc id="1349974" url="https://pl.wikipedia.org/wiki?curid=1349974" title="4 Pułk Artylerii Ciężkiej">
4 Pułk Artylerii Ciężkiej

Pułki artylerii ciężkiej Wojska Polskiego noszące numer „4”:

</doc>
<doc id="1349975" url="https://pl.wikipedia.org/wiki?curid=1349975" title="Alexi Grewal">
Alexi Grewal

Alexi Singh Grewal (pendżab. ਅਲੇਕ੍ਸੀ ਸਿੰਘ ਗਰੇਵਾਲ, ur. 8 września 1960 w Aspen) – amerykański kolarz szosowy, mistrz olimpijski.
Kariera.
Największy sukces w karierze Alexi Grewal osiągnął w 1984 roku, kiedy zdobył złoty medal w indywidualnym wyścigu ze startu wspólnego podczas igrzysk olimpijskich w Los Angeles. W zawodach tych bezpośrednio wyprzedził Kanadyjczyka Steve’a Bauera oraz Norwega Daga Otto Lauritzena. Był to jedyny medal wywalczony przez Grewala na międzynarodowej imprezie tej rangi oraz jego jedyny start olimpijski. Poza tym startował głównie w Stanach Zjednoczonych, chociaż w 1981 roku zajął drugie miejsce w klasyfikacji generalnej Vuelta de Chile, a pięć lat później był trzeci we francuskim Tour de l’Avenir. Dwukrotnie zdobywał medale szosowych mistrzostw kraju: w 1983 roku był drugi, a w 1989 roku trzeci w indywidualnym wyścigu ze startu wspólnego. Nigdy jednak nie zdobył medalu na szosowych mistrzostwach świata.
W kwietniu 2008 roku przyznał, iż stosował doping w czasie swej kariery, w tym efedrynę.

</doc>
<doc id="1349976" url="https://pl.wikipedia.org/wiki?curid=1349976" title="Korwie">
Korwie

Korwie (lt: "Karvys") – wieś na Litwie, w okręgu wileńskim, rejonie wileńskim, w gminie Mejszagoła, nad jeziorem Korwie. 
Opis.
We wsi znajduje się neoromański kościół pw. św. Józefa Oblubieńca z 1864 r. Mieści się tu także Korwieńska Szkoła Podstawowa z polskim językiem nauczania. Na wschodnim obrzeżu osiedla przy jeziorze znajduje się wzgórze przez miejscowych zwane "Gubernatorką" (prawdopodobnie jest to nieznane bliżej nauce grodzisko z czasów pogańskich). Zobaczyć można tu także pozostałości dawnych drewnianych zabudowań dworskich.
Historia.
Brzegi jeziora Korwie zamieszkane były od czasów bardzo dawnych (jeszcze pogańskich). 
W roku 1664 majątek Korwie należał do generała artylerii W.K.L Kryszpina. Później majątek ten był kolejno własnością Odyńców, Późniaków, Toczyłowskich, Giedrojciów. 
Parafia korwieńska nie jest zbyt stara - utworzona została w 1790 r. staraniem dziedzica dworu korwieńskiego podkomorzego Józefa Toczyłowskiego. Ufundował on wówczas budowę świątyni pw. św. Józefa, wydzielił część swojego majątku na jej utrzymanie. W 1861 r. drewniany kościół spłonął od uderzenie pioruna. W 1864 staraniem proboszcza Fabiana Gosztowta zbudowano nowy istniejący do dziś murowany kościół (znaczne sumy na odbudowę przekazali ówcześni dziedzice Korwia - Giedrojciowie).
Po powstaniu styczniowym majątek Korwie został skonfiskowany przez władze rosyjskie (Witold Giedrojć wziął udział w powstaniu).
W 1910 r. w Korwiu działała szkoła początkowa. Wieś ucierpiała bardzo w czasie działań wojennych I wojny światowej (uszkodzeniu uległ m.in. kościół, spłonęła plebania). 
W okresie międzywojennym majątek Korwie wrócił w polskie ręce - był własnością rodziny Strumiłłów. W 1936 r. nieopodal dworu rozpoczęto budowę budynku szkoły początkowej (istnieje do dzisiaj). 
II wojna światowa i lata sowieckiej okupacji to okres kolejnych zniszczeń - następuje nacjonalizacja majątku Korwie (powstaje sowchoz), dwór zostaje rozebrany, natomiast budynki gospodarcze, których pozostałości można oglądać do dzisiaj ulegają stopniowej dewastacji.

</doc>
<doc id="1349977" url="https://pl.wikipedia.org/wiki?curid=1349977" title="Wielkie kąpiące się (obraz Auguste’a Renoira)">
Wielkie kąpiące się (obraz Auguste’a Renoira)

Wielkie kąpiące się () – obraz olejny autorstwa francuskiego malarza impresjonisty Auguste’a Renoira, namalowany w roku 1887.
Obraz inspirowany twórczością Jeana Auguste’a Dominique’a Ingres’a. Postacie narysowane są ostrą, precyzyjną kreską. W późniejszym okresie twórczości Renoir często wracał do tego tematu np. w "Kąpiących się".

</doc>
<doc id="1349983" url="https://pl.wikipedia.org/wiki?curid=1349983" title="Dana Ashbrook">
Dana Ashbrook

Dana Vernon Ashbrook (ur. 24 maja 1967 w San Diego) – amerykański aktor i scenarzysta. Wystąpił w roli Roberta „Bobby’ego” Briggsa w kultowym serialu "Miasteczko Twin Peaks" (1990–1991, 2017) i prequelu "" (1992).
Życiorys.
Wczesne lata.
Urodził się w San Diego. Jego matka, D’Ann (z domu Paton), była nauczycielką, która grała w lokalnym teatrze, a jego ojciec, Vernon L. „Buddy” Ashbrook, był dyrektorem wydziału teatralnego w Palomar College. Wychowywał się ze starszymi siostrami – Taylor Ashbrook i Daphne Lee Ashbrook (ur. 1963). Dorastał z rodziną w kalifornijskich miastach Spring Valley, El Cajon i La Mesa. Grał w koszykówkę i tenis, a także opanował grę na harmonijce ustnej. W 1985 z powodzeniem ukończył publiczną, ogólnokształcącą szkołę średnią Monte Vista High School w Spring Valley, a następnie studiował aktorstwo u Harry’ego Mastrogeorge’a.
Kariera.
W wieku 11 lat pojawił się na ekranie jako chłopiec na łódce w komedii "Atak pomidorów zabójców" ("Attack of the Killer Tomatoes!", 1978). Swoją pierwszą rolę filmową zdobył dzięki swojej starszej siostrze Daphne Ashbrook, która namówiła swojego agenta, aby przyjechał do San Diego i zobaczył jej brata w licealnym przedstawieniu. Agent podpisał z nim kontrakt i mając 18 lat zadebiutował w telewizji jako Kevin Slade w odcinku serialu CBS "Cagney i Lacey" ("Cagney &amp; Lacey", 1986). W odcinku serialu "ABC Afterschool Special" (1987) – pt. "Just a Regular Kid: An AIDS Story" zagrał Briana, przewodniczącego liceum o okrutnym usposobieniu. Wkrótce potem wystąpił gościnnie jako Mark Stevens w serialu Fox Network "21 Jump Street" (1988) z Johnnym Deppem, w odcinku poświęconym problemowi aborcji – pt. "Whose Choice Is It Anyway?".
Był obsadzony w komediach grozy – "Powrót żywych trupów II" ("Return of the Living Dead Part II", 1988) i "Gabinet figur woskowych" ("Waxwork", 1988), komedii Stana Dragotiego "Szalona małolata" ("She’s Out of Control", 1989) z udziałem Tony’ego Danzy i komedii fantastycznej Sidneya Poitiera "Tata duch" ("Ghost Dad", 1990) u boku Billa Cosby’ego. Przełomem w karierze stała się rola Roberta „Bobby’ego” Briggsa w kultowym serialu "Miasteczko Twin Peaks" (1990–1991, 2017). W dramacie telewizyjnym Fox "Bonnie i Clyde: Historia prawdziwa" ("Bonnie &amp; Clyde: The True Story", 1992) wystąpił w roli Clyde’a Barrowa.
W 1993 zebrał pochlebne recenzje za rolę Davida z agencji kreatywnych artystów w sztuce "Pay or Play" u boku Jonathana Silvermana w Hudson Theatre w Hollywood. W 2000 wystąpił na scenie w Los Angeles jako Charles Van Doren w spektaklu "Noc i jej gwiazdy" ("Night and Her Stars").

</doc>
<doc id="1349990" url="https://pl.wikipedia.org/wiki?curid=1349990" title="Ajia Rumeli">
Ajia Rumeli

Ajia Rumeli (gr. Αγία Ρουμέλη), starożytna Tarra – grecka wioska położona na południowym wybrzeżu Krety, w administracji zdecentralizowanej Kreta, w regionie Kreta, w jednostce regionalnej Chania, w gminie Sfakia. W 2011 roku liczyła 57 mieszkańców.
Wioska położona ok. 2,5 km od dolnego wylotu wąwozu Samaria jest bazą wypadową dla turystów zwiedzających wąwóz. Do miejscowości można dostać się jedynie drogą morską lub szlakiem turystycznym - pieszo. W wiosce znajduje się przystań dla promów kursujących do Chora Sfakion i Lutro oraz do Sui i Paleochory.

</doc>
<doc id="1349994" url="https://pl.wikipedia.org/wiki?curid=1349994" title="Paradoks kota z kromką posmarowaną masłem">
Paradoks kota z kromką posmarowaną masłem

Paradoks kota z kromką posmarowaną masłem (ang. "Buttered cat paradox") – humorystyczny „paradoks” nawiązujący do dwóch popularnych przekonań:
Paradoks powstaje, gdy w drodze eksperymentu myślowego badacz usiłuje ustalić, co się stanie z kotem po umocowaniu na jego grzbiecie posmarowanej z wierzchu masłem kromki chleba i spuszczeniu go z pewnej wysokości. Najwcześniejsze znane nawiązanie do paradoksu pojawiło się w 1993 roku w magazynie „Omni”; ogłoszono w nim zwycięzcę konkursu nr 54, Johna Frazee, który zgłosił ów paradoks do konkursu.
Eksperymenty myślowe.
Dogłębna analiza paradoksu przy wykorzystaniu błędnego toku myślenia może doprowadzić do powstania wniosku, iż eksperyment wytworzy antygrawitację, bowiem można sądzić, iż na początku kot będzie spadać na cztery łapy, jednak w miarę zbliżania się do ziemi zacznie obracać się, aby kromka spadła stroną posmarowaną masłem. Następnie kot będzie wirować w nieskończoność, utrzymując się na małej wysokości ponad powierzchnią ziemi.
Innym rozwiązaniem mógłby być upadek kota na bok.
Naukowe wytłumaczenie „paradoksu”.
W typowych warunkach domowych kromka chleba często wydaje się spadać na stronę posmarowaną masłem, ponieważ zsuwając się ze stołu, dokonuje obrotu. Zatem odpowiednio posmarowana kromka, spadając z odpowiednio dużej wysokości, może spaść posmarowaną stroną na dół. Przeprowadzone eksperymenty wykazują jednak, iż wpływ na to ma m.in. wysokość, z jakiej spada kromka, a statystycznie liczba upadków na stronę posmarowaną niewiele różni się od liczby upadków na stronę nieposmarowaną. Jednakże w warunkach domowych kanapki spadają wyłącznie ze stołów – tzn. z takiej wysokości, że ma miejsce na dokładnie jeden półobrót i to właśnie najczęściej jest obserwowane. Gdyby zrzucać kanapki z większej wysokości, to podczas spadania miałyby one czas na wykonanie dwóch półobrotów, po których strona posmarowana znajdzie się ponownie u góry (po pełnym obrocie). 
Kot instynktownie podczas upadku z wysokości ustawia się tak, aby upaść na cztery łapy. Kiedy zaczyna spadać, jego oczy i aparat przedsionkowy umieszczony w uchu środkowym przekazują do mózgu dane o położeniu głowy względem ziemi. Kot następnie próbuje dokonać obrotu ciała, by wylądować na cztery łapy: początkowo następuje skręcanie kręgosłupa wokół osi, tak że łapy tylne i przednie są pod kątem; następnie dokonywany jest ruch obrotowy oraz ruch posuwisto-zwrotny tylnych łap. Potrzebny jest jednak czas na dokonanie obrotu, zatem może się zdarzyć, iż kot spadając z małej wysokości, nie zdąży się poprawnie ustawić i dozna obrażeń. W większości przypadków kotu udaje się jednak dokonać obrotu. 
Zakładając nawet, iż kromka zawsze spada na stronę posmarowaną masłem, jej masa nie jest dostatecznie duża, by mieć wpływ na upadek kota. Jeżeli jednak kromka byłaby wykonana z chleba o dostatecznie dużej gęstości, okazałoby się, że to masa kota nie jest dostatecznie duża, aby mieć wpływ na upadek kromki. Możliwe jest, że istnieją pośrednie stosunki masy kromki do masy kota, dla których cały układ ląduje na boku lub przejawia obecnie nieznane nauce zachowania pośrednie. Niewątpliwie na wynik takiego eksperymentu miałyby również wpływ umiejętności konkretnego kota. Idea ta nie jest całkowicie abstrakcyjna: „kromka chleba” o objętości 100 cm3 wykonana z irydu miałaby masę około 2,2 kilograma, co niewiele ustępuje masie przeciętnego kota.

</doc>
<doc id="1349999" url="https://pl.wikipedia.org/wiki?curid=1349999" title="Ministrowie budownictwa Australii">
Ministrowie budownictwa Australii



</doc>
<doc id="1350000" url="https://pl.wikipedia.org/wiki?curid=1350000" title="Instytut Józefa Piłsudskiego (Londyn)">
Instytut Józefa Piłsudskiego (Londyn)

Instytut Józefa Piłsudskiego Poświęcony Badaniu Najnowszej Historii Polski (J. Pilsudski Institute in London, UK) – polska jednostka naukowo-badawcza w Londynie.
Instytut zbiera, przechowuje i bada dokumenty z okresu najnowszej historii Polski, gromadzi zbiory dokumentów, relacje historyczne, eksponaty muzealne oraz książki. Ogłasza drukiem opracowania, organizuje odczyty, wykłady, wystawy związane z patronem oraz rocznicami niepodległościowymi.
Rodowód.
Wywodzi się z Instytutu Badania Najnowszej Historii Polski powstałego w Warszawie w latach 1923–1924. Po śmierci marszałka Józefa Piłsudskiego instytut został przemianowany na Instytut Józefa Piłsudskiego Poświęcony Badaniu Najnowszej Historii Polski.
Przerwana w 1939 działalność instytutu w Warszawie podjęta została po wojnie na emigracji niepodległościowej. W marcu 1947 powołano do życia niezależną, charytatywną organizację pn. Instytut Józefa Piłsudskiego w Londynie. Inicjatorami jego odtworzenia byli: Władysław Bortnowski, Tytus Filipowicz, Kazimierz Iranek-Osmecki, Tadeusz Münnich, Aleksandra Piłsudska, Wacław Stachiewicz, Tadeusz Schaetzel, Konrad Libicki, Jan Starzewski i inni.
Od 1972 instytut znajduje się w siedzibie Polskiego Ośrodka Społeczno-Kulturalnego tzw. POSK.
Źródłem finansowania działalności Instytutu są darowizny, dotacje i składki członkowskie. Mniej więcej od początku XXI w. sytuacja finansowa Instytutu ulega coraz większemu pogorszeniu. Z jednej strony wymiera pokolenie powojennych polskich emigrantów w Wlk. Brytanii, dla którego Instytut był emanacją Polski, jej historii i kultury w Anglii, który aktywnie i hojnie wspierali. Z drugiej strony rozbieżności społeczno-polityczne podzieliły polską emigrację w tym kraju, tę powojenną i po 1989 r., w dużym stopniu na tle różnic i oczekiwań pokoleniowych. Istnieje duże zagrożenie likwidacji Instytutu na tle ekonomicznym.
Twórcy, prezesi i członkowie.
Konrad Libicki, Jan Starzewski, Tadeusz Schaetzel (współzałożyciele), Józef Smoleński, Janusz Głuchowski, Władysław Bortnowski (prezesi), Władysław Zaleski (długoletni sekretarz), Janusz Rowiński, Bronisław Chruściel, Andrzej Suchcitz.

</doc>
<doc id="1350001" url="https://pl.wikipedia.org/wiki?curid=1350001" title="Pataty">
Pataty



</doc>
<doc id="1350003" url="https://pl.wikipedia.org/wiki?curid=1350003" title="Fade to Black (film 2004)">
Fade to Black (film 2004)

Fade to Black – amerykański film dokumentalny z 2004 roku w reżyserii Patricka Paulsona oraz Michaela Johna Warrena. Fabuła obrazu skupia się na karierze amerykańskiego rapera Jaya-Z.
Film zdobył nominację do nagrody Czarna Szpula w kategorii "Najlepsza komedia lub musical".

</doc>
<doc id="1350005" url="https://pl.wikipedia.org/wiki?curid=1350005" title="Milton Viera">
Milton Viera

Milton Viera Rivero (11 maja 1946) – piłkarz urugwajski noszący przydomek "Tornillo", rozgrywający. Wzrost 175 cm, waga 73 kg. Syn trenera Ondino Viery.
Jako piłkarz klubu Club Nacional de Football wziął udział razem z reprezentacją Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Zagrał w trzech meczach – z Anglią, Francją i Meksykiem.
Nigdy nie zagrał w turnieju Copa América.
Początkowo grał w Nacionalu, skąd w 1968 wypożyczony został do argentyńskiego klubu z Buenos Aires Boca Juniors. Po powrocie do kraju został piłkarzem klubu CA Peñarol.
Grając w klubach "Peñarol" i "Nacional" rozegrał w Pucharze Wyzwolicieli 56 meczów i zdobył 6 bramek. Dwukrotnie dotarł do finału (raz z "Nacionalem" w Copa Libertadores 1967 i raz z "Peñarolem" w Copa Libertadores 1970) i trzykrotnie do półfinału (raz z "Nacionalem" w Copa Libertadores 1966 i dwukrotnie jako piłkarz "Peñarolu" – w Copa Libertadores 1969 oraz Copa Libertadores 1972).
W 1972 wyjechał do Grecji, gdzie występował w barwach Olympiakos SFP i AEK Ateny, zdobywając 5 razy tytuł mistrza Grecji (trzykrotnie z "Olympiakosem" – w 1973, 1974, 1975 oraz dwukrotnie w "AEK" – w 1978 i 1979) oraz dwukrotnie Puchar Grecji (z "Olympiakosem" – w 1973 i 1975).

</doc>
<doc id="1350006" url="https://pl.wikipedia.org/wiki?curid=1350006" title="4-Track Demos">
4-Track Demos

4-Track Demos to album brytyjskiej wokalistki PJ Harvey.

</doc>
<doc id="1350007" url="https://pl.wikipedia.org/wiki?curid=1350007" title="Soběchleby">
Soběchleby

Soběchleby – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 573 mieszkańców.

</doc>
<doc id="1350008" url="https://pl.wikipedia.org/wiki?curid=1350008" title="Konkurs Piosenki Eurowizji 1960">
Konkurs Piosenki Eurowizji 1960

5. Konkurs Piosenki Eurowizji został rozegrany we wtorek, 29 marca 1960 w Royal Festival Hall w Londynie. Organizatorem konkursu był brytyjski nadawca publiczny British Broadcasting Corporation (BBC). Koncert poprowadziła dziennikarka telewizyjna Katie Boyle.
Finał konkursu wygrała Jacqueline Boyer, reprezentantka Francji z piosenką „Tom Pillibi” autorstwa André’a Poppa i Pierre’a Coura, za którą otrzymała łącznie 32 punkty.
Lokalizacja.
Od 1957 obowiązuje zasada, że kraj, którego reprezentant wygra finał konkursu, ma pierwszeństwo w organizacji następnej koncertu finałowego. Pomimo zwycięstwa Holandii w konkursie w 1959, krajowy nadawca Nederlandse Omroep Stichting (NOS) zrezygnował z funkcji organizacji widowiska. Odpowiedzialność za zorganizowanie 5. Konkursu Piosenki Eurowizji przypadła brytyjskiemu nadawcy British Broadcasting Corporation (BBC).
Telewizja przygotowała koncert w mieszczącej prawie trzy tysiące miejsc Royal Festival Hall wybudowanej w dzielnicy South Bank niedaleko Tamizy w Londynie.
Przebieg konkursu.
Każdemu reprezentantowi towarzyszyła orkiestra, którą kierował wyznaczony przez kraj dyrygent. Głównym dyrygentem konkursu był Eric Robinson. W 1960 dyrygentami byli:
Kraje uczestniczące.
Na konkursie w 1960 wzięło udział 13 krajów, w tym debiutująca Norwegia oraz nadawca z Luksemburga, który powrócił do stawki konkursowej po rocznej przerwie.
Podczas 5. Konkursu Piosenki Eurowizji po raz trzeci w stawce konkursowej znalazł się Fud Leclerc, który wcześniej reprezentował Belgię podczas koncertów finałowych w konkursie w 1956 i 1958.
Wyniki.
Legenda:
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1960 wraz z nazwiskami sekretarzy, którzy przekazywali punkty od swojego państwa. Ponadto każdy z nadawców miał swojego lokalnego komentatora, który relacjonował w ojczystym języku przebieg konkursu. Nazwiska każdego z nich również są podane poniżej

</doc>
<doc id="1350009" url="https://pl.wikipedia.org/wiki?curid=1350009" title="Ministrowie zasobów i energii Australii">
Ministrowie zasobów i energii Australii



</doc>
<doc id="1350013" url="https://pl.wikipedia.org/wiki?curid=1350013" title="Areozoloterapia">
Areozoloterapia



</doc>
<doc id="1350016" url="https://pl.wikipedia.org/wiki?curid=1350016" title="France Bevk">
France Bevk

France Bevk (ur. 17 września 1890 w Zakojcy, zm. 17 września 1970 w Lublanie) – słoweński pisarz, epik i realista.
Jest uznawany za najpłodniejszego słoweńskiego pisarza, który dorastał w okresie twórczości Cankara, powoływał się na tradycję literacką oraz czerpał ze współczesnej literatury europejskiej. Ponadto był tłumaczem, przekładał z języka niemieckiego, serbsko-chorwackiego, bułgarskiego, i czeskiego i języka polskiego na język słoweński.
Życiorys.
France Bevk urodził się 17 września 1890 roku w miejscowości Zakojca koło Cerkna w Słowenii, a zmarł w dniu swoich 80. urodzin. Już w bardzo wczesnym dzieciństwie wykazywał zainteresowanie literaturą. W wieku 16 lat czasopismo "Rodzimy przyjaciel" ("Domači prijatelj") opublikowało jego szkic literacki "Insurekcja" ("Vstajenje"). Po ukończeniu szkoły podstawowej, jako praktykant handlowy w wieku 17 lat po publikacji swojego artykułu w czasopiśmie za sprawą Franca Knausa podjął naukę w szkole nauczycielskiej. Wspólnie ze szkolnymi kolegami postanowił wydać literacką gazetę licealistów pod tytułem "Alfa", o wydaniu której nie dowiedzieli się nawet nauczyciele. Także po tym incydencie twórczość Bevka dalej się rozwijała. Jeszcze wysyłał wiersze do licealnej gazety "Zora" i redaktor naczelnej pisma "Rodzimy przyjaciel" ("Domači prijatelj") Zofki Kvedrovi. Po maturze w 1913 roku podjął naukę w rodzinnych, górskich stronach w Oreheku. Nieco później został przeniesiony do miejscowości Dolenji Novaki. Cztery lata po maturze zesłano go na front wschodni. Oprócz działalności literackiej France Bevk wykonywał różne zawody, był między innymi handlowcem, szewcem, nauczycielem oraz dziennikarzem.
W okresie międzywojennym był prześladowany z powodu antyaustriackiej postawy. Po powrocie do kraju porzucił zawód nauczyciela i został redaktorem lublańskiej gazety "Wieczorna gazeta" ("Večerni list"). W momencie kiedy to pismo przestało wychodzić Bevk zaczął współpracować z czasopismem "Słoweniec" ("Slovenec"), do którego wprowadził rubrykę kulturalną. Jednocześnie swój czas poświęcał teatrowi oraz reżyserował. Pod koniec roku 1920, pomimo faszystowskiego ucisku, wrócił do Gorivy i za sprawą swoich powieści pielęgnował język słoweński. Faszyści dotarli do Słowenii na Primorskem i wtedy też Bevk wielokrotnie trafiał do więzienia ze względu na swoje przekonania polityczne. Wiosną 1935 roku razem z Franciszkiem Stoletą i Josipem Vidmarjem był w Hiszpanii. Tam też zaprzyjaźnił się z Zoranem Mušičem. W 1943 roku uciekł z więzienia, zaangażował się w partyzantkę i stał się jednym z najważniejszych przywódców ruchu narodowowyzwoleńczego na słoweńskim Primorju.
Po II wojnie światowej najpierw mieszkał w Trieście, a następnie w Lublanie, gdzie zmarł w 1970 roku. Wdzięczni mieszkańcy Novej Goricy z wielką dumą postawili mu pomnik, jego imieniem nazwano też główny plac w mieście oraz bibliotekę.
Twórczość literacka.
Twórczość literacka France Bevka jest bardzo obszerna, jako że obejmuje wiersze, powieści historyczne i współczesne, nowele, opowiadania, szkice literackie, dramaty, wiersze i powieści dla młodzieży, scenariusze filmowe, dzienniki z podróży oraz przekłady. W wieku 70 lat Bevk miał na swoim koncie ponad sto napisanych książek. Przed I wojną światową i w okresie międzywojennym Bevk pisał wiersze, które charakteryzują się żywą rytmiką, odważną symboliką oraz ukazują szczere uczucia. Początkowo na jego lirykę w dużym stopniu wpływał Župančič, później zaś jako poeta skłaniał się iść w stronę ekspresjonizmu. Natomiast twórczości prozatorskiej France Bevk uczył się od pisarzy, pochodzących z rodzinnych stron. Dlatego też w jego utworach można dostrzec wpływ Ivana Cankara. Nieco później Bevk przeszedł w kierunku realistycznego opisywania współczesnych tematów, czego nauczył się od rosyjskich i francuskich realistów. Swoje utwory publikował w prawie wszystkich gazetach i czasopismach. Historie napisane przez Bevka mają miejsce na słoweńskim Primorju, interesuje go życie mieszkańców miast oraz wsi, ludzi osiedlonych samotnie w górskich gospodarstwach, zwłaszcza w słoweńskich miejscowościach Cerklje i Tolmin. W jego utworach można zauważyć mnóstwo realnych postaci, na przykładzie których ukazywał codzienną walkę o przetrwanie, sprawiedliwość, miłość i piękno. Bohaterowie, których główną wartością jest miłość zmagają się z życiem, ziemią, domem, czy majątkiem. Zdecydowana większość spośród postaci, pojawiających się w utworach Bevka to chciwi, zachłanni, zaborczy skąpcy, czy nawet dziwacy, schodzący często na drogę przestępczą. Czując istotę człowieczeństwa i rządzące nim prawa można dostrzec w obrazie wykreowanym przez Bevka dużo grozy, przemocy, krwi, zła oraz mrocznych wydarzeń. W okresie faszyzmu sprzeciwił się przemocy, zniewoleniu, wyniszczaniu ludności słoweńskiej. Ze względu na cenzurę France Bevk nie mógł w sposób bezpośredni powiedzieć tego, co tak naprawdę myślał, stąd opisywane w swoich utworach historie i wydarzenia przenosił do czasu przeszłego.
Opowiadania "Krivda" i "Ljudje pod Osojnikom" zostały napisane przez Bevka w momencie, kiedy mieszkał na wsi. Ze względu na treść i styl jego najbardziej znana powieść to "Kaplan Martin Čedermac" (1938), w której autor osądza wynarodowienie, przemoc nad ludzkością, czy instytucje kościelne nastawione przeciwko narodowi w czasie faszyzmu we Włoszech. France Bevk wydawał swoje książki pod pseudonimem Pavel Sedmak, żeby uchronić się przed policją faszystowską. Jeszcze przed wojną, jak i po niej Bevk pisał utwory skierowane do młodzieży. Natomiast jego niezwykle ciepły stosunek do dzieci pozwalał mu z wielką pasją tworzyć książki dla dzieci, które stanowiły bardzo ważny element ich wychowania. Co więcej opowiadał najmłodszym bajki, uczył zasad kultury oraz mówił o swoim życiu. W utworach młodzieżowych, w nienachalny sposób ukazywał, jak ważna jest świadomość dbania o przyrodę, rodzinę, jak wielka jest wartość życia oraz miłość do ojczyzny. W opowiadaniach "Pastirci", "Grivarjevi otroci" i "Pestrna" Bevk przeniósł swoich młodych czytelników w świat tolmińskich gór, ubogich komorników i pracowników dorywczych tzw. dniówkarzy. Dzieci bohaterów tych opowiadań muszą w wieku dziesięciu czy dwunastu lat służyć bogatym gospodarzom. Następnie powieść "Tonček", która opowiada o pewnym dziadku, który mieszkał w Nowej Goricy, gdzie z powodu faszystów zostały zamknięte wszystkie szkoły i wspomniany starszy pan musiał się uczyć języka włoskiego. Ważnym dziełem literackim Bevka jest także utwór "Lukec in njegov škorec", w której zostały opisane losy młodego chłopca o imieniu Luka. Chłopak wraz ze swoją matką udali się w podróż do Ameryki, gdzie oczekiwał ich ojciec, który jeszcze przed nimi wyruszył służyć bogatym ludziom.
Styl i język Bevka zdaje się być najlepszy w opowiadaniach dla młodzieży, które najbardziej odzwierciedlają bogactwo, a jednocześnie naturalność języka, wykorzystywanego przez ludzi w codziennym życiu. Bez wątpienia France Bevk wytrwale i konsekwentnie chronił język słoweński przed wpływami faszystowskimi oraz jako przedstawiciel słoweńskiej inteligencji wiernie bronił swojego stanowiska. W swojej twórczości Bevk krzepił patriotyzm oraz przygotowywał naród do walki o wyzwolenie.

</doc>
<doc id="1350018" url="https://pl.wikipedia.org/wiki?curid=1350018" title="Faszyzm niemiecki">
Faszyzm niemiecki



</doc>
<doc id="1350020" url="https://pl.wikipedia.org/wiki?curid=1350020" title="Wojna pokus">
Wojna pokus

Wojna pokus – amerykański film romantyczno-muzyczno-komediowy, wyprodukowany przez Paramount Pictures oraz MTV Films. W role główne wcielili się Cuba Gooding Jr. i Beyoncé Knowles. Dla Goodinga był to pierwszy, i do tej pory jedyny, musical, w którym wystąpił.
"Wojna pokus" kręcony był na terenie stanu Georgia, a finałowa scena zarejestrowana została w River Center for Performing Arts w Columbus. W role statystów wcielali się przede wszystkim mieszkańcy miast, w których nagrywano film.
Fabuła.
Darrin Hill (Cuba Gooding Jr.) jest nowojorskim biznesmenem, który posiada zwyczaj nagminnego kłamania. Jego sekretarka Rosa Lopez (Lourdes Benedicto) stara się tuszować wszystkie problemy Hilla, jednak jego kłamstwa powodują, że popada w konflikt z szefem (Dakin Matthews), w konsekwencji czego traci pracę. Hill zostaje odnaleziony przez prywatnego detektywa, który mówi mu, że jego ukochana ciotka Sally (Ann Nesby) umarła.
Następnego dnia Hill wyrusza do rodzinnego Monte Carlo w Georgii, gdzie nawiedzają go wspomnienia z przeszłości. Na miejscu zaprzyjaźnia się z Luciousem (Mike Epps), kierowcą taksówki. Podczas gdy mężczyźni jadą taksówką, słyszą ekscentrycznego lokalnego DJ-a Milesa Smoke'a (Steve Harvey), który wita nowo przybyłego Darrina.
Po pogrzebie Darrin dowiaduje się, że Sally postanowiła w swojej ostatniej woli, że musi on pokierować chórem kościelnym, wziąć z nim udział w dorocznym konkursie Gospel Explosion i wygrać nagrodę 10.000 dolarów. Największy problem stanowi Paulina (Latanya Richardson), skarbnik chóru, która jest przeciwna Hillowi. Uważa, że przez niego nie spełni się jej marzenie o kierownictwie chórem. Hill ma kłopoty ze szkoleniem członków zespołu, jednak z czasem odnajduje sposób na przyciągnięcie ich do chóru. Mówi większości, że każdy dostanie po połowie ewentualnej wygranej. Jednak w rzeczywistości nie zamierza dzielić się z nikim pieniędzmi. Pogarszająca się sytuacja sprawia, że Darrin jest gotów się poddać, ale wszystko zmienia się, gdy spotyka swoją dziecięcą sympatię, Lilly (Beyoncé Knowles). Lilly wyrosła na piękną kobietę, która w dodatku była wokalistką w lokalnym klubie. Hill właśnie tam słyszy ją po raz pierwszy, gdy wykonuje „Fever”. Początkowo stara się z nią flirtować, jednak Lilly odrzuca jego zalety tłumacząc, że ma zazdrosnego chłopaka, Deana. Później okazuje się, że Dean jest w rzeczywistości jej nieślubnym synem. Ostatecznie Darrin namawia Lilly do dołączenia do chóru oraz dowiaduje się, kim jest Dean.
Darrin zapomina, aby zapisać chór na przesłuchanie konkursowe. Jednak, na szczęście dla nich, jednym z sędziów okazuje się strażnik więzienny Luther Washington (Faizon Love). Pozwala on wystąpić członkom chóru dla więźniów, a jeśli koncert wypadnie dobrze, będą mogli wziąć udział w konkursie. Dzięki Lilly Washington decyduje, że chór może uczestniczyć w konkursie. Poza tym pozwala, aby do chóru dołączyło trzech więźniów, którzy potrafią dobrze śpiewać: Bee-Z Briggs (T-Bone), Lightfoot (Chris Cole) oraz Johnson (Montell Jordan).
Po tygodniach sukcesu chór zdobywa dużą popularność, przyciągając ludzi zarówno do kościoła, jak i zespołu. Darrin zaczął również spotykać się z Lilly, a po pierwszym pocałunku para zdecydowała o tymczasowej abstynencji seksualnej (wojnie z pokusami), co tłumaczy tytuł filmu. Wszystko zmienia się, gdy Paulina otrzymuje telefon od Rosy, byłej sekretarki Hilla, od której dowiaduje się o przeszłości mężczyzny.
Dzień później, podczas pikniku kościelnego, Paulina ujawnia sekrety Darrina. Lilly jest z jednej strony wściekła, zaś z drugiej ma złamane serce. Natomiast ludzie, którym Hill obiecał pieniądze wpadają w panikę. Lilly mówi Darrinowi, że nie dba o jego postępowanie oraz stwierdza, że wykorzystała go tak, jak on wykorzystał ją. Po tym, jak oświadczyła, że nie chce mieć nic wspólnego z Hillem, mężczyzna decyduje się na powrót do Nowego Jorku, gdzie ponownie zaoferowano mu pracę. Na miejscu awansuje oraz odnosi duże sukcesy, jednak uświadamia sobie, że wszystko to nie ma znaczenia bez chóru i Lilly.
Hill rzuca pracę i powraca do Monte Carlo, gdzie godzi się z Lilly i Luciousem. Trójka wyrusza wspólnie na Gospel Explosion, aby powstrzymać Paulinę. Gdy tam docierają namawiają członków chóru do głosowania w celu usunięcia jej z zespołu. Przed rozpoczęciem występu Darrin mówi Lilly, że to ona zainspirowała go do nazwania chóru The Fighting Temptations ("wojna pokus").
Występ chóru spotyka się z owacjami na stojąco. Zespół wygrywa, a Darrin prosi Lilly o rękę. Osiemnaście miesięcy później są już małżeństwem z małym dzieckiem. Poza tym do chóru powraca Paulina, która pogodziła się z Hillem.
Przyjęcie.
Film nie odniósł dużego sukcesu komercyjnego; przy budżecie ok. 30.000.000 dolarów dochód ze sprzedaży biletów wyniósł 32.750.821 dolarów.
"Wojna pokus" spotkał się także z mieszanymi opiniami od krytyków. Podczas gdy Roger Ebert zrecenzował film pozytywnie, Richard Roeper ocenił go negatywnie. Jednak obaj krytycy pochwalili grę oraz śpiew Knowles.
Ścieżka dźwiękowa.
Ścieżka dźwiękowa ukazała się na krótko przed premierą obrazu. Album uzyskał głównie pozytywne recenzje i odniósł większy sukces od samego filmu.
Jedyną piosenką na albumie, która nie została wykorzystana w filmie jest „Summertime”. Poza tym inny utwór, „Come Back Home”, pojawił się w "Wojnie pokus", jednak nie został wydany na soundtracku ani nie jest dostępny online.
Sequel.
W 2003 roku Mickey Jones przyznał w wywiadzie, że ma nadzieję, iż wypadł w filmie dobrze, gdyż wszyscy główni aktorzy podpisali już umowy na kontynuację. Jednak od tego czasu nie pojawiły się żadne informacje na temat możliwego sequelu. Przyczynić się mógł do tego umiarkowany sukces komercyjny pierwszej części oraz zróżnicowane opinie krytyków.

</doc>
<doc id="1350024" url="https://pl.wikipedia.org/wiki?curid=1350024" title="Święto Bożego Ciała">
Święto Bożego Ciała



</doc>
<doc id="1350026" url="https://pl.wikipedia.org/wiki?curid=1350026" title="Pont du Carrousel">
Pont du Carrousel

Pont du Carrousel – dziewiętnastowieczny most na Sekwanie w Paryżu, łączący bulwar Tuileries z lewym brzegiem rzeki.
Historia.
Na miejscu obecnego mostu przeprawa przez Sekwanę znajdowała się od późnego średniowiecza. Pierwszy most na tym miejscu nosił imię św. Piotra. Obecny obiekt, funkcjonujący równolegle pod nazwą du Carrousel oraz du Louvre (ze względu na bliskość Luwru), był budowany w latach 1831-1834 i został zainaugurowany przez króla Ludwika Filipa I. Most zaprojektował inżynier Antoine Polonceau, tworząc nowatorską jak na swoje czasy konstrukcję wspartą na trzech łukach. Niemniej zbyt duże zastosowanie drewna w pracy sprawiło, że most w 1883 r. musiał zostać zamknięty i przeszedł generalny remont, w czasie którego elementy drewniane zastąpiło żelazo. Prace zakończono w 1906 r.
W 1930 r. wzmagający się ruch uliczny w Paryżu wymusił całkowitą przebudowę mostu. Został on poszerzony i wzmocniony, zaś w 1939 r. po raz pierwszy pojawiła się koncepcja jego stałego oświetlenia, którą mimo wojny udało się zrealizować do 1946 r. według projektu Raymonda Subesa. Wykonana instalacja nie okazała się jednak trwała i od kilku dziesięcioleci pozostaje nieczynna.
W 1995 r. Marokańczyk Brahim Bouarram został z mostu zrzucony do Sekwany przez grupę skrajnych nacjonalistów z Frontu Narodowego. W 2003 r. mer Paryża Delanōe odsłonił na moście tablicę pamięci jego i innych ofiar rasizmu we Francji.
Architektura.
Pont du Carrousel jest mostem łukowym. Jego łączna długość wynosi 168 metrów, szerokość – 33 metry, z czego 21 zajmuje szosa. Most jest przeznaczony zarówno dla kierowców, jak i pieszych.

</doc>
<doc id="1350028" url="https://pl.wikipedia.org/wiki?curid=1350028" title="None More Black">
None More Black

None More Black – punk rockowy zespół z New Jersey, stworzony przez wokalistę/gitarzystę zespołu, Jason Shevchuk po rozpadzie jego poprzedniej grupy, Kid Dynamite. Jason opuścił Kid Dynamite, by ukończyć szkołę aktorską. Jednak wrodzony talent muzyczny pozwolił mu w tym czasie pisać nowe kawałki, grając je ze współlokatorem basistą, Danem. W 2000 roku znaleźli drugiego gitarzystę oraz bębniarza. Jednak ten skład nie utrzymał się, gdy w 2001 Jason i Dan zatrudnili na drugiego gitarzystę brata Shevchuka, Jeffa, oraz znaleźli nowego perkusistę. Jednak po nagraniu pierwszego demo dla Sub Division Records, skład znów się rozpadł, zostawiając tylko braci Shevchuk. Ostatecznie w 2002, po jeszcze kilku zmianach grupa uformowała się na stałe. Na basistę wybrano Paula z Kill Your Idols. Nagrali kilka kawałków, które zostały porozsyłane po różnych wytwórniach. W końcu Fat Wreck Chords z Kalifornii zgodziło się wydać ich debiutancki album File Under Black.

</doc>
<doc id="1350029" url="https://pl.wikipedia.org/wiki?curid=1350029" title="Ministrowie terytoriów Australii">
Ministrowie terytoriów Australii

Urząd ministra terytoriów został w 1932 r. wydzielony z Ministerstwa Spraw Wewnętrznych. Powrócił pod kontrolę tego resortu w 2007 r.

</doc>
<doc id="1350030" url="https://pl.wikipedia.org/wiki?curid=1350030" title="Kvívík (gmina)">
Kvívík (gmina)

Kvívík (far. "Kvívíkar kommuna") - jedna z gmin archipelagu Wysp Owczych, będącego terytorium zależnym Korony Duńskiej. Graniczy z: Sunda, Tórshavnar oraz Vestmanna kommuna. Siedzibą władz gminy jest Kvívík.
Gmina leży na zachodnim wybrzeżu wyspy Streymoy. Jej powierzchnia wynosi 49.0 km².
Według danych z 1 stycznia 2014 roku zamieszkuje ją 576 osób.
Historia.
W roku 1872 powstała Norðstreymoyar Prestagjalds kommuna, w której skład wchodziły tereny obecnej gminy Kvívík. Czterdzieści jeden lat później została ona podzielona cztery gminy, wśród których znalazła się także Kvívíkar kommuna. Od tamtego czasu istnieje w niezmienionych granicach.
Populacja.
Populacja gminy wynosi obecnie 576 osób. Współczynnik feminizacji wynosi ponad 90 (na 303 mężczyzn przypadają 273 kobiety). Jest to społeczeństwo stosunkowo młode, ponad 28% ludności gminy stanowią osoby młodsze niż 19 lat, zaś ludzie po sześćdziesiątym roku życia, to około 24% mieszkańców Kvívíkar kommuna.
Pierwsze ogólnodostępne dane dotyczące liczby ludności gminy Kvívík pochodzą z roku 1960. Mieszkało tam wówczas 430 osób, a liczba ta zmniejszała się, by w roku 1970 osiągnąć poziom 390 osób. W kolejnych latach obserwowano przyrost populacji (465 osób w 1977, 502 w 1983, 513 w 1895) do roku 1990, kiedy mieszkało tam 594 osoby. Wówczas w wyniku kryzysu gospodarczego na Wyspach Owczych wielu ludzi emigrowało z archipelagu. Liczba ludności spadła do 554 osób w roku 2000. Następnie obserwowano krótki przyrost liczby mieszkańców (606 osób w roku 2005), która ostatecznie jednak zaczęła się zmniejszać.
Polityka.
Burmistrzem gminy jest Dánjal Petur Müller, wybrany z list Partii Ludowej. W składzie rady gminy zasiada siedem osób. Ostatnie wybory samorządowe na Wyspach Owczych odbyły się w 2012 roku. Ich wyniki w Kvívíkar kommuna przedstawiały się następująco:
Frekwencja wyniosła 77,70% (z 444 uprawnionych zagłosowało 350). Oddano trzy głosy nieważne, a także dwa głosy puste.

</doc>
<doc id="1350031" url="https://pl.wikipedia.org/wiki?curid=1350031" title="Gmina Kvívík">
Gmina Kvívík



</doc>
<doc id="1350034" url="https://pl.wikipedia.org/wiki?curid=1350034" title="Jani Virk">
Jani Virk

Jani Virk (ur. 1962 r. w Lublanie) – słoweński pisarz, poeta, eseista, tłumacz (m.in. Thomasa Bernharda i Mistrza Eckharta). Należał do młodzieżowej reprezentacji narciarskiej. Ukończył komparatystykę i filologię germańską. Przez kilka lat mieszkał i pracował w Düsseldorfie, Chicago i Londynie. Jani Virk był głównym redaktorem czasopisma "Literatura" (1988-1989), dziennika "Słoweniec", a obecnie jest redaktorem telewizyjnym i dziennikarzem w TV Słowenia, gdzie jest odpowiedzialny za dział kulturalny.
Dzieła.
W sumie Jani Virk opublikował trzy powieści, cztery zbiory opowiadań, jeden tom poezji i zbiór esejów.
W języku polskim możemy przeczytać tylko jedną książka "Śmiech za drewnianą przegrodą"- "Smeh za leseno pregrado", która została przetłumaczona przez Joannę Pomorską.

</doc>
<doc id="1350039" url="https://pl.wikipedia.org/wiki?curid=1350039" title="New Romantic">
New Romantic



</doc>
<doc id="1350043" url="https://pl.wikipedia.org/wiki?curid=1350043" title="Parafia Matki Bożej Ostrobramskiej w Chrzanowie">
Parafia Matki Bożej Ostrobramskiej w Chrzanowie

Parafia Matki Boskiej Ostrobramskiej w Chrzanowie – rzymskokatolicka parafia znajdująca się w Chrzanowie, na osiedlu Rospontowa. Parafia należy do archidiecezji krakowskiej i dekanatu Chrzanów.
Parafia liczy 2 800 wiernych
Historia.
Parafia została erygowana 19 listopada 1939 r. Historia parafii Matki Bożej Ostrobramskiej jest nierozerwalnie związana z fabryką lokomotyw „Fablok”, która powstała w Chrzanowie w latach 20. ubiegłego wieku.
W tym czasie „Fablok” dawał zatrudnienie kilku tysiącom ludzi z Chrzanowa i okolic. Zarządzający fabryką w trosce o swoich pracowników budowali mieszkania zakładowe. Najpierw, niedaleko fabryki, powstało osiedle zwane Kolonią Fabryczną, a później osiedle zwane Kolonią Rospontową. Jego nazwa wzięła się prawdopodobnie od nazwiska biskupa krakowskiego Stanisława Rosponda, który poświęcił to osiedle. To właśnie dla jego mieszkańców zbudowano kościół na Rospontowej. Powstał on z inicjatywy pracowników „Fabloku”, ale przy poparciu dyrekcji i zarządu głównego fabryki, który nie tylko ofiarował parafii św. Mikołaja w Chrzanowie parcelę pod kościół, ale także wpłacił na budowę znaczną sumę pieniędzy. Budynek kościoła został zaprojektowany przez chrzanowskiego architekta, Stanisława Oszackiego. 15 września 1935 r. poświęcono uroczyście kamień węgielny. Budowa kościoła trwała do 1939 r. Wybuch wojny prawdopodobnie przyspieszył decyzję o utworzeniu parafii na Rospontowej. 17 maja 2009 r., 70 lat po ukończeniu budowy, J.E. Ks. Stanisław kardynał Dziwisz dokonał aktu konsekracji świątyni.
Zabytki.
W kościele w ołtarzu głównym znajduje się obraz Matki Boskiej Ostrobramskiej, który 23 maja 1993 r. został odnowiony i otrzymał nowe pozłocone ramy. Kościół posiada organy piszczałowe. Instrument został sprowadzony ze Szwecji, jako dar mieszkającego tam parafianina. Sgraffita z elementami mozaiki wewnątrz kościoła wykonał Stanisław Szmuc. Po odnowieniu i przebudowie został poświęcony 9 czerwca 2005 r. przez ks. bpa Józefa Guzdek. Z lewej strony kościoła znajduje się dzwonnica wybudowana 17 października 1993 roku z trzema dzwonami. Największy dzwon to - Maria, średni - Maksymilian, najmniejszy - Michał. Obok dzwonnicy znajduje się grób ks. mgr Michała Potaczały, który zmarł nagle na plebanii 4 stycznia 1975 r. i został tu pochowany zgodnie ze swoim życzeniem testamentowym. Ten diecezjalny kapłan szczególną cześć oddawał św. Maksymilianowi. Wybudował wspólnie z parafianami według własnego projektu w 1972 r. ołtarz polowy a na nim, jeden z pierwszych, pomnik św. Maksymiliana Kolbe. Na pomniku znajduje się tabliczka z napisem "Święty Maksymilianie Kolbe naucz nas dobroci". Według opowiadań tutejszych parafian, po odsłonięciu pomnika jeden z parafian zapytał księdza Michała, dlaczego na tabliczce jest napis święty skoro Maksymilian jest tylko błogosławionym. Otrzymał odpowiedź - "Nie jest, ale będzie".
Przy kościele pw. MB Ostrobramskiej znajdują się dwie mogiły. W jednej z nich spoczywa ksiądz Michał Potaczało, wieloletni proboszcz tej parafii – człowiek, którego z wielką miłością i szacunkiem wspominają mieszkańcy osiedla. Od 30 maja 2003 r. Patron Szkoły Podstawowej Nr 5. Na jego grobie zawsze widać świeże kwiaty, palą się lampki. Natomiast nieopodal, w lesie, w bezimiennej mogile spoczywa ciało żołnierza niemieckiego, którego w czasie wojny zastrzelił Rosjanin na progu świątyni.
O porządek wokół bezimiennego grobu dba obecny proboszcz. Zawsze na Wszystkich Świętych palą się na nim lampki.
Grupy parafialne.
Działające grupy parafialne to: Rada Duszpasterska, Zespół Charytatywny, III Zakon św. Franciszka, Bractwo Różańcowe, Róże Różańcowe, Wspólnota Odnowy w Duchu Świętym, Oaza dzieci i młodzieży, chór parafialny „Cantylena”, schola dziecięca, ministranci, lektorzy.

</doc>
<doc id="1350045" url="https://pl.wikipedia.org/wiki?curid=1350045" title="Języki mundajskie">
Języki mundajskie

Języki mundajskie, także munda lub języki kolaryjskie – grupa językowa skupiająca języki używane przez około 9 mln ludzi w środkowych i wschodnich Indiach i w Bangladeszu. Tworzą jednostkę systematyczną języków austroazjatyckich, zazwyczaj umieszczanych obok języków mon-khmerskich, a więc są spokrewnione z takimi językami Azji Południowo-Wschodniej, jak wietnamskim i khmerskim. Pochodzenie języków mundajskich jest nieznane, choć zazwyczaj przyjmuje się, że są to języki autochtoniczne i że ich kolebka znajduje się we wschodnich Indiach. Głównymi językami rodziny są języki santali, mundari i ho. Wywarły wpływ na inne języki subkontynentu – w tym języki indoaryjskie i drawidyjskie, same również ulegając ich silnym wpływom.
Rodzinę zazwyczaj dzieli się na dwie podrodziny: północnomundajską, języki której używane są na płaskowyżu Ćhota Nagpur w stanach Jharkhand, Chhattisgarh, Bengal i Orisa, oraz południowomundajskie, używane w środku stanu Orisa i wzdłuż granicy tegoż z Andhra Pradesh.
Użytkownicy języków północnomundajskich, z których najczęściej używanym językiem jest santali, stanowią dziewięćdziesiąt procent wszystkich użytkowników. Po santali, mundari i ho – pod względem liczby użytkowników – są korku i sora. Pozostałe języki mundajskie są używane w małych, odizolowanych społecznościach i są słabo znane.
Cechami charakterystycznymi języków mundajskich są: trzy liczby (pojedyncza, podwójna i mnoga), dwa rodzaje (ożywiony i nieożywiony), inkluzywny i ekskluzywny zaimek pierwszej osoby oraz używanie zarówno zrostków, jak i czasowników pomocniczych do wyrażenia czasu. W mundajskim systemie dźwiękowym, sekwencje spółgłosek są rzadkie, z wyjątkiem środków wyrazu. Oprócz języka korku, gdzie istnieje rozróżnienie między wysokim a niskim tonem, akcent jest przewidywalny.
Klasyfikacja.
Klasyfikacja Gérarda Difflotha (z 1974).
Poniższa dwuczęściowa klasyfikacja Difflotha (1974) jest najczęściej cytowaną.
Języki mundajskie
Klasyfikacja Gérarda Difflotha (z 2005).
Nowa klasyfikacja Difflotha, z 2005 roku, przedstawia nieco bardziej złożony obraz:
Języki mundajskie
Klasyfikacja Andersona (z 2001).
W przeciwieństwie do obu klasyfikacji Difflotha, Gregory D. S. Anderson, w 2001, odrzuca grupę koraput i proponuje, na podstawie porównania morfologii, rozbicie prapołudniowomundajskiego na trzy siostrzane grupy: charia-juang, sora-gorum i gutom-remo-gta .

</doc>
<doc id="1350047" url="https://pl.wikipedia.org/wiki?curid=1350047" title="Języki munda">
Języki munda



</doc>
<doc id="1350050" url="https://pl.wikipedia.org/wiki?curid=1350050" title="Twardy link">
Twardy link



</doc>
<doc id="1350051" url="https://pl.wikipedia.org/wiki?curid=1350051" title="Test Icicles">
Test Icicles

Test Icicles – zespół indierockowy z Londynu, w którego twórczości można dostrzec elementy art rocka i post hardcore punka. Grupa została założona w 2004 roku przez Rory'ego Atwella i Sama Mehrana. Później, podczas występu w Brighton do zespołu dołączył Devonte Hynes.
Historia.
Test Icicles, zanim podpisali kontrakt z Domino Records, wzięli udział w serii występów w londyńskich nocnych klubach indie. Ich debiutancki singiel – "Boa vs. Python" spotkał się jednak z krytyką ze strony wytwórni jako "nie wystarczająco komercyjny", dlatego też, aby zdobyć fanów zaczęli promować swoją muzykę poprzez MySpace.
Nazwa zespołu powstała od słowa "testicles", które po polsku oznacza jądra lub też od słów "test" i "icicles" co miało się odnosić do testowania przez ludzi pierwotnych swojej siły i sprawności na soplach lodu.
Zanim wydali album "For Screening Purposes Only" w 2005 roku, wybrali się w trasę koncertową po Stanach Zjednoczonych z Art Brut.
W lutym 2006 roku zespół rozpadł się. Jako powód zakończenia działalności podali, że muzyka jaką grają w rzeczywistości nie jest tym co sprawia im frajdę.
Skład.
Rory Attwell (Raary Deci-hells, Raary Rambert RAT ATT AGG) – gitara, wokal
Sam Mehran (Sam E Danger, Sam E Slaughter) – gitara, wokal
Devonte Hynes (Dev Metal, !Ved) – gitara, wokal, klawisze
Dyskografia.
Dema
Albumy Studyjne
Single

</doc>
<doc id="1350052" url="https://pl.wikipedia.org/wiki?curid=1350052" title="Dolne Przedmieście w Bielsku-Białej">
Dolne Przedmieście w Bielsku-Białej



</doc>
<doc id="1350053" url="https://pl.wikipedia.org/wiki?curid=1350053" title="Bad Dürrenberg">
Bad Dürrenberg

Bad Dürrenberg − miasto w Niemczech, w kraju związkowym Saksonia-Anhalt, w powiecie Saale. Do 30 czerwca 2007 należało do powiatu Merseburg-Querfurt. Leży na południowy wschód od Merseburga.
Dzielnice miasta: Balditz, Goddula, Keuschberg, Kirchfährendorf, Lennewitz, Nempitz, Oebles-Schlechtewitz, Ostrau, Tollwitz, Vesta.
Oebles-Schlechtewitz w granicach miasta znalazło się 1 lipca 2008 a Nempitz i Tollwitz 1 stycznia 2010. Do tego czasu miasto było także siedzibą wspólnoty administracyjnej Bad Dürrenberg.

</doc>
<doc id="1350055" url="https://pl.wikipedia.org/wiki?curid=1350055" title="Hildebranda">
Hildebranda

Hildebranda — żeńskie imię germańskie, żeński odpowiednik notowanego w Polsce od XIII wieku imienia Hildebrand, złożonego z członów "hildiō" (germ.). "hilt(e)a" (stwniem.) — "walka" i "branda" (germ.) — "ogień, głownia, żar", co przenoszono metaforycznie na "miecz" z powodu lśniącej głowni (śwrniem. "brant" — "głownia, błyszczący miecz"). Możliwe staropolskie zdrobnienie to m.in. Hilla. 
Hildebranda imieniny obchodzi:

</doc>
<doc id="1350058" url="https://pl.wikipedia.org/wiki?curid=1350058" title="Miejski Zakład Komunikacji w Gorzowie Wielkopolskim">
Miejski Zakład Komunikacji w Gorzowie Wielkopolskim

Miejski Zakład Komunikacji w Gorzowie Wielkopolskim sp. z o.o – komunalny zakład obsługujący transport zbiorowy na terenie Gorzowa Wielkopolskiego i czterech z pięciu ościennych gmin: Bogdańca, Deszczna, Santoka i Lubiszyna. Przekształcony został 1 stycznia 2013 roku z zakładu budżetowego w spółkę z ograniczoną odpowiedzialnością.
Historia MZK.
29 lipca 1899 roku uroczyście uruchomiono tramwaje elektryczne, jednak już 11 września 1922 r. zawieszono ich eksploatację z powodu nierentowności. 15 sierpnia 1924 r. wznowiono ruch tramwajowy, a w 1926 roku nastąpiło uruchomienie linii tramwajowej ze Starego Rynku na Zamoście przez nowo wybudowany most na Warcie. 30 stycznia 1945 roku tramwaje wyjechały ostatni raz przed ponad dwuletnią przerwą. W 1947 roku została reaktywowana jedna linia tramwajowa.
Zakład Komunikacji Miejskiej został utworzony w styczniu 1954 roku poprzez wyodrębnienie go z Miejskiego Przedsiębiorstwa Gospodarki Komunalnej. Mimo iż MZK istnieje od 1954 roku, pierwszą linię tramwajową uruchomiono w 1947 roku, jednak rok później wstrzymano ruch ze względu na zły stan techniczny infrastruktury. W 1949 roku ponownie uruchomiono komunikację tramwajową. Utworzono 2 linie tramwajowe. W 1960 roku uruchomiono miejską komunikację autobusową. W tym roku zakład otrzymał 5 autobusów San H-01B. W 1968 roku rozpoczęto budowę nowej zajezdni przy ulicy Kostrzyńskiej, która została oddana do eksploatacji w 1972 roku z jednoczesną likwidacją zajezdni przy ulicy Składowej. W 1975 roku zakład otrzymał nazwę Przedsiębiorstwo Komunikacji Miejskiej. W 1991 roku przekształcono PKM w Miejski Zakład Komunikacji zakład budżetowy gminy Gorzów Wielkopolski. 4 marca 2000 roku do gorzowskiego MZK, zostały dostarczone pierwsze autobusy niskopodłogowe Solaris Urbino 12 I.
W marcu 2007 roku prezydent miasta zasugerował możliwość likwidacji torowiska prowadzącego na osiedle Piaski w celu utworzenia deptaka na ul. Chrobrego. Spotkało się to ze zdecydowanymi protestami mieszkańców oraz większości klubów radnych Rady Miejskiej. W maju prezydent Tadeusz Jędrzejczak wycofał się ze swojego pomysłu.
Po uruchomieniu produkcji telewizorów w gorzowskiej fabryce, MZK uruchomiło w lutym 2008 roku dodatkowe kursy na wydłużonej trasie na liniach: 101, 104, 117 i 202 (po kilku miesiącach z powodu rosnącego zapotrzebowania także 100 i 126) do pętli Złotego Smoka, znajdującej się nieopodal fabryki.
19 sierpnia 2008 roku w gorzowskim MZK pojawiły się pierwsze po wielu latach autobusy przegubowe MAN NG313 głównie do obsługi trzech najważniejszych gorzowskich linii autobusowych, czyli: 101, 104 i 126. Od 29 września w każdą niedzielę autobusy przegubowe zaczęły obsługiwać także linię 202. Wbrew opinii wielu osób pierwszymi autobusami przegubowymi były Ikarusy 280, sprowadzone z Warszawy i Frankfurtu nad Odrą, które zostały ostatecznie przerobione na pogotowie techniczne. 1 grudnia 2008 r. na wniosek hipermarketów Tesco zawieszono wszystkie trzy bezpłatne linie autobusowe (T-A, T-J i T-P) na czas nieokreślony, następnie podjęto decyzje o likwidacji tych linii. 9 grudnia 2008 roku zostały sprzedane ostatnie Jelcze M11 (które pod koniec lat 80. i przez całe lata 90. stanowiły trzon gorzowskiego taboru), a także ostatni Jelcz 120M. Pozostawiono jednego Jelcza M11 #481 oraz 1 Jelcza 120M #505 z przeznaczeniem na tabor zabytkowy. Po sprzedaży tych pojazdów, autobusy niskopodłogowe stanowiły 88,8% taboru gorzowskiego MZK. 2 listopada 2009 roku ponownie uruchomiono jedną z linii bezpłatnych, czyli linię T-J, a 30 listopada tego samego roku uruchomiono zawieszone w latach 90. linie tramwajowe 4 (Dworzec Gł. – Silwana / Silwana – Dworzec Gł.) oraz 5 (Dworzec Gł. – Os. Piaski / Os. Piaski – Dworzec Gł.). W dniu 2 stycznia 2012 roku z powodu zmniejszenia dotacji przez Prezydenta i Radę Miejską zostały one zawieszone.
Z końcem 2016 roku w wyniku remontów torowisk zawieszono linię 1 (Silwana – Wieprzyce) i 3 (Silwana – Piaski), a w ich miejsce pojawiła się autobusowa linia zastępcza T1 (Silwana – Zakład Energetyczny), jednocześnie zwiększono częstotliwość funkcjonowania linii 2. 1 października 2017 roku zawieszono również linię nr 2, która łączyła Wieprzyce z Piaskami i w jej miejsce pojawiła się autobusowa linia zastępcza T2 (Zakład Energetyczny – Piaski). Tego dnia również wprowadzono, że ważność biletu jednorazowego wynosi 45 min. W 2018 roku w wyniku remontu ul. Kostrzyńskiej, linię T1 wydłużono do Osiedla Słonecznego, uruchomiono również linię T4, która łączyła pętlę „Orląt Lwowskich” z Wieprzycami (obecnie Zajezdnią MZK, która znajduje się kilkaset metrów dalej).
W 2016 i 2017 roku MZK w Gorzowie Wielkopolskim zakupiło 37 nowych i używanych autobusów (25 nowych MAN-ów, 10 nowych Solarisów Urbino 12 IV oraz 2 używane MAN-y z Wiednia). Obecnie wspomagają komunikację na zawieszonych liniach tramwajowych i po przywróceniu ich funkcjonowania, autobusy Solaris Urbino 12 I i II generacji będą wycofywane z eksploatacji. W 2021 roku podpisano z Solarisem umowę na pierwsze w historii miasta autobusy elektryczne. Nowe pojazdy dotrą do miasta w 2022 roku.
Tabor.
Tabor liniowy.
Autobusy.
W grudniu 2020 roku miasto ogłosiło przetarg na 6 nowych autobusów. Przetarg wygrał MAN z autobusami typu Lion's City. W maju 2021 roku miasto ogłosiło przetarg na 8 nowych autobusów. Przetarg wygrał Solaris z autobusami Urbino 12 electric
(stan taborowy aktualny na 30.01.2023
r.)

</doc>
<doc id="1350060" url="https://pl.wikipedia.org/wiki?curid=1350060" title="Port lotniczy Budapeszt">
Port lotniczy Budapeszt



</doc>
<doc id="1350062" url="https://pl.wikipedia.org/wiki?curid=1350062" title="World Tour w siatkówce plażowej 2008">
World Tour w siatkówce plażowej 2008

World Tour w siatkówce plażowej 2008 to prestiżowe rozgrywki piłki siatkowej organizowany przez FIVB. Pierwszy turniej rozegrany został w australijskiej Adelaide w dniach 25 marca - 30 marca. Ostatnie zawody odbyły się w chińskiej miejscowości Sanya, które zakończyły się 16 listopada. Zaplanowano 19 zawodów wśród kobiet oraz 20 wśród mężczyzn. W Polsce rozegrane zostały trzy turnieje. W Starych Jabłonkach zagrali mężczyźni i kobiety, a w Mysłowicach kobiety.

</doc>
<doc id="1350066" url="https://pl.wikipedia.org/wiki?curid=1350066" title="Port lotniczy Warszawa">
Port lotniczy Warszawa



</doc>
<doc id="1350069" url="https://pl.wikipedia.org/wiki?curid=1350069" title="Universitatea Cluj">
Universitatea Cluj



</doc>
<doc id="1350071" url="https://pl.wikipedia.org/wiki?curid=1350071" title="Port lotniczy Katowice">
Port lotniczy Katowice



</doc>
<doc id="1350076" url="https://pl.wikipedia.org/wiki?curid=1350076" title="Arcydzięgiel">
Arcydzięgiel



</doc>
<doc id="1350077" url="https://pl.wikipedia.org/wiki?curid=1350077" title="Port lotniczy Szczecin">
Port lotniczy Szczecin



</doc>
<doc id="1350079" url="https://pl.wikipedia.org/wiki?curid=1350079" title="Nempitz">
Nempitz

Nempitz – dzielnica miasta Bad Dürrenberg w Niemczech, w kraju związkowym Saksonia-Anhalt, w powiecie Saale. 
Do 21 grudnia 2009 była to samodzielna gmina wchodząca w skład wspólnoty administracyjnej Bad Dürrenberg. Do 30 czerwca 2007 gmina należała do powiatu Merseburg-Querfurt.
Geografia.
Nempitz położone jest pomiędzy miastami Merseburg i Lipsk, przy zjeździe z autostrady A9 na Bad Dürrenberg.

</doc>
<doc id="1350080" url="https://pl.wikipedia.org/wiki?curid=1350080" title="Grey's anatomy">
Grey's anatomy



</doc>
<doc id="1350081" url="https://pl.wikipedia.org/wiki?curid=1350081" title="Ramakrishna Sarada Mission">
Ramakrishna Sarada Mission

Ramakrishna Sarada Mission ("Misja Ramakryszny Sarady") – hinduistyczna organizacja religijna wyłącznie dla kobiet, założona w 1954 roku dla upamiętnienia Śri Sarady Dewi, żony Ramakryszny. Działa w Australii i Południowej Afryce, a także w Indiach, gdzie posiada około 20 oddziałów.
Umożliwia swym członkiniom przyjęcie ślubów zalecanych przez ortodoksyjną tradycję śankaraćarjów. Jest jednym z niewielu ruchów, które umożliwiają kobietom porzucenie świata i zostanie sannjasinkami.

</doc>
<doc id="1350082" url="https://pl.wikipedia.org/wiki?curid=1350082" title="Zaganiacz blady">
Zaganiacz blady

Zaganiacz blady ("Iduna pallida") – gatunek małego ptaka z rodziny trzciniaków (Acrocephalidae), wcześniej zaliczany do pokrzewkowatych (Sylviidae). Nie jest zagrożony.
Systematyka.
Wyróżniono kilka podgatunków "I. pallida":
Dawniej za jego podgatunek uznawano też zaganiacza płowego ("I. opaca"), lecz badania wykazały znaczne różnice między nimi w mitochondrialnym DNA (ponad 9%), ponadto różnią się śpiewem, zachowaniem i morfologią.
Morfologia.
Długość ciała 12–14 cm; masa ciała 8–16 g.
Kształtem bardzo podobny do łozówki i trzcinniczka zwyczajnego. Zgodnie z nazwą jego ubarwienie jest „blade”.
Występowanie i siedlisko.
Zaganiacz blady występuje w krajach śródziemnomorskich, na Węgrzech, w zachodniej i środkowej Azji oraz wyspowo na Półwyspie Arabskim, w północnej i środkowej Afryce. Zimuje w Afryce.
Do Polski zalatuje wyjątkowo. Po raz pierwszy zaobserwowany w 2018 roku; odnotowano wtedy dwa stwierdzenia – w czerwcu w Kuźnicy (powiat pucki) oraz w październiku w Krynicy Morskiej.
Zasiedla widne lasy i sady. W okresie godowym zamieszkuje tereny otwarte.
Pokarm.
Delikatne owady jak muchy i mszyce, pająki. Lubi żerować na krzewach.
Rozród.
Samica buduje gniazdo z cienkich gałązek, źdźbeł i łodyg. Część budulca owija wokół gałęzi.
Głos.
Często naśladuje głosy innych ptaków. Niemal stale odzywa się miękkim „czek”, poza tym ochrypłym, szybkim „czerr” lub „czorr”.
Status i ochrona.
IUCN uznaje zaganiacza bladego za gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 21–44 milionów dorosłych osobników. Ze względu na brak dowodów na spadki liczebności bądź istotne zagrożenia dla gatunku, BirdLife International uznaje globalny trend liczebności populacji za stabilny.
Na terenie Polski zaganiacz blady jest objęty ścisłą ochroną gatunkową jako gatunek występujący naturalnie na terytorium państw Unii Europejskiej.

</doc>
<doc id="1350083" url="https://pl.wikipedia.org/wiki?curid=1350083" title="Port lotniczy Londyn">
Port lotniczy Londyn



</doc>
<doc id="1350085" url="https://pl.wikipedia.org/wiki?curid=1350085" title="Janko Kersnik">
Janko Kersnik

Janko Kersnik (ur. 4 sierpnia 1852 w Brdzie pri Lukovici, zm. 28 lipca 1897 w Lublanie) – pisarz i polityk słoweński.
Życiorys.
Janko Kersnik urodził się w urzędniczo-szlacheckiej rodzinie. Ojciec Jože Kersnik był sędzią, natomiast matka pochodziła ze szlacheckiego brdskiego rodu, mieszkającego w pobliżu Lukovicy, nieopodal Domžal. Młodość spędził w Brdzie pri Lukovici i w Lukovicy, która była wówczas typową miejscowością prowincjonalną. Od 1858 rozpoczął naukę w szkole podstawowej, a od 1862 w gimnazjum w Lublanie. Po ukończeniu siódmej klasy Kersnikowi udzielał prywatnych korepetycji Fran Levec, który rozpalił w uczniu zamiłowanie do słoweńskiej literatury. Po maturze, którą zrobił eksternistycznie, wyjechał na rok do Wiednia, gdzie rozpoczął studia na Wydziale Prawa. W 1871 powrócił do Słowenii i ukończył studia na Uniwersytecie w Grazu. Po otrzymaniu w 1874 dyplomu pracował jako stażysta w prokuratorium dotyczącym spraw finansowych w Lublanie. W 1878 został zastępcą notariusza dra Zupanca w Brdie. Po dwóch latach zdał egzamin i awansował na notariusza (tę funkcję piastował aż do śmierci). W roku 1883 był po raz pierwszy wybrany na prowincjonalnego posła, potem wybrano go na przedstawiciela – rzecznika Kmetijske družbe (społeczeństwa chłopskiego). Latem 1885 otrzymał nominację na sołtysa gminy Lukovica. W 1889 był ponownie wybrany do prowincjonalnego zgromadzenia. Od 1891 chorował na gruźlicę gardła, która doprowadziła go do śmierci w 1897.
Dr Fran Vidic w Ilustrowanym Kalendarzu Narodowym z 1898 napisał, że „Kersnik był wysokim, smukłym mężczyzną o nienagannej postawie i pięknej twarzy, którą przykrywała bujna, długa, ciemna broda”. W towarzystwie Kersnik był bardzo lubiany, gdyż odznaczał się poczuciem humoru, witalnością i życzliwym nastawieniem. Był mile widziany w każdym domu, ponieważ potrafił jednać sobie ludzi przyjaznym usposobieniem i nienagannymi manierami. Był też uważany za wzór męskiej urody. W gazecie Slovenski Narod z 1895 czytamy, że chłopi kochali go i mówili o nim „nasz Janek”.
Dzieła.
W literaturze słoweńskiej Janko Kersnik uważany jest za twórcę i najważniejszego przedstawiciela słoweńskiego realizmu. Jest także pierwszym słoweńskim felietonistą. Szczyt realizmu osiągnął Kersnik w szkicach literackich, które znane są pod tytułem "Kmetske slike". W tym niedużym zbiorze pisarz ukazał ciężki żywot chłopa, który walczy o przeżycie na roli, jego częste zadłużenia i ogromny zaangażowanie w walkę o sprawiedliwość. Kersnik pokazał, także jak bardzo chłopi są przywiązani do ziemie i jak w ich mentalności naturalną koleją rzeczy jest śmierć ("Kmetska smrt"). Doskonale przedstawił bezdusznych układy matrymonialne ("Mačkova očeta"), opiekunów, dla których nie ważne są uczucia i pragnienia dzieci, lecz bogactwo przy zawieraniu związku małżeńskiego ("Otroški dohtar"). Kersnik zajmuje ważną pozycję w literaturze narodowej, ponieważ postrzegany jest jako pisarz, który sformułował język ludzi wykształconych.
Janko Kersnik już w gimnazjum pisał wiersze w języku niemieckim, wówczas wzorował się na liryce Jenka, którego głównymi motywami była przyroda i ojczyzna. Lecz po namowie Frana Levca zaczął pisać w języku ojczystym. Pierwszy utwór pt. "Gomila" został opublikowane w SG w 1866 Kolejne wiersze zostały opublikowane w SG i Zvonie. Początkowo wzorował się na utworach Jenka, Stritarja, Heineja i Prešerena. Dziś znany jest bardziej jako pisarz, niż poeta. W pierwszych utworach epickich widoczny jest jeszcze liryczny wpływ, ponieważ są one bardzo romantyczne. Ale już w swoich pierwszych felietonach (na początku pisane w języku niemieckim) krytycznie i satyrycznie odnosi się do zacofania słoweńskiej literatury. Do pierwszych felietonów należą "Muhasta pisma" i "Nedeljska pisma" (SN 1873). Kersnik pisał felietony na przykładzie prozy Heineja, dlatego są one bardzo wesołe, dowcipne, pomysłowe, żartobliwe, a także satyryczne. Równocześnie stworzył także żartobliwe, satyryczne lub sentymentalne szkice literackie np. cylk "Raztreseni listi" (1874), czy utwory socjalne "Bujono Matejka" itd..
Zaprzyjaźniony był z Jurčičem, co oddziaływało na jego twórczość bardzo pobudzająco. W 1876 wydał pierwszą obszerną powieść pt. "Na Žerinjah". Na twórczość Kersnika, wpływ mieli także ówcześni pisarze, zawłaszcza Turgeniew i Bjornson. Swoje poglądy o potrzebie realizmu wyraził w wykładzie "Razvoj svetovne poezije" w 1877 W 1881 dokończył utwór Jurčiča pt. "Rokovnjace" i zaniechał dalszego pisanie utworów romantycznych. W późniejszych utworach pokazuje się już jako realista. Dzięki szlacheckiemu pochodzeniu dobrze poznał zamkową arystokrację oraz bawiące się mieszczaństwo. Jako notariusz i sołtys miał wiele pracy, także z chłopami, dzięki czemu dobrze poznał ich obyczaje i codzienne życie. Poznał ich zarówno z tej dobrej, jak i złej strony. Ich wartości moralne, cechy i słabości: łapczywość w dążeniu do majątku, czy brak opanowania w piciu. Między innymi, dlatego w swoich utworach opisywał mieszczan i chłopów. W życiu chłopów bardzo dobrze ukazał znaczenie mężczyzny w rodzinie, u mieszczan natomiast wykreował piękne postacie kobiece. Życie wiejskie opisał w opowieściach: "Očetov greh" (1894) i "Testament" (1887), które są pierwszymi obszernymi dziełami Kersnika. Ukazał też chłopów w zbiorze szkiców "Kmetske slike" (1882–1991).
Upodobania autorskie dotyczące słoweńskiego społeczeństwa drobnomieszczańskiego i życia ludzi wykształconych pochodzących ze wsi, można odnaleźć w powieściach i opowiadaniach ("Luterski Ljudje" 1882, "Rošlin in Vrjanko" 1889). Jego największym dziełem, które ukazuje życie mieszczańskie jest powieść "Cyklamen" (1883) i "Agitator" (1885) oraz opowiadania pt. "Jara gospoda" (1893).

</doc>
<doc id="1350086" url="https://pl.wikipedia.org/wiki?curid=1350086" title="Archangelica">
Archangelica



</doc>
<doc id="1350087" url="https://pl.wikipedia.org/wiki?curid=1350087" title="Porty lotnicze w Stambule">
Porty lotnicze w Stambule



</doc>
<doc id="1350090" url="https://pl.wikipedia.org/wiki?curid=1350090" title="Laserpitium">
Laserpitium



</doc>
<doc id="1350091" url="https://pl.wikipedia.org/wiki?curid=1350091" title="Daucus">
Daucus



</doc>
<doc id="1350092" url="https://pl.wikipedia.org/wiki?curid=1350092" title="Port lotniczy Istambuł">
Port lotniczy Istambuł



</doc>
<doc id="1350093" url="https://pl.wikipedia.org/wiki?curid=1350093" title="Port lotniczy Berlin">
Port lotniczy Berlin



</doc>
<doc id="1350094" url="https://pl.wikipedia.org/wiki?curid=1350094" title="Spergau">
Spergau

Spergau – dzielnica miasta Leuna w Niemczech, w kraju związkowym Saksonia-Anhalt, w powiecie Saale.
Do 30 grudnia 2009 była to samodzielna gmina należąca do wspólnoty administracyjnej Bad Dürrenberg. Do 30 czerwca 2007 gmina leżała w powiecie Merseburg-Querfurt.

</doc>
<doc id="1350095" url="https://pl.wikipedia.org/wiki?curid=1350095" title="Port lotniczy Paryż">
Port lotniczy Paryż



</doc>
<doc id="1350096" url="https://pl.wikipedia.org/wiki?curid=1350096" title="Francis Biddle">
Francis Biddle

Francis Biddle (ur. 9 maja 1886 w Paryżu, zm. 4 października 1968 w Wellfleet, Massachusetts) – amerykański prawnik i sędzia, prokurator generalny w czasie II wojny światowej. Był głównym amerykańskim sędzią w powojennych procesach Norymberskich.

</doc>
<doc id="1350099" url="https://pl.wikipedia.org/wiki?curid=1350099" title="Parafia Narodzenia Najświętszej Maryi Panny w Paluzach">
Parafia Narodzenia Najświętszej Maryi Panny w Paluzach

Parafia Narodzenia NMP w Paluzach – parafia rzymskokatolicka należąca do dekanatu Reszel archidiecezji warmińskiej
Historia parafii.
Została utworzona 20 czerwca 1409 roku. Parafia w Paluzach przed 1525 rokiem należała do archiprezbiteratu jeziorańskiego.
Kościół w Paluzach pw. "Najświętszej Marii Panny" istniał już w 1355 roku. Konsekrował go 20 czerwca 1409 roku (data uznawana za powstanie parafii) biskup warmiński Henryk Vogelsang ku czci św. Krzyża, Matki Boskiej, św. Katarzyny i Wszystkich Świętych. Przed konsekracją kościoła proboszczem był Henryk Mahnbock, a później Baltazar Rabe. Po rozbudowie kościoła w 1890 roku, budynek świątyni ponownie konsekrował biskup Andrzej Thiel ku czci Matki Boskiej i św. Walentego w roku 1896.
We wsi oraz pośród zabudowy kolonijnej znajduje się kilka kapliczek i przydrożnych krzyży. Pierwsza wzmianka o szkole parafialnej z drugiej połowy XVI wieku.
W parafii Paluzy w 1772 roku: urodziło się 21 nowych wiernych, zawarto 5 związków małżeńskich, zmarło 7 wiernych, komunię św. wielkanocną przyjęło 392 wiernych.
W połowie XIX wieku do parafii należeli wierni ze wsi Łędławki.

</doc>
<doc id="1350101" url="https://pl.wikipedia.org/wiki?curid=1350101" title="Port lotniczy Rzym">
Port lotniczy Rzym



</doc>
<doc id="1350102" url="https://pl.wikipedia.org/wiki?curid=1350102" title="Port lotniczy Sztokholm">
Port lotniczy Sztokholm



</doc>
<doc id="1350104" url="https://pl.wikipedia.org/wiki?curid=1350104" title="Stare Miasto (Bielsko-Biała)">
Stare Miasto (Bielsko-Biała)

Stare Miasto, nazywane też Starówką – najstarsza część śródmieścia Bielska-Białej położona na tzw. Wzgórzu Miejskim. Ograniczona jest ulicami Władysława Orkana, Ludwika Waryńskiego, Świętej Trójcy, Schodową, Zamkową, placem Świętego Mikołaja oraz placem Bolesława Chrobrego, pokrywając się ze średniowiecznym założeniem lokacyjnym miasta Bielska. W centrum obszaru o kształcie nieregularnego owalu i powierzchni około 5 ha znajduje się Rynek, charakterystyczne obiekty stanowią też zamek książąt Sułkowskich oraz katedra świętego Mikołaja. Stare Miasto sąsiaduje z historycznymi przedmieściami miasta Bielska: Dolnym na północnym wschodzie, Żywieckim na południowym wschodzie i Górnym na zachodzie, a także na północy z obszarem nazywanym Bielski Syjon. Administracyjnie należy do osiedla (jednostki pomocniczej gminy) Śródmieście Bielsko. Jako historyczny układ urbanistyczny jest w całości wpisane do rejestru zabytków, zabytkami rejestrowanymi jest też 68 pojedynczych obiektów na Starym Mieście, głównie kamienic z XVIII i XIX wieku. Od 2002 prowadzona jest stopniowa rewitalizacja zespołu staromiejskiego, która pociągnęła za sobą procesy gentryfikacyjne.
Historia.
Stare Miasto w Bielsku-Białej jest "przykładem bardzo dobrze zachowanego, wytyczonego w I połowie XIV wieku układu urbanistycznego sprzężonego z powstałym równolegle założeniem zamkowym, charakteryzującego się czytelną i nieznaczne uregulowaną, średniowieczną siatką ulic, podziałem na bloki zabudowy, plac rynkowy i teren kościelny, historyczną parcelacją, ocalałymi pozostałościami murów obronnych z XVI wieku, a także wielokrotnie przekształcaną, nowożytną zabudową mieszkalną".
Układ przestrzenny oparty na planie zbliżonym do owalu jest typowy dla miast zakładanych na prawie niemieckim, od strony północnej, południowej i wschodniej został przy tym dostosowany do naturalnego ukształtowania powierzchni: wzgórza stromo opadającego w kierunku rzeki Białej. Dokładna data lokacji nie jest znana, niemniej pierwsza pisemna wzmianka o mieście Bielsku pochodzi z 6 czerwca 1312. W swej pierwotnej postaci składało się z około 74–77 działek skupionych wokół prostokątnego rynku i po dwóch wychodzących w każdym kierunku ulicach.. We wschodniej części było połączone z zespołem zamkowym, pierwotnie warownią strzegącą wschodniej granicy księstwa cieszyńskiego na Białej. Istniały dwie bramy miejskie – „górna” w rejonie dzisiejszego skrzyżowania ulic Piwowarskiej, Waryńskiego, Świętej Trójcy i Sobieskiego oraz „dolna”, która z czasem została wchłonięta przez zamek jako jedna z baszt (w XV wieku powstała nowa brama w ciągu dzisiejszej ulicy Wzgórze). Ulica Pankiewicza stanowi pozostałość dawnej uliczki przymurnej ciągnącej się wzdłuż pierwotnego muru miejskiego. W XVI wieku (po roku 1521) powstała nowa zewnętrzna linia fortyfikacji, której pozostałości zachowane są do dziś w rejonie ulic Orkana i Waryńskiego, prawdopodobnie wtedy też powstała dodatkowo furta w ciagu dzisiejszej ulicy Krętej. Kościół parafialny pod wezwaniem św. Mikołaja ufundowany przez księcia Wacława I w 1443 znalazł swoje miejsce w południowej części założenia.
U schyłku średniowiecza rozpoczyna się proces kształtowania bielskich przedmieść, w pierwszej kolejności Górnego wzdłuż drogi do Cieszyna oraz Dolnego wzdłuż drogi do Pszczyny i Oświęcimia. Mieszkańcy przedmieść nie posiadali pełni praw miejskich (możliwość członkostwa we władzach, prawo warzenia i wyszynku piwa) w odróżnieniu od tzw. wielkomieszczan zamieszkujących dzisiejsze Stare Miasto. Zakres swobód gospodarczych był przedmiotem sporów pomiędzy obiema grupami, największa w dziejach miasta konfrotacja nastąpiła w 1572. W oparciu o liczbę 76 do 79 działek budowlanych w obrębie murów miejskich i posiłkując się danymi z najstarszego urbarza z roku 1571 szacuje się liczbę mieszkańców miasta lokacyjnego w okresie wczesnowożytnym na około 350–380 osób, podczas gdy na przedmieściach żyło około 550 osób. Rozwój przedmieść w XVII i XVIII wieku wiązał się przede wszystkim z napływem sukienników i stopniowym wzrostem znaczenia tego rzemiosła jako najważniejszej gałęzi gospodarki miejskiej. W zestawieniu podatkowym za lata 1723–1725 wymienione jest 79 domów w obrębie murów i 210 na przedmieściach. Podział na wielkomieszczan cieszących się statusem pełnoprawnych obywateli ("Bürger") oraz pozbawionych przywilejów „współobywateli” ("Mitbürger") z przedmieść był żywy jeszcze w pierwszych dekadach XIX wieku.
W 1746 jedynie osiem domów na dzisiejszym Starym Mieście było w całości murowanych, a 12 częściowo. Zabudowa murowana zaczęła dominować dopiero na przełomu XVIII i XIX wieku, wtedy też zaczęła się kształtować współczesna panorama architektoniczna dzielnicy. Ogromny wpływ miały na nią odbudowy miasta prowadzone po wielkich pożarach w 1808 i 1836. Do najstarszych, zachowanych w stosunkowo archaicznym kształcie obiektów należy ciąg kamienic podcieniowych wzdłuż ulicy Podcienie. Rozbiórka murów miejskich rozpoczęła się w 1779, a jej ostatnim akordem była likwidacja dolnej bramy miejskiej podczas niwelacji skarpy w ciągu ulicy Wzgórze w 1844. W latach 1855–1864 doszło do całkowitej przebudowy bielskiego zamku w duchu eklektycznego historyzmu. 
W 1851 na Starym Mieście (funkcjonującym jako dzielnica katastralna Miasto – "Stadt") mieszkało 865 osób, co stanowiło 11,8% ludności całego Bielska. Populacyjne maksimum dzielnica osiągnęła w 1880, gdy zamieszkiwało ją 1 819 osób (13,9% wszystkich mieszkańców). Do roku 1910 liczba mieszkańców spadła do 1 745 (9,3%) – spośród tych 89,7% było niemiecko-, 9,9% polsko-, a 0,4% czeskojęzycznych; 57,7% katolików, 20,9% protestantów i 21,1% żydów. Punkt ciężkości miasta przesuwał się począwszy od drugiej połowy XIX wieku stopniowo w kierunku Dolnego Przedmieścia, gdzie następował szczególnie silny boom budowlany i gdzie powstawała większość nowych gmachów użyteczności publicznej. „Wielkomiejska” architektura przełomu wieków wkroczyła na Stare Miasto tylko pojedynczymi realizacjami: eklektycznymi kamienicami przy Rynku 6 (1892) i ulicy Wzgórze 5 (1910), secesyjną kamienicą Ryszarda Bichterlego przy Rynku 11 (1912) czy przebudową kościoła św. Mikołaja według wczesnomodernistycznego projektu Leopolda Bauera (1912). W okresie międzywojennym ruch budowlany w tym rejonie miasta praktycznie ustał.
Na mocy decyzji z 14 marca 1953 cały zespół staromiejski ("miasto Bielsko w ramach dawnego historycznego założenia miejskiego o wartości historycznej") został objęty ochroną jako zabytek. Niemniej wieloletni brak inwestycji w remonty budynków, zmiana struktury społecznej (mieszkania kwaterunkowe) oraz utrata przez Rynek znaczenia centralnego placu handlowego po połączeniu Bielska i Białej doprowadziły w drugiej połowie XX wieku do daleko idącej degradacji Starego Miasta, której symbolicznym zwieńczeniem była katastrofa budowlana w grudniu 1998 – zawalenie się kamienicy nr 4 w zachodniej pierzei Rynku.
W 2002 rozpoczęła się realizacja kompleksowego programu rewitalizacji dzielnicy. Jej pierwszym etapem zakończonym w grudniu 2004 była odbudowa zawalonej kamienicy wraz z przywróceniem całej zachodniej pierzei Rynku podcieni zamurowanych po pożarze z 1808. W latach 2005–2006 przebudowano płytę Rynku przekształconego w okresie PRL w skwer – przywrócono historyczny pomnik św. Jana Nepomucena, wyeksponowano relikty archeologiczne studni i budynku wagi miejskiej, a także wybudowano nowoczesną fontannę z rzeźbą Neptuna. W kolejnych latach kontynuowano przede wszystkim remonty konserwatorskie zaniedbanych kamienic, do roku 2022 ukończona była już ponad połowa, w tym niemal wszystkie kamienice otaczające Rynek, cały staromiejski odcinek ulicy Cieszyńskiej, większość budynków przy ulicy Wzgórze czy placu św. Mikołaja. W ślad za rewitalizacją poszła „moda na Starówkę”, znaczące zwiększenie jej popularności wśród mieszkańców i gości jako jednego z centrów życia kulturalnego i rozrywkowego w mieście. Z drugiej strony przedmiotem krytyki bywa gentryfikacyjny charakter tych zmian, jak i konkretne inwestycje, w szczególności nowy wygląd płyty Rynku.

</doc>
<doc id="1350107" url="https://pl.wikipedia.org/wiki?curid=1350107" title="Port lotniczy Oslo">
Port lotniczy Oslo



</doc>
<doc id="1350108" url="https://pl.wikipedia.org/wiki?curid=1350108" title="Pont des Arts">
Pont des Arts

Pont des Arts lub Passarelle des Arts – most przeznaczony dla ruchu pieszego łączący Institut de France z Luwrem, przebiegający między 1. a 6. okręgiem paryskim. Jego nazwa pochodzi od określenia Dziedziniec Sztuki, jak w XIX wieku nazywano jeden z dziedzińców Luwru. 
Historia.
Pierwszy most na tym miejscu został skonstruowany w latach 1802–1804. Był to oparty na dziewięciu łukach pierwszy stalowy most w Paryżu, zbudowany na życzenie Napoleona Bonapartego, który zamówił u architektów Cessarta i Dillona most równocześnie technicznie nowatorski i atrakcyjny estetycznie. Powstała konstrukcja sprawdzała się do I wojny światowej, kiedy bombardowanie poważnie ją nadwątliło. W dalszym okresie obiekt kilkakrotnie został uszkodzony przez przepływające na rzece barki; w 1977 r. musiał zostać zamknięty, a w dwa lata później zawalił się po kolejnym zderzeniu z barką. 
Nowy most został wybudowany w latach 1981–1984 według planu Louisa Arretche, który starał się naśladować pierwotny plan, redukując liczbę łuków z dziewięciu do siedmiu. 27 czerwca 1984 obiekt zainaugurował Jacques Chirac, wówczas mer miasta. Most jest plenerem dla artystów malarzy oraz miejscem wystaw sztuki.
Zwyczajem zakochanych turystów odwiedzających Paryż było zawieszenie na moście kłódki, a następnie wrzucenie kluczyka do Sekwany. W roku 2014 z powodu nadmiaru zawieszonych na nim kłódek część mostu się urwała, a on sam został zamknięty. W związku z powyższym władze Paryża nakazały umieszczenie na nim tablic z napisem „Make love not love locks”. W maju 2015 roku ze względów bezpieczeństwa zdemontowano metalowe kratownice wraz z 45 tonami zawieszonymi na nich kłódek, żeby zastąpić je plastikowymi panelami uniemożliwiającymi wieszanie ozdób.

</doc>
<doc id="1350109" url="https://pl.wikipedia.org/wiki?curid=1350109" title="Muriel Baumeister">
Muriel Baumeister

Muriel Baumeister (ur. 24 stycznia 1972 w Salzburgu), austriacka aktorka telewizyjna.

</doc>
<doc id="1350112" url="https://pl.wikipedia.org/wiki?curid=1350112" title="Port lotniczy Helsinki">
Port lotniczy Helsinki



</doc>
<doc id="1350113" url="https://pl.wikipedia.org/wiki?curid=1350113" title="Milzau">
Milzau

Milzau – dzielnica miasta Bad Lauchstädt w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 Milzau było samodzielną gminą należącą do wspólnoty administracyjnej Bad Lauchstädt. Do 30 czerwca 2007 gmina należała do powiatu Merseburg-Querfurt.
Geografia.
Gmina położona jest pomiędzy Halle (Saale) i Erfurtem.
Na terenie dzielnicy znajdują się następujące miejscowości:

</doc>
<doc id="1350115" url="https://pl.wikipedia.org/wiki?curid=1350115" title="Stare Miasto - część Bielska-Białej">
Stare Miasto - część Bielska-Białej



</doc>
<doc id="1350117" url="https://pl.wikipedia.org/wiki?curid=1350117" title="Francis B. Biddle">
Francis B. Biddle



</doc>
<doc id="1350118" url="https://pl.wikipedia.org/wiki?curid=1350118" title="Port lotniczy Moskwa">
Port lotniczy Moskwa

Łącznie wszystkie trzy lotniska oznaczane są kodem MOW.

</doc>
<doc id="1350119" url="https://pl.wikipedia.org/wiki?curid=1350119" title="Kraków Bonarka">
Kraków Bonarka

Kraków Bonarka – stacja kolejowa w Krakowie, w województwie małopolskim.
W roku 2021 stacja obsługiwała 20–49 pasażerów na dobę.
Znajduje się w pobliżu dawnych Zakładów Przemysłu Nieorganicznego „Bonarka”. W okresie międzywojennym na stacji znajdowały się składnice i magazyny 2 Dywizjonu Pociągów Pancernych.

</doc>
<doc id="1350120" url="https://pl.wikipedia.org/wiki?curid=1350120" title="Port lotniczy Amsterdam">
Port lotniczy Amsterdam



</doc>
<doc id="1350121" url="https://pl.wikipedia.org/wiki?curid=1350121" title="Stanisław Wróblewski (generał)">
Stanisław Wróblewski (generał)

Stanisław Andrzej Wróblewski h. Ślepowron (ur. 13 grudnia 1868 w Skwirze, zm. 14 lipca 1949 w Warszawie) – generał dywizji Wojska Polskiego.
Życiorys.
Urodził się 13 gerudnia 1868 w Skwirze k. Kijowa, w rodzinie Jana i Zofii z Jelskich. Był starszym bratem Jana Karola, także generała WP. Po ukończeniu w 1885 pięcioklasowego Gimnazjum Św. Anny w Krakowie, uczył się w Szkole Kadetów Piechoty w Łobzowie pod Krakowem. W 1888 zdał egzaminy i jako kadet rozpoczął służbę w austriackim 91 Pułku Piechoty w Budziejowicach. 1 maja 1891 otrzymał awans na stopień podporucznika piechoty cesarskiej i królewskiej armii. Doskonalił później swoją wiedzę w korpuśnej szkole w Pradze, na kursach oficerów sztabowych w Wiedniu. Od 1903 w stopniu kapitana. W latach 1904–1906 instruktor w Szkole w Łobzowie, a w latach 1912–1914 w Wojskowej Szkole Realnej. W stopniu kapitana piechoty służył w 95 pułku piechoty armii Austro-Węgier stacjonującym we Lwowie, major z 1914, podpułkownik z 1916. W czasie I wojny światowej na stanowiskach dowódczych m.in. dowódca kompanii, batalionu, ale z przerwami na służbę jako instruktor.
Od listopada 1918 w Wojsku Polskim. Od stycznia 1919 do 1920 dowódca 2 pułku Strzelców Podhalańskich. W czasie wojny polsko-bolszewickiej dowódca 1 Brygady Górskiej. Odznaczył się w bojach. 22 maja 1920 został zatwierdzony w stopniu pułkownika ze starszeństwem z dniem 1 kwietnia z 1920. W latach 1921–1924 szef Departamentu I Piechoty Ministerstwa Spraw Wojskowych.
W 1922 został zweryfikowany w stopniu generała brygady ze starszeństwem z dniem 1 czerwca 1919, a 1 grudnia 1924 został mianowany generałem dywizji ze starszeństwem z dniem 15 sierpnia 1924 i 8. lokatą w korpusie generałów.
W latach 1924–1926 dowodził 7 Dywizją Piechoty w Częstochowie. Podczas przewrotu majowego zwolennik J. Piłsudskiego, spacyfikował i opanował Częstochowę oraz postawił garnizon do dyspozycji Marszałka. W latach 1926–1930 był dowódcą Okręgu Korpusu Nr V w Krakowie. 20 maja 1930 został zwolniony ze stanowiska dowódcy okręgu korpusu z zachowaniem dotychczasowego dodatku służbowego, a z dniem 31 sierpnia tego roku przeniesiony w stan spoczynku.
Osiadł w Warszawie, gdzie zmarł. Został pochowany na Cmentarzu Wojskowym na Powązkach w Warszawie (kwatera A 20-7-22).

</doc>
<doc id="1350122" url="https://pl.wikipedia.org/wiki?curid=1350122" title="Krzyż Zasługi Sportowej">
Krzyż Zasługi Sportowej

Krzyż Zasługi Sportowej (fin. "Suomen Urheilun ansioristi") – fińskie odznaczenie za zasługi dla sportu, szczególnie atletyki.
Historia i insygnia.
Krzyż został ustanowiony 1 marca 1945 roku przez prezydenta Finlandii Gustawa Mannerheima w celu nagradzania zarówno wybitnych osiągnięć w sportach jak i przy organizacji wychowania fizycznego w kraju. Może być nadawany zarówno obywatelom fińskim jak cudzoziemskim.
Krzyż posiada trzy stopnie nadawane przez Ministerstwo Edukacji:
Nadania odbywały się zawsze w dzień 26 lutego, rocznicę urodzin organizatora wychowania fizycznego w Finlandii prof. Ivara Wilksmana.
Krzyże najwyższego stopnia mogą być nadane w maksymalnej liczbie 12 i mogą je otrzymać wyłącznie obywatele Finlandii za nadzwyczajne osiągnięcia w fińskiej atletyce i na polu wychowania fizycznego.
Oznaka krzyża to emaliowany na niebiesko z białym obramowaniem krzyż kawalerski. W złotym medalionie środkowym awersu, otoczonym zielonym wieńcem laurowym znajduje się wyobrażenie piłki trzymanej przez dwie dłonie, a w medalionie rewersu widzimy heraldyczną różę otoczoną napisem "Urheilu – Isanmää" ("Atletyka – Ojczyzna"). Zawieszką jest wieniec laurowy. Krzyż Wielki noszony jest na szyi na wstędze, a krzyże niższych klas na wstążkach piersi. Wstęga i wstążka są niebieska z podwójnymi białymi bordiurami i z poprzecznymi białymi paskami w polu środkowym.

</doc>
<doc id="1350123" url="https://pl.wikipedia.org/wiki?curid=1350123" title="Port lotniczy Wiedeń">
Port lotniczy Wiedeń



</doc>
<doc id="1350125" url="https://pl.wikipedia.org/wiki?curid=1350125" title="Kraków Krzemionki">
Kraków Krzemionki

Kraków Krzemionki – do 2017 osobny przystanek osobowy w Krakowie, w województwie małopolskim, a od marca 2018 Peron 2 przystanku Kraków Podgórze. Swoją nazwę zawdzięczał Krzemionkom Podgórskim – wzgórzu, na którym się znajduje.
W jego pobliżu znajduje się Kopiec Krakusa oraz mural Silva Rerum przedstawiający historię Krakowa.
W latach 1950–1960 przystanek został przebudowany (tory kolejowe przełożone zostały na drugą północną stronę budynku stacyjnego, który nie stoi teraz równolegle do torów).
16 września 2015 PKP Polskie Linie Kolejowe podpisały z konsorcjum Budimex i Ferrovial Agroman umowę na budowę łącznicy łączącej stację Kraków Bonarka z obecnym przystankiem Kraków Zabłocie, która pozwoli pociągom z Krakowa Głównego na przejazd do Zakopanego, Oświęcimia i Skawiny z pominięciem przystanku Kraków Krzemionki i stacji Kraków Płaszów, na której konieczna jest zmiana czoła pociągu. 13 marca 2016 ze względu na budowę łącznicy przystanek Krzemionki został tymczasowo zamknięty. W czerwcu zakończono budowę peronu i 24 czerwca przystanek został ponownie otwarty. Obok, na północ od przystanku, na nowo powstałej linii kolejowej 624 wybudowano przystanek Kraków Podgórze.

</doc>
<doc id="1350129" url="https://pl.wikipedia.org/wiki?curid=1350129" title="Przewodnienie izotoniczne">
Przewodnienie izotoniczne

Przewodnienie izotoniczne – zaburzenie gospodarki wodnej polegające na zwiększeniu zawartości sodu w organizmie. Sód, będąc ważnym składnikiem płynu pozakomórkowego, doprowadza do zwiększenia się wodnej przestrzeni pozakomórkowej, co skutkuje gromadzeniem się w niej płynów i rozwojem obrzęków.
Przyczyny.
Rozwój obrzęków w przewodnieniu izotonicznym jest powodowany wieloma czynnikami:
W wyniku szeregu zaburzeń patofizjologicznych powyższe zaburzenia doprowadzają do:
W zależności od tego, który mechanizm staje się dominującym, pochodzenie obrzęku określa się jako nerkowe, sercowe lub wątrobowe.
Leczenie.
Leczenie przewodnienia izotonicznego musi być ukierunkowane na likwidację przyczyn je wywołujących, czyli powinno mieć na celu wyrównanie funkcji nerek, serca lub wątroby. Wśród ogólnych zasad leczenia na pierwsze miejsca wysuwa się:

</doc>
<doc id="1350131" url="https://pl.wikipedia.org/wiki?curid=1350131" title="Port lotniczy Reykjavik">
Port lotniczy Reykjavik



</doc>
<doc id="1350132" url="https://pl.wikipedia.org/wiki?curid=1350132" title="Miško Kranjec">
Miško Kranjec

Miško Kranjec (ur. 15 września 1908 w Velikiej Polanie, zm. 8 czerwca 1983 w Lublanie) – słoweński pisarz, dziennikarz i działacz polityczno-kulturalny.
Życiorys.
Miško Kranjec urodził się w 1908 r. w Velikiej Polanie, w Prekmurju. Pochodził z robotniczo-chłopskiej rodziny (ojciec Mihailj Kranjec, matka Maria Pücko) Dorastał w ubogim wiejskim środowisku. Uczył się w węgierskiej szkole podstawowej, ponieważ w tamtym okresie Prekmurje należało do Węgier. Po ukończeniu szkoły podstawowej, wyjechał do Lublany, aby dalej kontynuować swoją edukację. Dzięki talentowi i dobrym wynikom w nauce, Miško Kranjec otrzymał możliwość bezpłatnego kształcenia się w katolickiej szkole w Lublanie. W tym czasie rozpoczął współpracę z młodzieżowym ruchem oporu, w wyniku, czego został wydalony ze szkoły. W roku 1930 ukończył klasyczne gimnazjum. Już w okresie gimnazjalnym rozpoczął pisać swoje pierwsze utwory, które zostały wydane w latach trzydziestych. Po maturze postanowił pójść na studia slawistyczne, ale w 1934 r. opuścił uczelnię i powrócił na Prekmurje. Poświęcił się swoim pasjom: pisaniu i dziennikarstwu. W krótkim czasie do jego zainteresowań dołączyła także polityka. Od 1934 do 1935 r. redagował gazetę Ljudska pravica, której siedziba znajdowała się w domu rodzinnym pisarza. W czasie okupacji około roku 1941 był w organizacji NOB (oporu konspiracyjnego) w Prekmurju. W 1944 roku przeszedł do partyzantki. Po wojnie pełnił wiele ważnych funkcji: m.in. piastował urząd posła. Oprócz pisania zajmował się w tym czasie dziennikarstwem i redagowaniem, gdyż pracował jako dyrektor wydawnictwa Cankarjeva založba oraz Instytut Książki Słoweńskiej (Slovenski knjižni zavod) Przez kilka lat był także redaktorem wydawnictwa Prešernova družba, z którym był bardzo związany. Od roku 1953 był członkiem Słoweńskiej Akademii Nauki i Sztuki.
Wraz z ukazaniem się w latach trzydziestych pierwszych jego nowel, opowiadań i powieści, stał się największym przedstawicielem słoweńskiego realizmu. W swoich utworach najczęściej ukazuje ubogie życie mieszkańców prekmurskich wsi pod rządami hrabiów węgierskich, losu ludzi w dobie bolszewickiej rewolucji na terenach perkmurskich, reformy agrarnej i zesłańców z okresu obu wojen światowych ("Os življenja"; "Strici so mi povedali") Spora część utworów literackich obejmuje tematykę z okresu powojennego. Autor bardzo często powraca do swoich lat dziecięcych i okresu dojrzewania. ("Imel sem jih rad"; "Mladost v močvirju") Miško Kranjec jest jednym z najważniejszych pisarzy socjalnego realizmu i pierwszym pisarzem, który włączył do słoweńskiej literatury prekmurski świat.
W jego dorobku literackim można również odnaleźć kilka książek autobiograficznych ("Mladost v močvirju" i "Strici so mi povedali"), szkice literackie, opowiadania poruszające problemy socjalne, nowele i powieści o tematyce chłopskiej z obszarów Prekmurja. Utwory te tworzą swoistą całość.

</doc>
<doc id="1350133" url="https://pl.wikipedia.org/wiki?curid=1350133" title="Podbory Skawińskie">
Podbory Skawińskie

Podbory Skawińskie – stacja kolejowa w Borku Szlacheckim, w gminie Skawina, sąsiadującego z dzielnicą Podbory w Skawinie, w województwie małopolskim, w powiecie krakowskim.
Podbory Skawińskie to przelotowa stacja, zbudowana w latach pięćdziesiątych XX w. Celem budowy stacji była obsługa Elektrowni Skawina, z której wyprowadzono bocznicę. Bocznica ta istnieje do dziś i jest dość intensywnie użytkowana. Sama stacja posiada 6 torów głównych oraz jeden tor boczny, zabezpieczony wykolejnicami z obydwu stron. Wjazd z bocznicy na stację zabezpieczony jest tarczą manewrową oraz żeberkiem ochronnym, tarczami zabezpieczono również przejazd kolejowy przed stacją od strony Skawiny. Od strony Spytkowic znajduje się ponadto żeberko wyciągowe z semaforem zaporowym. Ruch pociągów na stacji prowadzony jest przez nastawnię "PS", która posiada urządzenia przekaźnikowe z sygnalizacją świetlną. Od strony Spytkowic znajduje się również posterunek stwierdzający koniec pociągu oraz obsługujący przejazd kolejowy. Z nastawni dysponującej również obsługuje się rogatki na przejeździe.
Szybka Kolej Aglomeracyjna.
Podbory Skawińskie zostały ujęte w planach Szybkiej Kolei Aglomeracyjnej w Aglomeracji Krakowa w ramach linii SKA na trasie:
Podczas modernizacji stacji przebudowano perony oraz wybudowano przejście podziemne pomiędzy nimi. Perony są dostosowane do potrzeb osób niepełnosprawnych.

</doc>
<doc id="1350136" url="https://pl.wikipedia.org/wiki?curid=1350136" title="Choroba Muro">
Choroba Muro



</doc>
<doc id="1350137" url="https://pl.wikipedia.org/wiki?curid=1350137" title="Zelczyna (przystanek kolejowy)">
Zelczyna (przystanek kolejowy)

Zelczyna – przystanek kolejowy w Zelczynie, w województwie małopolskim, w powiecie krakowskim.

</doc>
<doc id="1350138" url="https://pl.wikipedia.org/wiki?curid=1350138" title="Biszpink">
Biszpink

Biszpink ("Bisping, Gallen") – polski herb szlachecki z indygenatu.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Według Adama Bonieckiego ("Herbarz polski"), herb przedstawia się następująco: 
W tarczy dzielonej w pas srebrno błękitnej, w polu górnym trzy winne szczepy z kiściami winogron skierowanymi ku górze, w dolnym gwiazda ośmioramienna złota. W klejnocie trzy pióra strusie, błękitne między białymi, otoczone wstążką błękitno-białą, na nich godła jak w tarczy, poniżej skrzydła orle błękitne. 
Boniecki opatrzył herb koroną baronowską, prawdopodobnie związaną z tytułem panów alodialnych dóbr Kreutzen w Westfalii. 
Według Ostrowskiego ("Księga herbowa rodów polskich") (za nim informację tę powtarza Tadeusz Gajl): 
Na tarczy dwudzielnej w pas w polu górnym srebrnym trzy winne szczepy rzędem, w polu dolnym błękitnym sześcioramienna gwiazda złota. W klejnocie nad hełmem w koronie trzy pióra strusie.
Niektóre źródła łączą obie wersje herbu.
Najwcześniejsze wzmianki.
Zatwierdzony indygenatem z 1583 Janowi Bisping.
Herbowni.
Herb ten, jako herb własny, przysługuje tylko jednej rodzinie herbownych:
Biszpink (Bisping, Bispink, Bisping von Gallen).

</doc>
<doc id="1350144" url="https://pl.wikipedia.org/wiki?curid=1350144" title="Wielkie Drogi (przystanek kolejowy)">
Wielkie Drogi (przystanek kolejowy)

Wielkie Drogi – przystanek kolejowy w Wielkich Drogach, w województwie małopolskim, w powiecie krakowskim.

</doc>
<doc id="1350146" url="https://pl.wikipedia.org/wiki?curid=1350146" title="Jaśkowice (przystanek kolejowy)">
Jaśkowice (przystanek kolejowy)

Jaśkowice – przystanek kolejowy w Jaśkowicach, w województwie małopolskim, w powiecie krakowskim.

</doc>
<doc id="1350147" url="https://pl.wikipedia.org/wiki?curid=1350147" title="Brachstedt">
Brachstedt

Brachstedt – dzielnica gminy Petersberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 dzielnica należała do powiatu Saal. Do 31 grudnia 2009 była to samodzielna gmina należąca do wspólnoty administracyjnej Götschetal-Petersberg.
Geografia.
Brachstedt położone jest ok. 10 km północny wschód od Halle (Saale).
W skład obszaru dzielnicy wchodzą:

</doc>
<doc id="1350148" url="https://pl.wikipedia.org/wiki?curid=1350148" title="Brzeźnica (stacja kolejowa w województwie małopolskim)">
Brzeźnica (stacja kolejowa w województwie małopolskim)

Brzeźnica – stacja kolejowa w Brzeźnicy, w województwie małopolskim, w powiecie wadowickim.

</doc>
<doc id="1350149" url="https://pl.wikipedia.org/wiki?curid=1350149" title="Ateizm państwowy">
Ateizm państwowy

Ateizm państwowy – oficjalne promowanie ateizmu przez władze państwowe, często połączone z czynną walką z praktykami religijnymi i samą religią. Ateizm państwowy został wprowadzony w krajach komunistycznych, takich jak ZSRR, Albania, Chińska Republika Ludowa, Korea Północna, Kambodża, Mongolia i Kuba. Władze tych krajów postrzegały lub postrzegają ateizm jako nierozerwalną część komunistycznej ideologii materialistycznej. Próby promowania ateizmu i zwalczania religii podejmowano również w czasie rewolucji francuskiej i w rewolucyjnym Meksyku. Konsekwencje ateizmu państwowego przejawiały się czynną i najczęściej brutalną wrogością wobec religii, prześladowaniem instytucji religijnych, przywódców i wyznawców. Długą historię związaną z ateizmem zaprowadzanym przez państwo miał Związek Radziecki ("gosateizm", czyli wyraz „ateizm państwowy” po rosyjsku), gdzie nazywano go naukowym ateizmem. Praktyka ta była szczególnie nasilona w okresie stalinizmu. ZSRR narzucał ateizm państwowy w szerokim obszarze swoich wpływów (bloku wschodnim), wliczając w to miejsca takie jak Azja Centralna.
Jedynym krajem, który oficjalnie zakazał praktyk religijnych była Albania pod rządami Envera Hodży. Państwo promowało ateizm i zwalczało religie także w okresie PRL-u.
Rewolucja francuska.
W czasie rewolucji francuskiej część jej uczestników uważało, że nowa Francja powinna być państwem ateistycznym. Był to efekt poglądów krytycznych wobec religii, w szczególności chrześcijaństwa. Zdaniem niektórych rewolucjonistów, takich jak Anacharsis Cloots, wiara była reliktem starych czasów i wobec rozwoju nauki przestała być potrzebna. Innym zwolennikiem ateizmu i walki z religią był radykalny działacz rewolucyjny Jacques-René Hébert. Był on jednym z promotorów ateistycznego Kultu Rozumu. W wyniku między innymi jego działalności kult ten został ogłoszony przez rząd republikański oficjalnym wyznaniem państwowym. Później jednak wycofano się z tego i za obowiązujący uznano deistyczny Kult Istoty Najwyższej, czym odżegnano się od ateizmu państwowego. Jednak po upadku Robespierre’a nastąpił powrót do „religii cywilnej”, co według jednego z komisarzy Dyrektoriatu oznaczało, że prawo jest religią cywilną. W 1795 roku Boissy D’Anglas stwierdził, że religia powinna zniknąć, gdyż ogłupia ludzi. Od 1797 roku dechrystianizacja przeprowadzana była administracyjnie. Według profesora Jean de Viguerie w 1799 roku we Francji istniała już tylko „religia świecka”, w której panował kult narodu, prawa, wolności, natury, rozumu i innych abstrakcji, które stały się bożyszczami.
W czasie rewolucji przeprowadzono zakrojoną na szeroką skalę kampanię, której celem była dechrystianizacja. Przejawiała się ona w usuwaniu i niszczeniu obiektów kultu, próbie podporządkowania kleru władzy, zamykaniu kościołów lub zamienianiu ich na Świątynie Rozumu. Działania te doprowadziły do reakcji ze strony katolików i rojalistów, których najbardziej znanym wystąpieniem była rewolta w Wandei. Zdaniem części historyków tłumienie tego buntu przez siły republikańskie było pierwszym ludobójstwem w nowożytnej historii. Są jednak historycy, którzy odrzucają taką interpretację faktów.
Próba przymusowej ateizacji Francji trwała przez całą rewolucję francuską z wyjątkiem krótkiego okresu Kultu Istoty Najwyższej, proces ten jest uważany za ważny ze względu na wpływ jaki miał na późniejszych zwolenników i ideologów ateizmu. Chodzi tu między innymi o Ludwiga Feuerbacha, którego poglądami inspirowali się Marks, Engels i Freud.
Religia w krajach socjalistycznych.
Władze komunistyczne określały lojalność wobec państwa w sposób, który życie religijne mógł ograniczać bądź go zakazywać. Wierni uznawali władze, które były niezależne od władz państwowych, co było naturalnym pretekstem do zakazywania praktyk i tłumienia religii. Reżim mógł np. twierdzić, że żydzi są lojalni wobec Izraela, katolicy – Watykanu, buddyści w Tybecie – wobec Dalajlamy, i do tak postawionej tezy dobierać odpowiednie zarzuty dotyczące podburzania obywateli wobec władzy. Dodatkowo konflikt zaostrzał fakt nierzadkiej sprzeczności zasad wiary z reżimowymi regulacjami prawnymi.
Komunistyczna Albania.
Albania pod rządami Envera Hodży zdeklarowała się jako państwo ateistyczne i była nim w latach 1967–1991. Tendencje reżimu do narzucenia ateizmu przybrały formy ekstremalne, z racji tego że religie identyfikowane były jako import obcej kultury i całkowicie zakazane. Polityka ta była zasadniczo stosowana i obejmowała obszar obecnego państwa albańskiego, prowadząc ku społeczeństwu w którym większość stanowią ludzie nie identyfikujący się z żadną religią.
Reforma rolna z sierpnia 1945 r. znacjonalizowała większość własności należącej do instytucji religijnych, wliczając w to posiadłości monasterów, klasztorów i diecezji. Do maja 1967 r. instytucje religijne zrzekły się wszystkich 2169 kościołów, meczetów i kapliczek. Wiele z nich zamieniono na młodzieżowe domy kultury. Wielu muzułmańskich imamów oraz duchownych obrządku wschodniego wyparło się swojej „pasożytniczej” przeszłości. Uwięziono co najmniej 200 kleryków różnych wyznań, podczas gdy pozostałych zmuszono do szukania pracy w rolnictwie lub przemyśle. Miesięcznik literacki "Nëndori", relacjonując jedno z wydarzeń donosił, iż młodzież stworzyła „pierwszy ateistyczny naród na świecie”. Od 1967 r. do końca istnienia komunizmu w Albanii praktyki religijne były zakazane, a kraj oficjalnie proklamował ateizm, czyniąc tym samym precedens w historii. Albańczycy dorastający w tym okresie nigdy nie byli nauczani religii i jako dorośli zostali agnostykami lub ateistami.
Jako nietknięte represjami pozostawiono stare, wiejskie, nieinstytucjonalne praktyki pogańskie, które państwo identyfikowało z kulturą narodową. W rezultacie, obecne państwo albańskie przywróciło do życia niektóre pogańskie święta, takie jak np. księżycowe Święto Wiosny (alb. "Dita e Verës"), obchodzone 14 marca w mieście Elbasan, będące jednocześnie świętem państwowym.
Związek Socjalistycznych Republik Radzieckich.
Ateizm państwowy, znany był w ZSRR jako "gosateizm" i opierał się na ideologii marksizmu-leninizmu. Przez analogię do pojęcia „naukowy komunizm” ukuty został termin „naukowy ateizm” (), który był wykładany jako przedmiot akademicki na uczelniach ZSRR. Teoretyczną podstawą naukowego komunizmu stała się filozofia marksistowsko-leninowska. Włodzimierz Lenin, twórca państwa radzieckiego, twierdził:
Marksizm-leninizm konsekwentnie opowiadał się za kontrolą, ograniczaniem i ostateczną eliminacją wierzeń religijnych. W ciągu roku od wybuchu rewolucji państwo znacjonalizowało cały majątek kościelny, wliczając w to także kościoły. W latach 1922–1926 podobny los podzieliło 28 prawosławnych Cerkwi. Komuniści zabili ponad 1200 księży, znacznie większą liczbę postawiono w stan oskarżenia.
W latach 20. i 30. XX w. organizacje takie jak Związek Wojujących Bezbożników (ros. "Союз воинствующих безбожников") wyśmiewały religię i prześladowały wierzących. Ateizm był propagowany w szkołach, w środkach masowego przekazu oraz organizacjach komunistycznych, takich jak np. Pionierzy. Choć Lenin wprowadził w ZSRR kalendarz gregoriański, to kolejne starania w kierunku zwiększenia wydajności pracy, wraz z reorganizacją tygodnia i wprowadzeniem sowieckiego kalendarza rewolucyjnego, miały ten efekt uboczny, że „wolne rzadko wypadało w niedzielę”.
Chociaż prześladowano wszystkie religie, to starania reżimu aby wykorzenić je całkowicie różniły się jeżeli chodzi o okresy, a także tym, którego wyznania konkretnie dotyczyły. Polityka taka skutkowała stałym wzrostem wpływów władzy w społeczeństwie. Ponadto prześladowania miały różne natężenie jeśli chodzi o narodowość.
Zamknięto większość seminariów, zakazano publikacji o charakterze religijnym. Rosyjska Cerkiew Prawosławna, która przed I wojną światową miała 54 000 parafii, do 1940 r. zredukowana została do 500.
Chińska Republika Ludowa.
Powstała w 1949 r. Chińska Republika Ludowa od początku swojego istnienia utrzymywała wrogi stosunek do religii. Była ona postrzegana jako symbol feudalizmu i obcego kolonializmu. Miejsca kultu, wliczając w to świątynie, meczety i kościoły zamieniono na obiekty użytku świeckiego.
Władze komunistycznych Chin, opierając się na krytycznych ocenach instytucji religijnych Lenina czy Mao Zedonga, zniechęcały swoich obywateli do religii i praktyk religijnych. Określano je mianem przesądów i zacofania. W okresie rewolucji kulturalnej religia została potępiona jako feudalistyczna, a tysiące obiektów sakralnych zniszczono, ograbiono i zdewastowano.
Wraz z końcem Rewolucji kulturalnej, w późnych latach 70. nastawienie to uległo znacznemu złagodzeniu. Konstytucja ChRL z 1978 r. gwarantuje „wolność wyznania” z szeregiem restrykcji. Od początku lat 90. funkcjonuje program masowej odbudowy zniszczonych podczas Rewolucji taoistycznych i buddyjskich świątyń.
Partia Komunistyczna stoi na stanowisku, że wierzenia religijne i członkostwo w partii są kwestiami nie do pogodzenia. Członkostwo partyjne jest konieczne do objęcia wielu wyższych stanowisk i urzędów. Właśnie to, pośród innych oficjalnych nieżyczliwości władzy wobec religii, powoduje że liczba wyznawców jest trudna do rzetelnego oszacowania. Państwo uznaje pięć religii: buddyzm, taoizm, islam, katolicyzm, protestantyzm. Większość Chińczyków deklaruje brak przynależności do jakiejkolwiek z nich, jakkolwiek jednak liczba ludzi zaangażowanych w kultywowanie tradycji ludowych i niereligijnych wierzeń, takich jak tradycje starożytne czy feng shui, liczy się w setkach milionów. Ludzie gromadzą się nieformalnie wokół lokalnych świątyń i nieoficjalnych kościołów w domach.
Według corocznego raportu pt. „Wolność Religijna na Świecie”, opublikowanego przez Departament Stanu Stanów Zjednoczonych w 2007 r., oraz innych amerykańskich dokumentów rządowych, w Chinach było:
Statystyki te mogą być jednak mylące ze względu na obecność w nich buddyzmu i taoizmu. Tradycyjne chińskie systemy wierzeń są bowiem mieszanką konfucjanizmu, buddyzmu oraz taoizmu, a osoby z nimi się utożsamiające niekoniecznie określają siebie mianem buddysty czy taoisty, pomimo iż uczęszczają nawet do miejsc kultu tych religii.
Kambodża pod rządami Czerwonych Khmerów.
Pol Pot zakazał buddystom praktyk religijnych: mnisi nie mogli ubierać się w tradycyjne stroje; miejsca kultu oraz artefakty, wliczając w to statuy Buddy, niszczono. Ludzi modlących się lub w inny sposób okazujących swoją religijność często zabijano. Przeprowadzono egzekucje 25 tys. spośród 65 tys. mnichów buddyjskich, a po całym okresie rządu Czerwonych Khmerów niecały 1000 mnichów pozostał przy życiu i zdecydował się powrócić do świątyń. W podobny sposób Czerwoni Khmerzy prześladowali wspólnoty chrześcijańskie oraz muzułmańskie. Rzymskokatolicka katedra w Phnom Penh została zrównana z ziemią. Muzułmanów zmuszano do jedzenia wieprzowiny, co jest sprzeczne z zasadami tej religii. Wielu, z tych którzy odmówili zabito. Duchownych muzułmańskich także wymordowano. W latach 1975–1979 ryzyko śmierci wynosiło dla statystycznego muzułmanina 13,3%, dla buddysty 9,5%, chrześcijanina 5,5%, a dla przedstawicieli innych religii 6,7%. Z 700 tys. Czamów, w większości wyznawców islamu, po 1979 pozostało 200 tys. Spośród 61 tys. chrześcijan, w 95% Wietnamczyków, po 1979 pozostało mniej niż 10 tys. wyznawców.
III Rzesza – Kraj Warty.
Ponieważ konkordat obowiązujący na terenie III Rzeszy nie dotyczył terenów podbitych, naziści próbowali zamienić Kraj Warty w ateistyczny region. Akcji towarzyszyła intensywna germanizacja, po wkroczeniu wojsk niemieckich pierwszymi aresztowanymi byli duchowni katoliccy uczestniczący w powstaniu wielkopolskim. Zamykano kościoły, zabraniano odprawiać nabożeństwa i śpiewać religijne pieśni. Grabiono kościoły, przetapiano monstrancje oraz kielichy, niszczono symbole religijne, a z szat liturgicznych szyto teatralne kostiumy. Zniszczenia były tak poważne, że nie było słychać dzwonów, gdyż wszystkie zostały wywiezione, nie oszczędzano także seminaryjnych bibliotek. Chrzty odbywały się w domu, komunie do chorego ksiądz musiał zanosić w cywilnym ubraniu, Niemcy nie mogli chodzić do polskich kościołów i na odwrót.
W diecezji poznańskiej zginęło 31% księży, we wrocławskiej 49,2%, a w łódzkiej 36,8%. 1773 księży wywieziono do obozu koncentracyjnego w Dachau, gdzie 863 zginęło śmiercią męczeńską. Księżom odbierano przedmioty kultu religijnego i zakazano odprawiać msze. Za poruszanie ustami podczas pracy, co dla nazistów oznaczało modlitwę, często katowano na śmierć.

</doc>
<doc id="1350152" url="https://pl.wikipedia.org/wiki?curid=1350152" title="Krosigk">
Krosigk

Krosigk – dzielnica gminy Petersberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 grudnia 2009 była to samodzielna gmina wchodząca w skład wspólnoty administracyjnej Götschetal-Petersberg.
Geografia.
Krosigk położony jest ok. 15 km na północ od Halle (Saale).

</doc>
<doc id="1350153" url="https://pl.wikipedia.org/wiki?curid=1350153" title="Półwieś (przystanek kolejowy)">
Półwieś (przystanek kolejowy)

Półwieś – przystanek kolejowy w Półwsi, w województwie małopolskim, w powiecie wadowickim. Kasa biletowa zamknięta w 2009 roku.

</doc>
<doc id="1350156" url="https://pl.wikipedia.org/wiki?curid=1350156" title="Systems in Blue">
Systems in Blue

Systems in Blue – projekt muzyczny, zapoczątkowany w 2003 roku przez Thomasa Widrata oraz muzyków sesyjnych Dietera Bohlena, śpiewających chórki oraz nagrywających większość partii instrumentalnych w Modern Talking i Blue System.

</doc>
<doc id="1350157" url="https://pl.wikipedia.org/wiki?curid=1350157" title="Ryczów (przystanek kolejowy)">
Ryczów (przystanek kolejowy)

Ryczów – przystanek kolejowy w Ryczowie, w województwie małopolskim, w powiecie wadowickim.

</doc>
<doc id="1350159" url="https://pl.wikipedia.org/wiki?curid=1350159" title="Spytkowice Kępki">
Spytkowice Kępki

Spytkowice Kępki – przystanek kolejowy w Spytkowicach, w województwie małopolskim, w powiecie wadowickim.

</doc>
<doc id="1350160" url="https://pl.wikipedia.org/wiki?curid=1350160" title="Bałtycki Teatr Dramatyczny im. Juliusza Słowackiego w Koszalinie">
Bałtycki Teatr Dramatyczny im. Juliusza Słowackiego w Koszalinie

Bałtycki Teatr Dramatyczny im. Juliusza Słowackiego w Koszalinie – samorządowa instytucja kultury, prowadząca i rozwijająca sztukę widowiskową w Koszalinie. 
Podstawowym zadaniem teatru jest przygotowywanie i wystawianie utworów dramatycznych z narodowego i światowego repertuaru. Celem teatru jest tworzenie, upowszechnianie i ochrona dóbr kultury, a zwłaszcza sztuki teatralnej i dyscyplin artystycznych tworzących teatr. Organizatorem Bałtyckiego Teatru Dramatycznego jest miasto Koszalin.
W teatrze występuje ok. 30 aktorów. Siedzibą teatru jest budynek przy Placu Teatralnym 1. Dyrektorem naczelnym teatru jest Zdzisław Derebecki.
Bałtycki Teatr Dramatyczny w Koszalinie dysponuje trzema scenami :
Historia.
Teatr powstał 1 listopada 1953 r. na podstawie zarządzenia Ministra Kultury i Sztuki. Była to pierwsza w Polsce scena oparta na budżecie Wojewódzkiej Rady Narodowej. Innowacja polegała na tym, że wszystkie inne teatry zawodowe były wtedy państwowe i podlegały bezpośrednio Centralnemu Zarządowi Teatrów.
Pierwszy sezon artystyczny rozpoczął się "Ślubami panieńskimi" Aleksandra Fredry. Premiera odbyła się 16 stycznia 1954 roku w budynku Wojewódzkiego Domu Kultury, od którego teatr wynajął scenę na okoliczność premiery.
W okresie dyrekcji Tadeusza Aleksandrowicza teatr otrzymał także długo oczekiwaną siedzibę. Był to gmach dawnego kościoła ewangelickiego, wybudowanego w 1906 r., który został wyremontowany i specjalnie przygotowany na potrzeby teatru. 12 kwietnia 1958 roku odbyła się tam uroczysta premiera "Fantazego" Juliusza Słowackiego. Wybór tego dramatu nie był przypadkowy. Odtąd koszaliński teatr nosi imię polskiego wieszcza.

</doc>
<doc id="1350161" url="https://pl.wikipedia.org/wiki?curid=1350161" title="Czyczyklija">
Czyczyklija

Czyczyklija () – okresowa rzeka na Ukrainie, prawy dopływ Bohu.
Płynie przez Nizinę Czarnomorską, jej długość wynosi 156 km, a powierzchnia dorzecza 2120 km². Zasilanie głównie śniegowe (wiosną spływa 75% rocznego spływu), na 7-8 miesięcy w roku wysycha prawie całkowicie.

</doc>
<doc id="1350164" url="https://pl.wikipedia.org/wiki?curid=1350164" title="Pont Saint-Michel">
Pont Saint-Michel

Pont Saint-Michel (Św. Michała) – most łączący lewy brzeg Sekwany z Île de la Cité z 1857.
Historia.
Pierwszy most na tym miejscu został wybudowany w 1378 roku z polecenia paryskiego parlamentu, ze składek mieszczan i przy pomocy finansowej króla. Patronem mostu został św. Michał z racji bliskości kaplicy pod jego wezwaniem (dziś wchodzi ona w skład kompleksu Pałacu Sprawiedliwości). Początkowo paryżanie określali go jednak po prostu jako "Pont-Neuf" (nie należy mylić z dzisiejszym Pont Neuf). Wkrótce po zakończeniu prac budowlanych na moście swoje domy i stragany zaczęli budować kupcy.
W 1407 roku, w czasie wyjątkowo ostrej zimy, dużych rozmiarów bryła lodu uderzyła w most, powodując uszkodzenie jego konstrukcji i w konsekwencji zawalenie się razem z wybudowanymi na nim gmachami. Most odbudowano z drewna, jednak ten materiał okazał się zbyt nietrwały i już w 1444 roku konieczna była nowa zbiórka pieniędzy na budowę kamiennej przeprawy. Chociaż o wiele solidniejszy, i ten most w czasie wielkiej przebudowy Paryża został rozebrany i w roku 1857 zastąpiony konstrukcją opartą na trzech łukach według projektu de Lagalisserie′a i Vaudrey′ego. Na każdym z nich wyrzeźbiono inicjał Napoleona III.
W 1961 roku w okolicach mostu policja zaatakowała pokojową demonstrację algierską, zabijając kilkadziesiąt osób. Dziś na moście znajduje się tablica upamiętniająca ofiary.

</doc>
<doc id="1350165" url="https://pl.wikipedia.org/wiki?curid=1350165" title="Kütten">
Kütten

Kütten – dzielnica gminy Petersberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 grudnia 2009 była to samodzielna gmina wchodząca w skład wspólnoty administracyjnej Götschetal-Petersberg.
Geografia.
Kütten położone jest na północ od Halle (Saale).

</doc>
<doc id="1350166" url="https://pl.wikipedia.org/wiki?curid=1350166" title="Spytkowice (stacja kolejowa)">
Spytkowice (stacja kolejowa)

Spytkowice – stacja kolejowa w Spytkowicach, w województwie małopolskim, w powiecie wadowickim.

</doc>
<doc id="1350167" url="https://pl.wikipedia.org/wiki?curid=1350167" title="Stefan Suszyński">
Stefan Suszyński

Stefan Suszyński (ur. w majątku Bahrynów w powiecie orszańskim, zm. 23 grudnia 1941 w obozie pracy Dolinka k. Karagandy) – pułkownik kawalerii Armii Imperium Rosyjskiego oraz generał dywizji Wojska Polskiego. Odznaczony Orderem Virtuti Militari.
Życiorys.
Od 1894 w służbie wojskowej. Ukończył Oficerską Szkołę Kawalerii w Twerze i w 1905 Szkołę Wojskową w Petersburgu. Przeszedł kolejne szczeble dowódcze w jednostkach. Podczas I wojny światowej, w stopniu rotmistrza, dowodził szwadronem, pułkiem i brygadą kawalerii na froncie niemieckim. Pułkownik z 1916. Odznaczył się w walkach, za co był wyróżniany orderami.
W grudniu 1917 jako dowódca przystąpił do organizacji 2 pułku ułanów w I Korpusie Polskim w Rosji. W kwietniu 1918 objął dowództwo 1 pułku ułanów i sprawował je do lipca.
Od listopada 1918 w Wojsku Polskim, początkowo jako szef Sekcji Remontów Departamentu Organizacyjno Mobilizacyjnego Ministerstwa Spraw Wojskowych. Uczestniczył w wojnie polsko-bolszewickiej. 15 czerwca 1919 objął dowództwo V Brygady Jazdy. W kwietniu 1920 otrzymał nominację na stanowisko dowódcy VII Brygady Jazdy, na którym 1 maja 1920 został zatwierdzony w stopniu generała podporucznika z dn. 1 kwietnia 1920 roku. Od sierpnia do grudnia 1920 dowodził VIII Brygadą Jazdy. W styczniu 1921 został wyznaczony na stanowisko komendanta miasta stołecznego Warszawy (jego zastępcą był płk Stanisław Piotr Nowakowski). Równocześnie pełnił funkcję przewodniczącego komisji weryfikacyjnej dla oficerów korpusów wschodnich i byłej armii rosyjskiej. Był także członkiem Oficerskiego Trybunału Orzekającego. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919. 1 grudnia 1924 awansował na stopień generała dywizji ze starszeństwem z dniem 15 sierpnia 1924 i 12. lokatą w korpusie generałów. Podczas przewrotu majowego opowiedział się po stronie rządu i organizował w Warszawie opór przeciwko piłsudczykom. Fakt ten zadecydował o jego późniejszej, przedwczesnej dymisji. Z dniem 30 kwietnia 1927 został przeniesiony w stan spoczynku. Osiadł w Warszawie.
Po agresji Niemiec na Polskę we wrześniu 1939 wyruszył na wschód. 7 listopada 1939 w Wilnie został aresztowany przez NKWD. Był więziony w Białymstoku, Mińsku, Orszy i Witebsku, a następnie został przewieziony do łagru Dolinka, wchodzącego w skład Karłagu. W obozie pracował w cegielni. W sierpniu 1941 przebywał w szpitalu obozowym. 9 grudnia 1941 odwiedził go tam ppłk Henryk Jacyna z dowództwa PSZ w ZSRR. Dwa tygodnie później, 22/23 grudnia 1941 zmarł w szpitalu tamże. Został pochowany na cmentarzu położonym kilometr od Dolinki.

</doc>
<doc id="1350168" url="https://pl.wikipedia.org/wiki?curid=1350168" title="Polskie Radio Bis">
Polskie Radio Bis



</doc>
<doc id="1350170" url="https://pl.wikipedia.org/wiki?curid=1350170" title="Kodyma (rzeka)">
Kodyma (rzeka)

Kodyma () – rzeka płynąca na północy obwodu odeskiego Ukrainy, dopływ Bohu.
Jej źródła znajdują się w pobliżu miasta Kodyma, przepływa przez Bałtę.
Do 1793 r. wzdłuż rzeki przebiegała granica między Polską (województwo bracławskie) z jednej strony a Imperium Osmańskim z drugiej. Oddziela też Podole od Dzikich Pól (tur. Jedysanu).

</doc>
<doc id="1350171" url="https://pl.wikipedia.org/wiki?curid=1350171" title="Zator (przystanek kolejowy)">
Zator (przystanek kolejowy)

Zator – przystanek kolejowy w Zatorze, w województwie małopolskim, w powiecie oświęcimskim. Na stacji zatrzymują się sezonowe pociągi (w okresie wakacyjnym) Polregio w kierunku Krakowa, w celu dowozu osób do parku rozrywki Energylandia. Od 1 października 2022 roku w związku z uruchomieniem połączeń Kraków Główny – Przeciszów na przystanku zatrzymują się pociągi Kolei Małopolskich.

</doc>
<doc id="1350173" url="https://pl.wikipedia.org/wiki?curid=1350173" title="EC São Bento">
EC São Bento

Esporte Club São Bento - brazylijski klub piłkarski z siedzibą w mieście Sorocaba, leżącym w stanie São Paulo.
Historia.
Klub założony został 14 września 1913 roku pod początkową nazwą "Sorocaba Athletic Club". Stało się to tuż po epidemii żółtej febry, jaka dotknęła miasto Sorocaba. Założycielami klubu byli pracownicy miejscowej wytwórni rzędów końskich.
Klub zmienił nazwę na "Esporte Clube São Bento" 14 października 1914. Nowa nazwa została nadana na cześć Świętego Benedykta, gdyż klub swoje pierwsze mecze rozgrywał w pobliżu miejscowego klasztoru Świętego Benedykta.
W 1953 "São Bento" stał się piłkarskim klubem zawodowym. Swój pierwszy mecz jako klub zawodowy rozegrał 10 czerwca w ramach drugiej ligi stanowej z zespołem Ferroviária z miasta Botucatu, wygrywając 4:2.
W 1962 "São Bento" wygrał drugą ligę stanową pokonując w finale klub América São José do Rio Preto.
W 1979 "São Bento" przystąpił do rozgrywek I ligi brazylijskiej (Campeonato Brasileiro Série A), gdzie dotarł do trzeciego etapu, plasujac się ostatecznie na wysokim 15 miejscu.
W 2001 klub zdobył mistrzostwo III ligi stanowej, wyprzedziwszy o 4 punkty drugi w tabeli klub Atlético Sorocaba.
W 2002 "São Bento" odniósł swój największy sukces, zdobywając Puchar stanu São Paulo. W finale pokonał zespół Jaboticabal.

</doc>
<doc id="1350174" url="https://pl.wikipedia.org/wiki?curid=1350174" title="Przeciszów (przystanek kolejowy)">
Przeciszów (przystanek kolejowy)

Przeciszów – przystanek kolejowy w Przeciszowie, w województwie małopolskim, w powiecie oświęcimskim.

</doc>
<doc id="1350175" url="https://pl.wikipedia.org/wiki?curid=1350175" title="Esporte Club São Bento">
Esporte Club São Bento



</doc>
<doc id="1350177" url="https://pl.wikipedia.org/wiki?curid=1350177" title="Esporte Clube São Bento">
Esporte Clube São Bento



</doc>
<doc id="1350180" url="https://pl.wikipedia.org/wiki?curid=1350180" title="Sao Bento Sorocaba">
Sao Bento Sorocaba



</doc>
<doc id="1350182" url="https://pl.wikipedia.org/wiki?curid=1350182" title="Sony Ericsson W960">
Sony Ericsson W960



</doc>
<doc id="1350183" url="https://pl.wikipedia.org/wiki?curid=1350183" title="Włosienica (przystanek kolejowy)">
Włosienica (przystanek kolejowy)

Włosienica – przystanek kolejowy w sołectwie Włosienica gminy Oświęcim, w województwie małopolskim, w powiecie oświęcimskim.

</doc>
<doc id="1350184" url="https://pl.wikipedia.org/wiki?curid=1350184" title="Morl">
Morl

Morl – dzielnica gminy Petersberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 grudnia 2009 była to samodzielna gmina wchodząca w skład wspólnoty administracyjnej Götschetal-Petersberg.
Geografia.
Morl leży na północ od Halle (Saale), przy drodze krajowej B6.
W skład dzielnicy wchodzą:

</doc>
<doc id="1350185" url="https://pl.wikipedia.org/wiki?curid=1350185" title="W 80 dni dookoła świata (film 1956)">
W 80 dni dookoła świata (film 1956)

W 80 dni dookoła świata (ang. "Around the World in 80 Days") − amerykański film przygodowy z 1956 roku w reżyserii Michaela Andersona.
Adaptacja książki "W 80 dni dookoła świata" autorstwa Juliusza Verne’a. Obraz nagrodzony pięcioma Oscarami (w tym dla Najlepszego Filmu Roku) oraz Złotym Globem dla Najlepszego filmu dramatycznego.
Fabuła.
Rok 1872. Phileas Fogg (David Niven), zakłada się o 20 000 funtów z kilkoma członkami stowarzyszenia „London Reform Club”, twierdząc że jest on w stanie okrążyć Ziemię w ciągu osiemdziesięciu dni. Wspólnie z jego zaradnym służącym Passepartoutem (Cantinflas), Fogg wyrusza z Paryża balonem w wielką podróż. W międzyczasie wzrasta podejrzenie, że podróżnik ukradł 20 000 funtów z Bank of England. Skrupulatny inspektor Fix (Robert Newton) wysłany zostaje przez prezydenta banku (Robert Morley), by ściągnął Fogga w celu osądzenia go. Fogg zatrzymuje się w Hiszpanii, gdzie Passepartout angażuje się w walkę byków. Natomiast w Indiach Fogg i Passepartout ratują przed śmiercią młodą owdowiałą księżniczkę Audę (Shirley MacLaine), której wybranek był radżą. Trójka odwiedza jeszcze Hongkong, Japonię, San Francisco, oraz Dziki Zachód. Raptem kilka godzin przed wygraną zakładu, Fogg zostaje aresztowany przez inspektora Fixa. Mimo że bohater zostaje uniewinniony z zarzutów, wszystko przegrywa, prócz czarującej Audy. Pojawia się jednak szansa na ocalenie, kiedy Passepartout odkrywa, że dzięki przeprawie przez linię zmiany daty, nadal jest czas na to by zakład padł łupem Fogga.

</doc>
<doc id="1350189" url="https://pl.wikipedia.org/wiki?curid=1350189" title="Jałpuh (rzeka)">
Jałpuh (rzeka)

Jałpuh, Jałpuch ( "Jałpuh" lub "Jałpuch", "Jałpug", ) – rzeka w Mołdawii i na Ukrainie, w południowej Besarabii.
Długość rzeki wynosi 140 km, wielkość dorzecza 3280 km². Płynie przez Wyżynę Besarabską i Nizinę Czarnomorską, wpada do jeziora Jałpuh.
Nad rzeką leży miasto Komrat, stolica autonomicznej Gagauzji.

</doc>
<doc id="1350190" url="https://pl.wikipedia.org/wiki?curid=1350190" title="Jałpuch">
Jałpuch



</doc>
<doc id="1350195" url="https://pl.wikipedia.org/wiki?curid=1350195" title="Yōko Ishida">
Yōko Ishida

 – japońska piosenkarka śpiewająca głównie w anime. Jej piosenki można usłyszeć w takich anime jak: "Oh! My Goddess!", "Ai yori aoshi" oraz "Czarodziejka z Księżyca".
Debiut.
Debiutowała w roku 1993 z piosenką "Otome no Policy" endingiem do anime "Sailor Moon R". Znana jest również jej piosenka "Ai no senshi", wykorzystana na ścieżce dźwiękowej do "Sailor Moon" R i S.
Przypisy.
 

</doc>
<doc id="1350199" url="https://pl.wikipedia.org/wiki?curid=1350199" title="Ostrau (Petersberg)">
Ostrau (Petersberg)

Ostrau – dzielnica gminy Petersberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 grudnia 2009 była to samodzielna gmina wchodząca w skład wspólnoty administracyjnej Götschetal-Petersberg.
Geografia.
Ostrau leży ok. 15 km na północ od Halle (Saale).

</doc>
<doc id="1350200" url="https://pl.wikipedia.org/wiki?curid=1350200" title="Tylihuł">
Tylihuł

Tylihuł () – rzeka na południowej Ukrainie, płynie przez Wyżynę Podolską i Nizinę Czarnomorską.
Długość rzeki wynosi 168 km, a powierzchnia dorzecza 3550 km², uchodzi do Limanu Tylihulskiego. Zasilanie głównie śniegowe, w lecie czasami wysycha. Jest wykorzystywana do nawadniania.

</doc>
<doc id="1350201" url="https://pl.wikipedia.org/wiki?curid=1350201" title="Fort Ordona">
Fort Ordona



</doc>
<doc id="1350202" url="https://pl.wikipedia.org/wiki?curid=1350202" title="Czepiak czarny">
Czepiak czarny

Czepiak czarny ("Ateles paniscus") – gatunek ssaka naczelnego z podrodziny czepiaków (Atelinae) w obrębie rodziny czepiakowatych (Atelidae).
Zasięg występowania.
Czepiak czarny występuje w Gujanie (na wschód od rzeki Essequibo, ale z wyłączeniem nizinnych równin przybrzeżnych) i północno-wschodniej Brazylii w stanach Amazonas, Pará i Amapá; występowanie na zachód od Essequibo i w Wenezueli wątpliwe.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia paniscus". Jako miejsce typowe odłowu holotypu wskazał Amerykę Południową (), ograniczone do Gujany Francuskiej. 
Granica występowania między "A. paniscus" a "A. belzebuth" to rzeka Rio Branco w Roraimie w północnej Brazylii. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 42–66 cm, samców 51,5–58 cm, długość ogona samic 64–93 cm, samców 72–85,2 cm; masa ciała samic średnio 8,4 kg (n = 42), samców 9,1 kg (n = 20). Długie ręce których dłoń ma cztery długie, nieowłosione palce i krótki kciuk. Rąk używa głównie do mocnego przytrzymywania się przy skakaniu z gałęzi na gałąź, rzadziej do chwytania przedmiotów. Ogon używa jako dodatkowej kończyny. Czubek ogona jest nieowłosiony i małpa wykorzystuje go do zbierania małych przedmiotów lub kawałków pożywienia. Stopy tak samo jak ręce mają bardzo długie palce. Długie stopy pomagają utrzymać równowagę, przy poruszaniu się.
Tryb życia.
Czepiak czarny ma wyjątkowo długie kończyny i ogon. Jeśli tylko może wspina się w koronach drzew na wszystkich czterech kończynach. Tam, gdzie drzewa są bardziej oddalone od siebie, skacze z jednego na drugie. Budowa stawów ramieniowych umożliwia mu osiąganie dużej prędkości przy przeskakiwaniu z drzewa na drzewo. Rzadko spotyka się go na ziemi. Kiedy jednak się na niej znajdzie ogon trzyma wyprostowany, wzdłuż pleców.
Czepiak czarny żyje w luźno powiązanych stadach. Ich wielkość uzależniona jest od lokalnych warunków. Przeciętnie na 1 km² żyje 12 czepiaków, lecz gdy na terenie jest nadmiar pożywienia ich liczba może wynieść nawet 100 zwierząt.
Pomiędzy dorosłymi samcami w stadzie obowiązuje hierarchia, dzięki czemu mogą obejść się bez kłótni - najsilniejszy samiec kieruje stadem, strzeże go i zapewnia pożywienie. 
Czepiaki są zwierzętami dziennymi. O zmroku cała grupa idzie spać. Zwierzęta śpią przytulone z ogonem okręconym wokół szyi. Ogon jest na końcu nie owłosiony i wyposażony w odpowiednik linii papilarnych.
Rozmnażanie.
Czepiak czarny nie ma określonej pory godowej. Czepiaki dojrzewają dość późno - samce w 5 roku życia, samice w 4. Od tego czasu samice regularnie mają ruję co 24-27 dni. Parzą się wówczas z dowolnym samcem ze swojego stada. Samce kopulują z wieloma samicami - nie tworzą trwałych związków.
Młode rodzi się po 30 tygodniowej ciąży. Waży przy porodzie 600 g. Pierwsze cztery miesiące spędza trzymając się brzucha matki. Później przechodzi na jej grzbiet, gdzie owija swój ogon wokół ogona matki. Nawet gdy młode jest już duże nie oddala się od matki na większą odległość. Tak długi okres opieki sprawia, że czepiaki dożywają dorosłości. Matka podczas opieki nad dzieckiem nie parzy się, co sprawia, że rozrodczość czepiaków jest niska - matka rodzi jedno dziecko średnio co trzy lata. 
Pożywienie.
Co rano stado czepiaków dzieli się na 2-3 małe grupy, które wyruszają na żer. W trakcie polowania zwierzęta utrzymują ze sobą kontakt za pomocą głośnych dźwięków, przypominających rżenie konia. Czepiaki jedzą głównie owoce i orzechy, ale mogą też zjadać liście, pąki kwiatów, ptasie jaja, owady i pająki. Owoce stanowią ich główne źródło pożywienia. Podczas jedzenia czepiak zwisa często na jednej nodze lub ogonie. 
Czepiak czarny i ludzie.
Na większości terytorium, gdzie żyją, człowiek poluje na nie. Jest to dość duże i głośne zwierzę, dlatego myśliwemu nie sprawia trudności jego odnalezienie. Zwierzę to dojrzewa dość późno, co grozi wytępieniem czepiaków, co w wielu miejscach już nastąpiło.

</doc>
<doc id="1350208" url="https://pl.wikipedia.org/wiki?curid=1350208" title="Stanisław Kaliszek">
Stanisław Kaliszek

Stanisław Zygmunt Kaliszek (ur. 11 lutego 1863 w Puszczy Mariańskiej, zm. 29 kwietnia 1938 we Włocławku) – pułkownik piechoty Armii Imperium Rosyjskiego i generał brygady Wojska Polskiego.
Życiorys.
Był synem Józefa (1830–1917, powstańca styczniowego i nauczyciela szkoły elementarnej w Puszczy Mariańskiej) i Romanii z domu de Verny (1832–1911). Ukończył 6-klasową szkołę realną w Łowiczu, następnie uzyskał maturę i wstąpił do szkoły junkrów w Warszawie. 
Służbę zawodową w armii rosyjskiej rozpoczął w lipcu 1884 r. (służył między innymi w Rostowie nad Donem), a w dniu 14 czerwca 1886 r. otrzymał awans na podporucznika. Przez następne lata sukcesywnie awansował, osiągając w korpusie piechoty kolejno stopnie: porucznika (1891), sztabskapitana (1900) i kapitana. W latach 1904–1905 uczestniczył w wojnie rosyjsko-japońskiej. W okresie I wojny światowej walczył na froncie niemieckim dowodząc kolejno: batalionem, pułkiem, brygadą i dywizją piechoty. Awansował wówczas do stopnia podpułkownika (1914) i pułkownika (1915).
Po rewolucji październikowej w formacjach polskich na Wschodzie. W latach 1918–1919 służył w 4 Dywizji Strzelców Polskich gen. Lucjana Żeligowskiego, z którą przeszedł jej szlak bojowy i powrócił do kraju. Zajmował wówczas stanowiska prezesa sądu dywizyjnego i komendanta placu w Odessie. Przyjęty został do Wojska Polskiego i zweryfikowany w stopniu pułkownika piechoty (formalne przyjęcie do Wojska Polskiego nastąpiło dekretem L. 1532 z dnia 30 października 1919 r., opublikowanym w Dzienniku Rozkazów Wojskowych).
W okresie od lipca 1919 r. do maja 1920 r. dowodził VIII Brygadą Piechoty, a następnie przejściowo (do 21 sierpnia 1920 r.) 4 Dywizją Piechoty. Podczas wojny polsko–bolszewickiej objął w lipcu 1920 roku dowództwo Grupy Operacyjnej, na czele której toczył ciężkie walki odwrotowe pod Berezyną, Ihumeniem i Mińskiem Litewskim. Następnie przydzielony został do dowództwa Frontu Północnego (najpierw jako oficer sztabowy do zleceń dowódcy frontu – gen. Józefa Hallera, potem jako szef referatu odznaczeń i nominacji), po czym objął stanowisko kontrolera w oddziale Najwyższej Kontroli Wojskowej.
Dekretem Wodza Naczelnego z dnia 3 sierpnia 1921 r. (dekret L. 3217) pułkownik piechoty Stanisław Kaliszek został przeniesiony – z dniem 1 października 1921 roku – w stały stan spoczynku z prawem noszenia munduru, w stopniu generała podporucznika.
Pułkownik Stanisław Kaliszek odznaczony został, dekretem L.3420 Wodza Naczelnego marszałka Józefa Piłsudskiego (opublikowanym w Dzienniku Personalnym Ministerstwa Spraw Wojskowych Nr 43 z dnia 27 grudnia 1921 r.), Krzyżem Srebrnym Orderu Wojennego Virtuti Militari (nr krzyża 4613).
Osiadł we Włocławku, gdzie zmarł w dniu 29 kwietnia 1938 r. i pochowany został na tamtejszym Cmentarzu Komunalnym – sektor 21, rząd 5, grób 161.
Rodzina.
Stanisław Kaliszek żonaty był z Heleną z domu Bokszczanin (ur. 1866), z którą miał czworo dzieci (Waleriana ur. 1885, Aleksandra ur.1896, Wiktorię ur. 1897 i Helenę ur. 1902).

</doc>
<doc id="1350209" url="https://pl.wikipedia.org/wiki?curid=1350209" title="Łucznictwo na Letnich Igrzyskach Olimpijskich 2008">
Łucznictwo na Letnich Igrzyskach Olimpijskich 2008

Rywalizacja w łucznictwie na XXIX Letnich Igrzyskach Olimpijskich w Pekinie rozgrywana była od 9 do 15 sierpnia. Turniej odbywał się w Olimpijskiej Arenie Łucznictwa. Zawodnicy rywalizowali w 4 konkurencjach.
Konkurencje.
Kobiety
Mężczyźni
Polacy.
Wśród 128 łuczników (64 kobiety, 64 mężczyzn) znaleźli się również reprezentanci Polski.
Kobiety
Mężczyźni
Linki zewnętrzne.
Informacje na oficjalnej stronie Igrzysk
International Archery Federation - Międzynarodowa Federacja Łucznicza

</doc>
<doc id="1350211" url="https://pl.wikipedia.org/wiki?curid=1350211" title="Wzrokowe potencjały wywołane">
Wzrokowe potencjały wywołane

Wzrokowe potencjały wywołane (ang. "visual evoked potential" – VEP) – potencjały wywołane rejestrowane z powierzchni głowy w trakcie stymulacji osoby badanej bodźcem wzrokowym. Może być nim błysk światła lub pojawiająca się w polu widzenia czarno-biała szachownica o rytmicznie zmieniających się polach (czarne zmieniają się na białe np. co sekundę).
Badanie wzrokowych potencjałów wywołanych jest jedną z niewielu obiektywnych metod badania wzroku pacjenta poprzez rejestrację potencjałów elektrycznych powstających podczas przechodzenia sygnałów od siatkówki do mózgu drogą wzrokową. Z uwagi na stosunkowo niską amplitudę VEP względem tła, czyli spontanicznej czynności elektrycznej mózgu (rejestrowanej jako EEG) konieczne jest uśrednienie wielu odpowiedzi na daną stymulację wzrokową, aby uzyskać wygaszenie się tła.
VEP rejestruje się z powierzchni głowy położonej nad korą wzrokową, czyli w okolicy potylicznej. Podczas badania wzrokowego potencjału wywołanego zwraca uwagę najlepiej widoczny, dominujący załamek o latencji (czyli odległości czasowej od bodźca stymulującego) około 100 milisekund i zwrocie najczęściej dodatnim zwany P100. 
Badanie wzrokowych potencjałów wywołanych ma duże znaczenie przede wszystkim w diagnostyce stwardnienia rozsianego oraz niektórych retinopatii.

</doc>
<doc id="1350212" url="https://pl.wikipedia.org/wiki?curid=1350212" title="Petersberg (Saksonia-Anhalt)">
Petersberg (Saksonia-Anhalt)

Petersberg – gmina samodzielna w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina samodzielna należała do powiatu Saal.
Geografia.
Dzielnica leży ok. 10 km na północ od Halle (Saale).
1 stycznia 2010 Petersberg powiększył swoje terytorium o Brachstedt, Götschetal, Krosigk, Kütten, Morl i Ostrau, do tego dnia istniała także wspólnota administracyjna Götschetal-Petersberg.
Na terenie gminy znajduje się pochodzący z XII w. klasztor Petersberg.

</doc>
<doc id="1350213" url="https://pl.wikipedia.org/wiki?curid=1350213" title="…It Just Is">
…It Just Is

...It Just Is (podtytuł: "In Memoriam: Jhonn Balance") – podwójny tribute album poświęcony pamięci Johna Balance'a. Na płycie znajduje się utwór będący debiutem projektu Petera Christophersona The Threshold HouseBoys Choir.
Większość utworów to covery, remiksy lub nawiązania do twórczości Coila. Grafika na okładce to obraz Hieronima Boscha.

</doc>
<doc id="1350215" url="https://pl.wikipedia.org/wiki?curid=1350215" title="Zatoka Dżaryłgacka">
Zatoka Dżaryłgacka

Zatoka Dżaryłgacka (ukr. "Джарилгацька затока", Dżaryłhaćka zatoka) – zatoka na północnym brzegu Morza Czarnego, znajduje się pomiędzy lądem stałym a wyspą Dżaryłgacz.
Zachodnia część zatoki nazywana jest Buchtą Dżaryłgacką, na wschodzie łączy się przesmykiem o szerokości 10 km z Zatoką Karkinicką.
Długość zatoki wynosi 70 km, szerokość od 6 do 20 km, a głębokość do 10 m. Brzegi zatoki niskie, gliniaste lub piaszczyste, z mierzejami i limanami.

</doc>
<doc id="1350216" url="https://pl.wikipedia.org/wiki?curid=1350216" title="Walter Guinness">
Walter Guinness

Walter Edward Guinness, 1. baron Moyne DSO (ur. 29 marca 1880 w Dublinie, zm. 6 listopada 1944 w Kairze) – brytyjski arystokrata i polityk, młodszy syn Edwarda Guinnessa, 1. hrabiego Iveagh, i jego żony Adelaide. Był członkiem Partii Konserwatywnej i ministrem w rządach Stanleya Baldwina i Winstona Churchilla. Został zamordowany przez radykalną syjonistyczną organizację zbrojną Lechi za odmowę udzielenia schronienia węgierskim Żydom w Palestynie.
Życiorys.
Młody Guinness kształcił się w Eton College. Jako ochotnik służył podczas II wojny burskiej. Odniósł tam ranę, został wymieniony w rozkazie dziennym oraz otrzymał Queen’s South Africa Medal. 24 czerwca 1903 r. poślubił lady Evelyn Erskine (1883-1939), córkę 14. hrabiego Buchan. Walter miał z nią troje dzieci: Bryana, Murtogha i Granię. Podczas I wojny światowej służył w szeregach Sussex Yeomanry, początkowo w Egipcie, następnie podczas bitwy o Gallipoli. W 1917 r. za postawę podczas bitwy pod Passchendaele otrzymał Order za Wybitną Służbę.
Karierę polityczną zaczął Guinness w 1907 r., kiedy to został wybrany do rady hrabstwa Londyn. W tym samym roku uzyskał mandat parlamentarny wygrywając wybory uzupełniające do Izby Gmin w okręgu Bury St Edmunds. Po upadku rządu Lloyda George’a w 1922 r. został podsekretarzem stanu w Ministerstwie Wojny. W 1923 r. został finansowym sekretarzem skarbu. Urząd ten utracił po objęciu władzy przez Partię Pracy w styczniu 1924 r., ale już miesiąc później został członkiem Tajnej Rady. Po powrocie konserwatystów do władzy, co nastąpiło jeszcze w 1924 r., Guinness powrócił na swoje poprzednie stanowisko. W latach 1925-1929 był członkiem gabinetu jako minister rolnictwa i rybołówstwa. W Izbie Gmin zasiadał do 1931 r. Rok później otrzymał tytuł 1. barona Moyne i zasiadł w Izbie Lordów.
W latach 30. Moyne zaliczał się do grona stronników Winstona Churchilla i przeciwników polityki Neville’a Chamberlaina. W 1938 r. został przewodniczącym Królewskiej Komisji Indii Zachodnich, która miała opracować najlepszy system zarządzania brytyjskimi koloniami na Karaibach. We wrześniu 1939 r. Moyne stanął na czele Polish Relief Fund w Londynie i przekazał Polakom swój londyński dom przy 11 Grosvenor Place. W 1940 r. został parlamentarnym sekretarzem w Ministerstwie Rolnictwa i Rybołówstwa. W 1941 r. został ministrem kolonii i przewodniczącym Izby Lordów. W latach 1942-1944 był zastępcą rezydenta a Kairze, a następnie ministrem-rezydentem na Bliskim Wschodzie.
9 czerwca 1942 r. na forum Izby Lordów Moyne wygłosił przemówienie, w którym skrytykował projekt syjonistów osiedlenia 3 milionów Żydów w Palestynie po zakończeniu wojny. W 1944 r. do Brytyjczyków zgłosił się węgierski Żyd, Joel Brand, który przekazał im propozycję Adolfa Eichmanna uwolnienia 1 miliona Żydów w zamian za 10 000 ciężarówek i innych dóbr od aliantów. Moyne miał wówczas powiedzieć: "co ja mogę zrobić z milionem Żydów?".
Rankiem 6 listopada 1944 r., nieopodal swojego kairskiego domu, Moyne padł ofiarą zamachu dokonanego przez członków syjonistycznej organizacji zbrojnej Lehi - Eliyahu Bet-Zuriego i Eliyahu Hakima. Moyne został postrzelony trzy razy i zmarł w szpitalu tego wieczora. Zamachowcy zostali ujęci na miejscu zamachu. Uznani za winnych zabójstwa zostali powieszeni 23 marca 1945 r.

</doc>
<doc id="1350217" url="https://pl.wikipedia.org/wiki?curid=1350217" title="Vanessa Amorosi">
Vanessa Amorosi

Vanessa Joy Amorosi (ur. 8 sierpnia 1981 w Melbourne) – australijska piosenkarka popowa.

</doc>
<doc id="1350218" url="https://pl.wikipedia.org/wiki?curid=1350218" title="Fryderyk III Lotaryński">
Fryderyk III Lotaryński

Fryderyk III Lotaryński (ur. 1238, zm. 31 grudnia 1302) – książę Lotaryngii od 1251. Syn Mateusza II.
Życiorys.
Fryderyk w chwili śmierci ojca miał trzynaście lat, toteż jego matka objęła regencję w księstwie. W 1255 roku poślubił Małgorzatę, córkę Tybalda I, króla Nawarry i Małgorzaty Burbon. Mariaż ten zbliżył Fryderyka do Francji. Związek ten został wzmocniony małżeństwem Joanny I, królowej Nawarry (bratanicy Małgorzaty) z następcą tronu francuskiego (przyszłym Filipem IV Pięknym). Podczas swego panowania Fryderyk walczył z biskupami Metzu. Spór zakończył się ekskomunikowaniem księcia przez papieża Klemensa IV i nałożeniem interdyktu na Lotaryngię.
Potomstwo.
Ze związku Fryderyka z Małgorzatą z Szampanii pochodziło ośmioro dzieci:

</doc>
<doc id="1350219" url="https://pl.wikipedia.org/wiki?curid=1350219" title="Baron Moyne">
Baron Moyne

Baronowie Moyne 1. kreacji (parostwo Zjednoczonego Królestwa)
Najstarszy syn 3. barona Moyne: Jasper Jonathan Richard Guinness

</doc>
<doc id="1350221" url="https://pl.wikipedia.org/wiki?curid=1350221" title="Okręg wyborczy Bury St Edmunds">
Okręg wyborczy Bury St Edmunds

Okręg wyborczy Bury St Edmunds powstał w średniowieczu i wysyłał do angielskiej, a następnie brytyjskiej, Izby Gmin dwóch, a od 1885 r. jednego deputowanego. Okręg obejmuje miasta Bury St Edmunds, Stowmarket i Needham Market w hrabstwie Suffolk.

</doc>
<doc id="1350224" url="https://pl.wikipedia.org/wiki?curid=1350224" title="Który skrzywdziłeś...">
Który skrzywdziłeś...



</doc>
<doc id="1350225" url="https://pl.wikipedia.org/wiki?curid=1350225" title="Britpop">
Britpop



</doc>
<doc id="1350228" url="https://pl.wikipedia.org/wiki?curid=1350228" title="Polityka zagraniczna Portugalii">
Polityka zagraniczna Portugalii

Historia portugalskiej polityki zagranicznej sięga czasów ery okryć geograficznych, kiedy Portugalia była jednym z czołowych państw świata, posiadając imperium kolonialne, które ostatecznie zakończyło się w 1999 roku.
Obecnie Portugalia jest członkiem Unii Europejskiej oraz NATO. Kraj ten odgrywa również ważną rolę gospodarczą oraz polityczną w istnieniu swojej byłej kolonii Timoru Wschodniego. W 2007 roku Portugalia była jednym z dwóch prezydentów Unii Europejskiej.
Historia.
Portugalska dyplomacja istnieje od czasów niepodległości Portugalii, którą kraj ten uzyskał w 1139 roku. Wraz z możliwością aneksji przez Hiszpanię, Portugalczycy podpisali w 1294 roku sojusz z Anglią. 
Po ustabilizowaniu swojej sytuacji na półwyspie Iberyjskim, Portugalia rozpoczęła interesować się rozszerzeniem swoich wpływów na Atlantyku oraz w Europie, a także w późniejszym okresie na Indie oraz Pacyfik.
Portugalia posiadała również bliskie stosunki dyplomatyczne z Francją, która do dnia dzisiejszego stanowi jeden z najważniejszych partnerów politycznych oraz gospodarczych Portugalii. 
Portugalia prowadziła spór dyplomatyczny o miasto Olivenza na granicy portugalsko-hiszpańskiej. Należące do Hiszpanii miasto do dnia dzisiejszego jest kwestią sporną pomiędzy oboma krajami (żądania zwrotu miasta głoszą głównie portugalskie organizacje nacjonalistyczne).
Obecna polityka.
Portugalia jest znaczący udziałowcem unijnej pomocy oraz dopłat do różnych sektorów gospodarki. Portugalia stara się włączyć do polityki unijnej dialog z krajami Afryki Północnej, z którymi Portugalia utrzymuje bliskie stosunki dyplomatyczne. Oprócz tego premier Portugalii José Sócrates prowadził szczytami unijnymi: Unia-Brazylia oraz Unia Europejska-Unia Afrykańska.
Portugalia była jednym z krajów, założycieli NATO, w strukturach której kraj ten prowadzi aktywną politykę. 
Portugalia jest założycielem oraz przewodniczącym Wspólnoty Państw Portugalskojęzycznych (CPLP). Portugalia utrzymuje ściśle stosunki dyplomatyczne z Timorem Wschodnim, wspierając Timor na arenie międzynarodowej, m.in. Portugalia zaakceptowała członkostwo Timoru w CPLP. Portugalia wraz ze ścisłą współpracą z ONZ oraz Stanów Zjednoczonych, wspiera Timor, finansowo oraz militarnie (szkoląc żołnierzy).
W 2002 roku Portugalia wraz z 11 innymi krajami UE przyjęło euro jako swoją walutę narodową.

</doc>
<doc id="1350232" url="https://pl.wikipedia.org/wiki?curid=1350232" title="Antoni Towiański">
Antoni Towiański

Antoni Towiański, ros. Антон Иосифович Товянский – Anton Iosifowicz Towianski (ur. 4 lutego 1857 w Kownie, zm. 12 marca 1924 w Warszawie) – generał major piechoty Armii Imperium Rosyjskiego i generał brygady Wojska Polskiego.
Życiorys.
Kształcił się w Kownie. Ukończył Szkołę Junkrów w Czugajewie i Oficerską Szkołę Piechoty w Oranienbaumie k. Petersburga. W 1877 roku podporucznik i oficer zawodowy piechoty rosyjskiej. Po promocji wysłany na front turecki do Bułgarii. Odznaczył się w walkach i awansował. Pułkownik z 1904 roku i dowódca 128. Pułku Piechoty 60. Dywizji Piechoty, w czasie wojny rosyjsko-japońskiej.
W okresie I wojny światowej na stanowiskach dowódczych na froncie niemieckim: dowódca brygady, później dywizji piechoty. 11 listopada 1914 roku został awansowany na generała majora ze starszeństwem z 13 sierpnia 1914 roku. Od 21 sierpnia 1915 roku pozostawał w rezerwie oficerskiej przy Sztabie Mińskiego Okręgu Wojskowego. Od 1916 roku dowódca LXXX Brygady Pospolitego Ruszenia.
14 października 1920 roku przyjęty został do Wojska Polskiego z zatwierdzeniem posiadanego stopnia pułkownika piechoty, zaliczony do Rezerwy armii z jednoczesnym powołaniem do służby czynnej na czas wojny oraz przydzielony służbowo do Powiatowej Komendy Uzupełnień 21 Pułku Piechoty „Dzieci Warszawy”.
Od 17 września 1920 roku pełnił tymczasowo obowiązki komendanta Powiatowej Komendy Uzupełnień 24 Pułku Piechoty w Opatowie. 1 grudnia 1920 roku został oddany do dyspozycja Sekcji Poboru i Uzupełnień Oddziału I Sztabu Ministerstwa Spraw Wojskowych. 19 marca 1921 roku został komendantem Powiatowej Komendy Uzupełnień 21 Pułk Piechoty „Dzieci Warszawy”.
Z dniem 1 października 1921 roku został przeniesiony w stały stan spoczynku, w stopniu generała podporucznika, z prawem noszenia munduru. 26 października 1923 roku Prezydent RP Stanisław Wojciechowski zatwierdził go w stopniu generała brygady. Zmarł 12 marca 1924 w Warszawie.

</doc>
<doc id="1350233" url="https://pl.wikipedia.org/wiki?curid=1350233" title="(7400) Lenau">
(7400) Lenau

(7400) Lenau – planetoida z pasa głównego asteroid okrążająca Słońce w ciągu 5 lat i 29 dni w średniej odległości 2,95 j.a. Została odkryta 21 sierpnia 1987 roku w Europejskim Obserwatorium Południowym przez Erica Elsta. Nazwa planetoidy pochodzi od Nikolausa Lenau (1802-1850), austriackiego pisarza. Przed nadaniem nazwy planetoida nosiła oznaczenie tymczasowe (7400) 1987 QW1.

</doc>
<doc id="1350236" url="https://pl.wikipedia.org/wiki?curid=1350236" title="Landsberg (Saksonia-Anhalt)">
Landsberg (Saksonia-Anhalt)

Landsberg – miasto w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 miasto należało do powiatu Saal, wspólnoty administracyjnej Östlicher Saalkreis.
Geografia.
Landsberg położony jest ok. 19 km na wschód od Halle (Saale) i ok. 25 km na północny zachód od Lipska.
Historia.
Pierwsza wzmianka o Landsbergu pochodzi z X w.
W XII w. Wettynowie wznieśli tutaj zamek, który przez kilkadziesiąt lat był główną siedzibą margrabiów Łużyc. Zbudowali tu dwupoziomową kaplicę Świętego Krzyża, istniejącą do dzisiaj. W XIII w. Landsberg dał nazwę utworzonemu przez Henryka III Dostojnego margrabstwu, które w 1291 zostało sprzedane przez Albrechta II Wyrodnego margrabiom brandenburskim.
W połowie XIV w. Wettynowie odkupili Landsberg na powrót od Brandenburczyków. W 1579 otrzymał prawa miejskie. W 1815 został przyłączony do Królestwa Prus.
1 stycznia 2010 do miasta przyłączono gminy Niemberg, Oppin i Schwerz. 20 kwietnia 2010 przyłączono kolejną gminę Braschwitz, a 1 września tego samego roku gminę Peißen.

</doc>
<doc id="1350237" url="https://pl.wikipedia.org/wiki?curid=1350237" title="Samarytanka (czasopismo)">
Samarytanka (czasopismo)

Samarytanka – chrześcijańskie czasopismo dla kobiet wydawane przez Chrześcijańską Misję Kobiet – oficjalną agendę Kościoła Zielonoświątkowego w RP. Redaktorem naczelnym jest diakonisa Tatiana Ilczuk-Hydzik. W 2014 roku ukazywało się w nakładzie 2400 egzemplarzy.
Tematyka.
Czasopismo zachęca do budowania wiary i relacji z Bogiem, rozwiązywania problemów życiowych w oparciu o rady z Biblii; zawiera porady małżeńskie oraz na temat wychowywania dzieci. Tematyka artykułów jest różnorodna – począwszy od znaczenia seksu w małżeństwie, poprzez problemy związane z macierzyństwem, aborcją, skończywszy na radach dotyczących prowadzenia domu. Wszystkie poruszane aspekty są prezentowane z punktu widzenia Pisma Świętego i konfrontowane z jego treścią. "Samarytanka" porusza również problemy związane ze zdrowiem kobiety, w aspekcie fizycznym, psychicznym i emocjonalnym, publikuje świadectwa nawróceń, życia z Bogiem oraz uzdrowień. Istnieją również stałe rubryki z poezją, listami od czytelniczek oraz przepisami kulinarnym. W "Samarytance" działa także "kącik modlitewny". Publikowane są krzyżówki biblijne.
Wydania.
"Samarytanka" jest kwartalnikiem. Ukazuje się w połowie grudnia, marca, czerwca i września. Liczy 52 strony formatu A5.

</doc>
<doc id="1350240" url="https://pl.wikipedia.org/wiki?curid=1350240" title="Flutura w mojej kabinie">
Flutura w mojej kabinie

Flutura w mojej kabinie (tytuł oryginalny: "Flutura në kabinën time") - albański film fabularny z roku 1988 w reżyserii Vladimira Priftiego, na motywach opowiadania Dritero Agolliego.
Opis fabuły.
Tom Melgushi jest kierowcą, który często zagląda do kieliszka, a jego nałóg sprawia coraz więcej problemów. Pewnego dnia do jego ciężarówki wsiada wiejska nauczycielka Flutura, która chce dojechać do szkoły. Kiedy podchmielony kierowca zaczyna ją napastować, kobieta wypada z samochodu i ulega wypadkowi.

</doc>
<doc id="1350244" url="https://pl.wikipedia.org/wiki?curid=1350244" title="Niemberg">
Niemberg

Niemberg – dzielnica miasta Landsberg w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 była to samodzielna gmina należąca do wspólnoty administracyjnej Östlicher Saalkreis. Do 30 czerwca 2007 gmina należała do powiatu Saal.
Geografia.
Dzielnica położona jest ok. 12 km na północny wschód od Halle (Saale).

</doc>
<doc id="1350250" url="https://pl.wikipedia.org/wiki?curid=1350250" title="Sofia Casanova">
Sofia Casanova



</doc>
<doc id="1350254" url="https://pl.wikipedia.org/wiki?curid=1350254" title="Oppin">
Oppin

Oppin – dzielnica miasta Landsberg w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 była to samodzielna gmina należąca do wspólnoty administracyjnej Östlicher Saalkreis. Do 30 czerwca 2007 gmina należała do powiatu Saal.
Geografia.
Dzielnica położona jest ok. 7 km na północny wschód od Halle (Saale).

</doc>
<doc id="1350256" url="https://pl.wikipedia.org/wiki?curid=1350256" title="Mondelēz International">
Mondelēz International

Mondelēz International, Inc. (dawniej Kraft Foods, Inc.) – globalny koncern spożywczy zajmujący się wytwarzaniem produktów żywnościowych i napojów.
Opis.
Przedsiębiorstwo powstało w 1903, jego założycielem był James Kraft, od nazwiska którego wzięła się pierwotna nazwa przedsiębiorstwa.
Od stycznia 2010 do koncernu Kraft należała także spółka Cadbury, a wraz z nią polska marka słodyczy E. Wedel. Kraft w czerwcu 2010 sprzedał E. Wedel koreańsko-japońskiej spółce Lotte, produkującej m.in. artykuły spożywcze. Sprzedaż była jednym z warunków, które postawiła Komisja Europejska, by zgodzić się na wielką fuzję na rynku spożywczym, w wyniku której amerykański Kraft Foods i brytyjskie Cadbury połączyły się w jeden podmiot.
W październiku 2012 nastąpił podział koncernu na dwa osobne przedsiębiorstwa: pod firmą Kraft Foods Group (artykuły spożywcze, rynek północnoamerykański) oraz Kraft Foods, które równocześnie zmieniło nazwę na Mondelēz International.
Działalność w Polsce.
Mondelēz International posiada w Polsce siedem zakładów produkcyjnych: w Cieszynie, Płońsku i Jarosławiu (produkcja ciastek), Jankowicach i Bielanach Wrocławskich (produkcja czekolady) oraz dwa zakłady w Skarbimierzu (produkcja czekolady i gumy do żucia). W 2017 zatrudniał w Polsce ok. 4,6 tys. osób.
W 2017 koncern otworzył w Bielanach Wrocławskich jedno ze swoich dziewięciu globalnych centrów badawczo-rozwojowych – Centrum Badań, Rozwoju i Jakości Mondelēz International. Docelowo ma w nim pracować 250 osób.

</doc>
<doc id="1350257" url="https://pl.wikipedia.org/wiki?curid=1350257" title="Max Buskohl">
Max Buskohl

Max Buskohl, właściwie Maximilian Soehnke Buskohl, to niemiecki wokalista oraz gitarzysta, znany również jako Charlie Crawford. Urodził się 18 listopada 1988 roku w Berlinie, gdzie obecnie mieszka. Brał udział w czwartej edycji programu telewizyjnego "Deutschland sucht den Superstar" (niemieckiego odpowiednika "Idola"), lecz zrezygnował 22 kwietnia 2007 r., gdyż wolał grać ze swoim zespołem. Obecnie gra w kapeli, która nazywa się Empty Trash. Jego ojcem jest Carl Carlton.

</doc>
<doc id="1350260" url="https://pl.wikipedia.org/wiki?curid=1350260" title="Schwerz (Landsberg)">
Schwerz (Landsberg)

Schwerz – dzielnica miasta Landsberg w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 była to samodzielna gmina należąca do wspólnoty administracyjnej Östlicher Saalkreis. Do 30 czerwca 2007 gmina należała do powiatu Saal.

</doc>
<doc id="1350262" url="https://pl.wikipedia.org/wiki?curid=1350262" title="(7401) Toynbee">
(7401) Toynbee

(7401) Toynbee – planetoida z pasa głównego asteroid okrążająca Słońce w ciągu 3 lat i 296 dni w średniej odległości 2,44 j.a. Została odkryta 21 sierpnia 1987 roku w Europejskim Obserwatorium Południowym przez Erica Elsta. Nazwa planetoidy pochodzi od Arnolda Toynbee (1889-1975), brytyjskiego historyka. Przed nadaniem nazwy planetoida nosiła oznaczenie tymczasowe (7401) 1987 QW7.

</doc>
<doc id="1350263" url="https://pl.wikipedia.org/wiki?curid=1350263" title="Stefan Aigner">
Stefan Aigner

Stefan Aigner (ur. 20 sierpnia 1987 w Monachium) − niemiecki piłkarz grający na pozycji pomocnika.
Już w wieku 6. lat podjął treningi w miejscowym klubie TSV 1860 Monachium. Mimo że zapowiadał się na niezłego piłkarza, trenerzy tej drużyny nie podjęli decyzji o włączeniu go do kadry pierwszego zespołu. Zawiedziony tym postanowieniem, odszedł do klubu grającego w 2. Bundeslidze - Wacker Burghausen. Tam w pełni objawił swój talent, jednak nie uchronił swojej ekipy od spadku o jedną klasę rozgrywkową. Gdy zgłosiła się po niego pierwszoligowa Arminia Bielefeld, na zasadzie wolnego transferu zasilił ten klub. Miało to miejsce przed sezonem 2007/08, a zawodnik podpisał dwuletni kontrakt. W Bundeslidze wystąpił pięciokrotnie. Pod koniec grudnia 2008 przeszedł do swojego pierwszego klubu - TSV 1860 Monachium. Jego kontrakt upłynął wraz z końcem sezonu 2011/12. Aigner odszedł wówczas do beniaminka Bundesligi - Eintrachtu Frankfurt.

</doc>
<doc id="1350272" url="https://pl.wikipedia.org/wiki?curid=1350272" title="Bianka Sabaudzka">
Bianka Sabaudzka

Bianka Sabaudzka, (ur. w 1336 w Chambéry, zm. 31 grudnia 1387 w Pawii) – żona Galeazzo II Viscontiego, pana Mediolanu, matka Giana Galeazzo Viscontiego, pierwszego księcia Mediolanu, jednego z najwybitniejszych przedstawicieli rodu Viscontich.
Była córką hrabiego Sabaudii Aimone Sabaudzkiego Spokojnego i Violante del Monferrato (albo Jolanda del Monferrato), córki Teodora Paleologa syna Andronika II Paleologa. Matka Bianki zmarła, gdy ta miała 6 lat. Był to początek jej trudnego i nieszczęśliwego życia. Wzrastała wśród krewnych na dworach Sabaudii. W 1343 zmarł jej ojciec, a w 1348 jej brat Jan. Chociaż o jej rękę starał się król Anglii Edward III, poślubiła jednak władcę Mediolanu Galeazzo II Viscontiego, co miało przypieczętować sojusz między władcą Sabaudii Amadeuszem, bratem Bianki a Mediolanem. Ślub odbył się 28 września 1350 w zamku Racconigi.
W 1351 urodził się ich pierwszy syn Jan Galeazzo, a w 1354 córka Jolanta . Mieli jeszcze jednego syna, który zmarł w dzieciństwie. W 1360 Galeazzo został mianowany wikariuszem cesarskim i stał się władcą Pawii. Tam też zamieszkał wraz z żoną. W Pawii zbudował też zamek, który stał się siedzibą rodu i gdzie zaczęto gromadzić zasoby Biblioteki Viscontich, wśród których pierwsze kopie "Boskiej komedii" Dantego.
Gdy wybuchła wojna między Mediolanem Viscontich a markizem Monferrato Janem II Paleologiem, po stronie tego drugiego znalazł się brat Bianki, hrabia Amadeusz VI. Bianka starała się więc wszelkimi metodami zażegnać waśnie między nim a swoim mężem, Galeazzo II. Konflikt zakończył się oddaniem przez Jana II zajętych terenów w Lombardii i w Piemoncie.
Gdy stan zdrowia Galeazzo II pogarszał się, małżonkowie przenieśli się do Cortenova. Galeazzo zmarł w 1378. Bianka ufundowała w Cortenova klasztor franciszkanek pod wezwaniem św. Klary. Ostatnie lata życia poświęciła wychowaniu wnuczki, Walentyny, którą uczyła francuskiego i niemieckiego.
W 1385 uczestniczyła razem z synem w spisku przeciwko Bernabò Viscontiemu. Spisek się powiódł i Bernabò został stracony, a syn Bianki, Jan Galeazzo, stał się samodzielnym władcą Mediolanu.
Bianka boleśnie przeżyła śmierć swojej córki Violante. Zmarła mając 51 lat, 31 grudnia 1387.

</doc>
<doc id="1350273" url="https://pl.wikipedia.org/wiki?curid=1350273" title="Puchar Wysp Owczych w piłce nożnej (2008)">
Puchar Wysp Owczych w piłce nożnej (2008)

Od 1955 roku na Wyspach Owczych odbywają się piłkarskie rozgrywki o Puchar Wysp Owczych. W roku 2008 odbyła się 53 edycja tej imprezy. Przez fazę rundy eliminacyjnej przejść musiały zespoły z trzeciej i czwartej ligi: MB Miðvágur, Fram Tórshavn, NÍF Nólsoy oraz Undri FF, zaś zespoły z pierwszej i drugiej zaczęły grać od drugiej rundy eliminacyjnej.

</doc>
<doc id="1350274" url="https://pl.wikipedia.org/wiki?curid=1350274" title="Józef Becker">
Józef Becker

Józef Becker (ur. 5 grudnia 1871 w Německým Brodzie, zm. 16 lutego 1925 w Warszawie) – generał brygady Wojska Polskiego.
Życiorys.
W armii austriackiej służył od 1892, kolejno w pułkach nr 20 i 13. W czasie I wojny światowej walczył na froncie rumuńskim dowodząc batalionem i pułkiem. W 1917 był majorem 13 pułku piechoty Austro-Węgier.
Od listopada 1918 w Wojsku Polskim. Stanął z całym 113 pułkiem piechoty austriackiej do dyspozycji polskiego dowództwa w Krakowie. Od marca do maja 1919 dowódca 18 pułku piechoty. Od czerwca 1919 do grudnia 1920 kolejno: referent broni i organizacji w Dowództwie „Wschód”, dowódca Grupy Operacyjnej, oficer ds. zleceń w Dowództwie Etapów, dowódca Dowództwa Powiatu Etapowego Wilno (od 7 I 1920), oraz czasowo w polskiej ekspozyturze przy rządzie Ukrainy. W wojnie polsko-bolszewickiej dowódca XXVI Brygady Piechoty w 12, 18 i 13 Dywizji Piechoty. 22 maja 1920 zatwierdzony został w stopniu pułkownika z dniem 1 kwietnia tego roku. Od grudnia 1920 był dowódcą Obszaru Warownego „Wilno”. 3 maja 1922 zweryfikowany został w stopniu pułkownika ze starszeństwem z dniem 1 czerwca 1919 w korpusie oficerów piechoty. Od czerwca 1922 do 1924 dowódca Obszaru Warownego „Kraków”, będąc wówczas oficerem nadetatowym 12 pułku piechoty z Wadowic. W kwietniu 1924 odkomenderowany został do pełnienia obowiązków dowódcy 18 Dywizji Piechoty w Łomży. 31 marca 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała brygady ze starszeństwem z dniem 1 lipca 1923 i 11. lokatą w korpusie generałów. W lipcu tego samego roku mianowany został dowódcą 20 Dywizji Piechoty w Słonimie. Zmarł 16 lutego 1925 w Warszawie. Został pochowany na cmentarzu Rakowickim w Krakowie.

</doc>
<doc id="1350275" url="https://pl.wikipedia.org/wiki?curid=1350275" title="Mücheln (Geiseltal)">
Mücheln (Geiseltal)

 − miasto w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 miasto należało do powiatu Merseburg-Querfurt.
W St. Ulrich (od 1939 dzielnica miasta) urodził się polsko-saski dworzanin Henryk August Breitenbauch.
Geografia.
Miasto położone jest na południowy zachód od Merseburga.
1 stycznia 2010 w granicach administracyjnych miasta znalazła się gmina Oechlitz, rozwiązano wówczas także wspólnotę administracyjną Oberes Geiseltal.
Współpraca.
Miejscowości partnerskie:

</doc>
<doc id="1350276" url="https://pl.wikipedia.org/wiki?curid=1350276" title="Empty Trash">
Empty Trash

Empty Trash – rockowa grupa założona w listopadzie 2005 roku przez Maxa Buskohla oraz Pera Bluta.
Historia zespołu.
Kapela została założona w listopadzie 2005 roku przez Maxa Buskohla i Pera Bluta. Później do zespołu dołączyli Stefan Kull oraz Julius Murke. Latem 2006 zajęli pierwsze miejsce w lokalnym finale festiwalu muzycznego Emergenza w Berlinie.
Na początku 2007 wokalista Max Buskohl wziął udział w castingu do niemieckiego Idola (Deutschland sucht den Superstar).
Latem 2007 do zespołu dołączył wokalista Tim Schultheiss, a kapela podpisała kontrakt z wytwórnią płytową EMI. 9 listopada 2007 wydali swój pierwszy singel zatytułowany "Limited", a 23 listopada wydali debiutancki album "Confession", wyprodukowany przez Patrika Bergera oraz Carla Carltona – ojca Maxa.
19 listopada 2007 Per Blut ogłosił odejście z zespołu. Nowym perkusistą został Jörn Schwarzburger.
W listopadzie oraz grudniu 2007 odbyła się trasa koncertowa promująca płytę "Confessions".
W 2008 Stefan Kull postanowił odejść z zespołu. Zastąpił go Philipp Stüber.
14 marca 2008 wydali singel "Garden Of Growing Hearts", który był piosenką tytułową do niemieckiego filmu "Fala".
21 kwietnia 2008 Tim Schultheiss odszedł z zespołu.
2 maja 2008 powstał serial animowany "Team X-treame", gdzie Max Buskohl śpiewa piosenkę tytułową.

</doc>
<doc id="1350277" url="https://pl.wikipedia.org/wiki?curid=1350277" title="Sytuacja prawna i społeczna osób LGBT w Turcji">
Sytuacja prawna i społeczna osób LGBT w Turcji

Sytuacja społeczności LGBT w Turcji to jedno z najbardziej kontrowersyjnych zagadnień związanych z prawami człowieka w tym kraju. Kontakty homoseksualne są tam legalne. Jednak pomimo dużej popularności homoseksualnych i transseksualnych artystów takich jak Bülent Ersoy homoseksualizm w społeczeństwie pozostaje tematem tabu. Począwszy od lat 90. XX wieku zauważalne są aktywne działania organizacji LGBT, które zabiegają o wprowadzenie w kraju ochrony prawnej przed dyskryminacją ze względu na orientację seksualną.
Rys historyczny.
Walkę o prawa mniejszości seksualnych w Turcji rozpoczęła lewicowa Radykalna Partia Zielonych Demokratów. Kilku jej członków uczestniczyło w strajku głodowym w 1987, w którym domagali się zaprzestania ataków policji na mniejszości seksualne.
W 1988 Kodeks cywilny został zmieniony, co umożliwiło osobom transseksualnym operacje korekty płci. W latach 90. ruchy na rzecz LGBT walczyły przeciwko rządowemu zakazowi przeprowadzania parad gejowskich, doprowadzając także do utworzenia organizacji "Lambda Istanbul". W 1994 w statucie nowo utworzonej Partii Wolności i Solidarności zakazano dyskryminacji ze względu na orientację seksualną i tożsamość płci, dzięki czemu Demet Demir stała się pierwszą transseksualną kandydatką do wyborów w lokalnej radzie w Stambule. W 1996 Sąd Najwyższy postanowił odebrać dziecko lesbijkom, argumentując, iż homoseksualizm jest niemoralny. Tureckie aspiracje do Unii Europejskiej zmusiły rząd do oficjalnej legalizacji organizacji LGBT, zwiększenia stopnia wolności słowa i większego nacisku na prawa LGBT. Parady gejowskie odbywają się regularnie, zwłaszcza w Stambule i Ankarze. Kilka uniwersytetów zajmuje się kwestiami związanymi z LGBT.
Sytuacja prawna osób LGBT.
W Turcji lobbingiem na rzecz praw osób LGBT zajmują się m.in. takie organizacje, jak założona w 1993 "Lambda Istanbul", która jest członkiem "ILGA-Europa" czy "KAOS GL", ustanowiony w 1994 w Ankarze. Od początku lat 90. propozycje współpracy z ONZ tych organizacji zostały odrzucone przez Komisję Praw Człowieka ONZ. W kwietniu 1997, kiedy członkowie "Lambda Istanbul" zostali po raz pierwszy zaproszeni do Narodowego Kongresu na temat AIDS, turecka organizacja była reprezentowana na szczeblu rządowym. Na początku 2000 rozpoczęły działalność nowe organizacje utworzone w innych miastach t. j. "Pink Triangle" (z ang. różowy trójkąt) w Izmirze i "Rainbow Group" w Antalya.
W 1996 tureccy studenci i absolwenci założyli kolejną organizację LGBT - "LEGATO". Jej pierwszy oddział powstał na Bliskowschodnim Uniwersytecie Technicznym w Ankarze. Organizacja ta nadal otwiera nowe oddziały na wielu innych uczelniach i ma ponad 2000 członków. W marcu 2007 społeczność studencka LGBT utworzyła klub "Gökkuşağı" (gökkuşağı – pol. tęcza), który został oficjalnie zatwierdzony przez turecki uniwersytet Bilgi University.
W czerwcu 2003 odbył się pierwszy w historii Turcji marsz równości zorganizowany przez "Lambda Istanbul". W lipcu 2005 "KAOS GL" wystosował prośbę do Ministerstwa Spraw Wewnętrznych i zyskał uznanie prawne, stając się pierwszą organizacją LGBT w kraju posiadającą status prawny. We wrześniu tego samego roku gubernator Ankary złożył skargę wnosząca o anulowanie statusu prawnego organizacji, ale została ona odrzucona przez prokuratora. W sierpniu 2006 "Rainbow Group" uzyskała podobny status, odwołany później ze względu na publiczne protesty. Organizacje aktywnie uczestniczą w programach przeciwko AIDS - HIV oraz corocznych paradach May Day.
29 maja 2008 sąd w Stambule nakazał zamknięcie stowarzyszenia LGBT "Lambda Stambuł" uznając, że obraża ono "moralność publiczną", poprzez posiadanie słów "lesbijek, gejów, biseksualistów i transwestytów" w nazwie organizacji. Decyzję sądu unieważnił następnie turecki Trybunał Konstytucyjny, a "Lambda Istanbul" kontynuuje działalność.
Prawo a dyskryminacja osób homoseksualnych.
Kodeks karny.
W Turcji wiek osób legalnie dopuszczających się kontaktów zarówno homo- jak i heteroseksualnych wynosi 18 lat. W tureckim Kodeksie karnym niejasne jest sformułowanie dotyczące sprawy "obscenicznego zachowania" i "wykroczenia przeciw moralności publicznej", które jest wykorzystywane do nękania osób homoseksualnych i transseksualnych.
Służba wojskowa.
W Turcji obowiązek służby wojskowej dotyczy wszystkich obywateli płci męskiej pomiędzy 20. i 41. rokiem życia prócz gejów. W rzeczywistości wojskowi mają duże problemy z udowodnieniem orientacji homoseksualnej rekrutów, przez co większość gejów odbywa służbę.
Ochrona prawna przed dyskryminacją.
Tureckie prawo nie gwarantuje żadnego zakazu dyskryminacji przez wzgląd na orientację seksualną.
Uznanie związków osób tej samej płci.
Turcja nie uznaje małżeństw osób tej samej płci ani związków partnerskich. Turecka Rada Stanu orzekła, że osoby homoseksualne nie powinny mieć prawa do opieki nad dziećmi.
Życie osób LGBT w kraju.
W Stambule istnieje scena gejowska, składająca się z około 20 barów i klubów oraz innych miejsc, takich jak kina czy sauny.
Tureccy artyści są przyjaźnie nastawieni wobec społeczności homoseksualnej, zwłaszcza w ostatnich latach.

</doc>
<doc id="1350280" url="https://pl.wikipedia.org/wiki?curid=1350280" title="Crazy Nights">
Crazy Nights



</doc>
<doc id="1350281" url="https://pl.wikipedia.org/wiki?curid=1350281" title="Konklawe 1276">
Konklawe 1276



</doc>
<doc id="1350282" url="https://pl.wikipedia.org/wiki?curid=1350282" title="Total Eclipse">
Total Eclipse



</doc>
<doc id="1350284" url="https://pl.wikipedia.org/wiki?curid=1350284" title="Konklawe 1378">
Konklawe 1378



</doc>
<doc id="1350285" url="https://pl.wikipedia.org/wiki?curid=1350285" title="Konklawe 1590">
Konklawe 1590



</doc>
<doc id="1350288" url="https://pl.wikipedia.org/wiki?curid=1350288" title="Konklawe 1503">
Konklawe 1503



</doc>
<doc id="1350289" url="https://pl.wikipedia.org/wiki?curid=1350289" title="Kingsley Wood">
Kingsley Wood

Howard Kingsley Wood (ur. 19 sierpnia 1881 w Londynie, zm. 21 września 1943) – brytyjski polityk, członek Partii Konserwatywnej, minister w rządach Ramsaya MacDonalda, Stanleya Baldwina, Neville’a Chamberlaina i Winstona Churchilla.
Karierę rozpoczynał jako radca prawny. W 1911 r. został wybrany do rady hrabstwa Londyn. W 1918 r. został wybrany do Izby Gmin jako reprezentant okręgu Woolwich West. W latach 1924-1929 był parlamentarnym sekretarzem w Ministerstwie Zdrowia. W latach 1931-1935 był poczmistrzem generalnym. Następnie pełnił funkcje ministra zdrowia (1935-1938), lotnictwa (1938-1940, Lorda Tajnej Pieczęci (1940), a na koniec został kanclerzem skarbu.
Zmarł podczas sprawowania urzędu w 1943 r.

</doc>
<doc id="1350290" url="https://pl.wikipedia.org/wiki?curid=1350290" title="Konklawe 1555">
Konklawe 1555



</doc>
<doc id="1350292" url="https://pl.wikipedia.org/wiki?curid=1350292" title="Konklawe 1605">
Konklawe 1605



</doc>
<doc id="1350293" url="https://pl.wikipedia.org/wiki?curid=1350293" title="Krzyż Legionowy">
Krzyż Legionowy

Odznaka pamiątkowa „Krzyż Legionowy” – odznaka pamiątkowa Związku Legionistów Polskich.
Członkowie ZLP nosili umundurowanie nawiązujące do legionowego i odznakę - Krzyż Legionowy ustanowiony na II Zjeździe ZLP w 1922 roku w Krakowie. Nadawany był wszystkim żołnierzom Legionów. 
Ma on kształt równoramiennego krzyża, pośrodku widać inicjały Marszałka „JP”. Na poziomych ramionach umieszczono daty 1914 i 1918, a na pionowych litery „L” i „P” oznaczające Legiony Polskie.

</doc>
<doc id="1350295" url="https://pl.wikipedia.org/wiki?curid=1350295" title="Okręg wyborczy Woolwich West">
Okręg wyborczy Woolwich West

Okręg wyborczy Woolwich West powstał w 1918 r. i wysyłał do brytyjskiej Izby Gmin jednego deputowanego. Okręg położony był w południowo-wschodnim Londynie. Został zlikwidowany w 1983 r.

</doc>
<doc id="1350298" url="https://pl.wikipedia.org/wiki?curid=1350298" title="Rozka Štefan">
Rozka Štefan

Rozka Štefan (ur. 26 sierpnia 1913 w Lublanie, zm. 18 stycznia 2011) − słoweńska językoznawczyni, pierwsza polonistka na Uniwersytecie Lublańskim i tłumaczka polskiej literatury.
Życiorys.
W 1931 roku ukończyła gimnazjum w Lublanie i postanowiła odbyć studia slawistyczne. Z powodu złej sytuacji rodzinnej (ojciec zginął na froncie w Galicji, gdy Rozka miała zaledwie 12 lat), musiała już w latach szkolnych dorabiać udzielając korepetycji z matematyki i języka francuskiego, aby umożliwić sobie dalszą edukację. Jako absolwentka otrzymała w 1938 stypendium ze Studium Słoweńskiego na Uniwersytecie Jagiellońskim w Polsce. Do 1939 prowadziła w Krakowie lektorat języka słoweńskiego. W 1940 obroniła pracę magisterską na temat Adama Mickiewicza i Matii Čopa, następnie rozpoczęła pracę w prywatnej szkoły handlowej w Murskiej Sobocie. W czasie okupacji powróciła do Lublany, gdzie zawiązała współpracę z Frontem Wyzwolenia Narodowego (OF). W grudniu 1943 została aresztowana i przewieziona do więzienia w Lublanie. Po dwóch miesiącach przewieziono Rozkę do niemieckiego obozu koncentracyjnego dla kobiet Ravensbrück, stamtąd natomiast do jednego z działu w Barth, gdzie spędziła piętnaście miesięcy. Swoje doświadczenia życia obozowego pomogły autorce w tłumaczeniu "Medalionów" Zofii Nałkowskiej.
Po II wojnie światowej, przez dwa lata pracowała na stanowisku dyrektorki slawistycznej biblioteki w Lublanie. Od 1947 do przejścia na emeryturę w 1977 pracowała początkowo jako lektorka języka polskiego, potem jako wykładowca języka i literatury polskiej na uniwersytecie w Lublanie. W czasie swojej pracy ze studentami przygotowywała wieczory literackie z programem poezji Mickiewicza, które były prezentowane w całości w telewizji.
Działalność translatorska i językoznawczo-literaturoznawcza.
Była autorką wielu publikacji dotyczących polskich autorów od epoki romantyzmu aż do Młodej Polski. W 1960 wydała pierwszą pracę – zarys historii polskiej literatury w języku słoweńskim pt. "Poljska književnost". W 1969 napisała pierwszy podręcznik języka polskiego przeznaczony dla Słoweńców. Badała więzi między polską a słoweńską literaturą, m.in. twórczością Prešerna i Čopa. Tłumaczyła m.in. Adama Mickiewicza, Juliusza Słowackiego, Zofię Nałkowską. Za przekłady otrzymała dwie polskie nagrody. Uważa się, że dzieła Rozki Štefan stanowią fundament dla badań językowych i literaturoznawczych.
Dzięki jej działalności powstał pierwszy podręcznik języka polskiego, który zawierał fonetykę, morfologię oraz wyszczególnione części różnic gramatycznych pomiędzy językiem słoweńskim a językiem polskim.
W kręgu lingwistycznym na Wydziale Humanistycznym prowadziła cykl wykładów na temat podobieństwa pod względem fonetycznym i fonologicznym polskich spółgłosek i różnicach między literaturą słoweńską a polską. Rozka Štefan przedstawiła nowych pogląd na teorię przekładu, uważała, bowiem, że ważnym elementem tłumaczenia jest ciągłe poznawanie, uczenie się i używanie języka. Naświetliła ważne więzi między słoweńskim a polskim romantyzmem ("Mickiewicz in Čop", NS 1955, "Prešeren in Mickiewicz", SR 1963, "Juliusz Słowacki", JS 1959), przedstawiła osobistości polskiego modernizmu ("Žeromski – Reymont", NS 1955, "Stanisław Wyspiański", JS 1957, "Poljski lirik Leopold Staff", JS 1967) oraz ukazała współczesny nurt polskiej literatury ("O novejši poljski poeziji", NS 1959). Napisała, także hasła o polskich pisarzach dla leksykonu wydanego przez redakcje Cankarjeva zalozba i informowała czytelników słoweńskich o przyjęciu słoweńskich dzieł literackich w Polsce ("Slovenske pesmi in novele v poljščini", NS 1961, Cankar pri Poljakih, SR 1969).
Interesowała się także literaturą białoruską. W jednym z artykułów przedstawiła hipotezy rozwojowe białoruskiej literatury. W 1975 na katedrze literatury białoruskiej w Mińsku udzielała wykładów na temat roli Mickiewicza w słoweńskiej poezji.
Najwięcej uwagi Rozka Štefan, jednakże poświęciła na temat procesów historyczno-literackich, które miały miejsce przed romantyzmem i w jego trakcie. Szczegółowo opracowała styki historyczno-literackie między literaturą słoweńską a polską tamtego okresu. Poza badaniami nad wymienionymi epokami, prowadziła także tłumaczenia. Przedstawiła Słoweńcom obok całej twórczości poetyckiej Mickiewicza, także lirykę Słowackiego i Staffa, wybrane utwory Miłosza, Szymborskiej, Gałczyńskiego i ponad 1500 wierszy polskich poetów, którzy pisali poezję w trakcie drugiej wojny światowej ("antologija Alarm", Borec 1992). Jej największym tłumaczeniowym osiągnięciem jest przekład epopei narodowej Adama Mickiewicza "Pan Tadeusz" (1974).
W 1974 Rozka za swoją prace otrzymała od polskiego ministra odznaczenie za zasługi na rzecz polskiej kultury, następnego roku otrzymała nagrodę polskiego Stowarzyszenia Autorów ZAiKS. W 1977 otrzymała Order Zasługi Rzeczypospolitej Polskiej, natomiast w 1979 – dyplom Akademii Adama Mickiewicza w Bolonii i w 1980 ojczyste odznaczenie w postaci czerwonej flagi. 
W 1977 Rozka Štefan przeszła na emeryturę, ale pozostała wierna grupie naukowo-badawczej, zajmującej się powiązaniami między słoweńską a polską literaturą, która była wówczas włączona w program Naukowego Instytutu Wydziału Humanistycznego.

</doc>
<doc id="1350299" url="https://pl.wikipedia.org/wiki?curid=1350299" title="Wettin-Löbejün">
Wettin-Löbejün

Wettin-Löbejün – miasto w Niemczech, w kraju związkowym Saksonia-Anhalt, w powiecie Saalekreis. Miasto powstało 1 stycznia 2011 z połączenia dwóch miast: Löbejün i Wettin oraz gmin: Brachwitz, Döblitz, Domnitz, Gimritz, Nauendorf, Neutz-Lettewitz, Plötz i Rothenburg.
Do 30 czerwca 2007 miasto należało do Saalkreis. Do 31 grudnia 2010 należało do wspólnoty administracyjnej Saalkreis Nord.
Miasto znane jest z wydobycia ryolitu, wapienia i węgla kamiennego.
Geografia.
Miasto położone jest ok. 15 km na północ od Halle (Saale).

</doc>
<doc id="1350301" url="https://pl.wikipedia.org/wiki?curid=1350301" title="Conservation International">
Conservation International

Conservation International (CI) - założona w 1987 organizacja non-profit z siedzibą w Waszyngtonie zajmująca się ochroną ziemskiej bioróżnorodności. Współpracuje z organizacjami pozarządowymi oraz lokalną ludnością. Zatrudnia ponad 900 naukowców, ekonomistów, specjalistów od komunikacji i pracowników oświaty. W ramach działalności CI odkryto dotychczas kilkadziesiąt nowych gatunków zwierząt.

</doc>
<doc id="1350303" url="https://pl.wikipedia.org/wiki?curid=1350303" title="Luis García (ur. 1969)">
Luis García (ur. 1969)

Luis García Postigo (ur. 1 czerwca 1969 roku w Meksyku) – meksykański piłkarz występujący na pozycji skrzydłowego lub napastnika. Po zakończeniu kariery został komentatorem stacji TV Azteca, a następnie wiceprezydentem klubu Monarcas Morelia. Obecnie znów pracuje w telewizji TV Azteca.
Kariera klubowa.
Luis García Postigo zawodową karierę rozpoczynał w 1986 roku w UNAM Meksyk. W debiutanckim sezonie rozegrał jedenaście spotkań i strzelił jednego gola. W kolejnych rozgrywkach meksykański piłkarz także pełnił rolę rezerwowego, jednak grywał już częściej. Miejsce w podstawowej jedenastce swojego zespołu wywalczył sobie w sezonie 1988/1989, kiedy to wystąpił w 41 meczach i wraz z drużyną zwyciężył w rozgrywkach Pucharu Mistrzów CONCACAF. Kolejnym sukcesem Luisa Garcíi Postigo było wywalczenie mistrzostwa kraju w rozgrywkach 1990/1991. Meksykanin miał bardzo duży udział w zdobyciu tego trofeum, ponieważ w 41 pojedynkach aż 30 razy wpisał się na listę strzelców. W kolejnych rozgrywkach Luis García także prezentował bardzo dobrą skuteczność, sezon zakończył z 24 trafieniami na koncie i po raz drugi z rzędu został królem strzelców ligi. Świetna forma spowodowała, że latem 1992 roku Postigo trafił do hiszpańskiego Atlético Madryt. W ekipie "Los Rojiblancos" spędził dwa lata. W ich trakcie rozegrał 58 meczów i zdobył 28 bramek. W obu sezonach był najlepszym strzelcem swojej drużyny, jednak nie pomogło to Atlético w odniesieniu sukcesów w Primera División. W 1994 roku Luis García podpisał kontrakt z Realem Sociedad. Tam jednak zupełnie zawiódł, w efekcie czego w przerwie sezonu 1994/1995 powrócił do kraju i został zawodnikiem Club América. W nowym klubie odzyskał dawną formę strzelecką. Przez trzy i pół sezonu wystąpił w 80 spotkaniach i zdobył 40 bramek. W 1998 roku Postigo odszedł do Atlante FC, by w kolejnych rozgrywkach reprezentować już barwy Chivas Guadalajara. W debiutanckim sezonie w nowym zespole strzelił dziewiętnaście goli i należał do czołówki ligowych strzelców. W kolejnych rozgrywkach Meksykanin tylko raz wpisał się na listę strzelców i w przerwie sezonu odszedł do Monarcas Morelia. W 2000 roku podpisał kontrakt z CF Puebla, gdzie zakończył karierę.
Kariera reprezentacyjna.
W reprezentacji Meksyku Luis García Postigo zadebiutował w 1991 roku. W 1994 roku Miguel Mejía Barón powołał go do kadry Meksyku na mistrzostwa świata. Na mundialu tym Meksyk dotarł do 1/8 finału, w której przegrał po rzutach karnych z Bułgarią 1:3 (po 120 minutach gry był remis 1:1). Na turnieju Luis García wystąpił we wszystkich czterech meczach. W wygranym 2:1 spotkaniu przeciwko Irlandii był autorem obu goli dla swojej drużyny, a w pojedynku z Bułgarią w 50 minucie musiał opuścić plac gry z powodu czerwonej kartki. W 1995 roku został królem strzelców Pucharu Konfederacji oraz rozgrywek Copa América. W 1998 roku meksykański piłkarz po raz drugi w swojej karierze wystąpił na mistrzostwach świata. Na tej imprezie Postigo pełnił już rolę rezerwowego i nie zagrał w żadnym z meczów. Reprezentacja Meksyku ponownie odpadła w 1/8 finału, w której lepsi tym razem okazali się Niemcy. Mundial 1998 był ostatnią wielką imprezą w karierze Luisa Garcíi. Łącznie w barwach drużyny narodowej wystąpił w 78 spotkaniach, w których strzelił 29 bramek.

</doc>
<doc id="1350305" url="https://pl.wikipedia.org/wiki?curid=1350305" title="Luis Garcia Postigo">
Luis Garcia Postigo



</doc>
<doc id="1350306" url="https://pl.wikipedia.org/wiki?curid=1350306" title="Maria Wojtiuk">
Maria Wojtiuk

Maria Wojtiuk (ur. 1953 r. w Gdańsku) – polska rzeźbiarka.
Życiorys.
Studiowała na Wydziale Malarstwa, Grafiki i Rzeźby w Państwowej Wyższej Szkole Sztuk Plastycznych w Gdańsku. Dyplom w pracowni profesora Alfreda Wiśniewskiego w 1980 roku.
W swoich pracy wykorzystuje głównie materiały takie jak: kamień, drewno, glinę, brąz i inne metale.

</doc>
<doc id="1350308" url="https://pl.wikipedia.org/wiki?curid=1350308" title="Cmentarz Niewiniątek">
Cmentarz Niewiniątek

Cmentarz Niewiniątek – nieistniejący już cmentarz w paryskiej dzielnicy Hal, położony w okolicach dzisiejszego placu Joachim de Bellay. Użytkowany od początku istnienia miasta Paryża, został zamknięty decyzją króla w 1785.
Historia.
Początki.
Cmentarz, którego nazwa nawiązuje do biblijnej rzezi niewiniątek, był w regularnym użyciu od początku istnienia miasta, w XII wieku stając się jedną z większych nekropolii w Paryżu. Wcześniej, w czasach merowińskich, na tym terenie znajdowała się pogańska świątynia, zniszczona w czasie najazdu Normanów w IX wieku. 
W pierwszym stuleciu istnienia cmentarz był nieogrodzony i poważnie zaniedbany. Powiększony z polecenia Ludwika VII, teoretycznie znajdował się pod opieką parafii Saint Germain l’Auxerrois. W praktyce funkcjonował równocześnie jako cmentarz oraz śmietnisko znajdujących się w pobliżu Hal. Miejsce cieszyło się dużą popularnością wśród prostytutek, alfonsów, nielegalnych handlarzy oraz bezdomnych zwierząt. Właściwie do końca swojego istnienia towarzyszyła mu w związku z tym fatalna sława. 
Za czasów Filipa Augusta dokonano częściowych porządków na cmentarzu, otoczono go murem i poszerzono go o obszar dzisiejszego Placu Niewiniątek (wejście na cmentarz znajdowało się mniej więcej na miejscu dzisiejszej fontanny). W nadziei zmiany kiepskiej reputacji cmentarza i uczynienia go miejscem pielgrzymkowym, król sfinansował budowę kaplicy mieszczącej relikwie męczennika Ryszarda z Pontoise, uważanego za ofiarę mordu rytualnego. Faktycznie, wkrótce miejsce zasłynęło w całym kraju jako arena licznych cudów, a jego sława była tak wielka, że w czasie wojny stuletniej Anglicy, okupujący Paryż w latach 1420-1435, wywieźli szczątki męczennika do swojego kraju, zostawiając jedynie głowę. 
Wygląd cmentarza w średniowieczu.
W tym okresie cmentarz rozciągał się mniej więcej między współczesnymi ulicami Berger, de la Ferronerie, Saint Denis i de la Lingerie. Dostęp doń umożliwiało pięć bram. Cmentarz dzielił się na część przeznaczoną dla bogatszych zmarłych, którym pozwalano budować tradycyjne we Francji kaplice nagrobne oraz uboższych, gdzie chowano w prostych mogiłach czy wręcz zbiorowych dołach. Oficjalną opiekę nad kościołem wspólnie sprawowały parafie prawego brzegu Sekwany. Nie wytyczono jednak dokładnych stref ich działania, co prowadziło do licznych konfliktów. Fatalnie przedstawiał się też stan higieny na cmentarzu: pochówki w trumnach należały do rzadkości, większość zmarłych, niezależnie od sytuacji społecznej, chowano bezpośrednio w ziemi, pozostawiając groby odkryte niekiedy przez kilka dni. Czyniło to z cmentarza istną wylęgarnię epidemii, szczególnie niebezpieczną wobec faktu, że sąsiadował on z przeludnionymi dzielnicami centralnymi. 
Z czasem wygląd części dla bogatych i biednych uległ dalszemu różnicowaniu. W części dla zamożnych wzniesiono (na koszt rodzin zmarłych) rząd kilkudziesięciu arkad, które łączyły poszczególne kaplice. Arkady te otrzymały bogatą dekorację malarską i rzeźbiarską, w tym słynne piętnastowieczne wyobrażenie "Tańca śmierci", znajdujące się dziś w Luwrze. Ślady po niektórych arkadach są widoczne po dziś dzień w architekturze domów otaczający plac de Bellay. Centrum cmentarza stanowiła drewniana dzwonnica i latarnia o ironicznej nazwie Notre-Dame de Bois (Matka Boska Drewniana). Poza nią cmentarz nie posiadał specjalnie atrakcyjnych architektonicznie nagrobków, jako że od czasu budowy arkad na ich konstruktorach wymuszono przestrzeganie określonych wzorów formalnych, co nie pozwoliło na tworzenie dzieł znanych z innych paryskich nekropolii. 
W arkadach znajdowały się również cele dla osób, które dobrowolnie zdecydowały się na pustelnicze życie w zamknięciu. Kilka niewielkich pomieszczeń posiadało okna wychodzące jedynie na kościół, by pustelnica (w praktyce zamieszkiwały tam jedynie kobiety) mogła przysłuchiwać się nabożeństwom, oraz na cmentarz, gdzie wierni mieli pozostawiać pożywienie. Najbardziej znaną mieszkanką celi przy cmentarzu była Alix la Bourgotte, która umarła w swoim pomieszczeniu w 1470 r. po 46 latach dobrowolnego odosobnienia. 
XVI i XVII wiek.
W XVI stuleciu podjęto kolejne prace porządkowe na terenie cmentarza, wznosząc na nim nową fontannę według projektu Jeana Goujona oraz nowe arkady. Przez cały XVI wieku na terenie cmentarza miało miejsce kilkanaście starć między katolikami a protestantami, doszło też do kilku brutalnych samosądów na przedstawicielach obu stron. W kolejnym stuleciu cmentarz, chociaż nadal oficjalnie czynne miejsce pochówku, stał się de facto w pierwszej kolejności ulubionym miejscem nielegalnych handlarzy. W związku z tym oraz z planami rozbudowy ulicy de la Ferronerie pojawił się pierwszy projekt zamknięcia cmentarza (1669). Wówczas jednak pomysł został zarzucony wobec braku miejsca na nowy cmentarz. 
Likwidacja.
W początku XVIII w. coraz częściej specjaliści ds. higieny zwracali uwagę parlamentu paryskiego na fatalny stan cmentarza. W 1765 rada miasta zdecydowała o zakazie tworzenia nowych cmentarzy intra muros i stopniowej likwidacji już istniejących. W 1780 po raz ostatni wydano zezwolenie na pochówek na cmentarzu, a w 1785 zamknięto go definitywnie i podjęto ekshumację zachowanych szczątków. Łącznie według ówczesnych obliczeń w ciągu kilku stuleci istnienia cmentarza pochowano na nim blisko 2 mln osób. Na powstałym w ten sposób pustym placu usytuowano targ warzywny wchodzący w skład kompleksu Hal. 
Znani pochowani.
Na cmentarzu pochowano kilka osób, które za życia cieszyły się sporą sławą: Bernarda de Dormans (zm. 1381), szambelana Karola V, François de Mezeray (zm. 1683), sekretarza Akademii Francuskiej oraz hrabinę Mailly (zm. 1751), kochankę Ludwika XIV. Według aktu zgonu bajkopisarza Jeana de La Fontaine i on miał zostać pochowany na Cmentarzu Niewiniątek, jednak jego krewni wskazywali, że wbrew zapisowi jego grób znajdował się na innym nieistniejącym cmentarzu św. Józefa. Wątpliwości tej nie udało się rozstrzygnąć.

</doc>
<doc id="1350309" url="https://pl.wikipedia.org/wiki?curid=1350309" title="Northwich">
Northwich

Northwich – miasto i civil parish położone w hrabstwie Cheshire, w dystrykcie (unitary authority) Cheshire West and Chester, w miejscu zbiegu rzek Weaver i Dane. Jest oddalone o ok. 18 mil na wschód od Chester i ok. 15 mil na południe od Warrington. W 2011 roku civil parish liczyła 19 924 mieszkańców. Northwich jest wspomniana w Domesday Book (1086) jako "Norwich"/"Wich".
Obszar Northwich słynie przede wszystkim ze złóż soli, eksploatowanych już od czasów rzymskich, kiedy to osada znana była pod nazwą Condate. Intensywne wydobywanie soli spowodowało na terenie miasta ogromne osuwiska ziemi, stąd też obecnie budynki w Northwitch budowane są ze specjalnymi wzmocnieniami konstrukcji.
Główne dzielnice miasta:

</doc>
<doc id="1350310" url="https://pl.wikipedia.org/wiki?curid=1350310" title="Edward Schubert">
Edward Schubert

Edward Schubert (ur. 19 stycznia 1866 w Krakowie, zm. 23 lipca 1932 w Lanckoronie) – generał brygady Wojska Polskiego.
Życiorys.
Edward Schubert urodził się 19 stycznia 1866 roku w Krakowie, w rodzinie Józefa i Franciszki z domu Lenhard. Żonaty z Aleksandrą Emilią Głaziewicz, z domu Besler. Uczył się w Gimnazjum św. Jacka w Krakowie.
15 października 1884 roku został urzędnikiem wojskowym cesarskiej i królewskiej armii. Odbył praktykę w intendenturze c. i k. I Korpusu w Krakowie. Od 1894 roku w Ministerstwie Wojny w Wiedniu. W 1917 roku urzędnik VII rangi. Tam formalnie wszedł do Wojska Polskiego jako pracownik likwidatury tego ministerstwa.
Od listopada 1918 roku w Wojsku Polskim. 23 marca 1919 roku został mianowany szefem Sekcji Rachunkowej Kontroli Departamentu Gospodarczego Ministerstwa Spraw Wojskowych w stopniu pułkownika. 1 marca 1920 roku, po reorganizacji ministerstwa, objął stanowisko szefa Sekcji 4 Rachunkowo-Kontrolnej Oddziału IV Zaopatrzenia i Komunikacji Sztabu Ministerstwa Spraw Wojskowych. 18 września tego roku został przewodniczącym komisji do spraw opracowania przepisów kasowości i rachunkowości. 9 listopada 1920 roku został zatwierdzony z dniem 1 kwietnia 1920 roku w stopniu pułkownika gospodarczego, w grupie oficerów byłej armii austro-węgierskiej. 10 stycznia 1921 roku został członkiem komisji mieszanej do przeprowadzenia rewizji w Polskiej Wojskowej Misji Zakupów w Paryżu. 1 czerwca 1921 minister spraw wojskowych, w wykonaniu art. 19 dekretu Naczelnego Wodza z 11 kwietnia „"O zadaniach i organizacji Kontroli Administracji Wojskowej”", mianował go pułkownikiem Korpusu Kontrolerów Wojskowych. 11 października tego roku został szefem Oddziału Kontroli Wykonania Budżetu Wojskowej Kontroli Generalnej. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 2. lokatą w korpusie oficerów kontrolerów.
31 marca 1924 roku Prezydent RP Stanisław Wojciechowski, na wniosek Ministra Spraw Wojskowych generała dywizji Władysława Sikorskiego, nadał mu stopień generała brygady ze starszeństwem z dniem 1 lipca 1923 roku i 23. lokatą w korpusie generałów.
Z dniem 30 kwietnia 1925 roku został przeniesiony w stały stan spoczynku. Osiadł w Lanckoronie, gdzie 23 lipca 1932 roku zmarł.

</doc>
<doc id="1350312" url="https://pl.wikipedia.org/wiki?curid=1350312" title="Aristidis Konstandinidis">
Aristidis Konstandinidis

Aristidis Konstandinidis (gr. Αριστείδης Κωνσταντινίδης) – grecki kolarz szosowy, pierwszy mistrz olimpijski w kolarstwie szosowym.
Życiorys.
Swój największy sukces osiągnął na igrzyskach olimpijskich w Atenach, gdzie zdobył złoty medal w szosowym wyścigu ze startu wspólnego. W zawodach tych bezpośrednio Niemca Augusta von Gödricha oraz Brytyjczyka Edwarda Battela. Trasę Ateny-Maraton-Ateny o długości 87 km pokonał w czasie 3 godzin 22 minut i 31 sekund. Został tym samym pierwszym w historii mistrzem olimpijskim w tej konkurencji. Konstantinidis wygrał, mimo iż trzykrotnie spadł z roweru. Do mety dojechał na pożyczonym rowerze po tym, jak uszkodził swój własny. Ponadto Konstantinidis był współzałożycielem Ateńskiego Związku Kolarskiego.

</doc>
<doc id="1350314" url="https://pl.wikipedia.org/wiki?curid=1350314" title="Kdice">
Kdice



</doc>
<doc id="1350316" url="https://pl.wikipedia.org/wiki?curid=1350316" title="Złoty podział (ujednoznacznienie)">
Złoty podział (ujednoznacznienie)



</doc>
<doc id="1350318" url="https://pl.wikipedia.org/wiki?curid=1350318" title="Geoff Bent">
Geoff Bent

Geoffrey Bent (ur. 27 września 1932, zm. 6 lutego 1958) – angielski piłkarz. Jeden z tzw. "Dzieci Busby'ego", młodego zespołu budowanego przez menedżera Matta Busby'ego w połowie lat 50. Był w gronie ośmiu zawodników, którzy zginęli w katastrofie lotniczej w Monachium.
Kariera.
Urodzony w Salford w hrabstwie Lancashire. Dołączył do United latem 1948. Po kilku sezonach gry w zespołach młodzieżowych i rezerwach w 1951 został włączony do kadry pierwszego zespołu. Przez siedem lat rozegrał 12 spotkań w The Football League.
W sezonie 1957/58 nie rozegrał żadnego spotkania w pierwszym składzie. Do Belgradu pojechał tylko jako zastępca Rogera Byrne, który początkowo miał nie zagrać w tym meczu. Ostatecznie jednak zdołał wyleczyć kontuzję.

</doc>
<doc id="1350319" url="https://pl.wikipedia.org/wiki?curid=1350319" title="Radim Kučera">
Radim Kučera

Radim Kucera (ur. 1 marca 1974 roku w miejscowości Valašské Meziříčí) - czeski piłkarz występujący na pozycji obrońcy.
Radim Kucera zawodową karierę rozpoczynał w 1992 roku w zespole FK Dukla Hranice. Następnie grał w VP Frýdek-Místek oraz Kaučuk Opava. W 1998 roku Kucera trafił do Sigmy Ołomuniec. Spędził tam aż siedem lat, w trakcie których zaliczył 192 występy i zdobył 22 bramki. W 2005 roku podpisał kontrakt z Arminią Bielefeld. Niemiecka drużyna zapłaciła za Czecha około ćwierć miliona euro. W pierwszym sezonie gry na Schüco Arena Kucera piętnaście razy pojawił się na boisku. W następnych sezonach był podstawowym zawodnikiem Arminii. W 2010 roku wrócił do Sigmy.

</doc>
<doc id="1350320" url="https://pl.wikipedia.org/wiki?curid=1350320" title="Erwin Bälz">
Erwin Bälz

Erwin Otto Eduard von Bälz (ur. 13 stycznia 1849 w Bietigheim-Bissingen, zm. 31 sierpnia 1913 w Stuttgarcie) – niemiecki lekarz, antropolog, osobisty lekarz japońskiej rodziny cesarskiej, profesor Cesarskiego Uniwersytetu Tokijskiego, jeden z twórców współczesnej medycyny japońskiej.
Życiorys.
Urodził się w 1849 w Bietigheim-Bissingen jako syn dostawcy handlowego. Uczęszczał do szkoły w Stuttgarcie i studiował medycynę na Uniwersytecie w Tybindze. Po ukończeniu studiów podjął pracę na Uniwersytecie w Lipsku, a w 1870 służył jako lekarz wojskowy podczas wojny francusko-pruskiej. Po zakończeniu służby wojskowej w 1875 powrócił na Uniwersytet w Lipsku, gdzie był asystentem Karla Wunderlicha. 
W Lipsku Bälz leczył japońskiego studenta przebywającego w Niemczech w ramach wymiany, co przyczyniło się do podpisania w 1876 dwuletniego rządowego kontraktu zapewniającego mu pracę na wydziale lekarskim Cesarskiego Uniwersytetu w Tokio. Kontrakt był wielokrotnie przedłużany, a Bälz spędził ostatecznie w Japonii 27 lat, najdłużej ze wszystkich . W 1881 poślubił Japonkę Todę Hanako i miał z nią dwoje dzieci.
Jako profesor na Uniwersytecie Tokio, wykształcił około 800 studentów. Wśród jego uczniów byli m.in. Kinnosuke Miura i Hiroshi Kawahara. Początkowo nauczał fizjologii, potem zastąpił Albrechta Ludwiga Agathona Wernicha, przebywającego w Japonii od 1874, wykładając medycynę wewnętrzną i ginekologię.
Latem 1899 Bälz zwiedził Seul i Pusan, prowadząc badania etnologiczne. Od 22 kwietnia do 3 lipca 1903 roku ponownie wyjechał do Korei i razem z Richardem Wunschem przedsięwziął wyprawę do jej interioru. Publikował głównie w wydawanym w Jokohamie periodyku „Mitteilungen für Natur – und Völkerkunde Ostasiens”.
W 1902 Bälz został nadwornym lekarzem cesarza Mutsuhito. Podczas pobytu w Japonii leczył najbardziej wpływowych polityków, między innymi premierów Itō Hirobumi i Yamagatę Aritomo. Za sprawą Bälza gorące źródła w Kusatsu (200 km od Tokio) stały się jednym z najbardziej popularnych kurortów w Japonii. W 1905 roku powrócił do Niemiec; zmarł w 1913 na chorobę serca. W 2000 roku w Kusatsu otworzono muzeum poświęcone Bälzowi.

</doc>
<doc id="1350321" url="https://pl.wikipedia.org/wiki?curid=1350321" title="Anything (singel Edyty Górniak)">
Anything (singel Edyty Górniak)

Anything – trzeci międzynarodowy singel Edyty Górniak, a drugi promujący jej drugi studyjny album Edyta Górniak. Teledysk do tego utwory jest bliźniaczą wersją teledysku do piosenki "One &amp; One". Drugą wersją wideoklipu jest koncertowe wykonanie piosenki przeplatane materiałami archiwalnymi z promocji płyty w Republice Południowej Afryki.
Lista utworów.
"CD, Promo, Single PL"
"CD, Single, Promo"
"CD, Single"
"CD, Maxi"

</doc>
<doc id="1350322" url="https://pl.wikipedia.org/wiki?curid=1350322" title="Erwin von Bälz">
Erwin von Bälz



</doc>
<doc id="1350325" url="https://pl.wikipedia.org/wiki?curid=1350325" title="Dzieła Edwarda Flataua">
Dzieła Edwarda Flataua

Edward Flatau (1868–1932) był polskim neurologiem, autorem ponad 100 publikacji w językach: polskim, niemieckim, francuskim i rosyjskim. Poniżej znajduje się chronologicznie uporządkowana lista większości jego dzieł. O ile nie zaznaczono inaczej, jedynym autorem jest Edward Flatau.

</doc>
<doc id="1350331" url="https://pl.wikipedia.org/wiki?curid=1350331" title="Bolesław Frej">
Bolesław Frej

Bolesław Frej (ur. 23 sierpnia 1873 w Klimonowiczach k. Mohylewa, zm. 29 czerwca 1950 w kolonii Karasiówka, w gm. Ryki, pow. garwoliński) – generał brygady Wojska Polskiego.
Życiorys.
Kształcił się w szkołach wojskowych. Ukończył Szkołę Junkrów w Kijowie. W 1894 podporucznik i oficer zawodowy armii rosyjskiej. Walczył w wojnie rosyjsko-japońskiej 1904–1905.
W I wojnie światowej na froncie niemieckim. W latach 1915–1918 w polskich formacjach przy armii rosyjskiej. Grudzień 1915 – maj 1918 dowódca batalionu: w Legionie Puławskim, w Brygadzie Strzelców Polskich, potem dowódca 3 pułku strzelców polskich. Ranny w walkach z Niemcami.
16 grudnia 1918 przyjęty został do Wojska Polskiego i mianowany dowódcą I Brygady Dywizji Litewsko-Białoruskiej, potem w 2 Dywizji Litewsko Białoruskiej na froncie wojny polsko-bolszewickiej, dowódca Okręgów Etapowych „Płoskirów” i „Tarnopol”. 22 maja 1920 zatwierdzony został z dniem 1 kwietnia 1920 w stopniu pułkownika. 3 maja 1922 zweryfikowany w tym samym stopniu ze starszeństwem z dniem 1 czerwca 1919 i 2. lokatą w korpusie oficerów piechoty. Styczeń 1921 – kwiecień 1927 komendant Obszaru Warownego Dęblin.
1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała brygady ze starszeństwem z dniem 15 sierpnia 1924 i 1. lokatą w korpusie generałów.
Od 30 kwietnia 1927 w stanie spoczynku. Osiadł w Rykach pow. Garwolin, potem we wsi Karasiówka. W 1944 stracił nogę na skutek działań wojennych.

</doc>
<doc id="1350335" url="https://pl.wikipedia.org/wiki?curid=1350335" title="Zcat">
Zcat



</doc>
<doc id="1350337" url="https://pl.wikipedia.org/wiki?curid=1350337" title="Gunzip">
Gunzip



</doc>
<doc id="1350347" url="https://pl.wikipedia.org/wiki?curid=1350347" title="Robert Tesche">
Robert Tesche

Robert Tesche (ur. 27 maja 1987 roku w Wismar) - niemiecki piłkarz występujący na pozycji pomocnika w VfL Bochum.
Debiutował w Bundeslidze w barwach Arminii Bielefeld - 30 marca 2006 w meczu z Borussią Dortmund (1:0). Pierwszego gola w najwyższej klasie rozgrywkowej w Niemczech strzelił 17 maja 2008 roku w pojedynku przeciwko VfB Stuttgart w ostatniej kolejce sezonu 2007/08. W 2009 roku przeszedł do Hamburger SV.

</doc>
<doc id="1350348" url="https://pl.wikipedia.org/wiki?curid=1350348" title="Traktat o historii religii">
Traktat o historii religii

Traktat o historii religii (fr. "Traité d'histoire des religions") - dzieło religioznawcze Mircea Eliadego. Autor zajmuje się w tej publikacji dwoma zasadniczymi zagadnieniami: istotą religii i jej historią. Dzieło to stanowi kompendium myśli religioznawczej Eliadego i jest obecnie jednym z podstawowych podręczników religioznawstwa. 

</doc>
<doc id="1350349" url="https://pl.wikipedia.org/wiki?curid=1350349" title="Skunksowate">
Skunksowate

Skunksowate (Mephitidae) – rodzina ssaków z podrzędu psokształtnych (Caniformia) w obrębie rzędu drapieżnych (Carnivora). Obejmuje skunksy i surillo, ssaki wyróżniające się specyficzną strategią obronną polegającą na wytryskiwaniu w stronę napastnika cuchnącej cieczy wytwarzanej przez gruczoły odbytowe. Skunksy atakują ule pszczele, zwykle gdy są niepłoszone koncentrują się na jednym i szybko osłabiają rodzinę pszczelą aż do zupełnego zaniku. Są odporne na użądlenia pszczół, a nawet jad grzechotnika.
Filogeneza.
Do niedawna skunksowate stanowiły podrodzinę w rodzinie łasicowatych (Mustelidae) wraz z wydrami, borsukami i borsukami amerykańskimi.
Pierwsze sugestie, że skunksy nie pasują do tej rodziny, pojawiły się już w latach 70. XX wieku. Stwierdzono, że skunksy posiadają większą liczbę chromosomów (50) niż obecne łasicowate (30-44).
Analiza porównawcza teledu, surillo i skunksów z borsukami, kunami, rosomakiem, ryjonosem i balizaurem wykazała, że trzy pierwsze wymienione gatunki cechują się wyraźnie prymitywniejszą budową mózgu.
Ostatecznie analiza DNA ssaków drapieżnych zweryfikowała ten podział. Skunksy okazały się blisko spokrewnione z borsukami z rodzaju fetornik, ale takie grupy zwierząt jak szopowate (Procyonidae), borsuki (Melinae) i Taxidiinae, wydry (Lutrinae) i łasice (Mustelinae) są bliżej ze sobą spokrewnione niż każda z tych grup ze skunksami:
Fragment drzewa filogenetycznego ssaków drapieżnych z podrzędu psokształtnych (Caniformia).
Występowanie.
Większość gatunków występuje w Ameryce Północnej i Południowej – od południowej Kanady po Argentynę. "Mydaus" spp. występują w Indonezji i na Filipinach. Zajmują różne siedliska, poza gęsto porośniętymi lasami i mokradłami, na których są rzadko spotykane.
Opis.
Skunksowate to zwierzęta małej lub średniej wielkości o charakterystycznym ubarwieniu ostrzegawczym, w którym dominuje kolor czarny i biały (rzadziej brązowy i biały). Tułów jest krępy o krótkich nogach i długim, puszystym ogonie, pysk wydłużony. Mocne pazury są przystosowane do kopania w ziemi. Masa ciała skunksów waha się od 200 g do 4,5 kg. Wszystkie gatunki mają silnie rozwinięte gruczoły przyodbytowe. Cuchnąca wydzielina tych gruczołów może być, przez skurcz mięśni otaczających torebkę gruczołową, wytryskiwana na odległość 1 m w przypadku teledu, do nawet 6 m u skunksa zwyczajnego. Zagrożony skunks ostrzega napastnika uniesieniem ogona, tupaniem w ziemię, pozorowaniem ataku, a jeśli to nie pomaga – odwraca się tyłem i wytryskuje śmierdzącą ciecz na intruza celując w jego oczy, które są szczególnie na nią wrażliwe. Głównym składnikiem tej cieczy u wszystkich skunksowatych jest (E)-but-2-eno-1-tiol, a u skunksa właściwego i plamiastego występuje również 3-metylobutano-1-tiol.
Skunksy są w głównej mierze mięsożercami. Żywią się owadami, małymi płazami i gadami, jajami oraz drobnymi gryzoniami. Dieta jest też uzupełniana pokarmem roślinnym. Prowadzą nocny tryb życia, dzień spędzają w norach lub kryjówkach skalnych. Niektóre potrafią wspinać się na drzewa. Długość ciąży jest różna u poszczególnych gatunków – od 2–3 miesięcy u "Mephitis" i "Conepatus" do 250 dni, a nawet dłużej u "Spilogale". Samice rodzą w jednym miocie 2–10 młodych, nagich i ślepych. Gruczoły stanowiące ich obronę stają się w pełni funkcjonalne dopiero po upływie pierwszego tygodnia życia młodych. Do tego czasu bezpieczeństwo młodych jest całkowicie zależne od matki. Śmiertelność skunksowatych w pierwszym roku życia szacowana jest na poziomie 50% – 70%, głównie z powodu ataków drapieżników i chorób. Młode są karmione przez matkę przez dwa miesiące. Dojrzałość płciową uzyskują pod koniec pierwszego roku życia. W warunkach naturalnych skunksy żyją przeciętnie 5–6 lat, w niewoli do 10 lat.
Skunksowate nie są agresywne, ani terytorialne, nie znakują zajmowanego terenu, rzadko wydają dźwięki. Bytują zwykle samotnie, ale na tym samym terytorium tolerują innych przedstawicieli swojego gatunku. Samce niektórych gatunków jedynie w okresie rozrodu odpędzają rywali od swoich samic.
Głównym zagrożeniem dla skunksów są większe od nich ssaki drapieżne oraz duże ptaki. Puchacz wirginijski jest znany z tego, że poluje na skunksy. Człowiek zabija skunksy jako potencjalnych nosicieli wścieklizny. Wiele osobników ginie na drogach, pod kołami pojazdów.
Systematyka.
Skunksy były do niedawna zaliczane do łasicowatych jako podrodzina Mephitinae – z wyjątkiem rodzaju "Mydaus", który włączano do podrodziny Mustelinae. Badania molekularne wykazały jednak, że nie są blisko spokrewnione z łasicowatymi. Łasicowate wraz ze skunksami nie stanowią taksonu monofiletycznego i obecnie te ostatnie klasyfikowane są jako odrębna rodzina.
Do rodziny skunksowatych należą następujące podrodziny:
Opisano również kilka rodzajów wymarłych nie sklasyfikowanych w żadnej z powyższych podrodzin:

</doc>
<doc id="1350353" url="https://pl.wikipedia.org/wiki?curid=1350353" title="Nastja Čeh">
Nastja Čeh

Nastja Čeh (ur. 26 stycznia 1978 w Ptuju) – słoweński piłkarz występujący na pozycji pomocnika. Obecnie gra w zespole Bene Sachnin.
Kariera klubowa.
Nastja Čeh karierę rozpoczął w klubie NK Drava Ptuj, skąd w 1996 trafił do NK Maribor. Grał tam przez pięć sezonów i w każdym z nich wraz z drużyną sięgał po mistrzostwo kraju. W sezonie 1999/2000 zadebiutował w rozgrywkach Ligi Mistrzów. Łącznie dla Maribora rozegrał 112 ligowych pojedynków i strzelił siedemnaście bramek.
Latem 2001 Čeh przeniósł się do Belgii, gdzie podpisał kontrakt z Club Brugge. W debiutanckim sezonie w nowej drużynie słoweński piłkarz rozegrał 22 spotkania. W kolejnych sezonach spędzonych na Stadionie Jana Breydela Čeh także występował regularnie. Razem z ekipą „Blauw en Zwart” wychowanek NK Drava Ptuj odnosił wiele sukcesów w krajowych rozgrywkach. W 2003 i 2005 wywalczył mistrzostwo, a w 2002 i 2004 puchar Belgii. Oprócz tego w każdym z tych lat Club Brugge zdobywało krajowy superpuchar.
W 2005 Čeh za pół miliona euro odszedł do Austrii Wiedeń, gdzie w linii pomocy grał między innymi razem z Sebastianem Milą oraz Arkadiuszem Radomskim. W pierwszym sezonie w nowym klubie Słoweniec wraz z zespołem wywalczył mistrzostwo Austrii. Pod koniec sierpnia 2006 Čeh był bliski przejścia do Sportingu Charleroi, jednak do transferu ostatecznie nie doszło.
Na początku rozgrywek 2006/2007 Słoweńcowi udało się jednak zmienić klub i ostatecznie wzmocnił rosyjską drużynę FK Chimki. W nowym klubie występował przez dwa sezony, po czym przeszedł do greckiego Panserraikosu. Po rozegraniu 6 ligowych spotkań piłkarz przeprowadził się do Chorwacji, gdzie podpisał umowę z drużyną NK Rijeka. Spędził tam jednak tylko pół sezonu i przeszedł do izraelskiego Bene Sachnin. Aktualnie reprezentuje barwy trzeciej drużyny ligi wietnamskiej – Thể Công.
Kariera reprezentacyjna.
W reprezentacji Słowenii Čeh zadebiutował 6 października 2001 w wygranym 3:0 meczu przeciwko Wyspom Owczym. W 2002 Srečko Katanec powołał go do kadry na mistrzostwa świata. Na mundialu tym Słoweńcy zajęli ostatnie miejsce w swojej grupie i odpadli z turnieju. Čeh na boiskach Korei Południowej i Japonii pełnił rolę rezerwowego, jednak udało mu się wystąpił w pojedynkach przeciwko Republice Południowej Afryki oraz Paragwajowi. W reprezentacji rozegrał łącznie 46 spotkań strzelając 6 bramek.

</doc>
<doc id="1350354" url="https://pl.wikipedia.org/wiki?curid=1350354" title="Mauricio Soler">
Mauricio Soler

Juan Mauricio Soler Hernández (ur. 14 stycznia 1983 w Ramiriquí, Boyacá) – kolumbijski kolarz szosowy.
Kariera.
W roku 2006 Soler wygrał francuski wyścig etapowy Circuit de Lorraine. Na Mediolan-Turyn już wcześniej ulokował się na 25. miejscu. W tymże sezonie jeździł dla włoskiej drużyny dywizji kontynentalnej - Acqua &amp; Sapone. Dzięki systemowi dzikich kart mógł brać udział także w imprezach cyklu ProTour. Soler został również wytypowany przez kolumbijski związek kolarski na mistrzostwa świata w Salzburgu w roku 2006. Musiał jednak wycofać się z wyścigu i nie dojechał do mety.
Od sezonu 2007 jeździł dla brytyjskiego Team Barloworld, który dzięki dzikiej karcie zakwalifikował się do Tour de France 2007. Podczas tego wyścigu, 17 lipca, wygrał 9. etap, podczas którego pokonał najlepszy czas podjazdu pod Col du Galibier (ustanowiony wcześniej w roku 1998 przez Marco Pantaniego, prawdopodobnie pod wpływem EPO). Dzięki tak dobrej postawie na tym i innych górskich etapach był przez media często podejrzewany o doping. Te pogłoski były jednak podważane przez Team Barloworld, jak również przez dyrektora Touru, Christiana Prudhomme. Ponadto próbka w kontroli antydopingowej po jego zwycięstwie wykazała brak jakichkolwiek zakazanych substancji.
Soler po 9. etapie często znajdował się w grupach prowadzących i po wykluczeniu z wyścigu Michaela Rasmussena przejął koszulkę najlepszego górala i nie oddał jej aż do mety w Paryżu.
W 2011 roku wygrał 2. etap wyścigu Tour de Suisse. Cztery dni później (był wiceliderem wyścigu), 16 czerwca 2011 roku podczas 6. etapu uczestniczył w kraksie i z poważnymi obrażeniami (m.in. pękniecie czaszki i obrzęk mózgu) trafił do szpitala.

</doc>
<doc id="1350355" url="https://pl.wikipedia.org/wiki?curid=1350355" title="Nastja Ceh">
Nastja Ceh



</doc>
<doc id="1350356" url="https://pl.wikipedia.org/wiki?curid=1350356" title="Michael Scholz">
Michael Scholz

Michael Scholz (ur. 26 stycznia 1949) – niemiecki wokalista i kompozytor, muzyk przede wszystkim studyjny, to jego głos słyszymy w charakterystycznych wysokich refrenach w piosenkach Modern Talking i Blue System. 
W latach 1984-2000 współpracował z Dieterem Bohlenem, dla którego śpiewał w chórkach w Modern Talking oraz Blue System. Od 2003 roku należy do projektu muzycznego Systems in Blue. Najczęściej śpiewa falsetem.

</doc>
<doc id="1350359" url="https://pl.wikipedia.org/wiki?curid=1350359" title="Ernle Chatfield">
Ernle Chatfield

Alfred Ernle Montacute Chatfield, 1. baron Chatfield GCB, KCMG, CVO (ur. 27 września 1873 w Southsea, zm. 15 listopada 1967 w Farnham Common) − brytyjski wojskowy i polityk, admirał Royal Navy, minister w rządach Neville’a Chamberlaina.
Był jedynym synem admirała Alfreda Johna Chatfielda. W 1886 roku wstąpił do Royal Navy. Podczas I wojny światowej dowodził krążownikiem liniowym HMS „Lion”. Brał udział w bitwach pod Helgolandem, na Dogger Bank oraz bitwie jutlandzkiej. W latach 1925−1928 był trzecim lordem morskim Admiralicji oraz kontrolerem marynarki. W latach 1929−1930 dowodził Flotą Atlantycką, a w latach 1930−1932 Flotą Śródziemnomorską. W 1930 roku został admirałem, a w 1933 admirałem floty. W latach 1933−1938 był pierwszym lordem morskim. W 1937 roku otrzymał parowski tytuł 1. barona Chatfield.
W 1939 roku lord Chatfield został ministrem koordynacji obrony w gabinecie Chamberlaina. Był również przewodniczącym Komitetu Obrony Indii. Na tym stanowisku odpowiadał za uzbrojenie, modernizację i rozbudowę Brytyjskiej Armii Indyjskiej. Opowiadał się również za przestawieniem brytyjskiej gospodarki na produkcję wojenną, jednak takim pomysłom sprzeciwił się przewodniczący Zarządu Handlu Oliver Stanley.
Chatfield pozostał ministrem po wybuchu II wojny światowej, ale nie odegrał już większej roli. W kwietniu 1940 roku zrezygnował ze stanowiska, które zostało zlikwidowane. Zmarł w 1967 roku. Tytuł barona odziedziczył po nim jego najstarszy syn Ernle David Lewis.

</doc>
<doc id="1350364" url="https://pl.wikipedia.org/wiki?curid=1350364" title="Ministrowie koordynacji obrony Wielkiej Brytanii">
Ministrowie koordynacji obrony Wielkiej Brytanii

Urząd ministra koordynacji obrony (en. "Minister for Coordination of Defence") powstał w 1936 r. w celu nadzorowania i koordynacji procesu ponownego uzbrajania brytyjskich sił zbrojnych. Urząd został zlikwidowany w kwietniu 1940 r.
Lista ministrów koordynacji obrony

</doc>
<doc id="1350365" url="https://pl.wikipedia.org/wiki?curid=1350365" title="Baron Chatfield">
Baron Chatfield

Baronowie Chatfield 1. kreacji (parostwo Zjednoczonego Królestwa)

</doc>
<doc id="1350366" url="https://pl.wikipedia.org/wiki?curid=1350366" title="Marek Wróbel (malarz)">
Marek Wróbel (malarz)

Marek Wróbel (ur. 1956 r. w Gdańsku) – polski malarz. 
Życiorys.
Studiował na Wydziale Malarstwa w Państwowej Wyższej Szkole Sztuk Plastycznych w Gdańsku (od 1996 r. nazwa uczelni: Akademia Sztuk Pięknych w Gdańsku). Dyplom w pracowni profesora Kiejstuta Bereźnickiego w 1984 r. W 1994 roku TVP Gdańsk nakręciła film dokumentalny pt.: ""Marek i Marek", którego tematem był pokaz plenerowy z Markiem Modelem. Prace Marka Wróbla znajdują się w licznych kolekcjach w kraju i zagranicą.

</doc>
<doc id="1350372" url="https://pl.wikipedia.org/wiki?curid=1350372" title="High (singel Jamesa Blunta)">
High (singel Jamesa Blunta)

„High” – to utwór brytyjskiego wokalisty Jamesa Blunta. Wydany został 18 października 2004 roku przez wytwórnię płytową Atlantic Records jako pierwszy singel z jego debiutanckiego albumu studyjnego, zatytułowanego "Back to Bedlam". Twórcą tekstu są James Blunt i Ricky Ross, natomiast Tom Rothrock wraz z Jimmym Hogarthem zajęli się jego produkcją. Do singla nakręcono także dwa teledyski, pierwszy w 2004 roku wyreżyserowany przez Marka Davisa, natomiast drugi autorstwa Sama Browna został opublikowany w 2005 roku. „High” notowany był na 16. pozycji w notowaniu UK Singles Chart.

</doc>
<doc id="1350374" url="https://pl.wikipedia.org/wiki?curid=1350374" title="Astros">
Astros

Astros (gr. Άστρος) – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedziba gminy Woria Kinuria. W 2011 roku liczyła 2285 mieszkańców. Posiada połączenia drogowe z miastami: Tripoli, Argos, Leonidio oraz Monemwazja. 
Znajdują się tu m.in. szkoły, licea, kilka kościołów, banki oraz budynek poczty głównej.
Pobliskie nadmorskie Paralio Astros jest popularnym letnim kurortem, posiadającym port, który obsługuje połączenia promowe z wyspą Spetses. Plaża leży w północno-wschodniej części miasta, natomiast wieża ciśnień oraz główny plac miasta jest usytuowany na południowych krańcach miejscowości.

</doc>
<doc id="1350379" url="https://pl.wikipedia.org/wiki?curid=1350379" title="EmelFM2">
EmelFM2

EmelFM2 – wysoce konfigurowalny, dwupanelowy menedżer plików z graficznym interfejsem dla systemu Linux.
Aplikacja oferuje między innymi :

</doc>
<doc id="1350380" url="https://pl.wikipedia.org/wiki?curid=1350380" title="Małobąd">
Małobąd

Małobąd — staropolskie imię męskie, zrekonstruowane na podstawie nazwy wsi Małobądz w pow. olkuskim i Małobądz, obecnie dzielnicy Będzina, złożone z członów "Mało-" ("mało") i "-bąd" ("być, istnieć, żyć"). 
Małobąd imieniny obchodzi 1 października.
Zobacz też:

</doc>
<doc id="1350386" url="https://pl.wikipedia.org/wiki?curid=1350386" title="Chuck Behler">
Chuck Behler

Charles "Chuck" Behler (ur. 13 czerwca 1965) - to były perkusista amerykańskiej grupy thrash metalowej Megadeth w latach 1987–1989. Nagrał z nią jedynie jeden album - "So Far, So Good... So What!".

</doc>
<doc id="1350387" url="https://pl.wikipedia.org/wiki?curid=1350387" title="I liga polska w rugby (2007/2008)">
I liga polska w rugby (2007/2008)

I liga polska w rugby (2007/2008) – pięćdziesiąty drugi sezon najwyższej klasy rozgrywek klubowych rugby union drużyn piętnastoosobowych mężczyzn w Polsce. Tytuł mistrza Polski zdobył Folc AZS AWF Warszawa, który pokonał w finale Budowlanych Łódź. Trzecie miejsce zajęły Arka Gdynia i Lechia Gdańsk.
System rozgrywek.
Sezon 2007/2008 rozegrano w dwóch fazach. W pierwszej wszystkie dziesięć drużyn rozgrywało spotkania systemem ligowym, każdy z każdym, mecz i rewanż. W drugiej fazie cztery najlepsze zespoły rozegrały mecze półfinałowe, których zwycięzcy spotkali się w finale. Dwie najsłabsze drużyny spadały do I ligi. Sezon trwał od 26 sierpnia 2007 do 15 czerwca 2008.
Drużyny.
W rozgrywkach wzięło udział 10 zespołów:
Sezon zasadniczy.
Wyniki spotkań.
Wyniki spotkań sezonu zasadniczego:
II kolejka.
Mecze drugiej kolejki zostały rozegrane 1 i 2 września 2007 roku.
IV kolejka.
Mecze czwartej kolejki zostały rozegrane 22 i 23 września 2007 roku.
V kolejka.
Mecze piątej kolejki zostały rozegrane 6 i 7 października 2007 roku.
VI kolejka.
Mecze szóstej kolejki zostały rozegrane 13 i 14 października 2007 roku.
VII kolejka.
Mecze siódmej kolejki zostały rozegrane 20 i 21 października 2007 roku.
IX kolejka.
Mecze dziewiątej kolejki zostały rozegrane 10 i 11 listopada 2007 roku.
X kolejka.
Mecze dziesiątej kolejki miały zostać rozegrane 17 i 18 listopada 2007 roku, jednak z powodu złych warunków atmosferycznych trzy z nich rozegrano dopiero w marcu 2008 roku.
XII kolejka.
Mecze dwunastej kolejki zostały rozegrane 29 i 30 marca 2008 roku.
XIII kolejka.
Mecze trzynastej kolejki zostały rozegrane 5 i 6 kwietnia 2008 roku.
XIV kolejka.
Mecze czternastej kolejki zostały rozegrane 12 i 13 kwietnia 2008 roku.
XV kolejka.
Mecze piętnastej kolejki zostały rozegrane 19 i 20 kwietnia 2008 roku.
XVI kolejka.
Mecze szesnastej kolejki zostały rozegrane 3 i 4 maja 2008 roku.
XVII kolejka.
Mecze siedemnastej kolejki zostały rozegrane 17 i 18 maja 2008 roku.
Tabela.
Tabela ligi po zakończeniu sezonu zasadniczego (w kolorze zielonym wiersze z drużynami, które awansowały do półfinałów):
Faza finałowa.
Półfinały.
Wynik półfinałów:
Półfinały zostanły rozegrane 7 czerwca 2008 roku.
Finał.
Wynik finału:
Klasyfikacja końcowa.
Klasyfikacja końcowa ligi (na czerwono wiersze z drużynami, która spadły do II ligi):
II liga.
Równolegle z rozgrywkami Ekstraligi rywalizowały drużyny w II lidze.
Końcowa klasyfikacja II ligi (na zielono wiersze z drużynami, które awansowały do Ekstraligi):
Inne rozgrywki.
W finale rozgrywanego w tym sezonie Pucharu Polski Lechia Gdańsk pokonała Budowlanych Łódź 22:17. W zakończonych w 2008 rozgrywkach w kategoriach młodzieżowych mistrzostwo Polski juniorów zdobyła Posnania Poznań, a wśród kadetów Ogniwo Sopot.

</doc>
<doc id="1350388" url="https://pl.wikipedia.org/wiki?curid=1350388" title="Baron Hankey">
Baron Hankey

Baronowie Hankey 1. kreacji (parostwo Zjednoczonego Królestwa)

</doc>
<doc id="1350392" url="https://pl.wikipedia.org/wiki?curid=1350392" title="Dawid Kornaga">
Dawid Kornaga

Dawid Kornaga (ur. 13 maja 1975 w Lubaczowie) – polski pisarz.
Życiorys.
Absolwent Wydziału Dziennikarstwa i Nauk Politycznych UW. Mieszka w Warszawie. W latach 1997–2000 wraz z Vj’em Dominionem tworzył hip-hopowy projekt Hipnoza. W debiutanckiej powieści złożonej z powiązanych ze sobą opowiadań, "Poszukiwaczach opowieści", jako pierwszy polski autor użył stylizacji hip-hopowej. W lutym 2004 r. wydawnictwo Prószyński i S-ka wydało płytę, na której znalazł się fragment z książki Kornagi, "Piątek po dwudziestej", nagrany przez rapera Gorzkiego z Kalisza. Był to pierwszy w rodzimej prozie alians prozaika z raperem. Wydana w 2005 r. "Gangrena" została okrzyknięta jedną z najbardziej drastycznych powieści nie tylko w polskiej literaturze, podzieliła krytyków i czytelników, ale znalazła się w gronie książek nominowanych do „Paszportu” Polityki. O "Rzęsach na opak" Marta Cuber napisała: „Pisarz udokumentował to, co w zmieniających się w Polsce układach społeczno-politycznych najstraszniejsze: cierpienie najmniej winnych”. W listopadzie 2008 r. ukazała się jego czwarta książka zatytułowana "Znieczulenie miejscowe". W październiku 2010 r. wyszła nowa powieść "Single+", do której okładkę przygotowała polska malarka Justyna Kabala.
Autor w jednym z wywiadów powiedział o tej książce: „'Single+' to nie jest książka napisana konwencjonalnym językiem, przyznaję. To nie jest ‘poszedł, przyszedł, doszedł’. Właściwie nie ma zdania w tej powieści, które byłoby ‘zwyczajne’.”
W czerwcu 2011 r. autor opublikował swoją szóstą powieść "Cięcia". W wywiadzie dla Lampy przyznał, że to jego pierwsza książka z elementami tak wyraźnie autobiograficznymi – pracując jako kreatywny poznał od wewnątrz przemysł reklamowy. Jarosław Czechowicz tak to podsumował: „Kornaga zajmuje się na kartach "Cięć" przede wszystkim problematyką dotyczącą posiadania i jego związku z życiem. Nie można żyć, nie posiadając. Nie można posiadać i nie żyć”. Zaś Joanna Kapica-Curzytek odniosła się do języka "Cięć": „Powieść jest nie tyle napisana, ile wykreowana. I to nie w języku potocznym, co w niepowtarzalnej mieszaninie języka reklamy i wewnętrznego monologu, pełnego myślowych skrótów, zestawianych tak, aby tworzyły szumy i zgrzyty, drażniły i prowokowały”.
W 2011 r. Dawid Kornaga otrzymał międzynarodowe stypendium twórcze Dagny przyznawane przez Stowarzyszenie Willa Decjusza. W jego ramach uczestniczył m.in. w Festiwalu Literackim „Dagny – Romans Kultur”, w Forum Wydawców we Lwowie oraz w Festiwalu Wolności Słowa Kapittel w Stavanger. Napisał też opowiadanie "Call Center" do antologii nowej literatury z Polski i Norwegii "Podróż na północ/Mot nord". W 2012 r. pisarz został stypendystą Instytutu Goethego jako "Kulturmittler". W cyklu "Dawid vs. Goliat, o wojnie, którą wiodę z szatanem, ciałem i światem" pisze felietony dla pisma lifestylowo-kulturalnego Hiro.
Dzięki stypendium Goethe Institut oraz dwuletnim, okresowym pobytom w Berlinie pisarz mógł zbierać materiały do nowej powieści "Berlinawa", która została wydana 8 października 2014 r. Pisarz zna dobrze język niemiecki i interesuje się stosunkami polsko-niemieckimi, potwierdził w programie dla Wirtualnej Polski, że problemy Berlina, a tym samym globalizacji nie są mu obce i jest w nie zaangażowany nie tylko dla potrzeb swojej nowej powieści.
Powieść "Berlinawa"
Dzięki stypendium Goethe Institut oraz dwuletnim, okresowym pobytom w Berlinie pisarz mógł zbierać materiały do nowej powieści "Berlinawa", która została wydana przez wydawnictwo Świat Książki 8 października 2014 r. "Berlinawa", której tytuł zawdzięcza dwóm miastom, Berlinowi i Warszawie, spotkała się z pozytywną krytyką, jako jedna z pierwszych książek fabularnych w literaturze polskiej, która tak obszernie opowiada o współczesnym Berlinie. Problematyka powieści dotyka również zjawiska poliamorii oraz skomplikowanych relacji rodzinnych i miłosnych. "Berlinawa" przedstawia realistycznie odradzające się nurty nacjonalistyczne, przybliżając scenę neonazistowską Niemiec i Polski. Kwestię tę zauważyło wielu krytyków, łącznie z obszerną recenzją autorstwa Przemysława Pieniążka w numerze miesięcznika literackiego "Twórczość" (2015, nr 7-8) oraz kwartalnik "Fronda Lux" (nr 74), który przeprowadził z Kornagą wywiad pt. "Berlin zamożnej laleczki". Pisarz, który zna dobrze język niemiecki i interesuje się stosunkami polsko-niemieckimi, potwierdził w programie dla Wirtualnej Polski, że problemy Berlina, a tym samym globalizacji nie są mu obce i jest w nie zaangażowany nie tylko dla potrzeb swojej nowej powieści.
Film "PolandJa"
17 lutego 2017 r. miała miejsce premiera polskiego komediodramatu "PolandJa" w reżyserii Cypriana T. Oleckiego. Jego współscenarzystą jest Dawid Kornaga, który zagrał też w filmie epizod jako "Mężczyzna w balansach" oraz sprawował pieczę nad dialogami jako kierownik literacki. Komediodramat "PolandJa" obejrzało w kinach ponad 200 tys. widzów, co w przypadku debiutu jest sukcesem, uwzględniając fakt, że film ma wymagającą w odbiorze nowelową konstrukcję. "PolandJa" podzieliła krytykę zbierając skrajne recenzje, od zdecydowanie negatywnych po absolutnie pozytywne. Film czerpie sporo z prozy Kornagi, co podkreśla m.in. portal Zupełnie Inna Opowieść w recenzji "Kebab z polskich fobii": "Scenariusz filmu jest dziełem zbiorowym – podpisali go reżyser Cyprian T. Olencki, Maria Wojtyszko, Jakub Nieścierow i Sławomir Krawczyński. Całości wydaje się jednak nadawać ton Dawid Kornaga (pojawia się też na ekranie w doskonałym epizodzie), który był tu nie tylko współscenarzystą i kierownikiem literackim, ale i autorem powieści, które częściowo posłużyły za pierwowzory także tych epizodów, których Kornaga nie był scenarzystą. Mowa o „Cięciach” i „Znieczuleniu miejscowym”""." Potwierdza to Leszek Wejcman w recenzji "Ballada o Januszach": "Kolejne wątki scenariusza czerpią z książek Dawida Kornagi (który sam wciela się w postać ofermy, zmuszonego do oddania „za karę” połówki kebaba). Kornaga to autor błyskotliwy, dowcipny i inteligentny, doskonale czujący współczesność, tropiący naszą narodową ksenofobię i cywilizacyjno-geograficzne rozdarcie. Pomysł Olenckiego, aby sięgnąć po jego prozę, jest wart uwagi"". PolandJa" była również wyświetlana w kinach w Wielkiej Brytanii i Irlandii.
Powieść "Przerwany sen Kashi"
5 września 2018 r. wyszła powieść Przerwany sen Kashi, obyczajowa dystopia, o której portal Granice.pl napisał: "Kolejna już powieść Dawida Kornagi, który od lat zaskakuje swoimi trafnymi spostrzeżeniami i oceną świata, nie rozczarowuje. Przeciwnie. Narrator z pasją prowadzi czytelników od lat dwudziestych do lat siedemdziesiątych dwudziestego pierwszego wieku""." Z kolei magazyn Hiro.pl wyraził opinię: "Być może niektórzy nazwą Kornagę polskim Houellebecq’em, jednak ze względu na mocno polski kontekst powieści jest to tylko jedna z odsłon wizji jej świata""." Portal literacki Zupełnie Inna Opowieść zaznaczył: "„Przerwany sen Kashi” to w zasadzie kontynuacja tamtej powieści, choć jednocześnie jest to pozycja na tyle autonomiczna, że bez problemu zrozumie ją każdy, kto dopiero od niej zacznie przygodę z twórczością pisarza. (...) Dawid Kornaga ciągnie akcję od 2015 roku przez 2030 czy 2050, aż po lata następujące po 2075. I wcale nie ucieka od próby pokazania nam świata przyszłości, mnożąc nie tylko opisy geopolitycznych układów, lecz także racząc nas wizjami wynalazków i udogodnień takich jak multifony czy autonomiczne taksówki. A jednak ani przez moment nie miałem wątpliwości, że pokazuje nas, że pokazuje tu, że pokazuje teraz. Za Mrożkiem mówi nam, że jutro to dziś, tyle że jutro""." Magazyn Esencja podsumowuje: "Zarys tego, co dzieje się w „Przerwanym śnie Kashi” stanowi dosyć interesujący eksperyment intelektualny. Co stanie się z naszym światem za kilkanaście, kilkadziesiąt lat? Czy będzie się dało znaleźć w nim miejsce? Dawid Kornaga stawia na wizję, że będzie „tak samo tylko trochę inaczej” – antycypując wydarzenia najczęściej w powiązaniu z tym, co rzeczywiście miało miejsce w naszych czasach, czyli w pierwszych dwóch dekadach XXI wieku""."
"Przerwany sen Kashi" to pierwsza książka Kornagi, która miała szeroką kampanię reklamową. Jedną z jej odsłon były billboardy w warszawskim metrze oraz zwiastun w postaci spotu, dostępny m.in. w mediach społecznościowych i platformie YouTube.
Współpraca z pismem „Wakat”
W 2019 autor nawiązał współpracę z pismem „Wakat”, gdzie publikuje cykl dystopijnych opowiadań. Wszystkie dostępne są online w ramach licencji Creative Commons. W 2019 ukazały się: „2029”, „Kapsuła” i „Brązowa planeta”. W 2020 ukazały się: „Miś”, „Anioł” – w antologii na czas pandemii koronawirusa „Wakacje od istnienia?”.
Film "Furioza"
22 października 2021 miał premierę film "Furioza" w reżyserii Cypriana T. Oleckiego, w którym Dawid Kornaga pełnił rolę kierownikia literackiego, odpowiedzialnego również za dialogi i całokształt scenariusza. Boxoffice filmu wyniósł 2 419 521 dol. na świecie, film był przebojem w polskich kinach, a później światowym hitem na Netflix.

</doc>
<doc id="1350399" url="https://pl.wikipedia.org/wiki?curid=1350399" title="Jędzelek">
Jędzelek

 
Jędzelek (dawniej niem. Kleine Henselsee) – zanikające jezioro w woj. warmińsko-mazurskim, w pow. giżyckim, w gminie Miłki, leżące na terenie Krainy Wielkich Jezior Mazurskich.
Powierzchnia zwierciadła wody według różnych źródeł wynosi od 37,5 ha do 67,0 ha. 
Zwierciadło wody położone jest na wysokości 115,7 m n.p.m. lub 116,2 m n.p.m. Średnia głębokość jeziora wynosi 0,8 m, natomiast głębokość maksymalna 1,2 m.
Jędzelek połączony jest z Jeziorem Jagodnym. Jego powierzchnia w ciągu ostatnich kilkudziesięciu lat zmniejszyła się z 67 do 37,5 ha. Dno pokryte jest grubą warstwą mułu.

</doc>
<doc id="1350403" url="https://pl.wikipedia.org/wiki?curid=1350403" title="Sowniki">
Sowniki

Sowniki, zmierzchniki (Aegothelidae) – monotypowa rodzina ptaków z rzędu sownikowych (Aegotheliformes). 
Zasięg występowania.
Rodzina obejmuje gatunki występujące w większości na Nowej Gwinei, ale można je również spotkać na Molukach, Nowej Kaledonii i w Australii.
Charakterystyka.
Długość ciała 18–30 cm; masa ciała 29–167 g. Są to małe ptaki owadożerne prowadzące nocny tryb życia. Sowniki mają maskujące, miękkie upierzenie oraz małe dzioby z szeroką paszczą otoczoną wianuszkiem wyspecjalizowanych piór. Ich nogi są małe i słabe, a ogon jest długi i zaokrąglony.
Systematyka.
Podział systematyczny.
Do rodziny należy jeden rodzaj z następującymi gatunkami:
Kladogram.
Kladogram "Aegotheles" na podstawie "Taxonomy in Flux Checklist":

</doc>
<doc id="1350404" url="https://pl.wikipedia.org/wiki?curid=1350404" title="Richard Matheson">
Richard Matheson

Richard Burton Matheson (ur. 20 lutego 1926 w Allendale w stanie New Jersey, zm. 23 czerwca 2013 w Calabasas w stanie Kalifornia) – amerykański pisarz i autor scenariuszy, poruszający się w ramach fantastyki i horroru.
Historia.
Urodził się w Allendale w New Jersey. Był dzieckiem norweskich imigrantów. Dorastał w Brooklynie, w 1943 roku został wyrzucony ze szkoły. Wstąpił do wojska i uczestniczył w drugiej wojnie światowej jako żołnierz piechoty. Ożenił się w 1952 i miał czwórkę dzieci, spośród których troje zostało pisarzami. Jego najbardziej znanym dziełem jest powieść "Jestem legendą", na podstawie której powstał szereg adaptacji, w tym film o tym samym tytule z Willem Smithem w roli głównej.

</doc>
<doc id="1350407" url="https://pl.wikipedia.org/wiki?curid=1350407" title="Małogost">
Małogost

Małogost — staropolskie imię męskie, zrekonstruowane na podstawie nazwy osady (obecnie miasta) Małogoszcz oraz wsi Miłogoszcz, dawniej Małogoszcz, złożone z członów "Mało-" ("mało") i "-gost" ("gościć", "gość").
Małogost imieniny obchodzi 23 października.

</doc>
<doc id="1350408" url="https://pl.wikipedia.org/wiki?curid=1350408" title="Ofiary przypadku">
Ofiary przypadku

Ofiary przypadku (ang. "All that remains") – powieść kryminalna napisana przez Patricię Cornwell, trzecia powieść w cyklu, którego główną bohaterką jest Kay Scarpetta.
Fabuła.
W Richmond działa seryjny morderca, zabijający młode, atrakcyjne pary, których ciała, bez butów i skarpetek, znajdowane są później w lasach i parkach. Po miesiącach śledztwa można było ustalić tylko tyle, iż w każdym przypadku trudno określić dokładną przyczynę zgonu. Policja nie jest w stanie sporządzić wiarygodnego portretu psychologicznego sprawcy. Kay Scarpetta jest sfrustrowana, gdyż jej umiejętności nie przydają się podczas śledztwa. Kay werbuje do pomocy dziennikarza, zajmującego się sprawami kryminalnymi oraz profilera z FBI.

</doc>
<doc id="1350415" url="https://pl.wikipedia.org/wiki?curid=1350415" title="(295299) Nannidiana">
(295299) Nannidiana

(295299) Nannidiana – planetoida z pasa głównego planetoid, odkryta na zdjęciach wykonanych 15 kwietnia 2008 roku.
Do odkrycia przyczyniła się praca ochotnicza wykonana przez Zofię Adamus, Kornela Gibińskiego i Angelikę Muchę z VIII LO im. Marii Skłodowskiej-Curie w Katowicach wiosną 2008 roku polegająca na poszukiwaniu obiektów bliskich Ziemi w ramach międzynarodowej kampanii ("NEO Confirmation Campaign") prowadzonej przez "Astronomical Research Institute". Prace zespołu uczniów z VIII LO w Katowicach były koordynowane przez nauczyciela fizyki i astronomii, Bogusława Lanusznego.
Udział uczniów w kampanii polegał na przeglądaniu zdjęć przysłanych przez "Astronomical Research Institute", weryfikacji orbit planetoid uważanych za obiekty potencjalnie zagrażające Ziemi poprzez analizę tych zdjęć i obróbkę przy pomocy specjalnego oprogramowania, a następnie raportowaniu swoich propozycji do ARI, gdzie spostrzeżenia te były ponownie analizowane.
W kampanii w 2008 r. uczestniczyły szkoły amerykańskie, niemieckie, japońskie, marokańskie, portugalskie, a także osiem polskich. W poprzednich latach w podobnych kampaniach polscy uczniowie odkryli w sumie kilkanaście planetoid. 
Nazwa planetoidy pochodzi od imion Giovanniego Foglii (ur. 1932) i Diany Damiani (ur. 1938), rodziców Sergio Foglii, jednego z obserwatorów H55 Astronomical Research Observatory. Przed jej nadaniem planetoida nosiła oznaczenie "(295299) 2008 GZ111".

</doc>
<doc id="1350424" url="https://pl.wikipedia.org/wiki?curid=1350424" title="Sortowanie biblioteczne">
Sortowanie biblioteczne

Sortowanie biblioteczne (ang. "Library sort") – algorytm sortowania, który bazuje na algorytmie sortowania przez wstawianie, ale z dodawaniem pustych miejsc w tablicy w celu przyspieszenia wstawiania elementów. 
Nazwa wywodzi się z następującej analogii:
Algorytm zaproponowali: Michael A. Bender, Martín Farach-Colton oraz Miguel Mosteiro w 2004 roku. Podobnie jak sortowanie przez wstawianie, na którym bazuje, sortowanie biblioteczne jest algorytmem stabilnym. Wykazano, że jego złożoność czasowa wynosi najczęściej formula_1 (podobnie jak algorytmu quicksort), rzadziej formula_2 (jak przy sortowaniu przez wstawianie). Mankamentem algorytmu jest zwiększone zapotrzebowanie na pamięć.

</doc>
<doc id="1350425" url="https://pl.wikipedia.org/wiki?curid=1350425" title="Skunks">
Skunks

Skunks ("Mephitis") – rodzaj ssaka z podrodziny Mephitinae w obrębie rodziny skunksowatych (Mephitidae). 
Zasięg występowania.
Rodzaj obejmuje gatunki występujące w Ameryce Północnej i Środkowej. 
Morfologia.
Długość ciała (bez ogona) samic 17–34 cm, samców 23–40 cm, długość ogona 15–47 cm; masa ciała samic 600–3600 g, samców 800–4700 g. 
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również plioceński wymarły gatunek z Ameryki Północnej:

</doc>
<doc id="1350428" url="https://pl.wikipedia.org/wiki?curid=1350428" title="Mephitidae">
Mephitidae



</doc>
<doc id="1350429" url="https://pl.wikipedia.org/wiki?curid=1350429" title="União Bandeirante FC">
União Bandeirante FC

União Bandeirante Futebol Clube – brazylijski klub piłkarski z siedzibą w mieście Bandeirantes, leżącym w stanie Parana.
Historia.
Klub założony został 15 listopada 1964 roku pod nazwą Usina Bandeirante Futebol Clube. Po wchłonięciu lokalnego klubu Guarani nastąpiła zmiana nazwy na União Bandeirante Futebol Clube.
W 2007 roku synowie patrona klubu Serafima Meneghela, i jednocześnie właściciele klubu, zdecydowali o zakończeniu jego działalności.

</doc>
<doc id="1350431" url="https://pl.wikipedia.org/wiki?curid=1350431" title="Uniao Bandeirante Bandeirantes">
Uniao Bandeirante Bandeirantes



</doc>
<doc id="1350433" url="https://pl.wikipedia.org/wiki?curid=1350433" title="União Bandeirante Futebol Clube">
União Bandeirante Futebol Clube



</doc>
<doc id="1350434" url="https://pl.wikipedia.org/wiki?curid=1350434" title="Oriflama">
Oriflama



</doc>
<doc id="1350436" url="https://pl.wikipedia.org/wiki?curid=1350436" title="Still Alive... And Well?">
Still Alive... And Well?

Still Alive… and Well? – kompilacja zespołu Megadeth wydana 10 września 2002 roku. Pierwsze sześć piosenek zostało nagranych podczas koncertu w Web Theatre w Phoenix, w Arizonie. Następne sześć utworów pochodzi bezpośrednio z krążka The World Needs a Hero. Pierwszy i drugi utwór nie były wcześniej nigdy wydane, zaś kawałki od trzeciego do szóstego można znaleźć na pierwszym albumie koncertowym grupy, wydanym rok później – Rude Awakening.
Lista utworów.
Cała muzyka i wszystkie teksty zostały napisane przez Mustaine'a poza miejscami gdzie zaznaczone jest iż było inaczej.

</doc>
<doc id="1350437" url="https://pl.wikipedia.org/wiki?curid=1350437" title="Kolaż literacki">
Kolaż literacki

Kolaż literacki – typ techniki literackiej opierający się na tworzeniu utworów z istniejących wcześniej elementów, cytatów, dzieł połączonych z częściami wypowiedzi autorskich. Z takiej formy wyrażania myśli korzystali twórcy europejskiej awangardy, m.in.: Guillaume Apollinaire, Louis Aragon, Blaise Cendrars, Władimir Majakowski, James Joyce i Amerykanin Ronald Sukenick. Polscy autorzy prozy eksperymentalnej również czerpali z techniki kolażu literackiego; byli to np. Miron Białoszewski, Tadeusz Konwicki, Leopold Buczkowski, zaś w dramaturgii – Tadeusz Różewicz. Za prekursorów współczesnego kolażu literackiego przyjmuje się XIX-wiecznych pisarzy – Artura Rimbauda i Comte de Lautréamonta.
Przykładem kolażu literackiego jest utwór Juliana Kornhausera "Sprostowanie" (fragment):
"10 wers I szpalta od góry – jest: życie, winno być: Życie26 " " " " dołu – " domokrążca, winno być: demokracja31 " II " " " – " pękło, winno być: piękno1 " " " " " – " socyalizm, winno być: socjalizm"
Zobacz też.
kolaż

</doc>
<doc id="1350442" url="https://pl.wikipedia.org/wiki?curid=1350442" title="Cell (powieść)">
Cell (powieść)



</doc>
<doc id="1350447" url="https://pl.wikipedia.org/wiki?curid=1350447" title="Erwin Baelz">
Erwin Baelz



</doc>
<doc id="1350450" url="https://pl.wikipedia.org/wiki?curid=1350450" title="Słowa na wolności">
Słowa na wolności

Słowa na wolności (wł. "Parole in libertà") – pojęcie stworzone przez Filippo Tommaso Marinettiego, które początkowo zostało ogłoszone w manifeście "Akt założycielski i manifest futuryzmu" ("Le Figaro", 20 lutego 1909), a następnie w kolejnych tekstach programowych futuryzmu: w "Manifeście literatury futurystycznej" z 1912 roku i w pracy "Zniszczenie składni. Wyobraźnia bez drutu. Słowa na wolności" z roku 1913.
Termin "słowa na wolności" oznacza twórczość poetycką opierającą się na całkowitej autonomii poszczególnych słów, wolnych od tradycyjnej, logicznej składni. Najważniejszą część mowy stanowił rzeczownik i bezokolicznik czasownika (oderwany od formy "ja" miał ukazywać nieskończoną kinetykę rzeczywistości). Gorzej widziane były przysłówki i przymiotniki, gdyż wedle opinii włoskich futurystów, stanowiły zbędne elementy działające spowalniająco wobec ciągu przedstawianych rzeczy i obrazów. W ten sposób Marinetti chciał nadać poezji większą spontaniczność. Pisał: "Aż do dziś literatura sławiła nieruchome zamyślenie, ekstazę i marzenie senne. My chcemy sławić agresywny ruch, gorączkową bezsenność, krok biegacza, salto mortale, policzek i pięść".
Do tego typu poetyki nawiązywał m.in. Anatol Stern i Stanisław Młodożeniec.

</doc>
<doc id="1350452" url="https://pl.wikipedia.org/wiki?curid=1350452" title="Parole in libertà">
Parole in libertà



</doc>
<doc id="1350454" url="https://pl.wikipedia.org/wiki?curid=1350454" title="(5494) Johanmohr">
(5494) Johanmohr

(5494) Johanmohr – planetoida z pasa głównego asteroid okrążająca Słońce w ciągu 4 lat i 296 dni w średniej odległości 2,85 j.a. Została odkryta 19 października 1933 roku w Landessternwarte Heidelberg-Königstuhl w Heidelbergu przez Maxa Wolfa Karla Reinmutha. Nazwa planetoidy pochodzi od "Johana Mauritsa Mohra" (1716-1775), niemiecko-holenderskiego astronoma. Przed nadaniem nazwy planetoida nosiła oznaczenie tymczasowe (5494) 1933 UM1.

</doc>
<doc id="1350455" url="https://pl.wikipedia.org/wiki?curid=1350455" title="Gabrielle z różą">
Gabrielle z różą

Gabrielle z różą () – obraz olejny autorstwa francuskiego malarza impresjonisty Auguste’a Renoira, namalowany w roku 1911.
Najbardziej znany z serii obrazów, do których pozowała Gabrielle Renard – modelka artysty i piastunka jego syna Jeana Renoira.

</doc>
<doc id="1350457" url="https://pl.wikipedia.org/wiki?curid=1350457" title="Nauendorf (Wettin-Löbejün)">
Nauendorf (Wettin-Löbejün)

Nauendorf – dzielnica miasta Wettin-Löbejün w Niemczech, w kraju związkowym Saksonia-Anhalt, w powiecie Saale. Do 31 grudnia 2010 samodzielna gmina, należąca do wspólnoty administracyjnej Saalkreis Nord. Do 1 lipca 2007 gmina należała do powiatu Saal.
Geografia.
Nauendorf leży na północ od Halle (Saale).
W skład dzielnicy wchodzą:

</doc>
