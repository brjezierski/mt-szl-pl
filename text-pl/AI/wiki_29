<doc id="1350461" url="https://pl.wikipedia.org/wiki?curid=1350461" title="Wisemen">
Wisemen

„Wisemen” – to utwór brytyjskiego wokalisty Jamesa Blunta. Wydany został listopadzie 2005 roku przez wytwórnię płytową Atlantic Records jako drugi singel z jego pierwszego albumu studyjnego, zatytułowanego "Back to Bedlam". Twórcą tekstu są James Blunt, Sacha Skarbek oraz Jimmy Hogarth, który wraz z Tomem Rothrockiem zajęli się jego produkcją. Do singla nakręcono także teledysk, a jego reżyserią zajął się Mark Davis. „Wisemen” notowany był na 23. pozycji w notowaniu UK Singles Chart.

</doc>
<doc id="1350466" url="https://pl.wikipedia.org/wiki?curid=1350466" title="Rothenburg">
Rothenburg

Polska.
Dawna nazwa miejscowości w Polsce:

</doc>
<doc id="1350468" url="https://pl.wikipedia.org/wiki?curid=1350468" title="Christian Jakob">
Christian Jakob



</doc>
<doc id="1350469" url="https://pl.wikipedia.org/wiki?curid=1350469" title="Library sort">
Library sort



</doc>
<doc id="1350470" url="https://pl.wikipedia.org/wiki?curid=1350470" title="Christofredo Jakob">
Christofredo Jakob



</doc>
<doc id="1350473" url="https://pl.wikipedia.org/wiki?curid=1350473" title="Adrian Paci">
Adrian Paci

Adrian Paci (ur. 28 stycznia 1969 w Szkodrze) – albański artysta.
Życiorys.
Pochodzi z rodziny artystycznej, jest synem Ferdinanda i Brigjidy. W latach 1987-1991 studiował w Instytucie Sztuk w Tiranie. W latach 90. związał się ze środowiskiem artystów eksperymentalnych w Albanii. Kraj opuścił wiosną 1997, w czasie kryzysu państwa. Osiedlił się we Włoszech, gdzie kształcił się w Scuola Beato Angelico w Mediolanie. Wkrótce stał się uznanym artystą, zaliczanym do pokolenia transformacji. W 2002 podjął współpracę z galeriami: Franceski Kaufmann w Mediolanie i Petera Kilchmana w Zurychu. Od 2003 wykładał sztuki wizualne na Accademia Carrara di Belle Arti w Bergamo i na Uniwersytecie Iuav w Wenecji.
W swoich dziełach (obrazach i prezentacjach video) artysta powraca do wspomnień z Albanii, ale także odnosi się do statusu imigranta w społeczeństwie włoskim. Do najbardziej znanych dzieł Paciego należy film "Albanian Stories" (1997), w którym trzyletnia córka artysty przedstawia wspomnienia z Albanii opowiadając je swoim lalkom. Film "Pictori" opowiada o losie anonimowego malarza, który opowiada o życiu i pracy. Środki utrzymania zapewnia mu podrabianie dyplomów i dokumentów. W filmie "Apparizione" (2001) najmłodsza córka artysty, Tea śpiewa piosenkę, a na poszczególne wersy jej piosenki odpowiadają krewni w Albanii.
W 2005 na Biennale w Wenecji Paci zaprezentował film "Turn On". Akcja filmu rozgrywa się na ulicach Szkodry, gdzie artysta wynajął grupę bezrobotnych, aby oświetlali ciemne ulice miasta przy pomocy powszechnie używanych w tym kraju generatorów prądu. Praca "Per Speculum" z 2006 przedstawia grupę dzieci, które bawią się w sielskiej scenerii patrząc jednak nie w oko kamery, ale w lustro. Kiedy bosy chłopiec rozbija lustro, strzelając z procy, pozostałe dzieci bawią się odłamkami lustra, puszczając tzw. zajączki.
We wrześniu-październiku 2007 wystawa A. Paciego została otwarta w krakowskim Bunkrze Sztuki, w ramach projektu Transkultura, a w 2010 w Muzeum Sztuki w Łodzi. W 2012 jego prezentację indywidualną "The Storyteller" pokazała warszawska galeria lokal_30 (kuratorka Agnieszka Rayzacher). Wystawie towarzyszył zorganizowany przez galerię lokal_30 wykład artysty w Centrum Sztuki Współczesnej Zamek Ujazdowski w Warszawie.
Mieszka w Mediolanie. Prowadzi wykłady na Nuova Accademia di Belle Arti w Mediolanie.

</doc>
<doc id="1350475" url="https://pl.wikipedia.org/wiki?curid=1350475" title="Z Communications">
Z Communications

Z Communications – grupa mediowa, założona w 1987 r. przez Michaela Alberta oraz Lydię Sargent, wydająca czasopismo „Z Magazine”, prowadząca portal internetowy ZNet, Z Media Institute oraz Z Video.
Z Communications ma siedzibę w Woods Hole. Stali współpracownicy Z Communications to m.in. Uri Avnery, Noam Chomsky, Alexander Cockburn, Tim Wise, Robert Fisk, Howard Zinn, Edward S. Herman, Barbara Ehrenreich.
"Z Magazine".
„Z Magazine” (wcześniej „Zeta”) powstał w 1987 r. z inicjatywy dwojga założycieli wydawnictwa South End Press, Michaela Alberta oraz Lydii Sargent. Jest to miesięcznik o tematyce politycznej, kulturalnej, społecznej i ekonomicznej. Jest wydawany zarówno w formie drukowanej, jak i online. W formie drukowanej ma zwykle 64 strony. Wersja online jest przeznaczona dla subskrybentów; archiwa są powszechnie dostępne (z kilkumiesięcznym opóźnieniem).
Z Net.
Portal internetowy założony w 1995, koncentrujący się tematyce politycznej z perspektywy lewicowej. Jak podają administratorzy, odwiedza go ponad ćwierć miliona osób tygodniowo. Posiada wiele działów tematycznych, archiwa tekstów, ukazują się także codzienne komentarze.
Z Media Institute.
Powstały w 1994 r., prowadzi zajęcia na temat tworzenia i prowadzenia mediów alternatywnych, organizacji oraz teorii radykalnego ruchu społecznego.
Z Video.
Założone w 1998 r., produkuje filmy o tematyce politycznej, społecznej i ekonomicznej.

</doc>
<doc id="1350478" url="https://pl.wikipedia.org/wiki?curid=1350478" title="Nikołaj von Essen">
Nikołaj von Essen

Nikołaj Ottowicz von Essen (ros., Николай Оттович фон Эссен; ur. w Petersburgu, zm. 7 maja 1915 w Rewlu) – rosyjski wojskowy, admirał.
Życiorys.
Absolwent petersburskiego Morskiego Korpusu Kadetów z 1880 i Nikołajewskiej Akademii Morskiej z 1886 roku. Od 1897 roku dowodził okrętami Marynarki Rosyjskiej, coraz większej rangi. W 1902 roku mianowany dowódcą krążownika „Nowik”, a od 30 marca 1904 (17 marca starego stylu) pancernika "Sewastopol", na których to okrętach brał udział w obronie Port Artur podczas wojny rosyjsko-japońskiej w 1904. Jako jedyny z dowódców wykazywał inicjatywę bojową w końcowej fazie oblężenia, wyprowadzając swój pancernik spod ostrzału dział lądowych na zewnętrzną redę bazy, gdzie odpierał ataki japońskich sił lekkich i w końcu ostatniego dnia obrony 2 stycznia 1905 samozatopił tam okręt, dzięki temu jako jedyny nie został on zdobyty przez Japończyków.
W 1905 roku awansowany na kierownicze stanowisko w Sztabie Głównym Floty, w latach 1908–1909 dowódca Połączonych Oddziałów Floty Bałtyckiej, od 1909 do 1915 dowódca Floty Bałtyckiej. W 1913 mianowany admirałem. W 1905 odznaczony orderem św. Jerzego 4 klasy.
Pochowany na cmentarzu Nowodziewiczym w Petersburgu.
Pochodził z rodu szlachty inflanckiej mieszkającej na terenach Liwonii (obecna Łotwa) i Estonii, a której przedstawiciele służyli w aparacie administracyjnym i korpusie oficerskim w Szwecji, Rosji, Finlandii. Jego młodszy brat Anton von Essen pełnił obowiązki przedostatniego generała-gubernatora warszawskiego. Jego ojciec Otto Wasilijewicz był wiceministrem sprawiedliwości.

</doc>
<doc id="1350479" url="https://pl.wikipedia.org/wiki?curid=1350479" title="Kupino">
Kupino

Kupino (ros. Купино) – miasto w obwodzie nowosybirskim w Rosji, oddalone ok. 581 km na zachód od Nowosybirska, niedaleko granicy z Kazachstanem. Liczba ludności wynosiła ok. 16 tys. w 2007 r.
Kupino zostało założone w roku 1886. Otrzymało prawa miejskie w roku 1944.

</doc>
<doc id="1350482" url="https://pl.wikipedia.org/wiki?curid=1350482" title="Friedrich Albert von Zenker">
Friedrich Albert von Zenker

Friedrich Albert von Zenker (ur. 13 marca 1825 w Dreźnie, zm. 13 czerwca 1898 w Gut Reppentin k. Plau am See) – niemiecki lekarz patolog.
Urodził się w Dreźnie, studiował w Lipsku i w Heidelbergu. Od 1851 pracował w szpitalu miejskim w Dreźnie, od 1855 pracował jako profesor anatomii patologicznej i patologii ogólnej w akademii chirurgiczno-medycznej w tym mieście. Od 1862 roku był profesorem anatomii patologicznej i farmacji w Erlangen. Trzy lata wcześniej założył z Hugonem Wilhelmem von Ziemssenem czasopismo "Deutsches Archiv für klinische Medizin". W 1895 odszedł na emeryturę. Przypisuje się mu odkrycie przyczyny włośnicy: pracę na ten temat przedstawił w 1860 pod tytułem "Ueber die Trichinenkrankheit des Menschen" w "Virchow's Archiv".

</doc>
<doc id="1350484" url="https://pl.wikipedia.org/wiki?curid=1350484" title="Łowca ważek">
Łowca ważek



</doc>
<doc id="1350486" url="https://pl.wikipedia.org/wiki?curid=1350486" title="Między wierszami">
Między wierszami



</doc>
<doc id="1350487" url="https://pl.wikipedia.org/wiki?curid=1350487" title="Ortodoksyjny menadżer plików">
Ortodoksyjny menadżer plików



</doc>
<doc id="1350490" url="https://pl.wikipedia.org/wiki?curid=1350490" title="Arcus (przedsiębiorstwo)">
Arcus (przedsiębiorstwo)

Arcus Spółka Akcyjna – polskie przedsiębiorstwo informatyczne z siedzibą w Warszawie, notowane na Giełdzie Papierów Wartościowych. Dostawca systemów zarządzania dokumentami, korespondencją masową.
Historia.
Przedsiębiorstwo, w innej formie prawnej, powstało w 1987 i początkowo zajmowało się dystrybucją sprzętu biurowego, głównie niszczarek i kopiarek, z biegiem czasu poszerzając asortyment w wyniku nawiązywanych umów z kolejnymi producentami. W 2007 zostało przekształcone w spółkę akcyjną i zdecydowało się na publiczną emisję nowych akcji. Od 10 września 2007 prawa do nich są notowane na Giełdzie Papierów Wartościowych w Warszawie. Środki pozyskane w efekcie publicznej emisji akcji pozwoliły na rozbudowanie oferty oraz zbudowanie Grupy Kapitałowej Arcus, składającej się obecnie z: Arcus SA, Arcus Systemy Informatyczne Sp. z o.o., T-matic Systems SA, Geotik Sp. z o.o. oraz DocuSoft Sp. z o.o.
Akcjonariat.
64,91% akcji ARCUS SA należy do MMR Invest SA, której podmiotami dominującymi są Marek Czeredys i Michał Czeredys.
1,02% akcji należy do ARCUS SA, a 34,07% do pozostałych akcjonariuszy.

</doc>
<doc id="1350491" url="https://pl.wikipedia.org/wiki?curid=1350491" title="Rothenburg (Wettin-Löbejün)">
Rothenburg (Wettin-Löbejün)

Rothenburg – dzielnica miasta Wettin-Löbejün w Niemczech, w kraju związkowym Saksonia-Anhalt, w powiecie Saale. Do 31 grudnia 2010 była samodzielną gminą.
Do 1 lipca 2007 Rothenburg należał do powiatu Saal, do wspólnoty administracyjnej Leuna-Kötzschau.
Geografia.
Dzielnica położona jest ok. 25 km na północny zachód od Halle (Saale) nad rzeką Soławą.

</doc>
<doc id="1350492" url="https://pl.wikipedia.org/wiki?curid=1350492" title="Wszystko za życie">
Wszystko za życie



</doc>
<doc id="1350497" url="https://pl.wikipedia.org/wiki?curid=1350497" title="Arcus">
Arcus



</doc>
<doc id="1350498" url="https://pl.wikipedia.org/wiki?curid=1350498" title="Czeriepanowo">
Czeriepanowo

Czeriepanowo (ros. Черепа́ново) – miasto w obwodzie nowosybirskim w Rosji, oddalone ok. 109 km na południowy wschód od Nowosybirska. Liczba ludności wynosiła ok. 20,2 tys. w 2005 r.
Czeriepanowo zostało założone w roku 1912 podczas budowy linii kolejowej z Nowosybirska do Barnaułu. Stację w Czeriepanowie otworzono w roku 1915. Miejscowość otrzymała prawa miejskie w roku 1925.

</doc>
<doc id="1350499" url="https://pl.wikipedia.org/wiki?curid=1350499" title="Bouillabaisse">
Bouillabaisse

Bouillabaisse (czyt. bujabes) – zupa rybna, znana na wybrzeżach Morza Śródziemnego, choć tylko jedna jej odmiana, przyrządzana w okolicach Marsylii, zdobyła sławę światową. Nazwa pochodzi z języka oksytańskiego i oznacza dwie podstawowe czynności wykonywane przy przyrządzaniu zupy ("bolhir" – gotowanie i "albaissar" – odcedzanie).
Do przyrządzenia zupy wykorzystuje się różne gatunki ryb morskich, czosnek, pomidory, oliwę, pieprz i szafran. Po ugotowaniu zupy przecedza się ją przez sito do wazy, a gotowane w niej ryby, langusty i kraby podaje się na osobnym półmisku. Do zupy bouillabaise podaje się w Marsylii pieczywo zwane "marette". Harriet Münster-Ledenburg w swojej książce kucharskiej wyróżnia dwa typy Bouillabaise – francuski i angielski. "Bouillabaise à l’ anglaise" miała być mniej esencjonalna, podawana z dodatkiem pietruszki – właściwa także dla osób będących na diecie.
Potrawa podobna do "bouillabaise" o nazwie "kakavia" miała być przyrządzana w rejonie Marsylii już w VII w. p.n.e., kiedy miasto zakładali osadnicy greccy.
Zupa została uwieczniona w nazwie planetoidy (8523) Bouillabaisse.

</doc>
<doc id="1350501" url="https://pl.wikipedia.org/wiki?curid=1350501" title="Polska Liga Hokejowa (2008/2009)">
Polska Liga Hokejowa (2008/2009)

Polska Liga Hokejowa sezon 2008/2009 rozpoczął się 2 września 2008 meczem TKH Toruń z broniącą tytułu mistrza Polski Cracovią.
Złoty Kij za sezon otrzymali "ex aequo" Przemysław Odrobny (Stoczniowiec Gdańsk) i Krzysztof Zborowski (Podhale Nowy Targ), a Srebrny Kij Kamil Kosowski (JKH).
Sezon zasadniczy.
I etap.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
II etap.
Grupa mistrzowska.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Grupa spadkowa.
"L = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki (ogółem), G+ = Gole strzelone, G- = Gole stracone, +/- Różnica bramek"
Play-off.
Ćwierćfinały.
Podhale Nowy Targ – TKH Toruń 3 – 0
Cracovia – GKS Jastrzębie 3 – 0
Stoczniowiec Gdańsk – Zagłębie Sosnowiec 3 – 2
GKS Tychy – Naprzód Janów 3 – 1
o miejsca 5-8..
Naprzód Janów – TKH Toruń 10 – 9
Zagłębie Sosnowiec – GKS Jastrzębie 8 – 6
o 7. miejsce.
TKH Toruń – GKS Jastrzębie 0 – 2
o 5. miejsce.
Naprzód Janów – Zagłębie Sosnowiec 2 – 0
Półfinały.
Podhale Nowy Targ – GKS Tychy 2 – 4
Cracovia – Stoczniowiec Gdańsk 4 – 0
Mały finał.
Podhale Nowy Targ – Stoczniowiec Gdańsk 3 – 0
Finał.
Cracovia – GKS Tychy 4 – 1
Play out.
KH Sanok – Polonia Bytom 4 – 0

</doc>
<doc id="1350505" url="https://pl.wikipedia.org/wiki?curid=1350505" title="Czerepanowo">
Czerepanowo



</doc>
<doc id="1350506" url="https://pl.wikipedia.org/wiki?curid=1350506" title="Polityka zagraniczna Bahamów">
Polityka zagraniczna Bahamów

Bahamy posiadają bliskie stosunki dyplomatyczne zarówno ze Stanami Zjednoczonymi jak i Wielką Brytanią. Bahamy posiadają wysokich komisarzy dyplomatycznych w stolicach obu krajów: Waszyngtonie oraz Londynie. Oprócz tego Bahamy utrzymują dobre stosunki z krajami Wspólnoty Karaibskiej (CARICOM), w tym z Kubą, gdzie jednakże Bahamy nie posiadają stałego ambasadora. W 1996 roku oba kraje podpisały porzumienie o wzajemnej współpracy gospodarczej oraz kulturowej. Bahamy stały się członkiem ONZ w 1973 natomiast w 1982 Bahamy zostały pełnoprawnym członkiem Organizacji Państw Amerykańskich (OAS).
Oprócz członkostwa w ONZ oraz OAS Bahamy są członkiem organizacji: FAO, Organizacji Międzynarodowego Lotnictwa Cywilnego, MOP, Międzynarodowego Funduszu Walutowego, Banku Światowego, Światowej Organizacji Meteorologicznej, WHO, Interpolu, Powszechnego Związku Pocztowego, IMO oraz do Światowej Organizacji Własności Intelektualnej.

</doc>
<doc id="1350507" url="https://pl.wikipedia.org/wiki?curid=1350507" title="Angersdorf">
Angersdorf

Angersdorf – dzielnica gminy Teutschenthal w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 sierpnia 2010 Angersdorf był samodzielną gminą, wchodzącą w skład wspólnoty administracyjnej Würde/Salza.
Geografia.
Dzielnica położona jest po zachodniej stronie miasta Halle (Saale).

</doc>
<doc id="1350509" url="https://pl.wikipedia.org/wiki?curid=1350509" title="Rudolph Lewis">
Rudolph Lewis

Rudolph Ludewyk „Okey” Lewis (ur. 12 lipca 1887 w Waterbergu, zm. 29 października 1933 w Pretorii) – południowoafrykański kolarz szosowy, mistrz olimpijski.
Kariera.
Największy sukces w karierze Rudolph Lewis osiągnął w 1912 roku, kiedy zwyciężył w wyścigu indywidualnym na czas podczas igrzysk olimpijskich w Sztokholmie. W zawodach tych bezpośrednio wyprzedził Brytyjczyka Fredericka Grubba oraz Amerykanina Carla Schutte. Lewis został tym samym pierwszym południowoafrykańskim kolarzem, który zdobył złoty medal olimpijski w kolarstwie. Przed igrzyskami przez dziewięć lat pracował w kopalni złota. Po zdobyciu olimpijskiego medalu startował głównie w niemieckich wyścigach szosowych, zajmując między innymi drugie miejsce w Rund um Köln w 1913 roku. W czasie I wojny światowej walczył w armii niemieckiej i został odznaczony Krzyżem Żelaznym.

</doc>
<doc id="1350510" url="https://pl.wikipedia.org/wiki?curid=1350510" title="Bowery Ballroom">
Bowery Ballroom

Bowery Ballroom – sala koncertowa, znajdująca się przy ulicy Delancey Street na Manhattanie w Nowym Jorku. Budynek powstał tuż przed tzw. Czarnym Czwartkiem. Był on bezużyteczny aż do zakończenia II wojny światowej, kiedy to otwarto w nim dobrze prosperujący sklep. W 1997 roku budynek został przekształcony w salę koncertową.
Tuż przed wejściem do Bowery Ballroom znajduje się stacja Bowery nowojorskiej linii metra.
Nazwa klubu wielokrotnie wykorzystywana była przez różnych muzyków, tak np. Joan Baez wydała album pt. "Bowery Songs", który został nagrany na żywo w Bowery Ballroom. Poza tym często ukazywały się koncertowe płyty lub wersje piosenek, nagrane na żywo w tej właśnie sali.

</doc>
<doc id="1350511" url="https://pl.wikipedia.org/wiki?curid=1350511" title="Tatarsk">
Tatarsk

Tatarsk (ros. Тата́рск) – miasto w obwodzie nowosybirskim w Rosji, oddalone ok. 457 km na zachód od Nowosybirska. Liczba ludności wynosiła ok. 26,1 tys. w 2007 r.
Tatarsk został założony w roku 1911. Prawa miejskie otrzymał w roku 1925.

</doc>
<doc id="1350512" url="https://pl.wikipedia.org/wiki?curid=1350512" title="Anda Rottenberg">
Anda Rottenberg

Anda Rottenberg (ur. 23 kwietnia 1944 w Nowosybirsku) – polska historyczka sztuki, krytyczka, kuratorka sztuki i publicystka. W latach 1993–2001 dyrektor Państwowej Galerii Sztuki Zachęta w Warszawie.
Życiorys.
Jej ojciec był polskim Żydem, a matka Rosjanką.
W latach 1951–1963 mieszkała w Legnicy, następnie przeniosła się do Warszawy, gdzie w 1971 ukończyła studia z zakresu historii sztuki na Uniwersytecie Warszawskim. Od 1969 zajmuje się organizowaniem wystaw artystycznych. Do 1973 związana była z Państwową Galerią Sztuki Zachęta. W latach 1973–1986 pracowała w Polskiej Akademii Nauk, zajmując się badaniami nad sztuką nowoczesną i współtworząc „Polskie Studia Artystyczne”. W 1986 założyła Fundację Egit, jedną z pierwszych niezależnych fundacji sztuki w Polsce. Później podjęła studia doktoranckie w dyscyplinie sztuki piękne na Akademii Sztuk Pięknych w Warszawie. Nadanie stopnia doktora zostało jednak zablokowane w 2015 przez Centralną Komisję do Spraw Stopni i Tytułów po stwierdzeniu braku bezstronności w pracy i nieprawidłowego wyboru dyscypliny.
W latach 1991–1992 zajmowała stanowisko dyrektora Departamentu Sztuki w Ministerstwie Kultury i Sztuki, następnie w latach 1993–2001 pełniła funkcję dyrektora Państwowej Galerii Sztuki Zachęta w Warszawie. W latach 1991–1993 kierowała także Galerią Mazowiecka w Warszawie, a w latach 1992–1993 Centrum Sztuki Współczesnej Sorosa. Do 2007 była przewodniczącą rady programowej Muzeum Sztuki Nowoczesnej w Warszawie. W 1998 została przewodniczącą Fundacji Instytutu Promocji Sztuki.
Została członkinią Międzynarodowego Stowarzyszenia Krytyków Sztuki (AICA). W latach 1988–1990 i 1991–1993 pełniła funkcję przewodniczącej polskiej sekcji AICA, natomiast w latach 1994–2000 była zastępczynią przewodniczącego AICA. Uzyskała także członkostwo w International Manifesta Foundation oraz International Germinations Foundation.
Wśród licznych wystaw, których była organizatorką i kuratorką, znalazły się m.in. "Europa nieznana", Kraków (1991); polska część "Der Riss im Raum", Berlin (1994); "Gdzie jest brat twój, Abel?", Warszawa (1995); "Sztuka z Polski", Budapeszt, Wilno, Ryga, Tallinn (1996–1997); "Osobisty czas – sztuka z krajów nadbałtyckich", Warszawa (1996); "Postindustrial Sorrow", Wiesbaden (2000); "Forgetting-Amnesia", Brema (2000); "Postęp i higiena", Warszawa (2015). Przygotowała również wiele wystaw indywidualnych polskich i zagranicznych artystów. Wielokrotnie obejmowała funkcję kustosza polskiego pawilonu na międzynarodowych wystawach, m.in. na biennale w Wenecji, Stambule i São Paulo. Była też kuratorką wystawy o relacjach polsko-niemieckich w sztuce "Obok. Polska-Niemcy. 1000 lat historii w sztuce" zorganizowanej w 2011 przez Martin-Gropius-Bau w Berlinie i Zamek Królewski w Warszawie.
Od połowy lat 60. autorka tekstów w polskich periodykach, m.in. w „Kulturze” i „Polityce”. Jest autorką popularnych serii, artykułów naukowych, esejów zamieszczanych w krajowych i zagranicznych wydawnictwach poświęconych sztuce. Opublikowała m.in. "Sztukę w Polsce 1945–2005" (2005) oraz "Przeciąg. Teksty o sztuce polskiej lat 80." (2009). W 2009 wydała także autobiografię zatytułowaną "Proszę bardzo". Książka stanowi sagę rodzinną, w której codzienne życie przeplata się z wydarzeniami historycznymi, opowiada o poszukiwaniu tożsamości, zawieszonej między tradycją żydowską ojca, a światem bogatego mieszczaństwa dawnej Rosji po stronie matki. Autobiografia ta była nominowana do Nagrody Literackiej Nike 2010 oraz do Nagrody Literackiej Gdynia 2010. W 2014 ukazał się wywiad rzeka Doroty Jareckiej z Andą Rottenberg "Rottenberg. Już trudno".
W 2018 objęła kierownictwo działu kultury w polskiej edycji miesięcznika „Vogue”.
Była członkinią komitetu poparcia Bronisława Komorowskiego przed wyborami prezydenckimi w 2010 i w 2015.
Życie prywatne.
Ze związku z krytykiem filmowym Waldemarem Chołodowskim miała syna Mateusza (1971–1997), który zmarł na skutek pobicia w 1997. Jego zwłoki odnaleziono w Warszawie w tym samym roku, jednak jego tożsamość ustalono dopiero w 2008.

</doc>
<doc id="1350513" url="https://pl.wikipedia.org/wiki?curid=1350513" title="Dornstedt">
Dornstedt

Dornstedt – dzielnica gminy Teutschenthal w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal. Do 31 grudnia 2009 Dornstedt było samodzielną gminą, wchodzącą w skład wspólnoty administracyjnej Würde/Salza.
Geografia.
Dzielnica położona jest na południowy zachód od Halle (Saale).

</doc>
<doc id="1350515" url="https://pl.wikipedia.org/wiki?curid=1350515" title="Tankowanie w locie">
Tankowanie w locie



</doc>
<doc id="1350519" url="https://pl.wikipedia.org/wiki?curid=1350519" title="Höhnstedt">
Höhnstedt

Höhnstedt – dzielnica gminy Salzatal w Niemczech, w kraju związkowym Saksonia-Anhalt, w powiecie Saale.

</doc>
<doc id="1350522" url="https://pl.wikipedia.org/wiki?curid=1350522" title="Kujbyszew (obwód nowosybirski)">
Kujbyszew (obwód nowosybirski)

Kujbyszew (, do 1935 Kaińsk, ) – miasto w obwodzie nowosybirskim w Rosji, położone ok. 315 km na zachód od Nowosybirska. Przez miasto przepływa rzeka Om. Liczba ludności w 2021 roku wynosiła ok. 43 tys.
Kujbyszew powstał jako fort obronny już w 1722 roku. W 1782 otrzymał prawa miejskie.
Od 2011 miasto jest siedzibą eparchii kaińskiej.

</doc>
<doc id="1350524" url="https://pl.wikipedia.org/wiki?curid=1350524" title="Harry Stenqvist">
Harry Stenqvist

Erik Harry Stenqvist (ur. 25 grudnia 1893 w Chicago, zm. 9 grudnia 1968 w Örebro) – szwedzki kolarz szosowy, dwukrotny medalista olimpijski.
Kariera.
Największe sukcesy w karierze Harry Stenqvist osiągał w 1920, kiedy zdobył dwa medale podczas igrzysk olimpijskich w Antwerpii. W indywidualnej jeździe na czas Szwed był najlepszy, bezpośrednio wyprzedzając Henry’ego Kaltenbrunna ze Związku Południowej Afryki oraz Francuza Fernanda Canteloube’a. W rzeczywistości linię mety jako pierwszy przekroczył Kaltenbrunn, Canteloube był drugi a Stenqvist trzeci, jednak po korekcie czasu (wynikającej z trudności na trasie) Stenqvista przesunięto na pierwsze miejsce. Na tych samych igrzyskach wspólnie z Sigfridem Lundbergiem, Ragnarem Malmem i Axelem Perssonem zdobył srebrny medal w drużynie. Wielokrotnie zdobywał medale szosowych mistrzostw Szwecji, w tym osiem złotych. Nigdy jednak nie zdobył medalu na szosowych mistrzostwach świata.

</doc>
<doc id="1350525" url="https://pl.wikipedia.org/wiki?curid=1350525" title="RON Spacerowa">
RON Spacerowa

RON Spacerowa – Radiofoniczny Ośrodek Nadawczy, znajdujący się w Mrągowie, przy ul. Spacerowej. Wieża RTV ma 115 m wysokości. Właścicielem ośrodka jest EmiTel Sp. z o.o.
17 czerwca 2013 roku została zakończona emisja programów telewizji analogowej. Tego samego dnia rozpoczęto nadawanie sygnału trzeciego multipleksu w ramach naziemnej telewizji cyfrowej.
Nienadawane analogowe programy telewizyjne.
Programy telewizji analogowej wyłączone 17 czerwca 2013 roku.

</doc>
<doc id="1350526" url="https://pl.wikipedia.org/wiki?curid=1350526" title="Zolafren">
Zolafren



</doc>
<doc id="1350528" url="https://pl.wikipedia.org/wiki?curid=1350528" title="Małowid">
Małowid

Małowid — staropolskie imię męskie, zrekonstruowane na podstawie nazwy wsi Małowidz, złożone z członów "Mało-" ("mało") i "-wid" ("widzieć", ale może od "widz" - "sługa, posłaniec").
Małowid imieniny obchodzi 19 listopada.

</doc>
<doc id="1350529" url="https://pl.wikipedia.org/wiki?curid=1350529" title="Langenbogen">
Langenbogen

Langenbogen – dzielnica gminy Teutschenthal w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 Dornstedt było samodzielną gminą, wchodzącą w skład wspólnoty administracyjnej Würde/Salza. Do 30 czerwca 2007 gmina należała do powiatu Saal.
Geografia.
Dzielnica położona jest na zachód od Halle (Saale).

</doc>
<doc id="1350530" url="https://pl.wikipedia.org/wiki?curid=1350530" title="Kargat">
Kargat

Kargat (ros. Каргат) – miasto w obwodzie nowosybirskim w Rosji. Liczba ludności wynosiła ok. 11 tys. w 2005 r.

</doc>
<doc id="1350533" url="https://pl.wikipedia.org/wiki?curid=1350533" title="ER Piotrków">
ER Piotrków

ER Piotrków – wieża radiowa o wysokości 105 m, znajdująca się we wsi Piotrków Pierwszy (jej część Sachalin). Obejmuje swym zasięgiem niemal całe województwo lubelskie. 
Obiekt należy do Radia Plus Lublin i Archidiecezji lubelskiej, która zdecydowała się na budowę własnego obiektu w celu zmniejszenia kosztów za wynajmowanie miejsca na maszcie RTCN Boży Dar oddalonego kilka kilometrów od Piotrkowa. Budowa masztu trwała trzy miesiące a wieża zaczęła nadawać 31 grudnia 2003 roku.
Maszt pod względem wysokości zajmuje 150 miejsce na liście najwyższych konstrukcji w Polsce.

</doc>
<doc id="1350535" url="https://pl.wikipedia.org/wiki?curid=1350535" title="Kujbyszew (Obwód Nowosybirski)">
Kujbyszew (Obwód Nowosybirski)



</doc>
<doc id="1350536" url="https://pl.wikipedia.org/wiki?curid=1350536" title="Hohnstedt">
Hohnstedt



</doc>
<doc id="1350537" url="https://pl.wikipedia.org/wiki?curid=1350537" title="Hoehnstedt">
Hoehnstedt



</doc>
<doc id="1350538" url="https://pl.wikipedia.org/wiki?curid=1350538" title="Scribd">
Scribd

Scribd – strona internetowa, na której każdy może udostępnić swoje dokumenty. Obecnie przechowuje ok. 40 mln różnego rodzaju dokumentów, z których miesięcznie korzysta ok. 80 mln użytkowników. Strona była początkowo finansowana kwotą 12 tys. dolarów ze środków finansowych firmy Y Combinator, ale od tego czasu otrzymała przeszło 3,7 mln dolarów od Redpoint Ventures i The Kinsey Hills Group.
iPaper.
W 2008 Scribd uruchomił serwis iPaper, który umożliwia użytkowikom przeglądanie dokumentów bezpośrednio na stronie internetowej.

</doc>
<doc id="1350540" url="https://pl.wikipedia.org/wiki?curid=1350540" title="Bad Durrenberg">
Bad Durrenberg



</doc>
<doc id="1350541" url="https://pl.wikipedia.org/wiki?curid=1350541" title="Bad Duerrenberg">
Bad Duerrenberg



</doc>
<doc id="1350542" url="https://pl.wikipedia.org/wiki?curid=1350542" title="Kutten">
Kutten



</doc>
<doc id="1350543" url="https://pl.wikipedia.org/wiki?curid=1350543" title="Świadkowie Jehowy w Nigrze">
Świadkowie Jehowy w Nigrze

Świadkowie Jehowy w Nigrze – społeczność wyznaniowa w Nigrze, należąca do ogólnoświatowej wspólnoty Świadków Jehowy, licząca w 2022 roku 346 głosicieli, należących do 9 zborów. Na dorocznej uroczystości Wieczerzy Pańskiej w 2022 roku zebrały się 804 osoby. Działalność miejscowych głosicieli koordynuje Biuro Oddziału w Abomey-Calavi w Beninie.
Historia.
Początek działalności tego wyznania w Nigrze datuje się na rok 1965, wtedy działalność kaznodziejską rozpoczęło dwóch przyjezdnych głosicieli. W 1966 roku, 8 współwyznawców z Nigerii przeniosło się do Nigru i rozpoczęło stałą działalność religijną. W okresie późniejszym byli oni wspierani także przez Świadków Jehowy z sąsiednich krajów, którzy utrzymywali kontakty handlowe z Nigrem. W 1967 roku zanotowano liczbę 22 głosicieli. W 1969 roku do 3 Sal Królestwa – w Agadez, Arlit i Maradi – dołączyła nowa, wybudowana w mieście Zinder – zanotowano wówczas liczbę 31 głosicieli. W 1976 roku było 61 głosicieli, a w 1989 roku – 120 Świadków Jehowy.
W grudniu 1991 roku zarejestrowano Świadków Jehowy jako legalne stowarzyszenie i zniesiono wcześniejsze ograniczenia nałożone na ich działalność. W 1994 roku przekroczono liczbę 200 głosicieli. W 2007 roku na Pamiątce zebrały się 1104 osoby. W 2010 roku przekroczono liczbę 300 głosicieli. Rok później działało 319, a w 2021 – 347 głosicieli. Zebrania zborowe i działalność kaznodziejską prowadzą w językach: francuskim, ewe, dżerma i hausa.

</doc>
<doc id="1350544" url="https://pl.wikipedia.org/wiki?curid=1350544" title="Kuetten">
Kuetten



</doc>
<doc id="1350545" url="https://pl.wikipedia.org/wiki?curid=1350545" title="Lobejun">
Lobejun



</doc>
<doc id="1350546" url="https://pl.wikipedia.org/wiki?curid=1350546" title="Loebejuen">
Loebejuen



</doc>
<doc id="1350547" url="https://pl.wikipedia.org/wiki?curid=1350547" title="Mucheln">
Mucheln

Mucheln – gmina w Niemczech, w kraju związkowym Szlezwik-Holsztyn, w powiecie Plön, wchodzi w skład urzędu Selent/Schlesen.

</doc>
<doc id="1350548" url="https://pl.wikipedia.org/wiki?curid=1350548" title="Muecheln">
Muecheln



</doc>
<doc id="1350550" url="https://pl.wikipedia.org/wiki?curid=1350550" title="Teutschenthal">
Teutschenthal

Teutschenthal - gmina samodzielna w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Saal, do wspólnoty administracyjnej Würde/Salza.
Geografia.
Teutschenthal położony jest ok. 12 km na zachód od Halle (Saale).
W skład obszaru gminy samodzielnej wchodzą następujące dzielnice:

</doc>
<doc id="1350551" url="https://pl.wikipedia.org/wiki?curid=1350551" title="Europejski Rok Dialogu Międzykulturowego">
Europejski Rok Dialogu Międzykulturowego

Europejski Rok Dialogu Międzykulturowego (ERDM) – wspólna inicjatywa Komisji Europejskiej i krajów członkowskich Unii Europejskiej, powołana do życia przez Parlament Europejski na mocy decyzji z 18 grudnia 2006 roku. Rok 2008 został ogłoszony Europejskim Rokiem Dialogu Międzykulturowego, by promować tolerancję i wzajemny szacunek pomiędzy przedstawicielami różnych narodów, kultur i religii. 
Formuła „Europejskiego Roku” powstała w 1983 roku, który to rok ogłoszono Europejskim Rokiem Małych i Średnich Przedsiębiorstw oraz Rzemiosła. Od tamtego czasu, co roku Komisja Europejska wyznacza zagadnienia, którym poświęcone będą kolejne lata. Ich zadaniem jest zwiększenie świadomości społecznej na problemy społeczeństwa
Cele.
Głównymi celami Europejskiego Roku Dialogu Międzykulturowego 2008 są:
Działania w ramach Roku.
Obchody ERDM odbywają się we wszystkich krajach członkowskich Unii. Na poziomie europejskim realizowanych jest 7 projektów sztandarowych wyłonionych podczas konkursu, koordynowanych przez Dyrekcję Generalną ds. Edukacji i Kultury w Komisji Europejskiej, oraz konkurs fotograficzny „Kultury na mojej ulicy” oraz „Debaty Brukselskie”. 
Poza tym w poszczególnych państwach organizowane są liczne wydarzenia krajowe, m.in. warsztaty, badania naukowe, konferencje, festiwale, spotkania z młodzieżą itp., organizowane we współpracy z organizacjami pozarządowymi i partnerami społecznymi.
Promocję idei dialogu wspierają także specjalnie do tego wybrani europejscy i krajowi ambasadorowie.
ERDM w Polsce.
Europejski Rok Dialogu Międzykulturowego w Polsce zainaugurowano 14 marca 2008. Instytucją odpowiedzialną za koordynację Roku w Polsce Narodowe Centrum Kultury (NCK), a jego mottem w Polsce są słowa ks. prof. Józefa Tischnera: „Dialog to budowanie wzajemności”. Podczas krajowego naboru wniosków wybrano 13 projektów najlepiej odzwierciedlających założenia ERDM, które zostaną zrealizowane przed końcem roku. Wśród nich znalazły się projekty przygotowane przez Centrum Kultury w Lublinie, Fundację Ochrony Dziedzictwa Żydowskiego w Polsce, Galerię Sztuki Współczesnej „Bunkier Sztuki”, Muzeum Podlaskie w Białymstoku, Centrum Edukacji Obywatelskiej, Fundację Pogranicze i in.
Polską identyfikację wizualną Roku zaprojektował Leon Tarasewicz, który jest jednocześnie jednym z krajowych ambasadorów ERDM.
Ambasadorowie.
Idee Roku wsparło swoim autorytetem wiele znanych i cenionych osób działających na rzecz dialogu międzykulturowego, związanych z kulturą, sztuką i nauką z całej Europy. 
Europejscy ambasadorowie zostali wybrani przez Komisję Europejską. Ambasadorowie krajowi, zostali wybrani przez narodowe instytucje koordynujące - w przypadku Polski przez NCK. Ich misją jest wspieranie promocji idei Roku podczas konferencji, spotkań i imprez kulturalnych.
Europejskimi Ambasadorami Roku Dialogu Międzykulturowego 2008 byli:
Agnieszka Holland, Radu Mihăileanu, Jean-Pierre i Luc Dardenne, Jack Martin Händler, Abd Al Malik, Jordi Savall, Charles Aznavour, Adam Michnik, Henning Mankell, Marjane Satrapi i Paulo Coelho.
W Polsce ambasadorami narodowymi byli:
prof. Leon Tarasewicz, Krzysztof Czyżewski, dr Piotr Cywiński oraz Janusz Witt.

</doc>
<doc id="1350552" url="https://pl.wikipedia.org/wiki?curid=1350552" title="Czułym (miasto)">
Czułym (miasto)

Czułym (ros. Чулым) – miasto w obwodzie nowosybirskim w Rosji, oddalone ok. 131 km na zachód od Nowosybirska. Przez miasto przepływa rzeka o tej samej nazwie. Liczba ludności wynosiła ok. 12,1 tys. w 2005 r.
Czułym został założony w roku 1762 z uwagi na budowę linii kolejowej, która przebiegła przez osadę w roku 1898. Prawa miejskie Czułym otrzymał w roku 1947.

</doc>
<doc id="1350553" url="https://pl.wikipedia.org/wiki?curid=1350553" title="Witold Krochmal">
Witold Krochmal

Witold Zygmunt Krochmal (ur. 8 grudnia 1955 we Wrocławiu) – polski polityk, samorządowiec, były wojewoda wrocławski i dolnośląski.
Życiorys.
Ukończył studia na Wydziale Górniczym Politechniki Wrocławskiej. Pracował w ubezpieczeniach, był prezesem zarządu Kopalni Bazaltu „Janowiczki”.
W latach 1990–1994 pełnił funkcję burmistrza miasta i gminy Wołów. Był członkiem delegacji polskiej do Rady Gminy i Regionów Europy w Strasburgu. Następnie pracował na kierowniczych stanowiskach w spółkach prawa handlowego. W 1997 został pełnomocnikiem wojewody wrocławskiego do spraw usuwania skutków tzw. powodzi tysiąclecia.
W rządzie Jerzego Buzka zajmował (z rekomendacji Partii Chrześcijańskich Demokratów) stanowisko wojewody wrocławskiego, następnie wojewody dolnośląskiego. Wstąpił w międzyczasie do Ruchu Społecznego AWS. W 2001 przez kilka miesięcy był prezesem zarządu Fundacji „Polsko-Niemieckie Pojednanie”.
W wyborach samorządowych w 2002 wybrano go na burmistrza Wołowa. W 2006, startując z ramienia lokalnego komitetu, skutecznie ubiegał się o reelekcję, obejmując ten urząd po raz trzeci. Cztery lata później przegrał w pierwszej turze, uzyskując mandat radnego Wołowa.
Wykłada także finanse w Dolnośląskiej Wyższej Szkole Służb Publicznych „Asesor” we Wrocławiu. W 2003 został członkiem Delegacji Polskiej do Komitetu Regionów.

</doc>
<doc id="1350554" url="https://pl.wikipedia.org/wiki?curid=1350554" title="Steuden">
Steuden

Steuden – dzielnica gminy Teutschenthal w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 Dornstedt było samodzielną gminą, częścią wspólnoty administracyjnej Würde/Salza. Do 30 czerwca 2007 gmina należała do powiatu Saal.

</doc>
<doc id="1350555" url="https://pl.wikipedia.org/wiki?curid=1350555" title="Ferenc Sas">
Ferenc Sas

Ferenc Sas także Ferenc Sohn (ur. 1915 w Budapeszcie, zm. 3 września 1988 w Buenos Aires), węgierski piłkarz, napastnik. Srebrny medalista MŚ 38.
W ojczyźnie był piłkarzem Hungárii i zdobył z tym klubem dwa tytuły mistrza kraju (1936 i 1937). W reprezentacji Węgier zagrał 17 razy i strzelił 3 bramki. Debiutował w 1936. Podczas MŚ 38 zagrał w czterech spotkaniach i zdobył jednego gola. Wkrótce po turnieju wyjechał do Argentyny, gdzie grał m.in. w Boca Juniors.

</doc>
<doc id="1350556" url="https://pl.wikipedia.org/wiki?curid=1350556" title="Armand Blanchonnet">
Armand Blanchonnet

Armand Blanchonnet (ur. 23 grudnia 1903 w Gipcy, zm. 17 września 1968 w Cernay-la-Ville) – francuski kolarz szosowy i torowy, dwukrotny mistrz olimpijski oraz brązowy medalista szosowych mistrzostw świata.
Kariera.
Największe sukcesy w karierze Armand Blanchonnet osiągnął w 1924 roku, kiedy wspólnie z René Hamelem i Georges’em Wambstem zdobył złoty medal w drużynowej jeździe na czas podczas igrzysk olimpijskich w Paryżu. Na tych samych igrzyskach najlepszy okazał się również w rywalizacji indywidualnej, wyprzedzając bezpośrednio Belga Henriego Hoevenaersa i swego rodaka René Hamela. W tym samym roku wystartował także na szosowych mistrzostwach świata w Paryżu, gdzie w wyścigu ze startu wspólnego amatorów zdobył brązowy medal, ulegając jedynie kolejnemu Francuzowi André Leducqowi oraz Szwajcarowi Otto Lehnerowi. W 1927 roku przeszedł na zawodowstwo. Dwukrotnie zdobywał medale szosowych mistrzostw kraju, w tym złoty w 1931 roku. Startował również w wyścigach torowych, wygrywając między innymi zawody Six Days w Paryżu (1930) i Marsylii (1932).

</doc>
<doc id="1350562" url="https://pl.wikipedia.org/wiki?curid=1350562" title="Schraplau">
Schraplau

Schraplau − miasto w Niemczech, w kraju związkowym Saksonia-Anhalt, w powiecie Saale, należy do gminy związkowej Weida-Land.
Do 30 czerwca 2007 miasto należało do powiatu Merseburg-Querfurt.

</doc>
<doc id="1350565" url="https://pl.wikipedia.org/wiki?curid=1350565" title="Żniwiarz (serial telewizyjny)">
Żniwiarz (serial telewizyjny)

Żniwiarz (ang. "The Reaper", 2007-2009) – amerykański serial komediowo-dramatyczny stworzony przez Tara Butters i Michele Fazekas, emitowany przez stację The CW.
Serial opowiada o przygodach Sama Olivera, którego rodzice podpisali kontrakt z diabłem. Musi on sprowadzać dusze, które uciekły z piekła.
Fabuła.
Sam Oliver mieszka wraz ze swymi rodzicami i bratem w Seattle. Zawsze zastanawiał się, dlaczego jego rodzice nie stawiali mu tak wysokich wymagań, jak jego młodszemu bratu, Keithowi. Sam porzuca college i rozpoczyna pracę w „Work Bench”, hipermarkecie z artykułami budowlanymi i wykończeniowymi. Pozostały czas spędza na obijaniu się, graniu w gry komputerowe i marzeniach o swojej koleżance z pracy Andy.
W swoje 21. urodziny Sam dowiaduje się od ojca, że wiele lat wcześniej, w zamian za uleczenie ze śmiertelnej choroby, jego rodzice zgodzili się odsprzedać duszę swego pierworodnego syna diabłu. Para postanawia, iż nigdy nie będzie mieć dzieci, jednakże szatan z pomocą przekupionego lekarza przekonuje ich, że są bezpłodni – wkrótce później rodzi się Sam.
Szatan wyjaśnia Samowi, że musi służyć mu jako łowca głów (lub „Żniwiarz”), tropiąc dusze, które uciekły z piekła i odsyłając je tam z powrotem z użyciem swych nowych zdolności i specjalnych, stworzonych w Piekle naczyń. Pojawiają się one w drewnianych skrzyniach i są tworzone specjalnie na potrzeby każdej misji. Początkowo Sam opiera się przed spełnieniem żądań Szatana, jednakże zmienia zdanie, gdy ten ostatni grozi, że w razie sprzeciwu zabierze duszę jego matki. Sam akceptuje swój los i z pomocą przyjaciół rozpoczyna nowe życie odnajdując złe dusze zbiegłe z miejsc swej wiecznej kary.
Wersja polska.
Wersja polska: na zlecenie telewizji AXN - Sun Studio Polska
Tekst: 
Czytał: Maciej Orłowski

</doc>
<doc id="1350569" url="https://pl.wikipedia.org/wiki?curid=1350569" title="Miłobąd">
Miłobąd

Miłobąd — staropolskie imię męskie, zrekonstruowane na podstawie nazwy wsi Miłobądz i Miłobędzyn, złożone z członów "Miło-" ("miły", "miłujący") i "-bąd" ("być, istnieć, żyć"). 
Miłobąd imieniny obchodzi 2 kwietnia.
Zobacz też: 

</doc>
<doc id="1350570" url="https://pl.wikipedia.org/wiki?curid=1350570" title="Konkrecja glebowa">
Konkrecja glebowa



</doc>
<doc id="1350573" url="https://pl.wikipedia.org/wiki?curid=1350573" title="Heineken Open 2007">
Heineken Open 2007

Heineken Open 2007 – tenisowy turniej ATP z cyklu Heineken Open rozgrywany w dniach 8–13 stycznia 2007 roku w Auckland na kortach twardych o puli nagród 464 000 dolarów amerykańskich.

</doc>
<doc id="1350575" url="https://pl.wikipedia.org/wiki?curid=1350575" title="Schafstädt">
Schafstädt

Schafstädt – dawniej samodzielne miasto, od 1 stycznia 2008 dzielnica miasta Bad Lauchstädt w Niemczech, w kraju związkowym Saksonia-Anhalt, w powiecie Saale.
Od 31 grudnia 2007 Schafstädt było samodzielnym miastem.

</doc>
<doc id="1350576" url="https://pl.wikipedia.org/wiki?curid=1350576" title="Elżbieta Rutkowska">
Elżbieta Rutkowska

Elżbieta Jadwiga Rutkowska (ur. 17 października 1948 w Piotrkowie Trybunalskim) – polska polityk, chemik, posłanka na Sejm PRL VIII i IX kadencji, w latach 2003–2005 wojewoda opolski.
Życiorys.
Ukończyła w 1971 studia z zakresu inżynierii chemicznej na Politechnice Łódzkiej. Od 1971 do 1989 była pracownikiem naukowym w Instytucie Ciężkiej Syntezy Organicznej „Blachownia” w Kędzierzynie-Koźlu, następnie m.in. w Zakładach Azotowych Kędzierzyn. Zasiadała też w radach nadzorczych spółek prawa handlowego.
W latach 1980–1989 z ramienia Polskiej Zjednoczonej Partii Robotniczej (do której wstąpiła w 1975) sprawowała mandat posłanki na Sejm PRL VIII i IX kadencji. W listopadzie 2001 objęła stanowisko wicewojewody opolskiego, w 2003 została powołana na urząd wojewody, który zajmowała do grudnia 2005. Wstąpiła do Sojuszu Lewicy Demokratycznej. W 2001 i 2011 była kandydatką tej partii do Sejmu, a w 2005 do Senatu.
Odznaczenia.
W 2003 została odznaczona „Missio Reconciliationis”. Wcześniej otrzymała Srebrny Krzyż Zasługi (1984) i Medal 40-lecia Polski Ludowej. Otrzymała również Medal Komisji Edukacji Narodowej oraz kilka odznak.

</doc>
<doc id="1350578" url="https://pl.wikipedia.org/wiki?curid=1350578" title="Chanaral">
Chanaral



</doc>
<doc id="1350583" url="https://pl.wikipedia.org/wiki?curid=1350583" title="Delitz am Berge">
Delitz am Berge

Delitz am Berge – dzielnica miasta Bad Lauchstädt w Niemczech, w kraju związkowym Saksonia-Anhalt, w powiecie Saale.
Do 31 grudnia 2007 Delitz am Berge było samodzielną gminą.

</doc>
<doc id="1350584" url="https://pl.wikipedia.org/wiki?curid=1350584" title="Peggy Sue wyszła za mąż">
Peggy Sue wyszła za mąż

Peggy Sue wyszła za mąż (ang. "Peggy Sue Got Married") – amerykański komediodramat z 1986 roku w reżyserii Francisa Forda Coppoli.
Film był nominowany do Oscara w trzech kategoriach oraz w dwóch do Złotych Globów.
Nazwisko głównej bohaterki jest zapożyczone z piosenki Buddy Holly'ego "Peggy Sue", która została wykorzystana w ścieżce dźwiękowej filmu.
Fabuła.
Film opowiada historię kobiety przeżywającej kryzys małżeński, która podczas balu absolwentów omdlewa i przenosi się w czasie do ostatniej klasy szkoły średniej. Zachowując świadomość dorosłej osoby, próbuje ukształtować swoje na nowo przeżywane życie, aby uniknąć już raz popełnionych błędów.
Nagrody i nominacje.
Oscary za rok 1986
Złote Globy 1986

</doc>
<doc id="1350591" url="https://pl.wikipedia.org/wiki?curid=1350591" title="Poszawsze">
Poszawsze

Poszawsze (lit. "Pašiaušė"), wieś na Litwie, na Żmudzi, nad Szawszą, w okręgu szawelskim, w rejonie kielmskim, w gminie Cytowiany, 30 km na południowy wschód od Szawli.

</doc>
<doc id="1350592" url="https://pl.wikipedia.org/wiki?curid=1350592" title="Zdradzona rewolucja">
Zdradzona rewolucja

Zdradzona rewolucja () – książka Lwa Trockiego z 1937, krytyczna analiza rozwoju gospodarczego i społecznego ZSRR po dojściu do władzy Stalina. Jedna z najważniejszych prac teoretycznych ruchu trockistowskiego.
Okoliczności powstania.
Jest to ostatnia kompletna praca Trockiego, której napisanie planował od czasu wygnania ze Związku Radzieckiego. Skończył pisanie 4 sierpnia 1936. Wg intencji autora zawartych we wstępie miała być równolegle analizą radzieckiego systemu władzy, krytyką stalinizmu i zarazem podkreśleniem tych osiągnięć rewolucji październikowej, które jego zdaniem nie uległy zupełnej destrukcji. Wreszcie celem publikacji pracy było przedstawienie prognoz dalszego rozwoju Związku Radzieckiego. 
Tytuł "Zdradzona rewolucja" nie był dla pracy planowany. Trocki obdarzył ją jedynie podtytułem "Czym jest ZSRR i dokąd zmierza". Słynny następnie tytuł powstał w czasie przekładania książki na język francuski. 
Treść.
"Zdradzona rewolucja" składa się z jedenastu rozdziałów. Trocki kolejno przedstawia osiągnięcia ekonomiczne Związku Radzieckiego, następnie analizuje politykę gospodarczą Stalina oraz okoliczności jego dojścia do władzy, w dalszej kolejności przedstawia życie codzienne w ZSRR i wzrost nierówności społecznych, jaki nastąpił po początkowym okresie ich niwelowania. Następnie przechodzi do analizy konstytucji radzieckiej, istoty faktycznej polityki tego kraju i panujących w nim stosunków własnościowych oraz przedstawia prognozy dla tego kraju. 
Zasadniczą tezą książki jest uznanie ZSRR za "zdegenerowane państwo robotnicze", rządzone przez pasożytniczą biurokratyczną kastę partyjno-państwową. Trocki różnicuje okres rządów Lenina i Stalina, negując jakikolwiek związek między nimi oraz uważa Stalina nie za godną uwagi jednostkę, lecz za zwykłego, przypadkowego wyraziciela interesu biurokracji. Autor książki nie uznaje również biurokracji za nową, zwycięską klasę społeczną, a w prognozach widzi możliwość nowej rewolucji w ZSRR, po której miałby zatriumfować prawdziwy socjalizm. W przeciwnym razie biurokracja radziecka miała w pewnym momencie dojść do wniosku, że o wiele zgodniejsze z jej interesem jest zdemontowanie resztek ustroju opartego na sprawiedliwości społecznej i restauracja kapitalizmu.
Polityczne znaczenie i krytyka.
Dzięki niezwykle szczelnej siatce tajnych agentów, która otaczała środowisko Trockiego, Stalin mógł prawdopodobnie zapoznać się z dużymi fragmentami książki, jeśli nie z całością, zanim została ona wydana. Dmitrij Wołkogonow w swojej biografii Trockiego jest zdania, że mogło to przyczynić się do wściekłości, z jaką w latach 1936-1938 rozprawiał się on z prawdziwymi lub domniemanymi trockistami w ZSRR. 
"Zdradzona rewolucja" pozostaje jednym z kluczowych dokumentów stanowiących podstawę trockistowskiej myśli politycznej. Zawarta w niej ocena biurokracji radzieckiej została zresztą włączona jako jeden z filarów programu IV Międzynarodówki. Do tej pory trockiści z różnych środowisk w swoich analizach politycznych powołują się na "Zdradzoną rewolucję" jako najlepszą prezentację roli biurokracji radzieckiej oraz jedną z nielicznych słusznych prognoz upadku ZSRR. Również badacze niezwiązani z trockizmem, jak Jerzy Wiatr i Andrzej Walicki, pozytywnie odnosili się do zawartych w książce wniosków i cenili teoretyczny dorobek Trockiego, niezależnie od ocen jego praktycznej działalności politycznej. 
Inni, jak Leszek Kołakowski, widzieli w "Zdradzonej rewolucji" i innych krytykujących stalinizm pracach Trockiego jedynie desperackie samooszukiwanie się, próbę wmówienia światu i samemu sobie, że stalinowski despotyzm nie miał żadnego związku z rewolucją październikową i jej politycznymi celami, a więc i z działalnością Trockiego. Nadmierny optymizm odnośnie do dalszych losów ZSRR krytykowały też niektóre środowiska nieortodoksyjnych trockistów, przede wszystkim zwolenników koncepcji Tony’ego Cliffa. 

</doc>
<doc id="1350598" url="https://pl.wikipedia.org/wiki?curid=1350598" title="Zaniedbywanie połowicze przeciwstronne">
Zaniedbywanie połowicze przeciwstronne



</doc>
<doc id="1350599" url="https://pl.wikipedia.org/wiki?curid=1350599" title="Kiriłł Razumowski">
Kiriłł Razumowski

Kiriłł Grigorjewicz Razumowski, lub Rozumowski, prawdziwe nazwisko "Rozum" (ur. we wsi k. Kozielca, zm. w Baturynie) – ostatni kozacki hetman lewobrzeżnej Ukrainy, feldmarszałek rosyjski, wolnomularz.
Życiorys.
Studiował na Albertynie w Królewcu. W 1746 roku został wybrany prezydentem Rosyjskiej Akademii Nauk w wieku 18 lat dzięki wpływom brata Aleksieja Razumowskiego. Urząd ten pełnił przez ponad pięćdziesiąt lat, do 1798 roku (faktycznie od 1766 Akademią kierowali dyrektorzy).
W 1744 roku otrzymał tytuł hrabiego, w 1750 roku został wybrany na hetmana kozackiego, który to urząd sprawował do listopada 1764 roku. Na swoją siedzibę wybrał Głuchów, następnie Baturyn, gdzie stworzył piękną rezydencję, której ruiny można podziwiać do dziś. Planował tam także otworzyć ukraiński uniwersytet. Fundator soboru Narodzenia Matki Bożej w Kozielcu. W lipcu 1762 był jednym ze spiskowców, którzy przeprowadzili zamach stanu Katarzyny Wielkiej. Później mianowała ona Razumowskiego feldmarszałkiem, pomimo iż nigdy nie widział on bitwy. Wkrótce rozczarowała się Razumowskim, była przeciwna jego idei o dziedziczności urzędu hetmana Ukrainy zmuszając go do rezygnacji z urzędu hetmana.
Kiriłł Razumowski ożenił się 27 października 1746 roku z freiliną dworu Jekatieriną Iwanowną Naryszkiną ze znanego bojarskiego rodu Naryszkinów, której ojciec był kuzynem cara Piotra Wielkiego (po matce cara Natalii). Miał z nią pięć córek oraz sześciu synów, z których Aleksiej Kiriłłowicz Razumowski (1748-1822) był ministrem edukacji w latach 1810-1816, a książę Andriej Razumowski (1752-1836) był dyplomatą, ambasadorem rosyjskim w Wiedniu, znanym miłośnikiem muzyki i mecenasem Ludwiga van Beethovena. Żyjący przedstawiciele rodu pochodzą od syna Grigorija (Gregora) Razumowskiego (1759-1837), który po krytyce rządów carskich wyemigrował na Zachód, gdzie został znanym członkiem kilku towarzystw naukowych. 
Był odznaczony Orderem Orła Białego. Był członkiem loży wolnomularskiej Trzech Braci w 1744 r.

</doc>
<doc id="1350601" url="https://pl.wikipedia.org/wiki?curid=1350601" title="Lodowy olbrzym">
Lodowy olbrzym



</doc>
<doc id="1350602" url="https://pl.wikipedia.org/wiki?curid=1350602" title="Shipley (West Yorkshire)">
Shipley (West Yorkshire)

Shipley – miasto położone w hrabstwie West Yorkshire nad rzeką Aire i Kanałem Leeds-Liverpool, na północ od Bradford i północny zachód od Leeds.

</doc>
<doc id="1350604" url="https://pl.wikipedia.org/wiki?curid=1350604" title="Elastyczność (polimery)">
Elastyczność (polimery)

Elastyczność – właściwość materiałów polimerowych do odwracalnej zmiany kształtu pod działaniem sił zewnętrznych. Niektóre materiały polimerowe charakteryzują się zdolnościami do odkształceń elastycznych. Są to elastomery. Do elastomerów należy np. guma.
Mechanizm elastyczności.
Podczas odkształcenia elastycznego dochodzi do rozprostowywania skłębionych łańcuchów makrocząsteczek polimeru. Rozprostowane łańcuchy w elastomerze nie przemieszczają się między sobą, ponieważ są powiązane chemicznymi lub fizycznymi węzłami sieci polimerowej, inaczej obserwowane byłyby trwałe odkształcenia plastyczne (płynięcie materiału), które wcale nie wykluczają elastyczności.
Rozprostowywanie łańcuchów może odbywać się bez jakichkolwiek zmian odległości międzyatomowych i kątów walencyjnych w cząsteczkach, czyli bez zmiany energii wiązań chemicznych, ponieważ fragmenty makrocząsteczek mogą obracać się wokół pojedynczych wiązań np. węgiel-węgiel (konformacja). Rozprostowywanie się łańcuchów podczas odkształceń elastycznych powoduje, że w materiale dochodzi do zmniejszenia entropii (liczba możliwych konformacji maleje, więc maleje entropia). Oznaczając liczbę możliwych konformacji skłębiania się łańcuchów jako ‘W’, to entropię można zdefiniować jako S=k·ln(W). Zmniejszenie entropii układu skutkuje wydzieleniem ciepła. Po usunięciu siły, która spowodowała odkształcenie elastyczne, materiał dąży do zwiększenia entropii, któremu towarzyszy pobieranie ciepła. Makrocząsteczki skłębiają się ponownie i materiał powraca do swoich poprzednich wymiarów przed odkształceniem. Podczas odkształcania elastycznego i rozprostowywania skłębionych łańcuchów, energia kinetyczna drgających cząsteczek jest oddawana w postaci ciepła, a podczas powrotu elastycznego oddane uprzednio ciepło jest pobierane i zamieniane na energię kinetyczną drgań skłębiających się ponownie łańcuchów. Empirycznie można to łatwo zweryfikować i doświadczyć poprzez przyłożenie do ust rozciągniętego kawałka gumy i pozwolenie na elastyczny powrót. Odkształcenia i powroty elastyczne materiałów polimerowych mają pewną analogię ze sprężaniem i rozprężaniem gazu doskonałego. W powyższy sposób łatwo również wytłumaczyć zjawisko zwiększania się siły utrzymującej stałe odkształcenie rozciągniętego kawałka gumy, jeśli rozciągnięty kawałek zaczął być podgrzewany. Entropowy model odkształceń elastycznych gumy o podłożu mechaniki statystycznej rozwinął w 1934 Werner Kuhn.
Elastyczność a sprężystość i lepkość.
Sprężystość czasem utożsamiana jest z elastycznością. Jednak między tymi właściwościami istnieją wyraźne różnice, zarówno ilościowe, jak i dotyczące natury odkształceń i działających sił wewnętrznych. W przypadku zwykłej „sprężystości” materiałów, energia powodująca odkształcenie zniekształca wiązania międzyatomowe. Kiedy siła jest przyłożona do materiału wskutek czego materiał został odkształcony sprężyście, to wtedy pomiędzy atomami tego materiału zmienia się zarówno długość wiązań i/lub kąty pomiędzy wiązaniami, przez co odbiegają one od położenia równowagi charakteryzującej się minimalną energią. Zgromadzona energia potencjalna odkształconego ciała sprężystego ma, przede wszystkim, naturę elektrostatycznych oddziaływań pomiędzy atomami. Napędem powrotu sprężystego materiału jest zminimalizowanie energii atomów tego materiału poprzez zajmowanie przez nie równowagowych pozycji z jednoczesnym oddawaniem uprzednio pobranej energii związanej ze zniekształceniem wiązań pomiędzy nimi. Odkształcenia sprężyste muszą być na tyle małe, aby np. nie powodować niszczenia wiązań atomowych. Większe odkształcenia mogą np. powodować zniszczenie sieci krystalicznej, trwałe odkształcenia i/lub nieodwracalne pęknięcie materiału.
Względnie odwracalne odkształcenia elastyczne są dużo większe dochodzące nawet do 1000% wymiarów początkowych odkształcanej próbki materiału (np. wyroby z lateksu), podczas gdy wielkość względnego odkształcenia sprężystego, np. stali, jest rzędu dziesiątych części procenta. Czasy rozchodzenia się odkształceń elastycznych są dużo większe niż odkształceń sprężystych. Czas powrotu do poprzednich wymiarów po odkształceniu sprężystym jest bardzo mały, tzn. jest parę tysięcy razy mniejszy od czasu powrotu do poprzednich wymiarów odkształconego elastomeru.
Doskonale elastyczny materiał powinien po rozciągnięciu zawsze wracać do stanu pierwotnego bez pochłaniania (strat) energii mechanicznej, podobnie jak ciało doskonale sprężyste. W praktyce jednak zachowanie wszystkich znanych elastomerów odbiega od tego ideału, ze względu na to, że podobnie jak w cieczach część energii powodująca odkształcenia jest pochłaniana na skutek występowania tarcia wewnętrznego. Stąd w fizyce polimerów stosuje się pojęcie własności lepko-sprężystych i tworzy się różnego rodzaju modele matematyczne zachowań rzeczywistych elastomerów uwzględniających jednocześnie ich własności sprężyste i lepkościowe (lepkosprężystość).
Wreszcie, w materiałach polimerowych mogą występować w różnych udziałach zarówno odkształcenia sprężyste jak elastyczne, a także plastyczne (trwałe). Udziały tych odkształceń zależą od wielu parametrów np. prędkości odkształcania, temperatury, zakresu odkształceń.

</doc>
<doc id="1350605" url="https://pl.wikipedia.org/wiki?curid=1350605" title="Świadkowie Jehowy w Wietnamie">
Świadkowie Jehowy w Wietnamie

 Świadkowie Jehowy w Wietnamie – społeczność wyznaniowa w Wietnamie, należąca do ogólnoświatowej wspólnoty Świadków Jehowy. W 2013 roku społeczność Świadków Jehowy w Wietnamie liczyła ponad 3000 głosicieli, należących do około 60 zborów. Świadkowie Jehowy prowadzą działalność na terenie kraju bez prawnego zarejestrowania. W Wietnamie oficjalnie działają Sale Królestwa zarejestrowane lokalnie. W kraju działa miejscowy Komitet Łączności ze Szpitalami i Komitet Oddziału. Sprawozdanie z działalności w tym kraju dołączane jest do ogólnego z 33 krajów, w których ich działalność jest ograniczona prawnie lub zakazana.
Historia.
Początki.
Początki działalności Świadków Jehowy na terenie obecnego Wietnamu sięgają roku 1936, gdy do Sajgonu (na terenie ówczesnych Indochin Francuskich) przysłano dwóch pionierów z Australii. Jednym z nich był Frank Rice (zm. 1986), który najpierw prowadził działalność kaznodziejską wśród ludności mówiącej po angielsku, a po opanowaniu podstaw miejscowego języka – także w języku wietnamskim. Początkowo prowadził działalność kaznodziejską w rejonie Sajgonu (obecnie Ho Chi Minh), a następnie kontynuował działalność na północy terenu dzisiejszego Wietnamu. Pozostawał w Wietnamie do roku 1943, gdy został aresztowany przez żołnierzy armii japońskiej podczas inwazji Japonii na Azję Południowo-Wschodnią.
Rozwój działalności po II wojnie światowej.
W latach 1953–1954 działalność niewielkiej grupki nieochrzczonych głosicieli na terenie dzisiejszego Wietnamu nadzorowało Biuro Oddziału we Francji.
Gdy pod koniec 1955 roku w Wietnamie Południowym proklamowano Republikę Wietnamu, Joseph Babinski, nadzorca oddziału Towarzystwa Strażnica w Tajlandii, uzyskał pozwolenie od władz w Sajgonie na przyjazd do tego kraju misjonarzy Towarzystwa Strażnica. 27 czerwca 1957 roku pięciu pierwszych misjonarzy absolwentów Biblijnej Szkoły Strażnicy – Gilead przybyło do Sajgonu. W mieście otwarto dom misjonarski podlegający pod biuro oddziału w Tajlandii. Działalność religijną kontynuowano mimo toczącej się wojny wietnamskiej.
Przez pierwszych kilka lat działalność ewangelizacyjna oraz zebrania chrześcijańskie były prowadzone w języku francuskim, znanym zwłaszcza wykształconej części społeczeństwa. Do połowy lat 60. XX wieku przetłumaczono i wydano w języku wietnamskim kilka broszur („Ta dobra nowina o Królestwie”, „Oto wszystko nowe czynię” i „Żyć w nadziei na sprawiedliwy nowy świat”), a misjonarze opanowali miejscowy język, co umożliwiło rozszerzenie działalności ewangelizacyjnej.
W roku 1964 do Wietnamu Południowego skierowano kilku Świadków Jehowy z Filipin oraz misjonarzy działających w Kambodży. W 1966 roku oprócz 8 misjonarzy działało 11 miejscowych głosicieli.
W 1968 roku, pomimo spodziewanych krwawych walk nadciągającej ofensywy Tết Armii Wietnamu Północnego i Wietkongu, 9 misjonarzy pozostało w Sajgonie (zostali jedynie przeniesieni z domu misjonarskiego w dzielnicy mieszkaniowej do domu w chińskiej dzielnicy w centrum miasta). Po ofensywie zarówno misjonarze, jak i miejscowi głosiciele kontynuowali działalność kaznodziejską.
W 1970 roku w języku wietnamskim został wydany podręcznik do prowadzenia studiów biblijnych, książka "Prawda, która prowadzi do życia wiecznego". W tym też roku działalność prowadziło 52 głosicieli. W roku 1971 zaczęto wydawać w języku wietnamskim czasopismo „Strażnica Zwiastująca Królestwo Jehowy”.
W 1973 roku oficjalnie zalegalizowano Świadków Jehowy w Wietnamie Południowym. W Sajgonie otwarto Biuro Oddziału Towarzystwa Strażnica działające do 1975 roku, kiedy to nastąpiła zmiana władz w tej części kraju.
W dniach 13–15 grudnia 1974 roku w Sajgonie zorganizowano kongres Świadków Jehowy pod hasłem „Boskie zamierzenie”. W tym czasie w mieście działały 3 zbory, skupiające 113 głosicieli. Zebrania religijne organizowano w Biurze Oddziału lub w domu misjonarskim.
W 1975 roku w Wietnamie działalność kaznodziejską prowadziło 120 głosicieli. Po zajęciu Sajgonu przez wojska Wietkongu przestało działać biuro oddziału i utracono legalizację. Nadzór nad działalnością Świadków Jehowy w Wietnamie przejęło biuro Towarzystwa Strażnica we Francji.
Sytuacja wyznania.
Od 1975 roku działalność na terenie Wietnamu nie jest zalegalizowana. Liczba członków wyznania sięga co najmniej 3000 osób, z czego połowa mieszka w Ho Chi Minh, a około 500 w Hanoi. Według danych z 2013 roku zbory Świadków Jehowy podejmowały starania o rejestrację na podstawie aktualnie obowiązującego prawa. Według danych z 2006 roku w Wietnamie funkcjonowało co najmniej 10 zborów. Większość z nich znajdowało się na południu kraju, w tym 5 w mieście Ho Chi Minh. Każdy ze zborów mógł wtedy liczyć kilkuset wyznawców. W roku w 2013 około 60 zborów znajdowało się na terenie 22 prowincji. W 2010 roku lokalnie zarejestrowane były 32 miejsca wielbienia. 31 lipca 2011 roku wydano Chrześcijańskie Pisma Greckie w Przekładzie Nowego Świata (Nowy Testament) w języku wietnamskim.
Delegacja Świadków Jehowy z Wietnamu oficjalnie brała udział w kongresach specjalnych i międzynarodowoych. W listopadzie 2015 roku uczestniczyła w kongresie specjalnym pod hasłem „Naśladujmy Jezusa!” w tajlandzkim Chiang Mai, w dniach od 17 do 19 listopada 2017 roku w kongresie specjalnym pod hasłem „Nie poddawaj się!” w indonezyjskiej Dżakarcie, a w dniach od 13 do 15 września 2019 roku w kongresie międzynarodowym pod hasłem „Miłość nigdy nie zawodzi!” w południowokoreańskim Seulu. 4 lutego 2017 roku wydano Pismo Święte w Przekładzie Nowego Świata w języku wietnamskim.
W Hanoi działają dwie Sale Królestwa, z jednej z nich korzystają cztery zbory (trzy wietnamskojęzyczne i wietnamskiego języka migowego), a z pięciu Sal Królestwa w Ho Chi Minh korzysta 17 zborów (16 wietnamskojęzycznych oraz wietnamskiego języka migowego). Sala Królestwa mieści się również w Biên Hoà, z której korzysta zbór Đông i Tây, a z Sal Królestwa w Đà Lạt, Bông Trang, Bình Xuân, Xuân Trường, Tây Ninh oraz Cần Thơ korzystają miejscowe zbory.
Zebrania zborowe odbywają się w języku wietnamskim, chińskim (kantoński) i wietnamskim języku migowym.
W kraju działa miejscowy Komitet Łączności ze Szpitalami oraz Komitet Oddziału.
Świadkowie Jehowy wydają publikacje w językach używanych w Wietnamie: wietnamskim, wietnamskim migowym oraz dżarajskim (jarai).

</doc>
<doc id="1350607" url="https://pl.wikipedia.org/wiki?curid=1350607" title="Live at Last... And More">
Live at Last... And More

Live at Last... And More – film z koncertu zespołu Pendragon, wydany początkowo na kasecie VHS w 1997, a następnie wznowiony na DVD w 2002. Wydanie DVD zawierało dodatkowo: biografię zespołu oraz poszczególnych jego członków, wywiad z Nickiem Barretem, dyskografię zespołu, galerię zdjęć. 
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1350610" url="https://pl.wikipedia.org/wiki?curid=1350610" title="The Prophet’s Song">
The Prophet’s Song

„The Prophet's Song” – utwór brytyjskiej grupy rockowej Queen z albumu "A Night at the Opera" wydanego w 1975 roku.
W recenzji albumu zamieszczonej w serwisie AllMusic możemy przeczytać, że jest to przykład ""mistycznego" rocka progresywnego". Utwór został też uznany za tak samo epicki i fascynujący jak Bohemian Rhapsody oraz nazwany jednym z najlepszych dokonań zespołu.

</doc>
<doc id="1350612" url="https://pl.wikipedia.org/wiki?curid=1350612" title="Not of This World">
Not of This World

Not of This World – koncepcyjny album studyjny zespołu Pendragon z 2001 roku. Został wydany dopiero 5 lat po poprzednim (The Masquerade Overture) z powodu długiego procesu rozwodowego Nicka Barretta.

</doc>
<doc id="1350613" url="https://pl.wikipedia.org/wiki?curid=1350613" title="Acoustically Challenged">
Acoustically Challenged

Acoustically Challenged – akustyczny album koncertowy zespołu Pendragon z 2002. Został nagrany podczas występu w Studiu im. Agnieszki Osieckiej.
Spis utworów.
Album zawiera:
Skład zespołu.
Twórcami albumu są:

</doc>
<doc id="1350614" url="https://pl.wikipedia.org/wiki?curid=1350614" title="Antonina Barczewska">
Antonina Barczewska

Antonina Barczewska (ur. 8 marca 1915 we Lwowie, zm. 1 lipca 1986 r. w Krakowie) – polska aktorka teatralna, filmowa i telewizyjna, także reżyser teatralna. W 1938 roku zdała eksternistyczny egzamin aktorski ZASP-u.
Teatr.
Występowała w wielu teatrach polskich: w Teatrze Ziemi Krakowskiej (grającym w Małopolsce, Śląsku i Kielecczyźnie; 1936-1937), Teatrze Małopolskim w Stanisławowie (1938-1939), w Polskim Teatrze Dramatycznym we Lwowie (1939-1941), w Teatrze Polskim w Bydgoszczy (1945-1949), Teatrze Polskim w Bielsku-Białej (1949-1950), w Teatrze Polskim w Poznaniu (1950-1954) oraz Teatrze im. Stefana Jaracza w Łodzi.
Najdłużej związana była z Teatrze im. Juliusza Słowackiego w Krakowie, w którym była zatrudniona w latach 1958-1976.
Spektakle teatralne (wybór).
Role.
Teatr Telewizji
Film.
W filmie pojawiła się po raz pierwszy w 1955 roku w filmie "Godziny nadziei". W latach 70. XX wieku występowała w popularnym wówczas serialu telewizyjnym "Janosik".

</doc>
<doc id="1350616" url="https://pl.wikipedia.org/wiki?curid=1350616" title="Fale alfa">
Fale alfa

Fale alfa ("fale Bergera") – fale elektromagnetyczne w zakresie częstotliwości 7,5–13 Hz generowane przez mózg człowieka. Są efektem synchronicznej i spójnej aktywności elektrycznej komórek rozrusznikowych wzgórza. Znane też jako "fale Bergera", na cześć twórcy EEG, Hansa Bergera.
Fale alfa są jednym z rodzajów fal mózgowych, które można wykryć za pomocą elektroencefalografii (EEG) lub magnetoencefalografii (MEG). Stwierdzono, że pochodzą głównie z płatów potylicznych. Można je zarejestrować w stanie czuwania, u zrelaksowanej osoby z zamkniętymi oczami. Ich amplituda wynosi 10–100 μV. Pojawiają się dopiero po trzecim roku życia.

</doc>
<doc id="1350617" url="https://pl.wikipedia.org/wiki?curid=1350617" title="Stanisław A. Sroka">
Stanisław A. Sroka

Stanisław Andrzej Sroka (ur. 1966 w Gilowicach) – polski historyk mediewista, profesor tytularny.
Życiorys.
W 1995 obronił pracę doktorską pt. "Kariery Piastów śląskich na Węgrzech w XIV wieku", a w 2001 habilitował się na podstawie pracy "Polacy na Węgrzech za panowania Zygmunta Luksemburskiego". W 2011 otrzymał tytuł profesora nauk humanistycznych. Specjalizuje się w historii stosunków polsko-węgierskich w średniowieczu.
W latach 2008–2012 był dyrektorem Instytutu Historii Uniwersytetu Jagiellońskiego, w latach 2012–2020 był prodziekanem ds. ogólnych, a od 2020 jest dziekanem Wydziału Historycznego Uniwersytetu Jagiellońskiego. 
Był też pracownikiem naukowym Państwowej Wyższej Szkoły Zawodowej im. Jana Grodka w Sanoku. 

</doc>
<doc id="1350620" url="https://pl.wikipedia.org/wiki?curid=1350620" title="Flaga miejska">
Flaga miejska

Flaga miejska – charakterystyczny symbol miejskiej wspólnoty samorządowej skonstruowany na wzór herbu terytorialnego według określonych reguł weksylologicznych. Flagi miast mogą być również flagami gmin i innych jednostek terytorialnych.
W średniowieczu normy prawa miejskiego zalecały radom miejskim, posiadanie chorągwi z własnymi dziedzicznymi herbami. W Polsce najstarsza znana chorągiew należąca do Krakowa odnotowana została około 1370 roku w Kronice Janka z Czarnkowa. Podczas wjazdu Ludwika Węgierskiego do miasta, witająca go rada miejska postępowała z chorągwią, na której umieszczony był Herb Krakowa.

</doc>
<doc id="1350624" url="https://pl.wikipedia.org/wiki?curid=1350624" title="Liveosity">
Liveosity

Liveosity – koncertowe wydawnictwo zespołu Pendragon, składające się z DVD Live at Last... And More oraz akustycznego koncertu Acoustically Challenged.
Spis utworów.
Acoustically Challenged:
Live At Last... And More:
Skład zespołu.
Twórcami są:

</doc>
<doc id="1350631" url="https://pl.wikipedia.org/wiki?curid=1350631" title="Edward Turczynowicz">
Edward Turczynowicz

Edward Turczynowicz (ur. 1 czerwca 1946 w Olsztynie) – polski adwokat, szachista i działacz sportowy.
Jako adwokat był m.in. pełnomocnikiem i obrońcą Jana Rulewskiego, Michała Bartoszcze, Mariusza Łabentowicza po bydgoskich Wydarzeniach Marcowych 1981, podczas których oddziały milicji i SB brutalnie interweniowały wobec delegatów „Solidarności” w czasie sesji Wojewódzkiej Rady Narodowej w Bydgoszczy.
W czasie swojej kariery działacza sportowego pełnił obowiązki m.in. prezesa Okręgowego Związku Szachowego w Bydgoszczy, prezesa klubu sportowego „Łączność” Bydgoszcz (od 2002) oraz prezesa Kujawsko-Pomorskiego Związku Szachowego (2003–2004). Był również członkiem Zarządu Polskiego Związku Szachowego (1985-1986).
Edward Turczynowicz posiada szachowy tytuł kandydata na mistrza. Prowadzi kancelarię adwokacką w Bydgoszczy. Jego żona, Lidia (z domu Fentzel) była w latach 1967 i 1969 dwukrotną mistrzynią Polski juniorek do lat 20, natomiast córka, Jolanta, czterokrotną medalistką mistrzostw kraju juniorek (dwukrotnie srebrną – 1988, 1990, 1991 oraz brązową – 1987).

</doc>
<doc id="1350635" url="https://pl.wikipedia.org/wiki?curid=1350635" title="Believe (album Pendragona)">
Believe (album Pendragona)

Believe – album studyjny zespołu Pendragon z 2005 roku.

</doc>
<doc id="1350636" url="https://pl.wikipedia.org/wiki?curid=1350636" title="Stanisław Sroka">
Stanisław Sroka



</doc>
<doc id="1350642" url="https://pl.wikipedia.org/wiki?curid=1350642" title="Sztorm (ujednoznacznienie)">
Sztorm (ujednoznacznienie)

 M-11 Sztorm – radziecka okrętowa rakieta przeciwlotnicza

</doc>
<doc id="1350643" url="https://pl.wikipedia.org/wiki?curid=1350643" title="Weiser">
Weiser

Weiser – film z 2001 roku w reżyserii Wojciecha Marczewskiego na podstawie powieści Pawła Huellego "Weiser Dawidek". W przeciwieństwie do książki akcja toczy się we Wrocławiu, a nie w Gdańsku. Okres zdjęciowy trwał od 22 czerwca do 13 grudnia 1999.
Plenery: Wałbrzych, Janowice Wielkie koło Jeleniej Góry, Kłodzko, dworzec Wrocław Główny, Warszawa.

</doc>
<doc id="1350648" url="https://pl.wikipedia.org/wiki?curid=1350648" title="Encyklopedia PWN (internetowa)">
Encyklopedia PWN (internetowa)

Encyklopedia PWN – encyklopedia internetowa, oferowana bezpłatnie i bez konieczności uprzedniej rejestracji, przez Wydawnictwo Naukowe PWN.
Strona główna encyklopedii prezentuje wycinek zawartości encyklopedii w formie skromnego kalendarium, zawierającego linki do haseł, ponadto prezentowane jest na niej wybrane zdjęcie, hasło oraz pytanie-ciekawostka i odpowiedź na nie. Taki prezentowany zestaw danych zmienia się z każdą odsłoną strony. Przeszukiwanie haseł jest możliwe przy użyciu ich listy lub okna wyszukiwarki.

</doc>
<doc id="1350653" url="https://pl.wikipedia.org/wiki?curid=1350653" title="The Abattoir Blues Tour">
The Abattoir Blues Tour

The Abattoir Blues Tour jest drugim koncertowym wydawnictwem firmowanym nazwą zespołu Nick Cave and the Bad Seeds, wydaną według danych zawartych na stronie Mute Records dokładnie 29 stycznia w roku 2007. Wydanie zawierało dwa dyski DVD oraz dwie płyty CD.
Linki zewnętrzne.
strona dotycząca tego wydawnictwa

</doc>
<doc id="1350656" url="https://pl.wikipedia.org/wiki?curid=1350656" title="And Now Everybody to the Stage">
And Now Everybody to the Stage

And Now Everybody to the Stage – nagranie video z koncertu zespołu Pendragon, który odbył się w Teatrze Śląskim im. Stanisława Wyspiańskiego w Katowicach w 2006. 
Spis utworów.
Album zawiera utwory:
Skład zespołu.
Twórcami albumu są:

</doc>
<doc id="1350662" url="https://pl.wikipedia.org/wiki?curid=1350662" title="Zatoka Jahorłycka">
Zatoka Jahorłycka

Zatoka Jahorłycka (ukr. "Ягорлицька затока", Jahorłyćka zatoka) – zatoka leżąca w północnej części Morza Czarnego pomiędzy Mierzeją Kinburnśką a przylądkiem Jahorłyckyj Kut.
Wejście do zatoki ma szerokość 15 kilometrów, zatoka ma długość 26 km i głębokość do 5 m. Od otwartego morza oddzielona jest wyspą Dowhyj. Jej zasolenie to 14–15%, zatoka zamarza tylko podczas nietypowo mroźnych zim. Część zatoki obejmuje Czarnomorski Rezerwat Biosfery.

</doc>
<doc id="1350668" url="https://pl.wikipedia.org/wiki?curid=1350668" title="Wybory legislacyjne w Gruzji w 2008 roku">
Wybory legislacyjne w Gruzji w 2008 roku



</doc>
<doc id="1350670" url="https://pl.wikipedia.org/wiki?curid=1350670" title="Past and Presence">
Past and Presence

Past and Presence - film z koncertu zespołu Pendragon w Teatrze Śląskim w Katowicach 31 października 2006 roku, zagranego z okazji 21-lecia wydania płyty The Jewel z udziałem byłych muzyków zespołu - klawiszowców Rika Cartera i Johna Barnfielda, oraz wokalisty Juliana Bakera.

</doc>
<doc id="1350678" url="https://pl.wikipedia.org/wiki?curid=1350678" title="Schirrú">
Schirrú



</doc>
<doc id="1350679" url="https://pl.wikipedia.org/wiki?curid=1350679" title="Skuwka pióra">
Skuwka pióra

Skuwka – cylindryczna nasadka na wieczne pióro.
Skuwka zabezpiecza je przed wyschnięciem atramentu, przed uszkodzeniem końcówki, jak również przed poplamieniem odzieży. Wykonywana jest najczęściej z tego samego materiału, co korpus. Oprócz funkcji ochronnej, skuwka może służyć celom estetycznym.

</doc>
<doc id="1350681" url="https://pl.wikipedia.org/wiki?curid=1350681" title="Objaw Dupuytrena">
Objaw Dupuytrena

Objaw Dupuytrena – objaw charakterystyczny dla torbieli korzeniowej zębopochodnej. Postępujący zanik kości szczęki lub żuchwy powoduje, że staje się ona cienka i ugina się w badaniu palpacyjnym, dając objaw "chrzęstu pergaminowego". Objaw opisał jako pierwszy Guillaume Dupuytren.

</doc>
<doc id="1350685" url="https://pl.wikipedia.org/wiki?curid=1350685" title="Karol Boscamp-Lasopolski">
Karol Boscamp-Lasopolski

Karol Fryderyk Adolf Boscamp-Lasopolski, pseud. "Apatomachos Wyjaśnicki", (zm. 28 czerwca 1794 w Warszawie) – szambelan królewski od 1776, konsyliarz w latach 1764-1786, pracownik gabinetu Stanisława Augusta Poniatowskiego, internuncjusz Rzeczypospolitej w Imperium Osmańskim w latach 1777–1778, sekretarz do spraw tureckich w Departamencie Interesów Cudzoziemskich Rady Nieustającej, pamiętnikarz, publicysta i dramatopisarz.
Życiorys.
Data narodzin nieznana. Współcześnie uważany za Wołocha, prawdopodobnie pochodził jednak z Niderlandów. W roku 1766 zmienił wyznanie z kalwińskiego na katolickie.
W czasie wojny siedmioletniej był kurierem posła pruskiego Haudego w Stambule, a następnie jego agentem. W roku 1761 był "pruskim ministrem pełnomocnym" u boku chana Krym Gireja, którego zachęcał do uderzenia na Rosję lub Austrię. Niedługo potem (1764) poróżnił się z chanem o kobietę, i nie będąc potrzebnym Fryderykowi II, powrócił do Warszawy. Tam, w latach 1764–1786, był konsyliarzem Gabinetu Jego Królewskiej Mości Stanisława Augusta Poniatowskiego . Wysłany do Stambułu przez Czartoryskich z tymczasową notyfikacją nowo wybranego władcy. Dzięki swoim zakulisowym działaniom zdołał uzyskać zgodę na wjazd posła polskiego do Turcji Tomasza Waleriana Aleksandrowicza. Utworzył nad Bosforem Szkołę Języków Orientalnych. Był płatnym informatorem rosyjskich dyplomatów w Rzeczypospolitej. W roku 1766 objął kierownictwo korespondencji króla ze Wschodem. Od Sejmu Repninowskiego otrzymał indygenat. Pobierał pensję ze skarbu nadwornego jako konsyliarz królewski. W listopadzie 1769 otrzymał z kasy kasy ambasady rosyjskiej 500 dukatów za udzielanie różnych informacji. W roku 1774 wyjechał wraz z Franciszkiem Ksawerym Branickim w misji do Petersburga. Od roku 1775 zatrudniony w Departamencie Interesów Cudzoziemskich Rady Nieustającej z pensją 5000 złotych polskich. 
W roku 1776 uzyskał przywilej szlachecki na nazwisko Lasopolski i został kawalerem Orderu Świętego Stanisława. Mianowany polskim posłem i ministrem pełnomocnym w Turcji. Na misji poznał i sprowadził do Polski Greczynkę Dudu (gr. mała lub miła papużka), która pod imieniem Zofii poślubiła pułkownika Jana de Witte, później Stanisława Szczęsnego Potockiego. Gdy w roku 1778 sejm wyłączył osoby obcego pochodzenia z polskich misji dyplomatycznych, Boscamp-Lasopolski wszedł z Żydami w spółkę dla handlu bursztynem, parał się też lichwą. Po zjeździe kaniowskim przedstawił Stanisławowi Augustowi swój projekt "Vox in deserto", zakładający zdobycie Mołdawii, Besarabii i Multan. W czasie Sejmu czteroletniego był coraz ściślej związany z ambasadą rosyjską. W roku 1791 próbował zniechęcić patriotów do przymierza z Turcją. Ogłosił pod pseudonimem Agathomachosa-Wyjaśnickiego pamflet "La Turcofédéromanie avec son spécifique à côté gratis... suives du traité d`alliance entre la Pologne et la Turquie". Publikacja ta wywołała skandal, gdyż Boscamp-Lasopolski ujawnił tajny projekt przymierza.
W czasie wojny polsko-rosyjskiej 1792 uszedł z Warszawy przed gniewem ludu. Służył jako szpieg przy Jakowie Bułhakowie i Jakobie Sieversie. Wywarł duży wpływ na wybory do sejmu grodzieńskiego w roku 1793. W czasie sejmu grodzieńskiego pisał antypolskie pamflety. W czasie insurekcji warszawskiej znalazł schronienie w poselstwie saskim. Uwięziony z rozkazu Rady Zastępczej Tymczasowej jako podejrzany o zdradę. Powieszony przez tłum warszawski 28 czerwca 1794.
Twórczość.
Ważniejsze utwory.
Inne jego pisma, m.in. "Vox in deserto" (projekt zdobycia Mołdawii, Besarabii i Multan, z 17 grudnia 1787), "Précis historique ou faits et dates de mes services... tiré de mon journal" (z 23 lipca 1786), Glaneuse périodique de Byzânce – zachowane w Archiwum Głównym Akt Dawnych (Zbiór Popielów t. 235, 370) i w Bibliotece Czartoryskich.

</doc>
<doc id="1350687" url="https://pl.wikipedia.org/wiki?curid=1350687" title="Świadkowie Jehowy w Iranie">
Świadkowie Jehowy w Iranie



</doc>
<doc id="1350692" url="https://pl.wikipedia.org/wiki?curid=1350692" title="Miłodrog">
Miłodrog

Miłodrog — staropolskie imię męskie, zrekonstruowane na podstawie nazwy wsi Miłodróż, złożone z członów "Miło-" ("miły", "miłujący") i "-drog" ("drogi").
Miłodrog imieniny obchodzi 6 maja.
Imię jest w powszechnym użyciu w krajach południowosłowiańskich w odmianie: Miodrag. 
Znane osoby o imieniu Miodrag:

</doc>
<doc id="1350693" url="https://pl.wikipedia.org/wiki?curid=1350693" title="Cyklobutan">
Cyklobutan

Cyklobutan – organiczny związek chemiczny z grupy cyklicznych węglowodorów. Ma podobne właściwości jak cyklopropan. Ulega addycji z rozpadem łańcucha, wiązania C−C tworzą ostre kąty. Pomimo dużych naprężeń, występuje naturalnie m.in. w postaci kwasu pentacykloanammoksowego u bakterii przeprowadzających proces anammox.

</doc>
<doc id="1350696" url="https://pl.wikipedia.org/wiki?curid=1350696" title="Oliver Sacks">
Oliver Sacks

Oliver Wolf Sacks (ur. 9 lipca 1933 w Londynie, zm. 30 sierpnia 2015 w Nowym Jorku) – angielski lekarz żydowskiego pochodzenia, neurolog, od 1960 mieszkał w Stanach Zjednoczonych; autor wielu książek popularnonaukowych, profesor neurologii na Uniwersytecie Columbia.
Był krewnym Roberta Aumanna i Abby Ebana. W wykładzie udzielonym na konferencji TED Oliver Sacks wyjawił, iż rozpoznał u siebie zespół Charles’a Bonneta.

</doc>
<doc id="1350698" url="https://pl.wikipedia.org/wiki?curid=1350698" title="Luis Ramos">
Luis Ramos

Luis Eduardo Ramos (9 października 1939) - piłkarz urugwajski, obrońca.
Jako piłkarz klubu Club Nacional de Football był w kadrze reprezentacji Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Ramos nie zagrał w żadnym spotkaniu.
W Pucharze Wyzwolicieli dotarł z "Nacionalem" do finału Copa Libertadores 1964 i do półfinału Copa Libertadores 1966. Grał także w fazie grupowej Copa Libertadores 1969, gdzie "Nacional" później dotarł aż do finału.

</doc>
<doc id="1350702" url="https://pl.wikipedia.org/wiki?curid=1350702" title="Luis Eduardo Ramos">
Luis Eduardo Ramos



</doc>
<doc id="1350706" url="https://pl.wikipedia.org/wiki?curid=1350706" title="Theodor Kaes">
Theodor Kaes

Theodor Joseph Martin Kaes (ur. 7 listopada 1852 w Ambergu, zm. 22 grudnia 1913 w Hamburgu) – niemiecki lekarz neurolog.
Pracował w Szpitalu Psychiatrycznym Friedrichsberg w Hamburgu, gdzie pełnił funkcję pierwszego prosektora i szefa laboratorium neuroanatomicznego od 1899 do 1913. Zmarł podczas obchodu lekarskiego. Wspomnienie pośmiertne poświęcił mu Wilhelm Weygandt.
Po śmierci jego następcą został Alfons Maria Jakob.
Theodor Kaes był pionierem mieloarchitektoniki, i pamiętany jest za prace nad nią. Został też uwieczniony w eponimie linii Kaesa, będącej cienkim pasmem zmielinizowanych włókien nerwowych biegnącym między zewnętrzną ziarnistą a zewnętrzną piramidową warstwą kory mózgu. Linia ta nazywana była też niekiedy linią Kaesa-Bechterewa, w związku z odkryciem dokonanym niezależnie przez rosyjskiego uczonego Władimira Biechtierewa.

</doc>
<doc id="1350707" url="https://pl.wikipedia.org/wiki?curid=1350707" title="Andreas Tscherning">
Andreas Tscherning

Andreas Tscherning (ur. 18 listopada 1611 w Bolesławcu, zm. 27 września 1659 w Rostocku) – niemiecki poeta i teoretyk literatury.

</doc>
<doc id="1350708" url="https://pl.wikipedia.org/wiki?curid=1350708" title="Świadkowie Jehowy w Iraku">
Świadkowie Jehowy w Iraku



</doc>
<doc id="1350710" url="https://pl.wikipedia.org/wiki?curid=1350710" title="Mariusz Gorczyński">
Mariusz Gorczyński

Mariusz Gorczyński (ur. 25 marca 1933 w Warszawie, zm. 16 grudnia 1990 tamże) – polski aktor.
Życiorys.
Ukończył łódzką Państwową Wyższą Szkołę Teatralną w 1958 roku. Aktor łódzkiego teatru 7.15 (1958-1962) oraz teatrów stołecznych: Klasycznego (1965-1966) oraz Syrena (1973-1988). Był także członkiem zespołu kabaretu Lidii Wysockiej "Wagabunda", występował na estradach, grał u boku Mieczysławy Ćwiklińskiej w słynnym przedstawieniu „Drzewa umierają stojąc” podczas objazdu po Polsce. Wystąpił w niemal 90 produkcjach ekranowych; filmach, serialach, spektaklach teatru telewizji, telewizyjnych programach rozrywkowych, etiudach szkolnych.
Pochowany na komunalnym cmentarzu Północnym (Wólka Węglowa) w Warszawie.
Linki zewnętrzne.
 

</doc>
<doc id="1350714" url="https://pl.wikipedia.org/wiki?curid=1350714" title="Sunao Tawara">
Sunao Tawara

 – japoński lekarz patolog, profesor Uniwersytetu w Fukuoce.
Życiorys.
Sunao Tawara studiował na Tokijskim Uniwersytecie Cesarskim, ukończył studia w 1901 roku. Od 1903 do 1906 przebywał w Marburgu studiując patologię i anatomię patologiczną w laboratorium Ludwiga Aschoffa. W tym czasie dokonał swoich odkryć nad anatomią i fizjologią układu bodźcotwórczo-przewodzącego serca. Po powrocie do Japonii został profesorem nadzwyczajnym Uniwersytetu w Fukuoce, w 1908 profesorem zwyczajnym. W ostatnich latach życia cierpiał na otępienie.

</doc>
<doc id="1350715" url="https://pl.wikipedia.org/wiki?curid=1350715" title="Polityka zagraniczna Kenii">
Polityka zagraniczna Kenii

Kenia utrzymuje dobre stosunki dyplomatyczne z sąsiednim krajami, którymi są m.in. Sudan oraz Etiopia. Oprócz tego w ostatnich latach znacząco się poprawiły stosunki pomiędzy dwoma innymi sąsiadami Kenii Ugandą oraz Tanzanią. Jedną z głównych przyczyn dla poprawy tych stosunków jest współpraca gospodarcza, która w ostatnich znacząco wzrosła. Jedynym sąsiadem Kenii, z którym kraj ten nie posiada dobrych relacji jest Somalia. Brak chęci poprawy tej sytuacji ze strony rządu somalijskiego dodatkowo pogarsza i tak już nie najlepsze stosunki pomiędzy oboma krajami.
Kenia obecnie modernizuje swoją politykę zagraniczną, której celem jest współpraca z krajami zachodnimi. Kenia posiada generalnie dobre stosunki z krajami zachodnimi. Współpraca gospodarcza oraz polityczna na linii Kenia-Zachód w ostatnim czasie układa się dobrze, co może oznaczać kontynuowanie obecnej polityki zagranicznej.
Kenia odgrywała ważną rolę w operacjach pokojowych ONZ w Sudanie oraz Somalii. Oprócz tego Kenia przyjęła znaczną liczbę uchodźców pochodzących z obydwu krajów.
Spory międzynarodowe.
Granica administracyjna z Sudanem nie została oficjalnie potwierdzona na arenie międzynarodowej, co jest powodem części sporów terytorialnych pomiędzy oboma krajami.
Kenia w opinii międzynarodowej jest jednym z głównych punktów przesyłkowych handlu narkotyków, co powoduje krytykę zarówno zachodu jak i krajów sąsiadujących z Kenią. Oprócz tego Kenia jest głównym punktem transportu południowoafrykańskiej heroiny w drodze tranzytowej do Europy, natomiast z Kenii jest przysłana do RPA większość transportu metakwalonu, który pochodzi głównie z Indii.

</doc>
<doc id="1350721" url="https://pl.wikipedia.org/wiki?curid=1350721" title="Warwick (przedsiębiorstwo)">
Warwick (przedsiębiorstwo)

Warwick – niemiecka firma produkująca gitary basowe oraz osprzęt gitarowy. 
Powstała w 1982 roku z inicjatywy Hansa Petera Wilfera.

</doc>
<doc id="1350722" url="https://pl.wikipedia.org/wiki?curid=1350722" title="Bhadgaon">
Bhadgaon



</doc>
<doc id="1350723" url="https://pl.wikipedia.org/wiki?curid=1350723" title="Armia Terakotowa">
Armia Terakotowa



</doc>
<doc id="1350724" url="https://pl.wikipedia.org/wiki?curid=1350724" title="Rozkład LU">
Rozkład LU



</doc>
<doc id="1350727" url="https://pl.wikipedia.org/wiki?curid=1350727" title="Gold Is the Metal with the Broadest Shoulders">
Gold Is the Metal with the Broadest Shoulders

Gold Is the Metal with the Broadest Shoulders – trzeci album Coila, wydany w 1987 roku. Materiał na płycie to zbiór odrzutów i wersji demo utworów z albumów "Scatology", "Horse Rotorvator" i ścieżki dźwiękowej do filmu "Hellraiser". "Golden Hole" to wersja utworu "Penetralia", a "...Of Free Enterprise" – "Herald" z "Horse Rotorvator" (tytuł jest nawiązaniem do katastrofy MF Herald of Free Enterprise), inne utwory, takie jak "Boy In a Suitcase", nie są znane z innych wydawnictw Coila. "The Last Rites Of Spring" zawiera sample z utworów Strawinskiego.
W nagraniu albumu wzięli udział: John Balance, Peter Christopherson, Stephen Thrower, Alex Fergusson, Jim Thirlwell, Billy McGee i Andrew Poppy.
Lista utworów.
12".
Strona A:
Strona B:
Twórcy.
oraz

</doc>
<doc id="1350733" url="https://pl.wikipedia.org/wiki?curid=1350733" title="Gwiazda Wytrwałości">
Gwiazda Wytrwałości

Gwiazda Wytrwałości (Gwiazda Zakroczymska) – historyczne polskie powstańcze odznaczenie honorowe z 1831, nie zostało włączone do systemu orderów i odznaczeń II Rzeczypospolitej, ani III Rzeczypospolitej. Od 1981 odznaczenie prywatne nadawane przez bliżej nieokreśloną kapitułę.
Gwiazda Wytrwałości została ustanowiona uchwałą Sejmu Królestwa Polskiego (1830-1831) 18 września 1831 w Zakroczymiu, na wniosek prof. Joachima Lelewela. Stanowić miała wyróżnienie „dla tych co za sprawę narodową do ostatniej kropli krwi walczyli i do końca wytrwali pod jej sztandarami, co wyraża uwidoczniona na odznaczeniu dewiza łacińska – "Usque ad finem"”.
Odznaczenie przyznawane miało być tym, którzy wykażą szczególne męstwo, nie tylko w walce niepodległościowej, ale także zachowując szeroko rozumianą polskość.
Opis odznaczenia.
Odznaczenie ma kształt pięcioramiennej gwiazdy (pentagramu), na której widnieje napis ZA WYTRWAŁOŚĆ W POWSTANIU NARODOWEM. Dokładny opis i szkic Gwiazdy Wytrwałości sporządził Joachim Lelewel. Odznaczenie miało być wykonanane z żelaza patynowanego w technice "efektu rdzy", którego ramiona zakończone są kulkami. Na awersie, pośrodku widnieją Orzeł Biały i Pogoń Litewska w owalnych tarczach, zwróconych ku sobie w tzw. ukłonie heraldycznym. Poniżej napis 29 NOVEMBUS (data wybuchu Powstania listopadowego 29 listopada 1830), na ramionach gwiazdy rozpisany napis: USQUE / POLONIA / LITWUANIA / AD FI / NEM. Na rewersie, pośrodku, w okręgu, napis: ZA WYTRWAŁOŚĆ / w POWSTANIU / NARODOWEM; na ramionach zaś, data obrad sejmu /1831/, wraz z napisem: / SEJM W / ZAKRO / CZY / MIU. Przy zakończeniu górnego ramienia gwiazdy uszko do mocowania wstążki.
Wstęga odznaczenia.
Wstęga odznaczenia miała mieć kolor karmazynowy z brzegami granatowymi.
Zasady nadawania.
Odznakę otrzymać mogli: 
Przyznawanie odznaki regulować miał statut ułożony przez Komitet złożony z Prezesa Rządu Narodowego, Wodza Naczelnego, Ministrów i równej Ministrom liczbie Generałów, których Wódz Naczelny powoła.
Nadania odznaczenia państwowego.
W czasie powstania listopadowego nikomu nie nadano tego odznaczenia. Po odzyskaniu przez Polskę niepodległości w 1918, w związku z brakiem włączenia Gwiazdy Wytrwałości do systemu orderów i odznaczeń II Rzeczypospolitej również nie dokonano nadań.
Nadania odznaczenia prywatnego.
Po 50 latach w Rapperswilu (Szwajcaria) z okazji rocznicy nadało żyjącym jeszcze pięciu powstańcom medale okazjonalne z wizerunkiem Gwiazdy. Nie był to już order według projektu Lelewela. Na medalu widniała postać kobiety (personifikacja Polski) trzymająca miecz i sztandar z hasłem epoki: Za Waszą i Naszą Wolność, wokół dewiza: USQUE AD FINEM (łac. "aż do końca") oraz rok: MDCCCXXX. Odznaczeni wtedy zostali:
21 listopada 1981 zebrał się Zespół Inicjatywny Kapituły Orderu „Gwiazdy Wytrwałości”, który ustanowił regulamin odznaczenia prywatnego. Odznaczeni wtedy zostali:
W latach późniejszych odznaczenie nadano między innymi następującym osobom: 
Odznaka w sztuce.
Poetka Seweryna Duchińska, napisała wiersz opiewający historię odznaczenia:
„Gdy nadzieje narodu w niwecz się rozprysły,
chmury nasz widnokrąg, przyćmiły grobowo,
tyś Gwiazdo w Zakroczymiu, z łona matki Wisły
wybiegła na zaklęte Lelewela słowo”
Odznaczenie jest tematem opowiadania Ksawerego Pruszyńskiego "Gwiazda Wytrwałości", na podstawie którego powstał film Pawła Komorowskiego "Gwiazda Wytrwałości" (1971).
Odznaczenie pojawia się w 9 odcinku serialu "Zmiennicy" pt. "Podróż sentymentalna", gdy Kasia i Jacek pomagają Ksaweremu Radziwiłłowi w wykopaniu skarbu w pałacyku w Zatorach.

</doc>
<doc id="1350738" url="https://pl.wikipedia.org/wiki?curid=1350738" title="Uddjotakara">
Uddjotakara



</doc>
<doc id="1350739" url="https://pl.wikipedia.org/wiki?curid=1350739" title="Waczaspati Miśra">
Waczaspati Miśra



</doc>
<doc id="1350744" url="https://pl.wikipedia.org/wiki?curid=1350744" title="World Soccer">
World Soccer

World Soccer – angielskojęzyczne czasopismo sportowe, magazyn piłkarski wydawany przez IPC Media.
"World Soccer" jest jednym z najbardziej znanych czasopism o tematyce piłkarskiej. Jest organizatorem szeregu plebiscytów, z których najbardziej prestiżowy jest wybór piłkarza roku.
XI wszech czasów.
W głosowaniu wzięło udział 73 ekspertów, dziennikarzy, obecnych i byłych piłkarzy i trenerów z całego świata. XI opublikowano w lipcu 2013.

</doc>
<doc id="1350745" url="https://pl.wikipedia.org/wiki?curid=1350745" title="Saltash">
Saltash

Saltash (korn. "Essa") – miasto i civil parish w Wielkiej Brytanii, w Anglii w hrabstwie Kornwalia, położone na zachodnim brzegu rzeki Tamar u jej ujścia do kanału La Manche. Mylnie uważane za prawobrzeżną część Plymouth. Jest najdalej na wschód wysuniętym miastem hrabstwa. W 2011 roku civil parish liczyła 16 419 mieszkańców.

</doc>
<doc id="1350746" url="https://pl.wikipedia.org/wiki?curid=1350746" title="Don Balón">
Don Balón

Don Balón – hiszpańskie czasopismo sportowe, tygodnik piłkarski wydawany w Katalonii (Barcelona) od 1975. 
Od 1976 przyznaje własne nagrody, Premio Don Balón, w różnych kategoriach (najlepszy piłkarz, obcokrajowiec, trener, sędzia) podsumowujące ligowy sezon. Oprócz normalnych numerów publikuje także wydania specjalne. Jest członkiem stowarzyszenia European Sports Magazines.

</doc>
<doc id="1350747" url="https://pl.wikipedia.org/wiki?curid=1350747" title="Don Balon">
Don Balon



</doc>
<doc id="1350748" url="https://pl.wikipedia.org/wiki?curid=1350748" title="St Austell">
St Austell

St Austell (korn. "Sen Ostell") - miasto i civil parish w Wielkiej Brytanii, w Anglii w hrabstwie Kornwalia, w dystrykcie (unitary authority) Kornwalia. Jest największym miastem Kornwalii, większym od stolicy hrabstwa Truro i najbardziej znanego miasta regiomu - Penzance. Stacja kolejowa. W 2001 roku miasto liczyło 22 658 mieszkańców. W 2011 roku civil parish liczyła 19 958 mieszkańców.

</doc>
<doc id="1350751" url="https://pl.wikipedia.org/wiki?curid=1350751" title="A Bola">
A Bola

A Bola – portugalskie czasopismo sportowe, dziennik wydawany w Lizbonie od 1945.
Pismo została założone przez Cândido de Oliveira, byłego piłkarza i trenera. Dziennikiem jest od 1995, na samym początku było wydawane dwa razy w tygodniu. Uchodzi za związane z Benfiką, choć pisują do niej także publicyści kibicujący innym klubom. "A Bola" jest popularna wśród portugalskich emigrantów oraz w „portugalskiej” Afryce. Od 2006 dziennik jest drukowany także w amerykańskim Newark. Jest członkiem stowarzyszenia European Sports Magazines.

</doc>
<doc id="1350752" url="https://pl.wikipedia.org/wiki?curid=1350752" title="Brixham">
Brixham

Brixham (wym. ) – miasto w Wielkiej Brytanii, w Anglii, w hrabstwie Devon. Leży na południowym końcu zatoki Torbay. Mały port rybacki. Ze względu na malownicze położenie popularny ośrodek wypoczynku letniego o znaczeniu ponadregionalnym.

</doc>
<doc id="1350753" url="https://pl.wikipedia.org/wiki?curid=1350753" title="Jurij Lisianski">
Jurij Lisianski

Jurij Fiodorowicz Lisianski (ros. Юрий Фёдорович Лисянский) (ur. w Niżynie, zm. w Petersburgu) – oficer Imperialnej Rosyjskiej Marynarki Wojennej, podróżnik i odkrywca w akwenie Pacyfiku i na Alasce, pierwszy rosyjski żeglarz, który okrążył Ziemię.
Życiorys.
Pochodził z rodziny protojereja cerkwi prawosławnej św. Jana Ewangelisty w Niżynie o bogatych tradycjach starszyzny kozackiej. Wstąpił do Korpusu Kadetów Marynarki, który ukończył w 1788 z drugą lokatą. W wieku 15 lat wziął udział w operacjach wojennych przeciw flocie szwedzkiej, a w roku 1793 uzyskał stopień porucznika. W kilka miesięcy później, na osobisty rozkaz carycy Katarzyny został (wraz z piętnastoma innymi młodymi oficerami, wśród których był późniejszy admirał Adam Johann von Krusenstern) wysłany do Zjednoczonego Królestwa celem przeszkolenia na okrętach Royal Navy.
Po pięciu latach tej służby, w którym to czasie wziął udział w wojnie z Rewolucyjną Francją w rejonie Karaibów, Ameryki Północnej i Indii (1793-98), powrócił do Rosji, uzyskał stopień kapitana, a po trzech latach dowództwo swego pierwszego okrętu - fregaty.
W roku 1802 Lisianski został wybrany przez Krusensterna na swego zastępcę w planowanym pierwszym rosyjskim opłynięciu globu. W trakcie przygotowań do wyprawy Lisianski został ponownie wysłany do Anglii, gdzie dokonał wyboru i zakupu dwóch odpowiednich statków nazwanych "Nadieżda" i "Newa".
26 lipca 1803 roku (starego stylu) "Nadieżda" pod Krusensternem i "Newa" pod Lisianskim opuściły Kronsztad rozpoczynając ekspedycję mającą pokazać ówczesnym potęgom morskim, że rosyjska marynarka wojenna jest im równa. Realizując ten ambitny plan, latem następnego roku oba statki opłynęły Przylądek Horn i skierowały się ku Wyspom Hawajskim. Tam jednostki rozdzieliły się i podczas gdy Krusenstern pożeglował ku pacyficznym wybrzeżom Syberii i Japonii, Lisianski skierował się na północ, ku osadom i faktoriom Rosyjsko-Amerykańskiej Kompanii Handlowej zajmującej się pozyskiwaniem futer na Alasce.
Lisianski najpierw zatrzymał się na wyspie Kodiak, skąd udał się do osady New Archangel na wyspie Sitka, gdzie pomógł dyrektorowi kompanii Aleksandrowi Baranowowi w odebraniu faktorii, którą w 1802 zdobyli i spalili Indianie z plemienia Tlingitów. Spędziwszy zimę 1804/1805 na Kodiaku Lisianski wyruszył na południe z ładunkiem skór dla Chin. W czasie tej podróży odkrył dotąd nie skartowaną wyspę łańcucha Wysp Hawajskich (nosi obecnie nazwę "Lisianski Island") oraz dwie płycizny oceaniczne: "Neva Reeef" i "Krusenstern Reef".
Sprzedawszy futra w Kantonie, "Newa" dołączyła do "Nadzieżdy" w portugalskiej kolonii Makau koło Hongkongu, skąd oba statki, przez archipelagi wysp Indonezji i Ocean Indyjski, podążyły na zachód, by w okolicach Przylądka Dobrej Nadziei zamknąć pętlę wokół globu i wrócić do Kronsztadu w sierpniu 1806 roku, niemal dokładnie w trzy lata od rozpoczęcia podróży. "Newa" w rzeczywistości ukończyła rejs szybciej - 24 lipca 1806, a "Nadieżda" 7 sierpnia (starego stylu), przez co Lisianski stał się pierwszym rosyjskim żeglarzem, który opłynął Ziemię. W przeciwieństwie do Krusensterna, nie zyskał jednak sławy.
Jurij Lisianski odszedł z czynnej służby w marynarce w roku 1809 w stopniu komandora (kapitan 1. rangi), z powodu choroby. Jego zapiski z wyprawy: "A Voyage Round the World in the Years 1803, 4, 5 &amp; 6" (ros. "Путешествие вокруг света") ukazały się drukiem w roku 1812 w Petersburgu i w 1814 w Londynie. W 2012 r. relacja ta w wyborze, przekładzie i z komentarzami Stanisława Rakusa-Suszczewskiego została wydana przez Wydawnictwa Uniwersytetu Warszawskiego.
Niezależnie od wkładu w przygotowanie i współprowadzenie ekspedycji dookoła świata, Lisianski był tym, kto przetarł szlak handlowy z Alaski do Chin. Ponadto był pionierem w dostarczaniu rosyjskim osadom nad Pacyfikiem zaopatrzenia wokół Przylądka Horn w miejsce uciążliwej i długiej podróży przez Syberię i Morze Beringa. Za swe zasługi odznaczony został m.in. Orderem św. Włodzimierza III klasy, co równało się z nadaniem szlachectwa.
Spoczywa na Cmentarzu Łazarza przy Ławrze Aleksandra Newskiego w Petersburgu.

</doc>
<doc id="1350754" url="https://pl.wikipedia.org/wiki?curid=1350754" title="Weymouth">
Weymouth

Weymouth – miasto w południowej Anglii, w hrabstwie Dorset, w dystrykcie ("unitary authority") Dorset, położone nad ujściem rzeki Wey do kanału La Manche. Miasto stanowi ośrodek wypoczynku letniego, jest także głównym ośrodkiem Wybrzeża Jurajskiego. W 2011 roku Weymouth liczyło 52 323 mieszkańców. 
Podczas Letnich Igrzysk Olimpijskich w 2012 roku odbywały się tam zawody żeglarskie.

</doc>
<doc id="1350756" url="https://pl.wikipedia.org/wiki?curid=1350756" title="Cornish pasty">
Cornish pasty

Cornish pasty ("pieróg kornwalijski", korn. "tidy oggy") – pieróg pieczony, składający się z ciasta z mąki pszennej lub pszenno-żytniej i nadzienia – ziemniaków, wołowiny i warzyw: marchwi, pasternaku i brukwi. Na szeroką skalę (w tym na eksport) produkuje go firma Ginsters. Z reguły jadany jako samodzielny posiłek, głównie drugie śniadanie lub lunch. W Kornwalii sprzedawany w ośrodkach nadmorskich – St Ives, Penzance, Looe itp. – jako atrakcja turystyczna i przysmak regionalny.
Historia.
Historia pierogów kornwalijskich sięga osiemnastego wieku, kiedy Kornwalia słynęła z wydobycia cyny. Kornwalijskie żony przyrządzały swym mężom posiłek zapiekając go w chlebowe ciasto, i zawijając w kształt pieroga i ozdabiając inicjałami. Nie znaczy to, że wrzucano do środka wszystko – w środku panuje specyficzny porządek. Ziemniaki na boku, później warzywa – marchew, brukiew, a w środku kawał wołowiny. Podczas lunchu górnicy podgrzewali przysmak w piecach a następnie zjadali tylko środek, niedotknięty ręką (istotne o tyle, że w złożach cyny występują również związki arsenu). Resztę wyrzucano.
Odmiany.
Występują również liczne odmiany i warianty potrawy – z farszem mielonym, owocowo-mięsnym (np. jabłkowo-wieprzowym) itp.

</doc>
<doc id="1350757" url="https://pl.wikipedia.org/wiki?curid=1350757" title="Mincemeat">
Mincemeat

Mincemeat – w kuchni angielskiej mieszanka bakalii: skórki pomarańczowej, rodzynek, skórki cytrynowej, orzechów, suszonych owoców, zwykle konserwowanych w brandy, czasami z dodatkiem łoju wołowego, wołowiny lub dziczyzny.
Nie należy mylić z mięsem mielonym, które w języku angielskim nosi nazwę , czy siekanym – .
Zastosowanie.
Nadzienia ciast i ciastek, babeczek, przyprawa do mięs, również do bezpośredniego spożycia.
Historia.
W przeszłości w Anglii często konserwowano mięso przy pomocy owoców zawierających pektyny, których działanie przeciwgnilne było znane. Mincemeat we współczesnym kształcie wyewoluował z jednej z takich popularnych mieszanin, których głównym składnikiem w przeszłości była wołowina. Stąd wzięła się również intrygująca nazwa tej potrawy.

</doc>
<doc id="1350758" url="https://pl.wikipedia.org/wiki?curid=1350758" title="(5328) Nisiyamakoiti">
(5328) Nisiyamakoiti

(5328) Nisiyamakoiti – planetoida z pasa głównego asteroid okrążająca Słońce w ciągu 3 lat i 270 dni w średniej odległości 2,41 j.a. Została odkryta 26 października 1989 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od "Koichi Nishiyamy" (ur. 1938), astronoma amatora, obserwującego meteory oraz zajmującego się poszukiwaniami komet. Przed nadaniem nazwy planetoida nosiła oznaczenie tymczasowe (5328) 1989 UH1.

</doc>
<doc id="1350759" url="https://pl.wikipedia.org/wiki?curid=1350759" title="(5608) Olmos">
(5608) Olmos

(5608) Olmos – planetoida z pasa głównego asteroid okrążająca Słońce w ciągu 4 lat i 106 dni w średniej odległości 2,64 j.a. Została odkryta 12 marca 1993 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od Edwarda Olmosa, amerykańskiego aktora, grającego rolę Williama Adamy w serialu Battlestar Galactica. Nazwę zasugerował T. H. Burbine. Przed nadaniem nazwy planetoida nosiła oznaczenie tymczasowe (5608) 1993 EO.

</doc>
<doc id="1350761" url="https://pl.wikipedia.org/wiki?curid=1350761" title="(5590) 1990 VA">
(5590) 1990 VA

(5590) 1990 VA – planetoida z grupy Atena należąca do obiektów NEO.
Odkrycie.
(5590) 1990 VA została odkryta 9 listopada 1990 roku w programie Spacewatch w Obserwatorium Kitt Peak. Nazwa planetoidy jest oznaczeniem tymczasowym.
Orbita.
(5590) 1990 VA okrąża Słońce w ciągu 357 dni w średniej odległości 0,985 j.a. Planetoida ta porusza się po orbicie o mimośrodzie 0,279 i nachyleniu 14,18º względem ekliptyki.

</doc>
<doc id="1350767" url="https://pl.wikipedia.org/wiki?curid=1350767" title="(6015) Paularego">
(6015) Paularego

(6015) Paularego – planetoida z pasa głównego asteroid okrążająca Słońce w ciągu 3 lat i 296 dni w średniej odległości 2,44 j.a. Została odkryta 7 sierpnia 1991 roku w Obserwatorium Palomar przez Henry'ego Holta. Nazwa planetoidy pochodzi od Pauli Rego (ur. 1935), portugalskiej malarki i ilustratorki mieszkającej w Londynie. Nazwę zaproponował "M. Rowan-Robinson". Przed nadaniem nazwy planetoida nosiła oznaczenie tymczasowe (6015) 1991 PR10.

</doc>
<doc id="1350768" url="https://pl.wikipedia.org/wiki?curid=1350768" title="Nowe Miasto Przemyskie">
Nowe Miasto Przemyskie



</doc>
<doc id="1350771" url="https://pl.wikipedia.org/wiki?curid=1350771" title="Petr Nárožný">
Petr Nárožný

Petr Nárožný (ur. 14 kwietnia 1938 roku w Pradze) – czeski aktor.
Życiorys.
W 1968 roku ukończył architekturę i budownictwo naziemne na Politechnice Czeskiej w Pradze (České Vysoké Učení Technické, ČVUT) z tytułem inżyniera architekta. Po krótkiej praktyce jako projektant budowlany zaczął występy na estradzie. Początkowo był konferansjerem na kocertach zespołu Rangers. W 1968 roku wraz z Ludkiem Sobotą i Miloslavem Šimkiem występował jako komik. W latach 1974–80 grał w praskim teatrze Semafor, potem w teatrze Činoherní klub w Pradze. Jest wybitnym aktorem komediowym z wielkim talentem improwizacyjnym, występuje na scenach teatralnych, w telewizji i filmach. Dla telewizji stworzył wieczorynkę "Mach i Szebestowa" ("Mach a Šebestová"), prowadzi także programy rozrywkowe.

</doc>
<doc id="1350772" url="https://pl.wikipedia.org/wiki?curid=1350772" title="Luděk Sobota">
Luděk Sobota

Luděk Sobota (ur. 27 maja 1943 w Pradze) – czeski aktor, scenarzysta i interpretator pieśni popularnych.
Biogram.
W 1966 r. ukończył DAMU w Pradze.
W latach 1968–1972 grał w teatrze Studio Ypsilon w Libercu. Potem członek praskiego Semaforu (1973-90). Tutaj jako partner Miloslava Šimeka wytworzył typ pomylonego blondyna (takiego głupiutkiego czeskiego Pierre’a Richarda).

</doc>
<doc id="1350773" url="https://pl.wikipedia.org/wiki?curid=1350773" title="Jiří Krampol">
Jiří Krampol

 Jiří Krampol (ur. 11 lipca 1938 w Buštěhradzie) – czeski aktor.
Biogram.
W 1962 r. ukończył DAMU w Pradze.
Członek teatrów – Divadlo Na zábradlí (1962–1971), 1971–1973 FSB, 1973–1980 Divadlo Na zábradlí, 1983–1990 Divadlo Semafor i od 1990 Divadlo Jiřího Grossmanna.
W filmach i w telewizji grał bohaterów pozytywnych i negatywnych. Współpraca z dubbingiem (Jean-Paul Belmondo).

</doc>
<doc id="1350776" url="https://pl.wikipedia.org/wiki?curid=1350776" title="Tour de Pologne 1962">
Tour de Pologne 1962

19. edycja wyścigu kolarskiego Tour de Pologne odbyła się w dniach 16–23 września 1962. Rywalizację rozpoczęło 106 kolarzy, a ukończyło 55. Łączna długość wyścigu – 1278 km.
Na starcie stanęły cztery ekipy zagraniczne (Anglia, Francja, Belgia i NRD). Pierwsze miejsce w klasyfikacji generalnej zajął Jan Kudra (CRZZ I), drugie Roger Swerts (Belgia), a trzecie Sylwester Góral (Gwardia II).
Sędzią głównym wyścigu był Tadeusz Piórkowski.

</doc>
<doc id="1350782" url="https://pl.wikipedia.org/wiki?curid=1350782" title="Camborne">
Camborne

Camborne (korn. "Cambron") – miasto w Wielkiej Brytanii, w Anglii w hrabstwie Kornwalia. Wraz z Redruth tworzy lokalną konurbację o wielkości 40 000 mieszkańców, będącą jednocześnie największym skupiskiem ludności w hrabstwie.
Historia.
Miasto było ośrodkiem wydobycia cyny, zwłaszcza w XVIII i XIX wieku. W połowie XIX wieku powstała jedyna w Wielkiej Brytanii szkoła wyższa kopalnictwa i metalurgii, później przeniesiona do Exeter i połączona z tamtejszym uniwersytetem.

</doc>
<doc id="1350783" url="https://pl.wikipedia.org/wiki?curid=1350783" title="Narodowy socjalizm w Austrii">
Narodowy socjalizm w Austrii

Austriacki ruch narodowosocjalistyczny wywodził się z Niemieckiej Partii Robotniczej ("Deutsche Arbeiterpartei", DAP), ugrupowania założonego w 1903, działającego wśród niemieckiej ludności Austro-Węgier, głównie na terenach późniejszej Austrii oraz Czech i Moraw, postulującego walkę w obronie niemieckich robotników, a od 1913 także głoszącego hasła antysemickie.
Upadek Austro-Węgier przyniósł podział DAP. Nastąpił on już w maju 1918 podczas zjazdu partii, powstała wówczas Niemiecka Narodowosocjalistyczna Partia Robotnicza Austrii ("Deutsche Nationalsozialistische Arbeiterpartei Österreichs", DNSAPÖ), na której czele stanął Walter Riehl, wcześniej kierujący młodzieżówką DAP. Nawiązał on w 1920 współpracę z ruchami narodowosocjalistycznymi w Niemczech i Czechach, między innymi z Adolfem Hitlerem, przejmując stamtąd wiele elementów programowych. W 1923 nadszedł kryzys w partii – Riehl ustąpił ze stanowiska, a ugrupowanie rozpadło się na kilka części (między innymi Związek Niemieckosocjalistyczny Riehla, grupa Karla Schulza). Jedną z przyczyn kryzysu był też upadek puczu monachijskiego w listopadzie bieżącego roku.
Odnowa ruchu narodowosocjalistycznego nastąpiła w 1926 – partię założono tym razem pod postacią austriackiej części niemieckiej NSDAP (Narodowosocjalistyczna Niemiecka Partia Robotników, niem. "Nationalsozialistische Deutsche Arbeiterpartei"). Została zorganizowana identycznie jak w każdym z landów niemieckich i podporządkowana niemieckiej centrali. Na jej czele stanęli jednak działacze (między innymi Alfred Frauenfeld, Arthur Seyss-Inquart), którzy pragnęli zachować pewną odrębność. Partia szybko się rozszerzała, przejmując członków Partii Wszechniemieckiej, Landbundu, a także narodowych skrzydeł Austriackiej Partii Chrześcijańsko-Społecznej i Heimwehry. W wyborach 1930 osiągnęła kilkuprocentowy wynik oraz ani jednego mandatu. Partia jednak rozbudowywała się organizacyjnie, tworzyła własne bojówki (SA i SS). W wyborach lokalnych do rad gmin w 1932 NSDAP zdobyła już największą liczbę głosów po Partii Chrześcijańsko-Socjalnej. W wyborach tych NSDAP posługiwała się hasłem: „500 tysięcy bezrobotnych – 400 tysięcy Żydów – wybór bardzo prosty: głosuj na narodowych socjalistów”. Tego wyniku nie udało się jednak zweryfikować w kolejnych wyborach parlamentarnych wskutek wprowadzenia w Austrii – między innymi również w obawie przed rosnącymi wpływami narodowych socjalistów – austrofaszystowskiej dyktatury Engelberta Dollfussa.
To zdarzenie zadecydowało o radykalizacji oblicza partii – na jej czele stanęli nowi, młodzi działacze, którzy zdecydowali się walczyć o władzę środkami nielegalnymi. Gdy w czerwcu 1933 Dollfuss zdelegalizował NSDAP i podjął decyzję o rozbrojeniu jej bojówek, NSDAP odpowiedziało wzmożeniem działań terrorystycznych, a wreszcie próbą zamachu stanu, która miała miejsce 25 lipca 1934. Autorzy spisku planowali aresztować rząd i powołać własny, jednak mimo opanowania gmachu rządu, w którym znajdował się kanclerz Dollfuss (który został podczas puczu raniony i zmarł), zamach przeprowadzony przez około 150-osobowy oddział się nie powiódł – sytuację opanowali stronnicy Dollfussa, na czele nowego rządu stanął Kurt Schuschnigg. Także Benito Mussolini wysłał nad granicę austriacką włoskie wojska, aby w razie potrzeby interweniować w obronie rządu. W tej sytuacji Adolf Hitler, który chciał zatrzeć niekorzystne wrażenie po zamachu oraz uspokoić Mussoliniego, choć przyjął uchodźców narodowosocjalistycznych z Austrii, zmniejszył swoje poparcie dla austriackiej NSDAP (zlikwidował radiostację nadającą z Niemiec, zlikwidował tak zwany Legion Austriacki powołany z uchodźców).
Austriacka NSDAP po tych wydarzeniach ucichła na pewien czas, jednak aktywna polityka niemiecka wobec Austrii, wobec której rząd w Wiedniu stopniowo się uginał, przywróciła jej znaczenie. W 1936, po zawarciu układu austriacko-niemieckiego, NSDAP została na powrót zalegalizowana, a do rządu austriackiego trafiło dwóch narodowych socjalistów, w tym Edmund Glaise-Horstenau, który po kilku miesiącach został ministrem spraw wewnętrznych. Ożywiła się działalność terrorystyczna nazistowskich bojówek, których liczebność wzrastała także między innymi dzięki temu, że praktycznie nie działała już prawicowa Heimwehra. Działacze NSDAP próbowali powołać nawet legalne ugrupowanie polityczne, czemu jednak Schuschnigg się sprzeciwił wobec istniejącego monopolu Frontu Ojczyźnianego. W tym ostatnim coraz większą rolę zaczynał odgrywać Seyss-Inquart, związany z NSDAP, choć niebędący jej członkiem, który stał się łącznikiem między partią nazistowską a kanclerzem. Wraz ze wzrostem znaczenia narodowych socjalistów, kanclerz Schuschnigg próbował odsunąć Seyss-Inquarta, jednak bezskutecznie.
NSDAP była w tym okresie narzędziem Hitlera w jego dążeniu do podporządkowania sobie Austrii, mimo istniejących w partii grup pragnących zachowania suwerenności Austrii, przy pozostawieniu jedności ideowej z niemiecką NSDAP (na przykład Seyss-Inquart). Po spotkaniu Hitlera z Schuschniggiem w Berchtesgaden 12 lutego 1938 działacze związani z NSDAP zostali mianowani na znaczące stanowiska rządowe: Seyss-Inquart został ministrem spraw wewnętrznych i bezpieczeństwa publicznego, natomiast Glaise-Horstenau ministrem wojska. Do partii napływały duże rzesze nowych członków, głównie z uwagi na przewidywany rychły jej sukces. Próba podjęcia oporu przeciw Hitlerowi przez kanclerza w końcu lutego spowodowała znaczące nasilenie działalności bojówek narodowosocjalistycznych – to oraz nieustający nacisk Hitlera spowodowały odwołanie zapowiedzianego przez Schuschnigga plebiscytu w sprawie przyłączenia Austrii do Niemiec oraz zastąpienie rządu Schuschnigga przez nowy rząd Seyss-Inquarta (11 marca). Jedynym zadaniem tego rządu było zgłoszenie propozycji przyłączenia Austrii do Niemiec – już 13 marca nastąpił Anschluss.
Po Anschlussie znaczenie działaczy austriackiej NSDAP było marginalne. Hitler nawet stanowiska w przyłączonej Austrii obsadzał działaczami z Rzeszy. Seyss-Inquart pozostał namiestnikiem Austrii tylko do kwietnia 1939, później zaś piastował stanowiska w innych rejonach Europy (między innymi w Polsce).
Po zakończeniu II wojny światowej działalność NSDAP w Austrii została zabroniona (co zostało potwierdzone w traktacie w sprawie odbudowy Austrii z 1955), a jej byłych członków poddano szczególnej kontroli (pozbawiono ich między innymi prawa wyborczego).

</doc>
<doc id="1350790" url="https://pl.wikipedia.org/wiki?curid=1350790" title="Henry Hansen">
Henry Hansen

Henry Peter Christian Hansen (ur. 16 marca 1902 w Kopenhadze, zm. 28 marca 1985 w Gentofte) – duński kolarz szosowy, trzykrotny medalista olimpijski oraz mistrz świata.
Kariera.
Największe sukcesy w karierze Henry Hansen osiągnął w 1928 roku, kiedy zdobył dwa złote medale podczas igrzysk olimpijskich w Amsterdamie. Wspólnie z Leo Nielsenem i Orlą Jørgensenem zwyciężył w indywidualnej jeździe na czas. Hansen zwyciężył również w rywalizacji indywidualnej, wyprzedzając Brytyjczyka Franka Southalla oraz Szweda Göstę Carlssona. Na rozgrywanych cztery lata później igrzyskach w Los Angeles razem z Frode Sørensenem i Leo Nielsenem zdobył drużynowo srebrny medal. W 1931 roku wystartował na mistrzostwach świata w Kopenhadze, gdzie zdobył złoty medal w wyścigu ze startu wspólnego amatorów. W tej samej konkurencji siedmiokrotnie zdobywał mistrzostwo Danii (1921, 1923, 1925, 1926, 1927, 1929 i 1930). Ponadto kilkakrotne zdobywał medale mistrzostw krajów nordyckich, w tym sześć złotych (dwa drużynowo i cztery indywidualnie).

</doc>
<doc id="1350792" url="https://pl.wikipedia.org/wiki?curid=1350792" title="Henry Peter Hansen">
Henry Peter Hansen



</doc>
<doc id="1350795" url="https://pl.wikipedia.org/wiki?curid=1350795" title="Kłosownica">
Kłosownica

Kłosownica ("Brachypodium") – rodzaj bylin należących do rodziny wiechlinowatych. Należy tu 16 gatunków występujących w obszarach położonych w klimacie umiarkowanym półkuli północnej oraz w strefie międzyzwrotnikowej w górach. Do flory polskiej należą dwa gatunki rodzime: kłosownica pierzasta ("B. pinnatum") i kłosownica leśna ("B. sylvaticum"), przejściowo zawlekana jest kłosownica dwukłoskowa ("B. distachyon").
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowe ("Pooideae"), plemienia "Brachypodieae" (jako jedyny rodzaj w obrębie plemienia).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podplemię "Brachypodiinae" Hackel in Engl. &amp; Prantl, rodzaj kłosownica ("Brachypodium").

</doc>
<doc id="1350798" url="https://pl.wikipedia.org/wiki?curid=1350798" title="Attilio Pavesi">
Attilio Pavesi

Attilio Pavesi (ur. 1 października 1910 w Caorso, zm. 2 sierpnia 2011 w Buenos Aires) – włoski kolarz szosowy, dwukrotny medalista olimpijski.
Kariera.
Największe sukcesy w karierze Attilio Pavesi osiągnął w 1932 roku, kiedy zdobył dwa złote medale podczas igrzysk olimpijskich w Los Angeles. Wspólnie z Guglielmo Segato i Giuseppe Olmo zwyciężył w drużynowej jeździe na czas. Pavesi zwyciężył również w rywalizacji indywidualnej, wyprzedzając Segato oraz Szweda Bernharda Britza. W 1930 roku zajął trzecie miejsce w Giro dell’Emilia, a 1932 roku był drugi w klasyfikacji generalnej Giro di Sicilia. W 1933 roku przeszedł na zawodowstwo, ale nie osiągał sukcesów. W 1934 roku wystartował w Giro d’Italia, ale rywalizację ukończył dopiero na 52. pozycji. Nigdy nie zdobył medalu na szosowych mistrzostwach świata.
W 1935 roku zakończył karierę, a dwa lata później wyemigrował do Argentyny. Zmarł w 2011 roku w Buenos Aires. Do chwili śmierci był najstarszym żyjącym olimpijczykiem.

</doc>
<doc id="1350801" url="https://pl.wikipedia.org/wiki?curid=1350801" title="CEEPUS">
CEEPUS

CEEPUS (od ang."Central European Exchange Program for University Studies") - program wymiany studentów obejmujący kraje Europy Środkowej.

</doc>
<doc id="1350802" url="https://pl.wikipedia.org/wiki?curid=1350802" title="Ceepus">
Ceepus



</doc>
<doc id="1350806" url="https://pl.wikipedia.org/wiki?curid=1350806" title="Deon Burton">
Deon Burton

Deon John Burton (ur. 25 października 1976 w Reading) – piłkarz jamajski grający na pozycji napastnika.
Kariera klubowa.
Burton urodził się w Reading. Jego matka pochodzi z Anglii, a ojciec z Jamajki. Karierę piłkarską rozpoczął w Portsmouth F.C. W 1993 roku został włączony do kadry pierwszej drużyny, a 1 października 1994 roku zadebiutował w Division One w przegranym 1:2 domowym spotkaniu z Grimsby Town. W sezonie 1994/1995 strzelił swoje dwa pierwsze gole w dorosłym futbolu, a w sezonie 1995/1996 był już podstawowym zawodnikiem "The Pompeys". Latem 1996 Deon został na pół roku wypożyczony do Cardiff City.
Latem 1997 Burton został sprzedany za milion funtów do beniaminka Premiership, Derby County. W angielskiej ekstraklasie swój pierwszy mecz zaliczył 9 sierpnia przeciwko Blackburn Rovers (0:1). Dla Derby strzelił 3 gole i pomógł zespołowi w utrzymaniu, a w sezonie 1998/1999 zaliczył 9 trafień, ale na początku 1999 roku na krótko wypożyczono go do Barnsley F.C. z Division One. Natomiast w kolejnych dwóch sezonach Deon zdobywał odpowiednio 4 i 5 goli w rozgrywkach Premiership. Z czasem stracił jednak miejsce w składzie Derby i był rezerwowym. W 2002 roku wypożyczono go do Stoke City, grającego w Division Two, a latem do Portsmouth.
12 grudnia 2002 Burton został wykupiony przez swój macierzysty klub, który zapłacił za niego 75 tysięcy funtów. Walczył o miejsce w składzie ze Swetosławem Todorowem, Markiem Burchillem czy Yakubu Aiyegbenim, a w trakcie sezonu 2003/2004 trafił na wypożyczenie do Walsall F.C., a następnie do Swindon Town z Division Two.
W lipcu 2004 Burton odszedł na zasadzie wolnego transferu do Brentford F.C. Zdobył 10 goli na boiskach League One, a po sezonie został piłkarzem Rotherham United, dla którego przez sezon zaliczył 12 trafień. 1 stycznia 2006 roku przeszedł do Sheffield Wednesday i tym samym powrócił na boiska Championship. W sezonie 2006/2007 zdobył 12 bramek, a w 2007/2008 - 7.
27 listopada 2008 Burton został wypożyczony do Charlton Athletic, a 2 stycznia 2009 wykupiony przez ten klub na stałe. W Charltonie grał do końca sezonu 2009/2010. Następnie, do 2012 roku występował w azerskim klubie Qabala FK. Potem wrócił do Anglii, gdzie grał w zespołach niższych lig – Gillingham, Scunthorpe United, York City, Eastleigh, Brackley Town oraz Worcester City. W 2016 roku zakończył karierę.
Kariera reprezentacyjna.
W reprezentacji Jamajki Burton zadebiutował w 1997 roku, kiedy zdecydował się reprezentować kraj swoich przodków. Rok później został powołany przez selekcjonera René Simõesa do kadry na Mistrzostwa Świata we Francji. Tam zagrał we wszystkich trzech spotkaniach "Reggae Boyz": przegranych 1:3 z Chorwacją i 0:5 z Argentyną oraz wygranym 2:1 z Japonią.

</doc>
<doc id="1350807" url="https://pl.wikipedia.org/wiki?curid=1350807" title="Kiermasz">
Kiermasz

 Kiermasz (niem. "Kirmes(se)", średniowieczny germ. "kimësse" – uroczystość poświęcenia kościoła) – wywodząca się ze średniowiecza uroczystość wiejska organizowana zwykle w czasie parafialnego odpustu, poświęcenia kościoła lub święta patrona parafii. Później nazywano tak imprezę taneczną organizowaną razem z jarmarkiem.
Współcześnie określenie to wiąże się z imprezami rozrywkowymi lub handlowymi, może to być m.in. sprzedaż określonego rodzaju artykułów np. kiermasz książek, kiermasz odzieży, kiermasz rękodzieł i sztuki ludowej, organizowanych zazwyczaj pod gołym niebem.

</doc>
<doc id="1350809" url="https://pl.wikipedia.org/wiki?curid=1350809" title="Ian Walker (piłkarz)">
Ian Walker (piłkarz)

Ian Michael Walker (ur. 31 października 1971 w Watford) – angielski piłkarz. Występował na pozycji bramkarza. Mierzy 188 cm wzrostu.
Kariera klubowa.
Ian Walker swoją karierę piłkarską zaczynał w 1989 roku w Tottenhamie Hotspur. W pierwszym sezonie tam spędzonym rozegrał jeden mecz. Rok później kierownictwo drużyny zdecydowało wypożyczyć go do Oxford United. Tam także nie występował w wyjściowej jedenastce. Gdy wrócił z Oksfordu zaczął częściej występować w swojej ekipie. Miał spory udział w wywalczeniu przez jego zespół w 1999 roku Pucharu Ligi. Łącznie w drużynie "Ostróg" rozegrał 258 meczów. W lipcu 2001 roku przeszedł za kwotę 2,5 miliona funtów do Leicesteru City. Grał tam przez cztery sezony i w każdym z nich występował w wyjściowym składzie. 6 maja 2005 roku Walker zdecydował się opuścić Walkers Stadium i przejść do ekipy Boltonu Wanderers. Zagrał tam jedynie w pięciu spotkaniach pucharowych. 11 grudnia 2008 roku postanowił udać się na emeryturę oraz grać w MLS.
Kariera reprezentacyjna.
Walker w latach 1990–1993 występował w reprezentacji Anglii do lat 21. W kadrze A zadebiutował w roku 1996. W tym samym roku został powołany przez Terry’ego Venablesa do kadry na Euro 1996. 8 lat później, kiedy trenerem kadry narodowej był Sven-Göran Eriksson, również był w kadrze na Euro. Na tym turnieju Anglicy dotarli do ćwierćfinału a sam Walker nie rozegrał żadnego meczu. Łącznie w barwach narodowych rozegrał 4 spotkania i nie strzelił żadnej bramki

</doc>
<doc id="1350810" url="https://pl.wikipedia.org/wiki?curid=1350810" title="Aleksander Stanisław Bełżecki">
Aleksander Stanisław Bełżecki

Aleksander Stanisław Bełżecki z Cieszanowa herbu Jastrzębiec (zm. 1677) – kasztelan sanocki (1658), wojewoda podolski w latach 1657-1676, starosta wyszogrodzki, starosta bełski w latach 1636-1677, starosta szydłowiecki, generał ziem podolskich, poseł (do 1677).
Był najstarszym synem Jana Bełżeckiego (zm. 1642), kasztelana halickiego i marszałek trybunału koronnego. Ożenił się z Zofią Bałówną, która wniosła mu w wianie klucz Cisnej, następnie z Eleonorą Stanisławską (według Kazimierza Piwarskiego, była ona jego pierwszą żoną), z którą miał pięcioro dzieci, w tym syna Adama Antoniego Bełżeckiego (ur. 1663 w m. Bełżyce k. Lublina, zm. 1719) – kasztelana przemyskiego i bełskiego (1710). Był też ojcem Katarzyny Korniakt-Fredro – (żony Karola Franciszka Korniakta, następnie – Stanisława Antoniego Fredry) Aleksandry Joanny Ossolińskiej (żony Jerzego Ossolińskiego) i Teodory Warszyckiej-Kazanowskiej (kolejno żony Stanisława Warszyckiego – kasztelana krakowskiego i nieznanego z imienia Kazanowskiego), oraz córki nieznanej z imienia, która została zakonnicą.
W Cieszanowie miał Aleksander Stanisław Bełżecki swój zamek, który w 1648 oblegały roty Bohdana Chmielnickiego. Jako właściciel miasta Aleksander Stanisław Bełżecki w 1649 po zniszczeniu Cieszanowa przez wojska Chmielnickiego nakazał, by każdy, zarówno chrześcijanin, jak i Żyd, posiadał dobry muszkiet, dwa funty prochu i kopę kul. W 1670 nadał Żydom równe prawa z chrześcijanami. Również bronił grodu przy napadzie Szwedów (1655), czy o ostatnim najeździe tatarskim w 1672, podczas którego miasto zostało również spalone.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był elektorem Michała Korybuta Wiśniowieckiego z województwa podolskiego w 1669 roku. W 1671, gdy przez Cieszanów przechodziły wojska koronne pod dowództwem króla, podążającego po bitwie pod Beresteczkiem, do Czorsztyna, gdzie obwarował się Kostka Napierski, po drodze był goszczony przez Bełżeckiego Jan Kazimierz. Zaś w 1672 roku wojska hetmana Jana Sobieskiego rozbiły pod Cieszanowem zagon tatarski, w czym chętnie pomagała okoliczna ludność. W 1672 roku był deputatem województwa bełskiego na Trybunał Główny Koronny.
W Cieszanowie istniał cech kuśnierzy i szewców – za ich postawę w czasie oblężenia, oba przywileje cechowe potwierdził Aleksander Stanisław Bełżecki w 1672. W 1674 sprowadził do Cieszanowa dominikanów, których staraniem wybudowano drewniany kościół. Ufundował również dla nich budowę nowego klasztoru.
Został pochowany w kościele Jezuitów we Lwowie.

</doc>
<doc id="1350812" url="https://pl.wikipedia.org/wiki?curid=1350812" title="Ludwig Edinger">
Ludwig Edinger

Ludwig Edinger (ur. 13 kwietnia 1855 w Worms, zm. 26 stycznia 1918 we Frankfurcie) – niemiecki anatom i neurolog, współzałożyciel Uniwersytetu we Frankfurcie nad Menem. W 1914 roku decyzją króla Prus Wilhelma II Hohenzollerna został pierwszym niemieckim profesorem neurologii.
Życiorys.
Ludwig Edinger dorastał w Wormacji, gdzie jego ojciec Marcus Edinger (1819-1879) prowadził handel tekstyliami i zasiadał w radzie Hesji-Darmstadt. Matka Julie z domu Hochstaetter była córką lekarza z Karlsruhe.
Edinger studiował nauki przyrodnicze od 1872 do 1877 na Uniwersytecie w Heidelbergu, gdzie jego nauczycielem był Karl Gegenbaur, i na Uniwersytecie w Strasburgu, gdzie uczył się u Wilhelma Waldeyera i przez rok był asystentem Adolfa Kussmaula. Przebywając w Gießen (1877-1882) zajął się neurologią, której poświęcił swoją rozprawę habilitacyjną z 1881. Jako docent pracował w Berlinie, Lipsku i Paryżu, w 1883 otworzył własną praktykę we Frankfurcie.
Za sprawą Edingera patolog Carl Weigert został w 1885 roku dyrektorem Fundacji Senckenberga ("Senckenbergsche Stiftung") we Frankfurcie. W 1902 Edinger otworzył własny wydział neurologii.
W 1909 Edinger, po rozmowach z Fundacją Senckenberga na temat finansowania instytutu neurologicznego, przeniósł się na Uniwersytet we Frankfurcie. Decyzja o mianowaniu go profesorem zawierała klauzulę, że będzie on współodpowiedzialny za finansowanie instytutu. Problemy finansowe zniknęły, gdy zaślubiona z nim w 1886 Anna Goldschmidt otrzymała duży spadek w 1906 roku.
Miał syna i dwie córki. Tilly (1897–1967) została paleoneurologiem, druga córka Dora (1890-1977) wyszła za mąż za fizjologa Wernera Lipschitza (1892–1949), po drugim mężu miała nazwisko Lindley. Syn Friedrich Mark Anton był lekarzem, był żonaty z Dorą z domu Meyer.
W 1909 roku Lovis Corinth namalował portret neurologa. W 1915 świętowano 60. urodziny Edingera. Ukazały się wtedy okolicznościowe artykuły Adolfa Wallenberga i Ariënsa Kappersa.
26 stycznia 1918 Ludwig Edinger zmarł na zawał serca po udanej operacji gruczołu krokowego. Wspomnienia pośmiertne napisali Wallenberg, Kurt Goldstein, Ernst Göppert i Hermann Oppenheim Georg Dreyfus i Ludwik Eliasz Bregman. Pochowany jest na Hauptfriedhof Frankfurt, razem z żoną i córką Tilly (kwatera II, grób 21). Friedrich Edinger zginął w obozie koncentracyjnym.
Zgodnie z wolą uczonego, jego mózgowie przekazano na badania naukowe. Opis mózgu Edingera przedstawili Walther Riese i Goldstein w 1950.
Przed II wojną światową we Frankfurcie nazwano jego imieniem ulicę ("Edingerstrasse"); nazwę zmieniono w 1938.
W 2005 roku wydano jego wspomnienia.
Uczniami i współpracownikami Edingera byli Van Gehuchten, Streeter, Spiller, Livini, Liesegang, Wallenberg, Hirsch, Bielschowsky, Alice Hamilton, Franz, Goldstein, Comolli, Kappers, Shimazono, Perlia.
Dorobek naukowy.
W jego dorobku naukowym znajduje się ponad 100 prac. Większość dotyczyła neuroanatomii porównawczej i neurologii. Był autorem podręcznika neuroanatomii, tłumaczonego na inne języki i wielokrotnie wznawianego; książka powstała w oparciu o serię wykładów, jakie Edinger wygłosił przed towarzystwem lekarskim we Frankfurcie zimą 1883/84.
W 1885 opisał jądro dodatkowe nerwu okoruchowego, znane dziś jako jądro Edingera-Westphala. Rozróżnił brzuszne i grzbietowe szlaki rdzeniowo-móżdżkowe. Wprowadził do neurologii terminy „gnozji” i „praksji”.
W 1891 jako pierwszy opisał bóle wzgórzowe, a obraz kliniczny powiązał z obrazem post mortem.
W 1911 zaproponował, że hormony przedniego płata przysadki są transportowane szypułą do tylnego płata.

</doc>
<doc id="1350815" url="https://pl.wikipedia.org/wiki?curid=1350815" title="Afrykanerski Związek Braci">
Afrykanerski Związek Braci

Afrykanerski Związek Braci (afr. "Afrikaner Broederbond", ang. "Afrikaner Brotherhood") – tajna organizacja południowoafrykańska powołana w 1918 roku. Ma na celu zabieganie o interesy Afrykanerów.
Początkowo istniała jako organizacja kulturalna pod nazwą "Jong Suid-Afrika" ("Młoda Afryka Południowa"). W 1929 roku zmieniła nazwę na "Federację Afrykanerskich Organizacji Kulturalnych" ("Federasie van Afrikaanse Kultuurverenigings"), pod którą mogła działać na forum publicznym. Z czasem stawała się coraz bardziej organizacją polityczną, dążąc do osiągnięcia swych celów za pomocą Partii Narodowej, mimo wrogości ze strony J.B.M. Hertzoga i Jana Ch. Smutsa, którzy zabronili wstępować do niej osobom będącym na posadach państwowych. Z kolei Daniel F. Malan zaakceptował jej wpływowe poparcie, co pomogło w scalaniu wokół niego afrykanerskiej opinii publicznej oraz w jego zwycięstwie wyborczym w 1948 roku. Od tego momentu do organizacji należał każdy przywódca Partii Narodowej (do 1992 roku także południowoafrykański premier).
Po zniesieniu apartheidu zmienił swoją nazwę w 1994 roku oraz zaczął przyjmować członków z innych ras i kobiety. Celem Związku od tego momentu była obrona politycznych mniejszości Afrykanerów oraz wartości ich kultury w Południowej Afryce zdominowanej przez Afrykański Kongres Narodowy.

</doc>
<doc id="1350817" url="https://pl.wikipedia.org/wiki?curid=1350817" title="Fosfomycyna">
Fosfomycyna

Fosfomycyna (łac. "Fosfomycinum") – fosforoorganiczny związek chemiczny z grupy fosfonianów. Jest antybiotykiem. Występuje naturalnie, został wyizolowany z różnych szczepów "Streptomyces", będący pochodną kwasu fosfonowego.
Mechanizm działania.
Fosfomycyna jest antybiotykiem o działaniu bakteriobójczym. Mechanizm działania opiera się na hamowaniu pierwszego etapu syntezy peptydoglikanu ściany komórkowej bakterii, poprzez unieczynnienie enzymu transferazy fosfoenolopirogronianowej.
Spektrum działania.
Fosfomycyna obejmuje swym działaniem zarówno bakterie Gram-dodatnie, jak i Gram-ujemne, między innymi:
Na fosfomycynę oporne są drobnoustroje z rodzaju "Bacteroides" oraz pewne szczepy "Pseudomonas" i "Proteus". Oporność może być typu chromosomalnego lub plazmidowego.
Wskazania.
Fosfomycynę stosuje się w niepowikłanych postaciach zapalenia pęcherza moczowego, w przypadku bezobjawowego bakteriomoczu, o ile są wskazania do jego leczenia, oraz w profilaktyce zakażeń układu moczowego.
Działania niepożądane.
Fosfomycyna może wywołać nudności, zgagę, biegunkę, ból brzucha, ból i zawroty głowy.
Preparaty w Polsce.
Preparaty fosfomycyny dostępne są w postaci granulatu do sporządzania roztworu doustnego (dostępne na receptę) lub proszku do sporządzania roztworu do infuzji (do stosowania w leczeniu zamkniętym): W lipcu 2020 w Polsce dostępne były "Afastural", "Infectofos", "Monural", "Symural" i "Uromaste".

</doc>
<doc id="1350818" url="https://pl.wikipedia.org/wiki?curid=1350818" title="Muamer Vugdalič">
Muamer Vugdalič

Muamer Vugdalič (ur. 25 sierpnia 1977 w Lublanie) – słoweński piłkarz bośniackiego pochodzenia występujący na pozycji obrońcy.
Kariera klubowa.
Muamer Vugdalič zawodową karierę rozpoczynał w 1996 roku w zespole NK Olimpija Lublana. Zaliczył dla niego 39 ligowych występów, po czym latem 1998 roku przeniósł się do NK Maribor. W jego barwach udało mu się zadebiutować w rozgrywkach Champions League Wraz z nową drużyną Vugdalič pięć razy z rzędu sięgał po mistrzostwo kraju – w 1999, 2000, 2001, 2002 i 2003 roku. Na początku sezonu 2001/2002 trafił co prawda do Szachtara Donieck, jednak w jego barwach wystąpił tylko w dwóch meczach i został z powrotem wypożyczony do Maribora. Dla tego słoweńskiego zespołu wychowanek Olimpija Ljubljana rozegrał łącznie 108 pojedynków w lidze i zdobył w nich dziesięć bramek.
W 2003 roku Vugdalič odszedł do NK Domžale. W debiutanckim sezonie w nowym klubie wystąpił w 23 spotkaniach, jednak w kolejnych rozgrywkach na boisku pojawił się już tylko pięć razy. W letnim okienku transferowym w 2005 roku Vugdalič został zawodnikiem cypryjskiej drużyny AEL Limassol. W kolejnym sezonie reprezentował już barwy greckiego Niki Wolos, by w 2006 roku powrócić do kraju i podpisać kontrakt z Interblock Lublana. Dla nowego klubu słoweński piłkarz rozegrał tylko jedno spotkanie i w lipcu 2007 roku trafił do grającego w Premijer liga Željezničaru Sarajewo. Wziął udział w 24 ligowych pojedynkach, po czym odszedł do klubu Olimpija Lublana i grał w nim do 2009 roku. W 2010 zakończył karierę w klubie Bela Krajina Črnomelj.
Kariera reprezentacyjna.
W reprezentacji Słowenii Vugdalič zadebiutował 9 października 1999 roku w przegranym 0:3 meczu przeciwko Grecji. W 2002 roku Srečko Katanec powołał go do kadry na mistrzostwa świata. Na mundialu tym Słoweńcy zajęli ostatnie miejsce w swojej grupie i odpadli z turnieju. Vugdalič na turnieju wystąpił tylko w przegranym 0:1 pojedynku z Republiką Południowej Afryki. Łącznie dla drużyny narodowej rozegrał 27 spotkań.

</doc>
<doc id="1350819" url="https://pl.wikipedia.org/wiki?curid=1350819" title="Muamer Vugdalic">
Muamer Vugdalic



</doc>
<doc id="1350820" url="https://pl.wikipedia.org/wiki?curid=1350820" title="Irrenschloss">
Irrenschloss

Irrenschloss – pospolita nazwa ("zamek obłąkanych") dla miejskiego zakładu dla umysłowo chorych i epileptyków ("Anstalt für Irre und Epileptische") we Frankfurcie nad Menem, założonego przez Heinricha Hoffmana, dyrektora instytucji w latach 1851–1888. Irrenschloss znajdował się na obrzeżach miasta, obecnie w dzielnicy Frankfurt-Westend. Następcą Hoffmana był Emil Sioli; w tym czasie pracujący tam profesor Alois Alzheimer opisał chorobę, znaną dziś od jego imienia jako choroba Alzheimera. 
Ponieważ z czasem budynki nie spełniały wymagań technicznych, w 1928 zakład przemianowano na "Städtische und Universitätsklinik für Gemüts- und Nervenkranke" i przeniesiono do dzielnicy Niederrad.
Irrenschloss należał następnie do IG Farben, a po 1945 mieściła się tam siedziba amerykańskich sił zbrojnych. Następnie przeniesiono tam klinikę Uniwersytetu we Frankfurcie nad Menem.

</doc>
<doc id="1350821" url="https://pl.wikipedia.org/wiki?curid=1350821" title="Sielski Potok">
Sielski Potok

Sielski Potok – potok, prawy dopływ Grajcarka o długości 7,17 km.
Potok płynie w Beskidzie Sądeckim, w Paśmie Radziejowej. Początek bierze nieco na zachód od wierzchołka Przehyby i zarazem na południe od Hali Przehyba, na wysokości ok. 1130 m n.p.m. Spływa stąd na południe, zmiany kierunku są niewielkie. Płynie doliną znajdującą się pomiędzy grzbietem Czeremchy, a następnie Łysin, Kuniego Wierchu i Gabańki na zachodzie oraz pasmem Pieniążnej, Kiczory i Starego Wierchu na wschodzie. Końcowy odcinek przebiega przez Szlachtową, gdzie potok wpada do Grajcarka (ok. 520 m n.p.m.). Na całej długości Sielski Potok nie przyjmuje większych dopływów.

</doc>
<doc id="1350824" url="https://pl.wikipedia.org/wiki?curid=1350824" title="Iskitim">
Iskitim

Iskitim () – miasto w obwodzie nowosybirskim w Rosji, zlokalizowane nad rzeką Berd ok. 50 km na południe od Nowosybirska.

</doc>
<doc id="1350827" url="https://pl.wikipedia.org/wiki?curid=1350827" title="Commonwealth &amp; Comparative Politics">
Commonwealth &amp; Comparative Politics

Commonwealth &amp; Comparative Politics – brytyjskie czasopismo naukowe z dziedziny politologii i stosunków międzynarodowych, koncentrujące swoje zainteresowania na problematyce dotyczącej państw członkowskich Wspólnoty Narodów. Ukazuje się od 1961, początkowo jako "Journal of Commonwealth Political Studies" (do 1997), a następnie "The Journal of Commonwealth &amp; Comparative Politics". Od 2000 pod obecnym tytułem. 
Aktualnie ukazuje się jako kwartalnik, zaś wydawcą jest oficyna Routledge. 

</doc>
<doc id="1350829" url="https://pl.wikipedia.org/wiki?curid=1350829" title="Ghost Machine">
Ghost Machine

Ghost Machine jest pięcioosobową grupą muzyczną pochodzącą ze Stanów Zjednoczonych. Ich muzyka łączy w sobie elementy takich gatunków jak industrial metal, rocka progresywnego, oraz rocka awangardowego. Zespół jest także znany z tego, że posiada dwóch członków z zespołu Motograter, wokalistę Ivana Moody`ego (Ghost) i perkusistę Chrisa „Crispy” Binnsa, oraz kilku członków z The Clay People.
Historia.
Podczas występu zespołu Ivana, Motograter (grającego wcześniej dla wytwórni Elektra Records) w XM Radio, John zainspirował się wokalem Ivana. Był on producentem XM Radio, i pomyślał, że materiał, który napisał dla poprzedniego projektu mógłby pasować do współpracy z Ivanem. Z tej znajomości powstał Ghost Machine.
Po kilku sesjach nagraniowych, perkusista Chris Binns z Motograter został przyjęty razem z keyboardzistą/programistą Brettem Davisem oraz basistą Mikiem McLaughlinem.
Grupa opublikowała swój pierwszy album „Ghost Machine” 26 lipca 2005 przez ich własną wytwórnię Black Blood Records. Album został zaprojektowany i współwyprodukowany przez Pete'a Murraya.
21 grudnia 2005 roku zespół zagrał z niezależną wytwórnią, Corporate Punishment Records.
Drugi album grupy „Hypersensitive” został opublikowany 21 listopada 2006. Płyta zawiera utwory, które nie były jeszcze publikowane przez zespół.
Piosenka „Siesta Loca” została umieszczona na ścieżce dźwiękowej filmu Piła III.

</doc>
<doc id="1350830" url="https://pl.wikipedia.org/wiki?curid=1350830" title="Uroczystość Ciała i Krwi Pańskiej">
Uroczystość Ciała i Krwi Pańskiej



</doc>
<doc id="1350832" url="https://pl.wikipedia.org/wiki?curid=1350832" title="Zoran Mirković">
Zoran Mirković

Zoran Mirković (cyr. Зоран Мирковић, ur. 21 września 1971 w Belgradzie) – serbski piłkarz grający na pozycji prawego obrońcy, a także trener.
Kariera klubowa.
Piłkarską karierę Mirković rozpoczął w serbskim klubie Radnički Svilajnac, w barwach którego zadebiutował w 1989 roku w drugiej lidze Jugosławii. Latem 1990 przeszedł do pierwszoligowego FK Rad, a 3 marca 1991 zadebiutował w lidze w przegranym 1:2 spotkaniu ze Proleterem Zrenjanin. Został mistrzem Jugosławii w kategorii U-21, ale z pierwszym zespołem Radu nie osiągnął większych sukcesów. Grał tam do lata 1993, a następnie odszedł do jednej z czołowych drużyn w kraju, Partizana. Tam stał się podstawowym zawodnikiem i w swoim pierwszym sezonie ze stołecznym klubem sięgnął po tytuł mistrza Jugosławii. Zdobył wtedy także Puchar Jugosławii, a latem 1994 wystąpił w eliminacjach do Ligi Mistrzów. W sezonie 1994/1995 obronił z Partizanem mistrzostwo kraju, a grał tam także w sezonie 1995/1996. Przez trzy lata wystąpił w 82 ligowych spotkaniach „Grobarich”, w których zdobył jedną bramkę.
Latem 1996 roku Mirković został sprzedany do klubu włoskiej Serie A, Atalanty BC. Zadebiutował w niej 8 września w spotkaniu z Cagliari Calcio (0:2), jednak w debiucie doznał kontuzji i przez trzy miesiące nie grał w piłkę. Po powrocie po urazie był podstawowym zawodnikiem zespołu, jednak w sezonie 1997/1998 przeżył z nim spadek z Serie A do Serie B.
Pomimo spadku Atalanty gra Mirkovicia została zauważona przez trenera ówczesnego mistrza kraju Juventusu, Marcella Lippiego. Za czasów Lippiego w „Juve” grał w podstawowym składzie, jednak wiosną 1999 szkoleniowiec został zwolniony, a na jego miejsce zatrudniono Carla Ancelottiego i Serb stracił miejsce w składzie klubu z Turynu. W sezonie 1999/2000 został wicemistrzem Włoch, ale występował głównie w rozgrywkach Pucharu Włoch i Pucharu UEFA. Przez dwa lata rozegrał dla „Bianconerich” tylko 27 meczów, w których zdobył jedną bramkę.
W 2000 roku Mirković podpisał trzyletni kontrakt z tureckim Fenerbahçe SK. W swoim pierwszym sezonie spędzonym w Stambule został mistrzem Turcji oraz dotarł do finału Pucharu Turcji. Rok później został wicemistrzem kraju, ale w sezonie 2002/2003 spisywał się słabiej, podobnie jak klubowi partnerzy. Rozegrał tylko 15 ligowych spotkań, a „Fener” zajęło dopiero 6. pozycję w Superlidze. Po zakończeniu sezonu kierownictwo Fenerbahçe nie przedłużyło z Zoranem kontraktu.
W styczniu 2004 roku Mirković wrócił do Partizana i podpisał z nim 2,5-letni kontrakt. W sezonie 2003/2004 nie zdołał pomóc klubowi w obronieniu mistrzostwa Serbii i Czarnogóry, ale już w 2005 roku świętował wraz z partnerami zdobycie tytułu mistrzowskiego. W 2006 roku znów został wicemistrzem kraju, a 6 marca tamtego roku postanowił zakończyć piłkarską karierę w wieku 34 lat.
Kariera reprezentacyjna.
W reprezentacji Jugosławii Mirković zadebiutował 1 stycznia 1995 roku w wygranym 3:1 towarzyskim meczu z Hongkongiem. W 1998 roku został powołany przez Slobodana Santrača do kadry na Mistrzostwa Świata we Francji. Tam zagrał we dwóch spotkaniach: grupowym wygranym 1:0 z Iranem oraz w 1/8 finału z Holandią (1:2). Ostatni mecz w kadrze narodowej rozegrał 11 czerwca 2003 przeciwko Azerbejdżanowi (1:2). Ogółem w reprezentacji rozegrał 59 spotkań.

</doc>
<doc id="1350833" url="https://pl.wikipedia.org/wiki?curid=1350833" title="Palestra Itália São Paulo">
Palestra Itália São Paulo



</doc>
<doc id="1350834" url="https://pl.wikipedia.org/wiki?curid=1350834" title="Unplugged in Boston">
Unplugged in Boston



</doc>
<doc id="1350835" url="https://pl.wikipedia.org/wiki?curid=1350835" title="Bierd´">
Bierd´

Bierd´ (ros. Бердь) – rzeka w Rosji, prawy dopływ Obu. Długość rzeki wynosi 363 km.

</doc>
<doc id="1350838" url="https://pl.wikipedia.org/wiki?curid=1350838" title="Biwojno">
Biwojno

Biwojno ("Biwoyno") − polski herb szlachecki, odmiana herbu Mogiła.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
W polu czarnym mogiła szara, pod którą krzyż złoty.
W klejnocie nad hełmem w koronie trzy pióra strusie.
Najwcześniejsze wzmianki.
Herb po raz pierwszy pojawia się u Wojciecha Wijuka Kojałowicza w "Nomenclatorze" (1656, reprint 1905). Przedstawione jest tam tylko bezbarwne godło, stylizowane na znak runiczny. Podług Kojałowicza, przysługiwać miał rodzinie Biwojno (Biwoyno) w oszmiańskiem. Rekonstrukcje barw i klejnotu podał dopiero Juliusz Karol Ostrowski.
Herbowni.
Herb ten, jako herb własny, przysługiwał tylko jednej rodzinie herbownych:
Biwojno (Biwoyno).

</doc>
<doc id="1350844" url="https://pl.wikipedia.org/wiki?curid=1350844" title="French Open 2008 (gra mieszana)">
French Open 2008 (gra mieszana)



</doc>
<doc id="1350845" url="https://pl.wikipedia.org/wiki?curid=1350845" title="Sebastjan Cimirotič">
Sebastjan Cimirotič

Sebastjan Cimirotič (ur. 14 września 1974 w Lublanie) – słoweński piłkarz występujący na pozycji napastnika.
Kariera klubowa.
Sebastjan Cimirotič zawodową karierę rozpoczynał w 1992 roku w zespole ND Slovan, po czym został zawodnikiem Olimpiji Ljubljana. Rozegrał dla niej 54 mecze i strzelił jedenaście bramek, po czym latem 1997 roku trafił do NK Rijeka. W barwach nowej drużyny wystąpił w 10 spotkaniach, a w przerwie sezonu odszedł do izraelskiego Hapoelu Tel Awiw. Tam od razu wywalczył sobie miejsce w podstawowej jedenastce. W 1999 i 2000 roku wraz z zespołem zdobył puchar kraju, a w 2000 roku sięgnął także po mistrzostwo Izraela. Łącznie dla Hapoelu Tel Awiw Cimirotič rozegrał 69 ligowych pojedynków, w których zdobył 19 goli.
Następnie Słoweniec powrócił do kraju i ponownie został zawodnikiem Olimpija Ljubljana. W sezonie 2000/2001 w 30 pojedynkach aż 19 razy wpisał się na listę strzelców i pomógł drużynie w wywalczeniu wicemistrzostwa kraju. W letnim okienku transferowym w 2001 roku Cimirotič podpisał kontrakt z włoskim US Lecce. W debiutanckim sezonie zajął dopiero szesnastą pozycję w Serie B, jednak w kolejnych rozgrywkach wraz z zespołem awansował do włoskiej ekstraklasy. W US Lecce Cimirotič pełnił rolę rezerwowego i łącznie rozegrał 25 spotkań. W 2003 roku Słoweniec po raz trzeci w karierze został zawodnikiem Olimpiji Ljubljana. W połowie sezonu 2004/2005 przeniósł się jednak do klubu NK MIK CM Celje.
W 2005 roku Cimirotič wyjechał do Korei Południowej, gdzie reprezentował barwy Incheon United. Przygoda z tą drużyną trwała jednak bardzo krótko i jeszcze w tym samym roku Sebastjan trafił do Hajduka Split. W rozgrywkach 2006/2007 Cimirotič grał już dla NK Domžale, z którym zdobył mistrzostwo Słowenii. Po zakończeniu sezonu został piłkarzem Bežigradu Lublana, który powstał w miejsce zbankrutowanej Olimpiji.
Kariera reprezentacyjna.
Cimirotič początkowo występował w reprezentacji Słowenii do lat 21, dla której w 12 pojedynkach strzelił 5 bramek. W seniorskiej kadrze zadebiutował 25 marca 1998 roku w przegranym 0:2 meczu z Polską. W 2002 roku Srečko Katanec powołał go do drużyny narodowej na mistrzostwa świata. Na mundialu tym Słoweńcy zajęli ostatnie miejsce w swojej grupie i odpadli z turnieju. Cimirotič wystąpił we wszystkich trzech spotkaniach, a w przegranym 1:3 pojedynku przeciwko Hiszpanii zdobył honorową bramkę dla swojego zespołu. Łącznie dla reprezentacji narodowej rozegrał 33 spotkania i zdobył 6 goli.

</doc>
<doc id="1350846" url="https://pl.wikipedia.org/wiki?curid=1350846" title="Sebastjan Cimirotic">
Sebastjan Cimirotic



</doc>
<doc id="1350847" url="https://pl.wikipedia.org/wiki?curid=1350847" title="Constant Shallowness Leads to Evil">
Constant Shallowness Leads to Evil

Constant Shallowness Leads to Evil – album grupy Coil, wydany w tym samym roku co "Queens Of The Circulating Library". W nagraniu udział wzięli Thighpaulsandra, John Balance i Peter Christopherson; we wkładce albumu znajdują się też podziękowania dla Simona Norrisa.
Informacja na okładce albumu podaje sześć tytułów, podczas gdy na płycie znajdują się 23 ścieżki – finałowy utwór "Tunnel of Goats" jest szesnastoczęściową suitą.
Podobnie jak "Queens Of The Circulating Library", "Constant Shallowness Leads To Evil" został wydany w półprzezroczystym różowym pudełku. Na okładce znajduje się ostrzeżenie: "Może powodować senność – nie odtwarzać podczas kierowania pojazdami lub obsługi maszyn" ("May Cause Drowsiness – Do Not Play While Driving Or Operating Machinery").
Numer katalogowy wydawnictwa to ESKATON 24. "Coil Presents Time Machines" ma podobny numer katalogowy, ESKATON CD24.
Spis utworów.
...# "Tunnel Of Goats" (23) – czas trwania od 0:30 do 2:00

</doc>
<doc id="1350850" url="https://pl.wikipedia.org/wiki?curid=1350850" title="Trudi Canavan">
Trudi Canavan

Trudi Canavan (ur. 23 października 1969 r. w Melbourne) – australijska pisarka i publicystka, laureatka nagrody "Aurealis" dla najlepszego opowiadania fantasy. Jest ilustratorką i projektantką, pracuje jako szefowa działu graficznego australijskiego czasopisma poświęconego fantastyce "Aurealis".
Kariera.
W 1995 roku T. Canavan założyła firmę — The Telltale Art — oferującą usługi z zakresu projektowania grafiki. W tym roku rozpoczęła również pracę dla australijskiego czasopisma „Aurealis. Australian Fantasy and Science Fiction” poświęconego tematyce fantasy i science fiction. Zajmowała się edycją grafiki, tworzeniem strony internetowej czasopisma oraz czytaniem nadsyłanych do redakcji rękopisów. Była także szefową działu graficznego tego pisma. Bogate życie zawodowe nie przeszkodziło jej w pisaniu w wolnych chwilach. By doskonalić swój warsztat ukończyła kilka kursów pisania.
W 1999 roku Trudi Canavan zdobyła nagrodę „Aurealis” dla najlepszego opowiadania fantasy ("The Aurealis Award for Best Fantasy Short Story") za opowiadanie "Whispers of the Mist Children" (pol. "Szepty Dzieci Mgły"). Zostało ono opublikowane w 23 numerze magazynu „Aurealis” z 1999 roku.
Dwa lata po zdobyciu nagrody „Aurealis”, w 2001 roku, ukazała się pierwsza powieść Trudi Canavan "The Magicians’ Guild" (pol. "Gildia Magów"), rozpoczynająca cykl „The Black Magician Trilogy” (pol. „Trylogia Czarnego Maga”). "Gildia Magów" zapewniła pisarce rozgłos, a kolejne części: "The Novice" (pol. "Nowicjuszka", wyd. 2002) i "The High Lord" (pol. "Wielki Mistrz", wyd. 2003) były nominowane do prestiżowych nagród australijskiej fantastyki. "Nowicjuszkę" nominowano do nagrody „Aurealis” w kategorii dla najlepszej powieści fantasy, a ostatni tom trylogii otrzymał nominację w kategorii „Najlepsza Powieść” najważniejszej australijskiej nagrody literatury fantastycznej — Ditmars ("Australian SF "Ditmar" Award").
Na międzynarodowym rynku powieści wchodzące w skład „Trylogii Czarnego Maga” ukazały się w 2004 roku. W Ameryce Północnej ich wydawcą była oficyna HarperCollins,  w Wielkiej Brytanii — Orbit Books. Całość cyklu została uznana przez NilsenBookScan, amerykańską firmę zbierającą dane z punktów sprzedaży książek, za najbardziej udany debiut literacki serii fantasy ostatnich dziesięciu lat. Rynek amerykański oraz brytyjski stał się przepustką do wydań książek Trudi Canavan w innych krajach Europy czy Azji. Powieści pisarki przetłumaczono na m.in.: język francuski, niemiecki, włoski, portugalski, rosyjski, polski, duński, chiński, turecki, czeski, serbski, bułgarski czy indonezyjski.
W 2005 roku ukazała się kolejna powieść Trudi Canavan "Priestess of the White" (pol. "Kapłanka w bieli"), która rozpoczęła trylogię „The Age of the Five Trilogy” (pol. „Era Pięciorga”). Dwie pozostałe części: "Last of the Wilds" (pol. "Ostatnia z Dzikich)" oraz "Voice of the Gods" (pol. "Głos Bogów") ukazały się w następnym roku. Pierwsza część „The Age of Five Trilogy” zajęła trzecie miejsce na liście bestsellerów „The Sunday Times” pozostając w pierwszej dziesiątce przez sześć tygodni.
Czytelnicy Trudi Canavan w 2009 roku otrzymali prequel „Trylogii Czarnego Maga”. Powieść "The Magician’s Apprentice" (pol. "Uczennica Maga)" zdobyła nagrodę czasopisma „Aurealis” dla najlepszej powieści fantasy w 2010 roku.
Kolejna trylogia „The Traitor Spy Trilogy” (pol. „Trylogia Zdrajcy”), stanowiąca kontynuacje wydarzeń z debiutanckiego cyklu, ukazała się w 2010 roku i zapoczątkowana została książką "The Ambassador’s Mission" (pol. "Misja Ambasadora"). Następne części serii to: "The Rogue" (pol. "Łotr," wyd"." 2011) oraz "The Traitor Queen" (pol. "Królowa Zdrajców," wyd. 2012). "Misja Ambasadora" w 2011 roku została uhonorowana tytułem Bestseller Empiku w kategorii fantastyka.
W 2013 roku, na zlecenie BBC Books, pisarka napisała nowelę "Doctor Who: Salt of the Earth," wydaną w marcu 2014 roku.
W 2014 roku ukazała się pierwsza część „Millennium’s Rule Trilogy” (pol. „Prawo Milenium”) pt. "Thief’s Magic" ("pol. Złodziejska magia"). Powieść "Złodziejska magia" została nagrodzona nagrodą Dimitar Award w kategorii "The Best Novel 2014".
Kolejny tom cyklu stanowi "Angel of Storms" (pol. "Anioł Burz")"," którego premiera miała miejsce w Polsce w październiku 2015 roku, trzecia część cyklu "Successor’s Son" (pol. "Obietnica następcy") została wydana w 2017 roku. Obecnie pisarka pracuje nad kolejnym tomem tej serii.
Trudi Canavan jest także autorką opowiadań. Polscy czytelnicy mogli je przeczytać w zbiorze "Szepty Dzieci Mgły i inne opowiadania" wydanym w 2010 roku przez oficynę Galeria Książki. W przedmowie do tego zbioru autorka zaznaczyła, że rzadko zdarza się jej pisać opowiadania: "moje pomysły mają tendencję do rozrastania się i komplikowania, w związku z czym potrzebuję kilku tomów na ich opowiedzenie." W swoich opowiadaniach sięga do motywów horroru, science fiction lub fantastyki osadzonej w realiach współczesności.
Wizyty w Polsce.
Pisarka trzykrotnie odwiedziła Polskę. Po raz pierwszy spotkała się z polskimi fanami podczas dwudniowego pobytu w Warszawie w dniach 15–16 maja 2011 roku. Podczas drugiej wizyty, 11 października 2013 roku, czytelnicy mogli spotkać się z pisarką w Krakowie. 11 kwietnia 2015 roku pisarka ponownie odwiedziła Warszawę.
Twórczość Trudi Canavan.
Twórczość Trudi Canavan wpisuje się w nurt literatury fantastycznej i, jak powiedziała autorka w wywiadzie udzielonym portalowi LubimyCzytać.pl, przeznaczona jest dla wszystkich grup wiekowych, z wyłączeniem dzieci.
Literatura fantastyczna to dziedzina literatury, dla której charakterystyczne jest występowanie istot czy zjawisk, które nie istnieją w świecie realnym. Jednym z gatunków, obok science fiction i literatury grozy, jest "fantasy", do którego zaliczyć można twórczość Trudi Canavan. Ojczyzną współczesnego "fantasy" jest Wielka Brytania, a na kształt jego kanonu w znacznej mierze miała wpływ twórczość poszczególnych pisarzy, takich jak: Robert Ervin Howard, Edward John Moreton Drax Plunkett (publikujący jako Lord Dunsany) czy John Ronald Reuel Tolkien. Grzegorz Trębicki za najważniejszy wyróżnik tego gatunku uznaje wszechobecną magię. Do kolejnych wyróżników "fantasy" zaliczyć można quasi-średniowieczną rzeczywistość, w której rozgrywa się akcja książek tego gatunku.
Tak jest też w przypadku książek Trudi Canavan. We wszystkich jej powieściach występuje magia, którą autorka ukazuje z różnych punktów widzenia. W jej powieściach zdolności magiczne mogą być spełnieniem marzeń lub przekleństwem, które należy ukrywać. Moc, w zależności od cyklu, może być powszechna lub dostępna tylko nielicznym.
Autorka kreuje nowe światy, w których toczy się fabuła jej książek. Magiczne krainy, do których czytelnik może się przenieść, są fascynujące i niezwykłe. Każdy ze światów przedstawionych w książkach Trudi Canavan jest szczegółowo dopracowany. Są one pełne stworzonych przez autorkę zwierząt i roślin, których wykazy zamieszczane są w słowniczku na końcu powieści. Choć światy kreowane przez pisarkę pełne są magii, to niepozbawione są ograniczeń realnego świata. Magowie, tak jak zwykli śmiertelnicy, muszą zmagać się z codziennymi problemami, których nie rozwiąże magiczne zaklęcie czy eliksir. Rzeczywistość książek autorki z reguły pozbawiona jest wielkich osiągnięć technologicznych (wyjątkiem jest najnowsza książka, w której magia jest paliwem napędowym wszelkiej technologii), co nawiązywać ma do realiów średniowiecza.
Elementy łączącym wszystkie powieści autorki jest ich wielowątkowość. Dziejące się w każdej książce wydarzenia poznajemy z perspektywy kilku bohaterów. Bohaterowie powieści Trudi Canavan są z reguły jednowymiarowi (wyraźnie dobrzy bądź źli), zatem czytelnik poznając ich wie, co o nich sądzić. Jednak brak pogłębionej psychologii bohaterów sprawia, że w powieściach pisarki nieoczekiwane zwroty akcji należą do rzadkości. W dużej mierze głównymi bohaterami książek autorki są kobiety silne, odważne i zdeterminowane.
Twórczość Trudi Canavan zaliczana jest do tzw. "kobiecej fantasy." Pojęcie to pojawiło się po odniesionym w latach 60. i 70. XX wieku dużym sukcesie pisarek "fantasy" (Ursuli K. Le Guin, Andrei Norton czy Anne McCaffrey). Wyróżnikami "kobiecego fantasy" mają być: postaci kobiece jako główni bohaterowie, wolniejsza akcja i skupienie się na przeżyciach emocjonalnych bohaterów oraz silniej akcentowana seksualność i perypetie miłosne.
Inspiracje Trudi Canavan czerpie z otaczającego ją świata, radia, prasy, telewizji, przeczytanych książek, rozmów ze znajomymi i przyjaciółmi. Wśród pisarzy, z których twórczości korzysta, autorka wymienia m.in.: J.R.R. Tolkiena i stworzoną przez niego trylogię "Władca Pierścieni," Ursulę Kroeber Le Guin, Louise’a Coopera, Raymonda Feista i Tanith Lee. Na J.R.R. Tolkienie wzorowała się tworząc swoje światy, jednak w przeciwieństwie do niego postanowiła nie tworzyć odrębnego języka dla swoich postaci, gdyż trwałoby to zbyt długo. Jak zauważa sama autorka "żadna historia nie jest oryginalna. Każdy jest pod wpływem tego, co przeczytał, zobaczył czy napisał".
Opowiadania.
W 2010 roku ukazał się zbiór opowiadań pisarki – "Szepty dzieci mgły i inne opowiadania". Zawiera on także niepublikowane wcześniej opowiadanie – "Markietanka".

</doc>
<doc id="1350857" url="https://pl.wikipedia.org/wiki?curid=1350857" title="Step pustynny">
Step pustynny

Step pustynny – jest to pozbawiona krzewów i większości roślin pół-równina, pokryta piaskiem, podobnym do pustynnego. W przeciwieństwie do pustyni, wysokości względne są tam bardzo małe.

</doc>
<doc id="1350859" url="https://pl.wikipedia.org/wiki?curid=1350859" title="Międzynarodowy Rok Astronomii">
Międzynarodowy Rok Astronomii



</doc>
<doc id="1350860" url="https://pl.wikipedia.org/wiki?curid=1350860" title="Luís Eduardo Schmidt">
Luís Eduardo Schmidt

Edú, właśc. Luís Eduardo Schmidt (ur. 10 stycznia 1979 w Jaú) – piłkarz brazylijski grający na pozycji bocznego pomocnika lub napastnika.
Kariera klubowa.
Pierwszym klubem Edú w karierze był zespół São Paulo FC z São Paulo. W jednym z okręgów aglomeracji tego miasta młody Luís przyszedł na świat. W 1998 roku został członkiem pierwszego składu São Paulo FC i wtedy też zadebiutował w rozgrykwach ligi brazylijskiej. W klubie tym był jednak tylko rezerwowym i przez trzy sezony rozegrał zaledwie 9 spotkań w lidze. W 1998 i 2000 roku został mistrzem stanu São Paulo.
Latem 2000 Edú wyjechał do Hiszpanii i został zawodnikiem Celty Vigo. 22 października zadebiutował w Primera División w przegranym 1:3 wyjazdowym spotkaniu z Realem Oviedo. W Celcie grał na ogół w pierwszym składzie, a w swoim pierwszym sezonie zdobył 3 gole i zajął 6. miejsce w La Liga. Z sezonu na sezon spisywał się z Celtą coraz lepiej. W 2001/2002 zaliczył 9 trafień, wystąpił w rozgrywkach Pucharu UEFA i zakończył sezon na 5. miejscu w tabeli. Z kolei w sezonie 2002/2003 z 12 golami był najlepszym strzelcem klubu z Galicji, który zajął wysokie 4. miejsce w lidze. Latem 2003 awansował z Celtą do fazy grupowej Ligi Mistrzów, jednak zespół z Vigo w lidze był przedostatni i spadł do Segunda División.
W lipcu 2004 roku Edú został sprzedany za 5,5 miliona euro do innego klubu Primera División, Realu Betis z Sewilli. W nowym zespole swój pierwszy mecz rozegrał 12 września, a Betis przegrał w nim 1:4 z Espanyolem (zdobył jedynego gola dla Betisu w tym spotkaniu). W całym sezonie 2004/2005 zaliczył 11 trafień i był najlepszym strzelcem zespołu obok rodaka i partnera z ataku Ricardo Oliveiry. W La Liga Betis był czwarty, a Edú w sezonie 2005/2006 wystąpił w fazie grupowej Ligi Mistrzów oraz w Pucharze UEFA. W lidze zdobył tylko 3 gole, a rok później - 8 i dwukrotnie pomógł Realowi w utrzymaniu w lidze. W sezonie 2007/2008 znów zdobył najwięcej bramek w drużynie - 12, o cztery więcej niż partner z ataku Argentyńczyk Mariano Pavone.
W 2009 Edú wrócił do Brazylii, gdzie podpisał kontrakt z klubem SC Internacional z miasta Porto Alegre. Z Internacionalem wygrał rozgrywki Copa Libertadores 2011. Od czerwca do września 2011 Edú był zawodnikiem drugoligowej Vitórii Salvador. Obecnie pozostaje bez klubu.
Kariera reprezentacyjna.
W reprezentacji Brazylii Edú zadebiutował 23 lutego 2000 roku w wygranym 7:0 towarzyskim meczu z Tajlandią. Był to jego jedyny mecz w kadrze narodowej "Canarinhos".

</doc>
<doc id="1350861" url="https://pl.wikipedia.org/wiki?curid=1350861" title="Mokoma">
Mokoma

Mokoma – fiński zespół muzyczny, wykonujący muzykę metalową, założony w 1996 roku w Lappeenrancie. W początkowym okresie działalności grupy jej muzyka posiadała cechy rocka i grunge'u, natomiast w późniejszych czasach zaczęła nawiązywać do trashmetalowych i deathmetalowych tradycji późnych lat 80. i wczesnych lat 90. XX wieku. Znajdują się w niej ponadto odniesienia do tradycyjnej fińskiej melancholii. Teksty utworów są tworzone w języku fińskim, a ich autorem jest wokalista i założyciel zespołu Marko Annala, obecnie uważany za jednego z najlepszych fińskich twórców liryki.
Historia.
Zespół Mokoma został założony w 1996 roku w Lappeenrancie z inicjatywy wokalisty Marko Annali. Nazwa zespołu pochodzi od użytego niegdyś przez pochodzącą z Karelii babcię byłej dziewczyny Annali stwierdzenia "Voi siuta mokomaa", oznaczającego w swobodnym tłumaczeniu: „O Boże, ty i twoje sztuczki”. Samo słowo "Mokoma" jest przy tym łagodniejszym odpowiednikiem polskich słów „przeklęty” lub „feralny”. Powstanie grupy przypadło na okres rozkwitu fińskiej sceny metalowej, przejawiającego się w popularności zespołów śpiewających w języku fińskim (dotychczas jedynym językiem używanym w muzyce metalowej był język angielski). 
W 1997 roku Annala rozpoczął kompletowanie składu grupy, w której wtedy oprócz niego znaleźli się: basista Heikki Kärkkäinen, klawiszowiec Roope Laasonen i gitarzysta Kuisma Aalto. Rok później zespół zasilili perkusista Janne Hynynen oraz drugi gitarzysta Tuomo Saikkonen. W 1999 roku zespół już bez Roope Laasonena i z Raikko Törönenenem jako perkusistą wydał nakładem wytwórni EMI swój debiutancki album studyjny, zatytułowany "Valu". Dwa lata później doszło do kolejnej roszady w składzie grupy, kiedy to Raikko Törönena zastąpił Janne Hyrkäs. Z tym perkusistą Mokoma 27 sierpnia 2001 roku również nakładem EMI wydała drugi album studyjny, noszący tytuł "Mokoman 120 päivää". Zarówno ten album, jak i poprzedni cechowało brzmienie bliskie grunge'owi z wpływami rocka z rzadko pojawiającymi się metalowymi elementami. Sprzedawały się one słabo, a kiedy członkowie grupy przedstawili EMI pomysł wydania albumu z utworami utrzymanymi w stylistyce thrashmetalowej i śpiewanymi w języku fińskim, to wytwórnia ta zerwała z nimi współpracę.
W związku z niemożnością znalezienia przez zespół innej wytwórni, gotowej zrealizować jego wizję muzyczną, członkowie Mokomy postanowili założyć własną, Sakara Records i wydać nowy album samodzielnie. Ten, zatytułowany "Kurimus" ukazał się 28 kwietnia 2003 roku i sprzedał się w wielu tysiącach egzemplarzy. Został również okrzyknięty przez słuchaczy i media branżowe przejawem świeżego powietrza na fińskiej scenie metalowej. W okresie od kwietnia do listopada 2003 roku trwała promująca album trasa koncertowa Mokomy, ciesząca się dużym zainteresowaniem wśród fanów. Nieco wcześniej, 10 października grupa wydała pierwszy minialbum, zatytułowany "Punainen kukko". W następnym roku skład zespołu poprzez przyjście basisty Santtu Hämäläinenena na miejsce Heikkiego Kärkkäinena uległ trwającemu do dziś ustabilizowaniu. 12 marca 2004 roku ukazał się natomiast czwarty album studyjny grupy, noszący tytuł "Tämän maailman ruhtinaan hovi". Szybko trafił on na 2. miejsce fińskiej listy przebojów i sprzedał się w blisko 10 tysiącach egzemplarzy. Pochodzący z niego utwór „Uni saa tulla” stał się hitem stacji radiowych, co spowodowało poszerzenie spektrum odbiorców Mokomy. Zespół za album otrzymał ponadto nominację do nagrody Emma-gaala w kategorii „Best Hard Rock/Metal album”.
8 grudnia 2004 roku ukazał się także album wideo zespołu, zatytułowany "Mokoma DVD" - wydawnictwo to niemalże natychmiast po trafieniu do sprzedaży osiągnęło 1. miejsce na fińskiej liście przebojów. Ostatecznie album sprzedał się w ponad 5 tysiącach egzemplarzy i zdobył status złotej płyty. Zdobycie przez album wideo tego statusu jest rzadkością w Finlandii, w latach 2005-2006 było udziałem tylko sześciu artystów, w tym zespołów HIM i Nightwish.
W 2005 roku Mokoma nie wydała żadnego nowego albumu, a mimo to jej ówczesna trasa koncertowa po klubach muzycznych i prawie wszystkich letnich festiwalach w Finlandii cieszyła się ogromnym zainteresowaniem. 8 lutego następnego roku został wydany kolejny album studyjny zespołu, zatytułowany "Kuoleman laulukunnaat". Album ten szybko osiągnął 1. miejsce na fińskiej liście przebojów, a podczas pierwszego tygodnia po wydaniu był co piątym albumem sprzedawanym w Finlandii. Przyniósł również zespołowi pierwszy w karierze status złotej płyty dla albumu studyjnego. Był on najcięższym brzmieniowo dokonaniem w dotychczasowej działalności zespołu, zawierał w sobie wpływy death metalu i grindcore'u, a także przywodził na myśl w warstwie muzycznej twórczość takich zespołów, jak Meshuggah, Cannibal Corpse, Sepultura i Deicide. 18 października 2006 roku grupa wydała z kolei minialbum o tytule "Viides vuodenaika", zawierający utwory usunięte z "Kuoleman laulukunnaat". Niedługo później trafił on na 1. miejsce fińskiej listy przebojów.
2007 rok to czas wielu koncertów zespołu; miało wtedy również miejsce ukazanie się 28 lutego serii siedmiu, wydanych na CD splitów "Sakara Tour 2006", na których Mokoma zagrała z zespołami Rytmihäiriö i Stam1na, a także drugiego albumu wideo grupy, zatytułowanego "Sakara Tour 06" i również będącego splitem z tymi zespołami. Pod koniec roku, 28 listopada ukazał się szósty album studyjny Mokomy, noszący tytuł "Luihin ja ytimiin". Od poprzednich albumów Mokomy odróżniała go obecność gitary akustycznej, na której grał Santtu Hämäläinen pod koniec utworu „Ammu, hautaa ja vaikene”. Dodatkowo na albumie gościnnie wystąpił Jouni Hynynen z zespołu Kotiteollisuus, grając partie gitarowe w utworze „Marras”. 26 lipca 2008 roku Mokoma wystąpiła na Kuopio Rockcock w Kuopio, jednym z największych fińskich
festiwali rockowych.
Pod koniec 2009 roku, obfitującego w koncerty w klubach oraz na letnich festiwalach zespół rozpoczął nagrywanie swego siódmego albumu studyjnego. Ten, zatytułowany "Sydänjuuret" ukazał się 24 marca 2010 roku. Tematyka tekstów utworów na nim zawartych koncentruje się na Finlandii, istocie fińskości oraz znaczeniu korzeni dla ich autora. 1 września tego roku ukazał się z kolei minialbum, zatytułowany "Juurta jaksain", na którym grupa umieściła utwory niepasujące jej zdaniem do albumu "Sydänjuuret". Wydawnictwo w niedługim czasie osiągnęło szczyt fińskiej listy przebojów.

</doc>
<doc id="1350867" url="https://pl.wikipedia.org/wiki?curid=1350867" title="Luis Eduardo Schmidt">
Luis Eduardo Schmidt



</doc>
<doc id="1350871" url="https://pl.wikipedia.org/wiki?curid=1350871" title="Enklityka">
Enklityka

Enklityka (z gr. "enklínein" – oprzeć) – wyraz nieposiadający własnego akcentu, lecz tworzący całość akcentową z wyrazem poprzedzającym.
W języku polskim enklitykami są:
W języku serbsko-chorwackim enklitykami nazywa się krótkie formy czasowników „biti” "być" i „htjeti” "chcieć" oraz takież formy zaimków osobowych w przypadkach innych niż mianownik (np. enklityką od słowa „mene” "mnie" jest słowo „me”). Użyciem serbsko-chorwackich enklityk rządzą odpowiednie zasady (krótka forma wyrazu nie może być na przykład pierwszym słowem w zdaniu).

</doc>
<doc id="1350873" url="https://pl.wikipedia.org/wiki?curid=1350873" title="Qufu">
Qufu

Qufu (chiń.: 曲阜, pinyin: "Qūfù") – miasto na prawach powiatu we wschodnich Chinach, w prowincji Szantung, w prefekturze miejskiej Jining. W 1999 roku liczba mieszkańców miasta wynosiła 627 832.
Miasto jest legendarnym miejscem urodzenia Konfucjusza. W Okresie Wiosen i Jesieni było stolicą państwa Lu. Zachowane tu zabytki – Świątynia i Las Konfucjusza oraz Rezydencja Rodu Kong – zostały w 1994 roku wpisane na listę światowego dziedzictwa UNESCO.
Świątynia Konfucjusza.
Świątynia Konfucjusza ("Kong Miao", 孔庙) powstała pierwotnie jako skromny pawilon pamięci, jednak – głównie w czasach dynastii Ming i Qing – rozbudowano ją w kompleks rozmiarów jednej piątej centrum miasta. 
Centralną budowlą kompleksu jest tzw. Pawilon Dacheng, ostatnio przebudowany w 1724 roku. Wzniesiono go z kamienia specjalnie importowanego z gór Xishan, a rzeźbione kolumny wspierają dach pokryty szkliwionymi, żółtymi dachówkami. Dawniej odprawiano tu rytuały w dzień urodzin Konfucjusza. Wykonywano tu wówczas taniec na cześć wielkiego mędrca przy akompaniamencie bębnów i przy śpiewach w świetle pochodni. W miejscowym muzeum wystawiono instrumenty muzyczne, wykorzystawane podczas tej uroczystości.
Przy północnym krańcu świątyni stoi pawilon Shengji Dian. Znajdują się tu pochodzące z końca XVI wieku rzeźbione kamienie ze scenami z życia Konfucjusza. Są one kopiami jeszcze starszych tablic.
Na terenie kompleksu świątynnego znajduje się ponadto przeszło tysiąc stel z inskrypcjami z okresu od dynastii Han, aż po dynastię Qing.
Rezydencja rodu Kong.
Rezydencja Konfucjusza ("Kong Fu", 孔府) została wzniesiona w XVI wieku i była później kilkakrotnie rozbudowywana. Składa się na nią labirynt sal i pawilonów. Jest to najbardziej okazała siedziba magnacka w Chinach, należąca niegdyś do potomków wielkiego mędrca. Z wizytą przyjeżdżali tu często nawet sami cesarze. Właśnie dzięki ochronie cesarskiego dworu przetrwały tu stare meble, ceramika i rękodzieła, z których niektóre wystawiono w gablotach.
Na wschód od głównej bramy rezydencji wznosi się, tzw. "Wieża Schronienia", gdzie członkowie rodu Kong mogli się ukrywać w czasie powstań chłopskich. W skład kompleksu wchodzą ponadto gabinety, pokoje gościnne, biblioteki, małe świątynie i apartamenty dla osób z bocznych gałęzi rodu. Rezydencja zamieszkana była aż do 1948 roku, kiedy to ostatni z żyjących tu potomków Konfucjusza Kong Decheng uciekł na Tajwan.
Las Konfucjański.
Las Konfucjański ("Kong Lin", 孔林) zwany też Cmentarzem Konfucjusza, położony w odległości około 2 km na północ od rezydencji, jest największym sztucznym parkiem i najlepiej zachowanym starym cmentarzem w Chinach. Jego powierzchnia wynosi 200 ha, a otaczający go mur ma długość ok. 10 km. Pochowano tu zarówno samego Konfucjusza, jak i jego potomków (prawo do pochowania w tym miejscu przysługuje członkom rodu Kong do dzisiaj). Sam grób wielkiego mistrza jest prostym ogrodzonym kopcem porośniętym trawą, przed którym stoi stela z okresu dynastii Ming. Prowadzi do niego droga, wzdłuż której ustawiono kamienne posągi panter, gryfów i nienaturalnej wielkości strażników. Na całym obszarze parku znajdują się ponadto liczne świątynie i pawilony, a także rzeźby, zdobione tablice i kamienie nagrobne.
Mauzoleum Shaohao.
Mauzoleum Shaohao ("Shaohao Ling", 少昊陵) znajduje się około 4 km na północny wschód od Qufu. Jest to grobowiec w kształcie piramidy, w którym pochowany miałby być Shaohao – jeden z pięciu legendarnych cesarzy, rządzących Chinami 4 tysiące lat temu. Grobowiec wykonany jest z kamiennych bloków, a jego wysokość wynosi 6 metrów. Na szczycie znajduje się mała świątynia. Według niektórych historyków grobowiec stoi na miejscu antycznej stolicy Shaohao, ale nie ma na to dowodów.

</doc>
<doc id="1350877" url="https://pl.wikipedia.org/wiki?curid=1350877" title="KM Kołobrzeg">
KM Kołobrzeg



</doc>
<doc id="1350879" url="https://pl.wikipedia.org/wiki?curid=1350879" title="Broń pancerna">
Broń pancerna



</doc>
<doc id="1350880" url="https://pl.wikipedia.org/wiki?curid=1350880" title="Moritz Haubold von Schönberg">
Moritz Haubold von Schönberg

Moritz Haubold Freiherr von Schönberg (ur. 22 września 1770 w Geußnitz; zm. 18 kwietnia 1860 w Groß Krauschen) – pruski polityk, nadprezydent prowincji śląskiej i pomorskiej.
Życiorys.
Urodził się w 1770 roku w Geußnitz na terenie dzisiejszego landu Saksonia-Anhalt jako syn Carla Haubolda von Schönberga auf Geußnitz. Pochodził ze starej pruskiej rodziny szlacheckiej Schönbergów. W latach 1816-1822 pełnił funkcję pierwszego prezydenta rejencji merseburskiej położonej w prowincja saskiej. Następnie w latach 1824-1825 sprawował urząd nadprezydenta prowincji śląskiej we Wrocławiu, potem został przeniesiony do pruskiego ministerstwa spraw zagranicznych, gdzie został drugim jego dyrektorem. W 1831 roku objął urząd nadprezydenta prowincji pomorskiej w Szczecinie, który pełnił do 1835 roku.
21 grudnia 1807 roku ożenił się z hrabiną Luise zu Stolberg-Wernigerode, z którą miał jedną córkę Augustę (1808–1864), wydaną za mąż w 1828 roku za hrabiego Magnusa von Schlieffena. Jego wujkiem był Alfred Graf von Schlieffen.
Zmarł w 1860 roku w Groß Krauschen (Kruszynie), koło Bolesławca.

</doc>
<doc id="1350881" url="https://pl.wikipedia.org/wiki?curid=1350881" title="Gwarek (tygodnik)">
Gwarek (tygodnik)

Gwarek ("Gwarek Śląski") – tygodnik powiatów tarnogórskiego, lublinieckiego oraz Piekar Śląskich, wydawany od 1957 roku. Ukazuje się co tydzień we wtorki.
Redakcja tygodnika „Gwarek” znajduje się w Tarnowskich Górach przy ul. Bytomskiej 3.
W 2013 roku „Gwarek” uplasował się na 44. miejscu w zestawieniu 64 najczęściej kupowanych tygodników w Polsce (6361 sprzedanych egzemplarzy). Natomiast według danych z października 2015 sprzedaż „Gwarka” wyniosła 6486 egzemplarzy, co dało tygodnikowi 36. miejsce na 54 objęte badaniem.

</doc>
<doc id="1350882" url="https://pl.wikipedia.org/wiki?curid=1350882" title="Sztorm (film 1996)">
Sztorm (film 1996)

Sztorm (oryg. "White Squall") – amerykańsko-brytyjski film przygodowy z 1996 roku.

</doc>
<doc id="1350884" url="https://pl.wikipedia.org/wiki?curid=1350884" title="Tomas Klinka">
Tomas Klinka



</doc>
<doc id="1350885" url="https://pl.wikipedia.org/wiki?curid=1350885" title="Andrzej Ostrowski (komentator)">
Andrzej Ostrowski (komentator)

Andrzej Ostrowski (ur. 4 stycznia 1949 w Kłodzku) – doktor nauk humanistycznych, dziennikarz, medioznawca, sprawozdawca i komentator sportowy, adiunkt w Instytucie Dziennikarstwa i Komunikacji Społecznej Dolnośląskiej Szkoły Wyższej, gdzie jest kierownikiem Zakładu Dziennikarstwa i PR.
Życiorys.
Urodzony we Wrocławiu, uczęszczał tu do szkoły podstawowej, następnie do V Liceum Ogólnokształcącego. 
Od najmłodszych lat interesował się sportem, grał w drużynie juniorów WKS "Śląsk" Wrocław. 
Jest absolwentem filologii polskiej Uniwersytetu Wrocławskiego. Zaraz po studiach zaczął pracować w prasie, a trzy lata później w Polskim Radiu Wrocław oraz w Telewizji Polskiej. 
Był redaktorem naczelnym miesięcznika piłkarskiego "Super Gol" oraz komentatorem na kilku Igrzyskach Olimpijskich oraz Mistrzostwach Świata w piłce nożnej. 
Działacz sportowy w kilku organizacjach pozarządowych, radny miasta Wrocław w I kadencji.
Od 2000 zajmuje się pracą naukową. Zajęcia jakie prowadzi to między innymi: encyklopedia sportu, sportowe warsztaty prasowe, warsztaty radiowe, historia sportu w mediach, język dziennikarstwa sportowego, dramaturgia transmisji sportowych.
W 2013 odznaczony Złotym Krzyżem Zasługi.

</doc>
<doc id="1350890" url="https://pl.wikipedia.org/wiki?curid=1350890" title="Menda">
Menda



</doc>
<doc id="1350892" url="https://pl.wikipedia.org/wiki?curid=1350892" title="Nova Varosz">
Nova Varosz



</doc>
<doc id="1350894" url="https://pl.wikipedia.org/wiki?curid=1350894" title="Koberbrunn">
Koberbrunn

Koberbrunn – wieś w dawnym powiecie szprotawskim, wysiedlona na początku XX wieku z powodu tworzenia poligonu wojskowego. Do 1992 znajdowała się na terenie sowieckiego poligonu wojskowego. Obecnie obszar po nieistniejącej wsi wchodzi w skład powiatu bolesławieckiego i leży w granicach poligonu Żagań-Świętoszów. 
Pierwotnie była to prawdopodobnie gospoda, a następnie osada na prawach gminy, założona w 1745 roku przy lokalnym trakcie komunikacyjnym i jednocześnie na południowej granicy księstwa głogowskiego.
Dzieje wsi po raz pierwszy opisał niemiecki nauczyciel Otto Philler z Małomic, bazując głównie na relacji ostatniego miejscowego nauczyciela Gustava Frenzel. Wieś jest naniesiona w pracach kartograficznych rysownika Friedricha Bernharda Wernera, figuruje również na mapie kartografa Matthaeusa Schubartha z 1736 roku. 

</doc>
<doc id="1350897" url="https://pl.wikipedia.org/wiki?curid=1350897" title="Agathomachos-Wyjaśnicki">
Agathomachos-Wyjaśnicki



</doc>
<doc id="1350898" url="https://pl.wikipedia.org/wiki?curid=1350898" title="Samuel Hoare">
Samuel Hoare

Samuel John Gurney Hoare, 1. wicehrabia Templewood GCSI, GBE, CMG (ur. 24 lutego 1880, zm. 7 maja 1959) – brytyjski polityk, członek Partii Konserwatywnej, minister w rządach Andrew Bonar Lawa, Stanleya Baldwina, Ramsaya MacDonalda i Neville’a Chamberlaina.
Wykształcenie odebrał w Harrow School oraz w New College na Uniwersytecie Oksfordzkim. W 1910 r. został wybrany do Izby Gmin jako reprezentant okręgu Chelsea. Podczas I wojny światowej zaciągnął się do armii. Po powrocie do parlamentu należał do grona krytyków koalicyjnego rządu Lloyda George’a i głosował za upadkiem rządu w 1922 r.
W nowym gabinecie Bonar Lawa, Hoare został ministrem lotnictwa. Sprawował ten urząd do 1929 r., z krótką przerwą w roku 1924. Kiedy konserwatyści przystąpili w 1931 r. do rządu narodowego, Hoare został ministrem ds. Indii. Na tym stanowisku doprowadził w 1935 r. do uchwalenia Government of India Act. W 1935 r. został ministrem spraw zagranicznych. Na tym stanowisku, razem z francuskim ministrem spraw zagranicznych Pierre'em Lavalem, wyraził nieformalną zgodę na agresję Włoch na Abisynię. Z tego powodu musiał zrezygnować ze stanowiska.
Hoare przez rok pozostawał poza gabinetem. Dopiero w 1936 r. został pierwszym lordem Admiralicji (cywilnym zwierzchnikiem marynarki, do 1937). W latach 1937-1939 był ministrem spraw wewnętrznych i brał udział w organizowaniu "Kindertransport" – wywiezienia żydowskich dzieci z hitlerowskich Niemiec i okupowanych przez nich krajów. W 1939 r. został Lordem Tajnej Pieczęci, a od kwietnia do maja 1940 r. był ministrem lotnictwa.
Kiedy premierem został w maju 1940 r. Winston Churchill, Hoare utracił gabinetowe stanowiska. W latach 1940-1944 był brytyjskim ambasadorem w Hiszpanii. Po powrocie do Wielkiej Brytanii otrzymał tytuł 1. wicehrabiego Templewood i zasiadł w Izbie Lordów. Tytuł ten wygasł wraz z jego śmiercią w 1959 r.

</doc>
<doc id="1350899" url="https://pl.wikipedia.org/wiki?curid=1350899" title="Wicehrabia Templewood">
Wicehrabia Templewood



</doc>
<doc id="1350900" url="https://pl.wikipedia.org/wiki?curid=1350900" title="Martin Torker">
Martin Torker

Martin Torker (ur. 16 czerwca 1976) – austriacki strongman.
 w roku 2006.
Wymiary:

</doc>
<doc id="1350907" url="https://pl.wikipedia.org/wiki?curid=1350907" title="Zgromadzenie Służebnic Najświętszego Serca Jezusowego">
Zgromadzenie Służebnic Najświętszego Serca Jezusowego

Zgromadzenie Służebnic Najświętszego Serca Jezusowego – katolickie zgromadzenie żeńskie, potocznie nazywane sercankami. 
Historia.
W 1891 roku z inicjatywy ks. Józefa Sebastiana Palczara profesora Uniwersytetu Jagiellońskiego, w Krakowie powstało "Bractwo Najświętszej Maryi Panny Królowej Korony Polskiej". Zadanie Bractwa polegało na dążeniu do poprawy sytuacji materialnej i podniesienia religijno-moralnego poziomu wiejskich dziewcząt przybywających w poszukiwaniu pracy jako służące i robotnice. Bractwo założyło przytulisko dla tymczasowo nie mających pracy. Wkrótce utworzono zarząd nad Bractwem, którego ochmistrzynią została s. Klara Ludwika Szczęsna.
W grudniu 1893 roku ks. Józef Sebastian Pelczar, podjął decyzję o przekształceniu Bractwa w zgromadzenie zakonne o rozszerzonym zakresem działania. 10 lutego 1894 roku ks. Józef Sebastian Pelczar przedstawił kardynałowi Albinowi Dunajewskiemu tymczasowe ustawy, oparte na regule Trzeciego Zakonu św. Franciszka, wraz z petycją kandydatek, o pozwolenie na prowadzenie życia wspólnego, noszenie habitu oraz składania ślubów prostych, rocznych, po odbyciu nowicjatu. 27 marca 1894 roku kardynał Albin Dunajewski wydał dekret o utworzeniu "Zgromadzenia Służebnic Najświętszego Serca Jezusowego", mających pracować nad stanem moralnym i materialnym służących i robotnic, oraz pielęgnowania chorych po domach.
15 kwietnia 1894 roku zostało założone zgromadzenie zakonne, a współzałożycielką i pierwszą przełożoną generalną została s. Klara Ludwika Szczęsna. 16 listopada 1908 roku o. Domini Reuter, generał Franciszkanów wydał dekret afiliacji do III Zakonu św. Franciszka. 15 lutego 1909 roku Kongregacja dla Zakonników wydała dekret pochwalny, 19 marca 1912 roku zatwierdziła Zgromadzenie i jego Konstytucje na siedem lat. 30 stycznia 1923 roku Stolica Apostolska zaaprobowała Konstytucje Zgromadzenia na czas nie ograniczony.
W skutek wielkiej liczby powołań dom przy ul. św. Krzyża, nie mógł pomieścić zgłaszających się kandydatek i wynajmowano pokoje u ludzi świeckich. Księżna Wanda Jabłonowska podarowała grunt przy ul. Garncarskiej, pod budowę domu zakonnego, który w lipcu 1896 roku został poświęcony. W 1900 roku z ofiarności Zofii Włodkowiczowej, zbudowano Kościół Najświętszego Serca Pana Jezusa. W 1895 roku pierwsze sercanki wyjechały do Lwowa, a w 1896 roku następnym roku następna grupa wyjechała do Zakopanego. W początkowym okresie istnienia zgromadzenia Sercanki pracowały w całej Galicji, zajmując się działalnością dydaktyczno-wychowawczą i charytatywną, oraz prowadziły schroniska dla dziewcząt pracujących, ochronki, sierocińce, szkoły, pracowały w szpitalach i zakładach opieki społecznej.
Domy zakonne.
Ponadto zgromadzenie posiada wiceprowincję boliwijską, delegaturę na Ukrainie, placówki misyjne w Libii i na Jamajce, a także domy we Włoszech. Dom Generalny znajduje się w Krakowie. Obecnie domy sercanek są usytuowane także w Ameryce Północnej (USA, Jamajka) i Ameryce Południowej (Boliwia, Argentyna).
Domy zakonne w Polsce – Kraków (8), Częstochowa (2), Rzeszów (4), Biecz, Bobrowniki Wielkie, Kamesznica, Korczyna (2), Jaśliska, Radomsko, Lipsko, Lublin, Łask, Łódź (2), Pińczów, Przemyśl (2), Puck, Słomniki, Słupca, Warka, Warszawa (2), Włocławek, Włoszczowa (2), Zakopane, Zalesie Górne (2).

</doc>
<doc id="1350910" url="https://pl.wikipedia.org/wiki?curid=1350910" title="GreenJolly">
GreenJolly



</doc>
<doc id="1350912" url="https://pl.wikipedia.org/wiki?curid=1350912" title="Okręg wyborczy Chelsea">
Okręg wyborczy Chelsea

Okręg wyborczy Chelsea powstał w 1868 r. i wysyłał do brytyjskiej Izby Gmin dwóch, a od 1885 r. jednego deputowanego. Okręg obejmował londyńską dzielnicę Chelsea. Został zlikwidowany w 1997 r.

</doc>
<doc id="1350915" url="https://pl.wikipedia.org/wiki?curid=1350915" title="Zatonięcie lugrotrawlera Cyranka">
Zatonięcie lugrotrawlera Cyranka

Zatonięcie lugrotrawlera „Cyranka” – katastrofa morska polegająca na zatonięciu polskiego statku rybackiego M/T „Cyranka” 4 października 1956. Był to jeden lugrotrawlerów świnoujskiego przedsiębiorstwa PPDiUR „Odra” – serii tzw. „ptaszków” (typu B 11), zbudowanych w Stoczni Północnej w Gdańsku.
Katastrofa.
Do katastrofy doszło późnym popołudniem 4 października 1956 roku na łowisku Dogger Bank na Morzu Północnym, w trakcie sztormu. W wyniku nieprawidłowo przeprowadzonego manewru z rozkazu szypra, Mariana Snopka, a także słabej stateczności, o godzinie 16:40 jednostka przewróciła się i zaczęła tonąć. 
Sześciu marynarzy uratowały dwie jednostki: polski lugrotrawler „Mysikrólik” pięciu i włoski statek „Italian Victoria” jednego. „Mysikrólik”, będący jednostką podobnego typu B 17, znajdował się czterysta metrów od miejsca wypadku i mógł dotrzeć na miejsce w ciągu pięciu minut, jednak akcja ratunkowa opóźniła się o około 41 minut z powodu wybuchu paniki na pokładzie jednostki. „Mysikrólik” uratował sternika Jana Styna, który po zatonięciu jednostki utrzymał się na powierzchni na kole ratunkowym, rybaków Władysława Bańkowskiego, Jana Gracę i Kazimierza Stabulewicza, którzy wydostali się na przewrócony statek, a potem dotarli do zerwanej z niego tratwy ratunkowej oraz piątego, odbywającego pierwszy w życiu rejs młodszego rybaka Mariana Uszkura, który po katastrofie znalazł się wewnątrz wywróconego do góry dnem trawlera. Po kilkudziesięciu minutach wewnątrz wywróconego statku dostrzegł luk, zdołał zanurkować i wypłynąć na powierzchnię, po czym podjął go „Mysikrólik”. Z 12 ludzi, którzy zginęli, jeden pozostał wewnątrz wywróconego statku, trzech utonęło od razu, a wszystkich pozostałych widziano na powierzchni. Spóźniona akcja ratunkowa sprawiła, że fale rozrzuciły ich w różnych kierunkach i tylko jednego z nich, Teodora Pałyzgę uratował statek „Italian Victoria”. „Cyranka” zatonęła przed północą, kilka godzin po przewróceniu się, zanim zdążyły podejść do niej holowniki ze sprzętem umożliwiającym wydobycie ostatniego członka załogi, który przez długi czas uderzeniami w kadłub dawał znaki życia.
W wyniku katastrofy zginęło 12 członków załogi:
Przyczyny katastrofy.
Jak czytamy w raporcie komisji Instytutu Morskiego: "„Główną przyczyną wywrócenia się statku podczas sztormu przy nieprawidłowo wykonanym manewrze była najprawdopodobniej mała stateczność lugrotrawlera. Jak wykazały prace Komisji, prototyp statku produkowany przez Stocznię Północną w Gdańsku od 1951 r. ani też prototyp przebudowanego nieco w 1953 r. lugrotrawlera – nie zostały poddane właściwym przeróbkom eksploatacyjnym.”" Izba Morska wykryła bardzo liczne wady w budowie statków typu „Cyranka” i „Czubatka” wynikające z błędnego zaprojektowania i budowy oraz niezgodnej z zasadami bezpieczeństwa przebudowy, której dokonano, gdy statki (przeznaczone pierwotnie na Bałtyk) skierowano na Morze Północne i zwiększono im w związku z tym załogi. Katastrofy i ujawnione zaniedbania spowodowały m.in. odwołanie wiceministra żeglugi i dyrektora Centralnego Zarządu Rybołówstwa Morskiego oraz stopniowe wycofywanie statków z eksploatacji.

</doc>
<doc id="1350920" url="https://pl.wikipedia.org/wiki?curid=1350920" title="Muli Katzurin">
Muli Katzurin

Muli Katzurin (ur. 30 listopada 1954) – izraelski trener koszykarski, w latach 2008/2009 selekcjoner reprezentacji Polski w koszykówce mężczyzn. W polskiej koszykówce pojawił się po raz pierwszy w sierpniu 1999, podejmując obowiązki szkoleniowca Zepter Śląska Wrocław, z którym w sezonie 1999/2000 wywalczył tytuł mistrza kraju.
Przed objęciem funkcji selekcjonera polskiej kadry narodowej Katzurin był już wcześniej dwukrotnie kandydatem na to stanowisko – w 2003 przegrał z Andrzejem Kowalczykiem, zaś w 2006 ze Słoweńcem Andrejem Urlepem (w miejsce którego otrzymał później tę posadę).

</doc>
<doc id="1350921" url="https://pl.wikipedia.org/wiki?curid=1350921" title="Threshold HouseBoys Choir">
Threshold HouseBoys Choir



</doc>
<doc id="1350923" url="https://pl.wikipedia.org/wiki?curid=1350923" title="Ram Mohan Roy">
Ram Mohan Roy

Rammohan Ray (także Rammohan Roy, bengali রাজা রামমোহন রায় Radźa Rammohon Raj, dewanagari राजा राममोहन राय, trl. Rājā Rāmmohan Rāy, ang. Ram Mohan Roy) (ur. 22 maja 1772 w Radhanagar w Bengalu, zm. 27 września 1833 w Stapleton, Bristol) – indyjski pisarz, publicysta, reformator społeczny i religijny, nazywany "Ojcem Indii nowożytnych" oraz "Ojcem renesansu bengalskiego". Twórca ruchu Brahmo Samadź ("Stowarzyszenie wyznawców Brahmana").
Pochodził z ortodoksyjnej rodziny bramińskiej. 
"Raj" to skrót od tytułu mongolskiego "Raya Rayan", który otrzymał jego pradziadek za służbę pod nawabem Bengalu.
Władał biegle arabskim, angielskim, perskim, sanskrytem, bengalskim, łaciną, greką i hebrajskim.
Dzięki intensywnym i długotrwałym studiom posiadł gruntowną wiedzę na temat islamu, chrześcijaństwa, zoroastryzmu i buddyzmu. Łącząc ją z wisznuizmem i śiwaizmem stworzył własny, oryginalny system religijno-filozoficzny. Zakładał on istnienie "jednego i tego samego, Wiecznego, Niezmierzonego i Nieosiągalnego Bytu". Wykluczał kult posągów oraz wizerunków bóstw. Postulował oczyszczenie hinduizmu ze wszelkich form politeizmu.
W 1828 lub 1829 roku w Kalkucie, Mohan Roy założył – opierając się na wspomnianych ideach – stowarzyszenie Brahma Samadź, które do dzisiaj odgrywa ważną rolę w życiu społecznym i religijnym Indii.
W swoich pismach przeciwstawiał się małżeństwom dzieci, sati, bałwochwalstwu. Krytykował również system kastowy, opowiadając się jednocześnie za edukacją kobiet.
Był pierwszym Indusem, który opublikował (w języku angielskim) swoje refleksje na temat Brytyjczyków i ich miejsca w indyjskim społeczeństwie, a także najprawdopodobniej pierwszym hindusem, który na określenie swojej religii użył angielskiego słowa "hinduism".
Jest również uznawany za założyciela prasy w języku bengalskim ("Samćar Darpan").
Jego osiągnięcia zostały docenione w Europie. W 1824 otrzymał honorowe członkostwo Francuskiego Towarzystwa Azjatyckiego.

</doc>
<doc id="1350925" url="https://pl.wikipedia.org/wiki?curid=1350925" title="Seven Years in Tibet">
Seven Years in Tibet



</doc>
<doc id="1350927" url="https://pl.wikipedia.org/wiki?curid=1350927" title="Savarin">
Savarin

Savarin - słodkie ciasto, rodzaj babki drożdżowej. 
Ciasto piecze się w karbowanej formie z kominkiem i nasyca słodkim syropem, z aromatem rumowym. Babka Savarin może być podawana na zimno i na ciepło. W przypadku podawania jej na zimno otwór babki wypełnia się bitą śmietaną i wiśniami, ugotowanymi w słodkim syropie. Savarin na ciepło podaje się z gorącym sosem owocowym (morelowym, porzeczkowym, truskawkowym), aromatyzowanym likierem. Otwór w tym przypadku wypełnia się owocami, ugotowanymi w syropie. We współczesnych cukierniach ciasto podstawowe przygotowuje się zazwyczaj dzień wcześniej, w następnym dniu jest ono wypełniane i przygotowywane do podania.
Nazwa ciasta pochodzi od jego twórcy - Anthelme Brillat-Savarine'a.

</doc>
<doc id="1350928" url="https://pl.wikipedia.org/wiki?curid=1350928" title="Twierdzenie Desargues’a">
Twierdzenie Desargues’a

Twierdzenie Desargues’a – jedno z pierwszych twierdzeń geometrii rzutowej, sformułowane i udowodnione w XVII wieku przez francuskiego matematyka Gerarda Desargues’a. Wraz z twierdzeniem Pascala stanowi przykład twierdzenia, które jest niezależne od oryginalnego układu aksjomatów geometrii podanego przez Euklidesa – oznacza to, że nie da się go udowodnić ani obalić, bez przyjęcia dodatkowych założeń.
Twierdzenie Desargues’a wyrażone w języku geometrii euklidesowej stwierdza, co następuje:
Twierdzenie to ma następujące, również prawdziwe, odwrócenie:
W geometrii rzutowej oba te twierdzenia są przykładem tak zwanych twierdzeń dualnych.
W wielu ujęciach oba twierdzenia łączy się w jedno twierdzenie w postaci równoważności dwóch warunków. W takiej postaci twierdzenie jest "samodualne":
Dowód.
Dowód twierdzenia przebiega prościej w przypadku trójwymiarowym, gdzie proste mogą być interpretowane jako przecięcia płaszczyzn. Najpierw rozważany jest przypadek, gdy trójkąty nie są współpłaszczyznowe.
Ponieważ proste AA′ i BB′ przecinają się, muszą one leżeć w jednej płaszczyźnie (rzutowej). Zatem proste AB i A′B′ przecinają się. Gdy trójkąty nie leżą na jednej płaszczyźnie, to punkt przecięcia należy do obu płaszczyzn, w których leżą trójkąty, czyli na prostej będącej ich częścią wspólną. Analogiczne rozumowanie zastosowane do par prostych AA′ i CC′ oraz BB′ i CC′ pokazuje, że punkty przecięcia prostych odpowiednio AC i A′C′ oraz BC i B′C′ również istnieją i leżą na tej prostej.
Przypadek, gdy trójkąty są współpłaszczyznowe (czyli w sytuacji dwuwymiarowej), można sprowadzić do poprzedniego na przykład poprzez zastąpienie punktu przecięcia prostych AA′, BB′ i CC′ punktem, który w trójwymiarowej przestrzeni leży nad nim (o trzeciej współrzędnej równej 1) i podobnie dla punktów trójkąta ABC (gdzie trzecie współrzędne będą równe odpowiednio: formula_1 formula_2 i formula_3). Wówczas wszystkie rozważane proste na płaszczyźnie są rzutami prostapadłymi prostych występujących w modyfikacji.

</doc>
<doc id="1350929" url="https://pl.wikipedia.org/wiki?curid=1350929" title="Krystian Wendisch">
Krystian Wendisch

Krystian Wendisch (ur. w 1786 w Budziszynie, zm. 21 stycznia 1830 w Łodzi) – niemiecki fabrykant, który przybył do Łodzi w 1824 roku.
W 1824 roku władze Królestwa Polskiego zezwoliły Wendischowi na otwarcie przędzalni bawełny. W następnym roku Wendisch otrzymał w wieczystą dzierżawę teren nad Jasieniem z Księżym Młynem i Wójtowskim Młynem i zobowiązał się w zamian postawić tam, w przeciągu dwóch lat, przędzalnię bawełny, a z biegiem czasu także lnu. Ostatecznie zakład stanął w 1827 roku. Mieścił się w największym wówczas, bo trójkondygnacyjnym, budynku w Łodzi. Wendischowi doskwierał brak własnego kapitału, w związku z czym musiał się posiłkować kredytami, najpierw rządowymi, a potem także pożyczką od Rajmunda Rembielińskiego w wysokości 45 000 złotych. Wyczerpany trudnościami finansowymi Wendisch zmarł na zawał serca 21 stycznia 1830 roku.

</doc>
<doc id="1350930" url="https://pl.wikipedia.org/wiki?curid=1350930" title="US Grosseto F.C.">
US Grosseto F.C.



</doc>
<doc id="1350931" url="https://pl.wikipedia.org/wiki?curid=1350931" title="Roman Murawski">
Roman Murawski

Roman Murawski (ur. 15 lipca 1949 w Poznaniu) – polski naukowiec: matematyk, logik, filozof i teolog. Zajmuje się logiką matematyczną i podstawami matematyki oraz filozofią i historią matematyki.
Pracuje w Zakładzie Logiki Matematycznej UAM (w latach 1996-2019 był jego kierownikiem) i nauczyciel akademicki. Prowadzi zajęcia z logiki i podstaw matematyki, a także filozofii i historii matematyki.
Kariera naukowa.
W latach 1967-1972 studiował matematykę na Uniwersytecie im. Adama Mickiewicza w Poznaniu. W roku 1979 obronił rozprawę doktorską na Wydziale Matematyki, Informatyki i Mechaniki Uniwersytetu Warszawskiego. Wydział Matematyki i Fizyki UAM nadał mu stopień naukowy doktora habilitowanego nauk matematycznych w 1992, na podstawie dorobku naukowego i rozprawy pt. "Konstrukcje rozszerzeń modeli niestandardowych arytmetyki". W 2001 otrzymał tytuł naukowy profesora nauk humanistycznych w zakresie filozofii (filozofia matematyki).
Studiował teologię na Papieskim Wydziale Teologicznym w Poznaniu w latach 1975-1979 i uzyskał tytuł magistra teologii w zakresie teologii dogmatycznej. Następnie odbył w latach 1982-1985 studia podyplomowe i uzyskał licencjat kanoniczny (tytuł licentiatus in sacra theologia).
Był zaproszonym wykładowcą i prowadził badania naukowe na uniwersytetach w Heidelbergu i Erlangen-Nürnberg w ramach stypendium Fundacji im. Aleksandra von Humboldta oraz w Hanowerze, Oxfordzie, Brukseli i Amsterdamie. W latach 2003-2007 był członkiem Komitetu Historii Nauki i Techniki PAN. W latach 2006-2009 pełnił funkcję prezesa Polskiego Towarzystwa Logiki i Filozofii Nauki. W okresie 2005-2012 był prodziekanem Wydziału Matematyki i Informatyki UAM. Członek Komitetu Nauk Filozoficznych PAN w kadencji 2020-2023.
Był laureatem subsydium profesorskiego Fundacji na rzecz Nauki Polskiej, nagród Ministra Nauki i Szkolnictwa Wyższego, Nagrody im. Samuela Dicksteina przyznanej przez Polskie Towarzystwo Matematyczne oraz Nagrody Naukowej Miasta Poznania. Odznaczono go Medalem Komisji Edukacji Narodowej oraz Krzyżem Kawalerskim Orderu Odrodzenia Polski. Wybrany w poczet członków Academia Europaea (Londyn). W czerwcu 2022 został członkiem korespondentem Polskiej Akademii Umiejętności. 
Książki.
W dorobku publikacyjnym R. Murawskiego znajdują się m.in.:

</doc>
<doc id="1350935" url="https://pl.wikipedia.org/wiki?curid=1350935" title="Gettysburg (Pensylwania)">
Gettysburg (Pensylwania)

Gettysburg – miasto w Stanach Zjednoczonych, w stanie Pensylwania, w hrabstwie Adams. Według spisu w 2020 roku liczy 7106 mieszkańców. 
Prawa miejskie uzyskało w roku 1806. Podczas wojny secesyjnej, w dniach 1–3 lipca 1863 roku w pobliżu miasta doszło do wielkiej bitwy pod Gettysburgiem, uznawanej za punkt zwrotny wojny. 
W Gettysburgu znajdują się szkoły wyższe: Luterańskie Seminarium Teologiczne ("Lutheran Theological Seminary") założone w 1826 roku (najstarsze luterańskie seminarium w USA) i Gettysburg College (poprzednio Pennsylvania College), założony w roku 1832. Znajduje się tam także jeden z kampusów uczelni Central Pennsylvania's Community College (poprzednio Harrisburg Area Community College).

</doc>
<doc id="1350941" url="https://pl.wikipedia.org/wiki?curid=1350941" title="Beryloza">
Beryloza

Beryloza (przewlekła choroba berylowa, berylioza, ang. berylliosis, chronic beryllium disorder, CBD) – przewlekła choroba zawodowa wynikająca z zatrucia berylem, przede wszystkim spowodowana kontaktem z pyłem berylowym. Dotyczy uszkodzeń układu oddechowego, przede wszystkim płuc, ale mogą występować także obrażenia skóry. Klinicznie bardzo przypomina sarkoidozę. 
Za wywołujące ostrą berylozę uważa się stężenie powyżej 100 μg/m³. Wdychanie niskich stężeń powoduje berylozę w formie przewlekłej, np. przewlekłej choroby ziarniniakowej, objawiającą się upośledzeniem funkcji oddechowych (dusznościami, kaszlem), i innymi symptomami, w tym utratą wagi. Ma ona charakter odpowiedzi alergicznej.Uczulenie na beryl dotyczy około 16% populacji. Nadwrażliwość na beryl jest typu komórkowego; beryl indukuje proliferację limfocytów T CD4+, uwalnianie cytokin, rekrutację makrofagów i tworzenie ziarniniaków.
Formę kliniczną przewlekłej berylozy opisali pierwszy raz Hardy i Tabershaw w 1946, u pracowników wytwarzających lampy fluorescencyjne.
Leczenie polega na długotrwałym podawaniu glikokortykosteroidów.
Grupą narażoną zawodowo na schorzenie są pracownicy zajmujący się obróbką stopów berylowo-miedziowych i berylowo-niklowych. W przemyśle ostra beryloza w zasadzie nie występuje od lat 50. XX wieku, dzięki wyznaczeniu ścisłych limitów obecności berylu w środowisku pracy. W takiej formie zdarza się niemal jedynie w sytuacjach wypadków.

</doc>
<doc id="1350942" url="https://pl.wikipedia.org/wiki?curid=1350942" title="Przewlekła choroba berylowa">
Przewlekła choroba berylowa



</doc>
<doc id="1350943" url="https://pl.wikipedia.org/wiki?curid=1350943" title="Natasza Caban">
Natasza Caban

Natasza Caban (ur. 12 kwietnia 1977 w Słupsku) – polska żeglarka. Opłynęła samotnie Ziemię.
Życiorys.
Urodziła się w Słupsku, dzieciństwo spędziła w Ustce. Jest absolwentką I Społecznego Liceum Ogólnokształcącego w Słupsku. Od 1985 roku zaczyna uprawiać żeglarstwo. Zdobyła patent żeglarza jachtowego w 1988 roku; sternika jachtowego w 1993 oraz jachtowego sternika morskiego w 2005 roku. Stopień Kapitana Jachtowego żeglarka otrzymała w 2015 roku, a trzy lata później Licencję Oficera Nawigacji. We wcześniejszym okresie zdobyła m.in. zawód takielarza – specjalisty od olinowania żaglowców. Jest wychowanką Harcerskiego Ośrodka Morskiego; w grudniu 2009 Jacht Klub Ustka nadał jej tytuł Honorowego Członka.
W 2002 roku płynąc jako członek międzynarodowej załogi na "SY DREAMLAND" zajęła 5. miejsce w prestiżowych regatach Sydney-Hobart.
Na SY Tanasza Polska w lipcu 2007 roku wyruszyła w samotny rejs dookoła Ziemi. Trasa wiodła etapami z Hawajów na Zachód, dookoła Afryki i przez Kanał Panamski. Ukończyła go 1 grudnia 2009 r. o godzinie 17:00 hawajskiego czasu lokalnego (o 3:00 w nocy czasu polskiego) po przepłynięciu ponad 26 tysięcy mil morskich. Jako osoba współpracująca z Fundacją Anny Dymnej "Mimo Wszystko", w czasie przystanków na Wyspach Kokosowych i Karaibach zabrała na pokład niepełnosprawne dzieci, aby w ten sposób ziścić ich marzenia.
Jej opowiadanie pt. "Kulinaria" ukazało się w antologii "Opowieści wiatru i morza" pod redakcją Rafała Natzke-Kruszyńskiego (Toruń, 2009).
Natasza Caban jest także pasjonatką sportów motocyklowych. W czerwcu 2011 roku brała udział w off-roadowym rajdzie Rally Albania, którego trasa liczyła niemalże 1500 km. Zajęła drugie miejsce w kategorii „motocykle – kobiety”. W październiku tego samego roku wzięła udział w jesiennej edycji Rajdu Polski Kobiet, organizowanego na rzecz walki z chorobami nowotworowymi przez Fundację Teraz Kobiety.
Wyróżnienia i nagrody.
Za swój rejs Natasza Caban otrzymała "II Nagrodę Honorową „Rejs Roku 2009”".
Wyróżniona tytułem "Jachtsman Roku 2009" oraz nagrodą National Geographic Polska "Travellery" za Wyczyn Roku 2009.
W 2008 otrzymała "Statuetkę Ambasadora Ustki w dziedzinie promocji".
Jest pierwszym polskim członkiem klasy Mini 6.5.
W maju 2013 Fundacja na Rzecz Ratownictwa Specjalistycznego z Wykorzystaniem Psów "IRMA" przyznała Nataszy Caban tytuł "Ambasadora Fundacji".

</doc>
<doc id="1350944" url="https://pl.wikipedia.org/wiki?curid=1350944" title="Gwarki Tarnogórskie">
Gwarki Tarnogórskie

Gwarki Tarnogórskie – cykliczna impreza kulturalno-historyczna w Tarnowskich Górach, organizowana w pierwszej połowie września corocznie od 1957 roku, z wyjątkiem lat 1982–1983 (z powodu stanu wojennego), 1989 (trudna sytuacja gospodarczo-polityczna związana z transformacją) oraz 2020 (z powodu walki z pandemią koronawirusa SARS-CoV-2). Nazwa imprezy powstała od górników wydobywających srebronośną galenę, zwanych gwarkami.
W ramach obchodów Dni Gwarków organizowanych jest szereg imprez sportowych, kulturalnych i rozrywkowych. Wśród gości tej imprezy znajdują się główne sławy polskiej sceny muzycznej i rozrywkowej.
4 sierpnia 1957 r. w miejscowej gazecie – Gwarku – znalazła się informacja, iż Stowarzyszenie Miłośników Historii i Zabytków Ziemi Tarnogórskiej organizuje imprezę nawiązującą do przywileju nadanego Tarnowskim Górom w 1599 roku.
Podczas imprezy świętuje się rocznicę przejazdu Jana III Sobieskiego przez Tarnowskie Góry. Polski król, podążający ze swoimi wojskami na pomoc Wiedniowi obleganemu przez Turków, został bardzo uroczyście przywitany przez ówczesnych gwarków w dniach 20–22 sierpnia 1683 roku.
Pochód Gwarkowski.
Głównym punktem programu corocznych Gwarków jest odbywający się w ostatnim dniu pochód. Składa się on z czterech części:

</doc>
<doc id="1350949" url="https://pl.wikipedia.org/wiki?curid=1350949" title="Kolumna Vendôme">
Kolumna Vendôme

Kolumna Vendôme (oficjalnie Kolumna Wielkiej Armii) – pomnik w formie kolumny wzniesiony na Place Vendôme w Paryżu, w 1 dzielnicy.
Historia.
Inspiracją dla kolumny była antyczna Kolumna Trajana oraz kilka pomników zaprojektowanych i nigdy nie zrealizowanych w czasach Wielkiej Rewolucji Francuskiej, przede wszystkim Kolumna Narodowa, pod którą na Place Vendôme położono w 1800 kamień węgielny. Trzy lata później Napoleon Bonaparte wrócił do projektu, lecz zamiast poświęcić ją chwale narodu, miała głosić sławę samego Pierwszego Konsula. Ostatecznie prace nad obeliskiem trwały od 1805 do 1810, rozważano również kilka koncepcji nazwy. 
W 1814 posąg Napoleona Bonapartego został zdjęty z kolumny przez wojska VI koalicji antyfrancuskiej i zastąpiony sztandarem Burbonów. Metal z pomnika został wykorzystany do wykonania pomnika konnego Henryka IV na Île de la Cité. Odbudowano go w czasie monarchii lipcowej, autorem nowej trzyipółmetrowej rzeźby został Charles Émile Seurre. W czasie II Cesarstwa rzeźba ta, jako że była w kiepskim stanie, została zabrana z pomnika i zastąpiona prawie identyczną kopią. 
W 1871 w czasie Komuny Paryskiej Rada Komuny zdecydowała o usunięciu kolumny jako: 16 maja 1871 kolumna, ku radości zgromadzonych tłumów, została obalona. 
Dwa lata później, już po zdławieniu Komuny i w czasie prezydentury marszałka Mac-Mahona, kolumna została odbudowana.
Opis architektoniczny.
Kolumna w całości odlana jest z brązu, jedynie do budowy bazy wykorzystano porfir. Wznosi się na wysokość 44 metrów, mając 3 metry w obwodzie. Jej elementy dekoracyjne (hełm, płaskorzeźby) według oficjalnej wersji odlano ze zdobytych na Rosjanach i Austriakach armat w bitwie pod Austerlitz w liczbie 1200. Specjaliści oceniają jednak prawdziwą liczbę wykorzystanych dział na jedynie 130. Bitwie tej poświęcone są ułożone spiralnie płaskorzeźby na kolumnie. Wykonał je zespół rzeźbiarzy pod kierunkiem Pierre’a-Nolasque Bergereta, w skład którego wchodzili Jean-Joseph Foucou, Louis-Simon Boizot, François Joseph Bosio, Lorenzo Bartolini, Claude Ramey, François Rude, Charles-Louis Corbet, Clodion i Henri-Joseph Rutxhiel. Kolumna posiada wewnętrzne schody, które pozwalają na wejście na zwieńczającą ją platformę. W czasach II Cesarstwa umieszczono tam posąg cesarza Napoleona I. 
Inskrypcja na głównej tablicy pamiątkowej głosi:
co oznacza: Cesarz Napoleon poświęcił chwale Wielkiej Armii tę kolumnę, pomnik wzniesiony z dział zdobytych na przeciwniku w wojnie z Niemcami w 1805, która to wojna, pod jego dowództwem, skończyła się w trzy miesiące.

</doc>
<doc id="1350950" url="https://pl.wikipedia.org/wiki?curid=1350950" title="Spiritual Front">
Spiritual Front

Spiritual Front – neofolkowa formacja muzyczna powstała w Rzymie. Jej członkowie określają swój styl jako "nihilistyczny samobójczy pop" (ang. "nihilist suicide pop"). Zespół jest najbardziej znany ze swojego albumu "Armageddon Gigolo".

</doc>
<doc id="1350952" url="https://pl.wikipedia.org/wiki?curid=1350952" title="Tōno">
Tōno

 – miasto w Japonii, na wyspie Honsiu, w prefekturze Iwate. Ma powierzchnię 825,97 km2 . W 2020 r. mieszkało w nim 25 381 osób, w 9 619 gospodarstwach domowych (w 2010 r. 29 338 osób, w 9 892 gospodarstwach domowych).
Położenie.
Miasto leży w środkowej części prefektury. Graniczy z miastami: Kamaishi, Hanamaki oraz Ōshū.
Historia.
Miasto powstało 1 grudnia 1954 roku.

</doc>
<doc id="1350954" url="https://pl.wikipedia.org/wiki?curid=1350954" title="Röthenbach">
Röthenbach



</doc>
<doc id="1350958" url="https://pl.wikipedia.org/wiki?curid=1350958" title="Rothenbach">
Rothenbach

Polska.
Dawna nazwa miejscowości:

</doc>
<doc id="1350959" url="https://pl.wikipedia.org/wiki?curid=1350959" title="Roethenbach">
Roethenbach



</doc>
<doc id="1350961" url="https://pl.wikipedia.org/wiki?curid=1350961" title="Víctor Espárrago">
Víctor Espárrago

Víctor Rodolfo Espárrago Videla (6 października 1944) - piłkarz urugwajski, pomocnik. Wzrost 174 cm, waga 73 kg. Później trener.
Jako piłkarz klubu Club Nacional de Football był w kadrze reprezentacji Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Espárrago nie zagrał w żadnym meczu.
Będąc wciąż graczem "Nacionalu" wziął udział wraz z reprezentacją Urugwaju w finałach mistrzostw świata w 1970 roku. Urugwaj został czwartą drużyną świata, a Espárrago zagrał we wszystkich sześciu meczach - z Izraelem, Włochami, Szwecją, ZSRR, Brazylią i Niemcami. Duży rozgłos zdobył dzięki kontrowersyjnej bramce zdobytej w ćwierćfinałowym meczu z ZSRR.
Jako gracz hiszpańskiej Sevilli wystąpił w finałach mistrzostw świata w 1974 roku. Urugwaj odpadł już w fazie grupowej, a Espárrago wystąpił we wszystkich trzech meczach - z Holandią, Bułgarią i Szwecją.
Nigdy nie zagrał w turnieju Copa América.
Od 4 grudnia 1965 do 23 czerwca 1974 rozegrał w reprezentacji Urugwaju 40 meczów i zdobył 1 bramkę
Grał początkowo w klubach Danubio i Cerro, skąd w 1965 znalazł się w "Nacionalu". Z klubem tym odniósł najwięcej sukcesów - sześć razy zdobył mistrzostwo Urugwaju (w 1966, 1969, 1970, 1971, 1972 oraz w 1980), wygrał Copa Interamericana (w 1972), dwukrotnie zdobył Copa Libertadores i Puchar Interkontynentalny (w 1970 i 1980). W 1973 przeniósł się z "Nacionalu" do Hiszpanii, do klubu "Sevilla". Potem grał w Recreativo Huelva. W 1979, na zakończenie piłkarskiej kariery, wrócił do "Nacionalu". W klubie tym rozegrał łącznie 431 meczów i zdobył 62 bramki.
Po zakończeniu kariery piłkarskiej został trenerem i w 1985 został szkoleniowcem "Nacionalu". W 1987 przeniósł się do Hiszpanii, gdzie pracował w klubach Cádiz CF, Valencia CF, Sevilla, Albacete Balompié, Real Valladolid i Real Saragossa.

</doc>
<doc id="1350964" url="https://pl.wikipedia.org/wiki?curid=1350964" title="Victor Esparrago">
Victor Esparrago



</doc>
<doc id="1350966" url="https://pl.wikipedia.org/wiki?curid=1350966" title="Mike Mushok">
Mike Mushok

Mike Mushok, (ur. 10 kwietnia 1970 w Ludlow, w Massachusetts) – amerykański muzyk. Gitarzysta zespołu rockowego Staind. Znany jest z używania gitar barytonowych oraz nietypowych, niskich strojeń.
W latach 2013-2014 był członkiem formacji Newsted. Od 2015 roku występuje w zespole Saint Asonia, który współtworzy, m.in. wraz z byłym liderem formacji Three Days Grace – Adamem Gontierem.

</doc>
<doc id="1350969" url="https://pl.wikipedia.org/wiki?curid=1350969" title="Víctor Rodolfo Espárrago">
Víctor Rodolfo Espárrago



</doc>
<doc id="1350970" url="https://pl.wikipedia.org/wiki?curid=1350970" title="Fokker C.XI">
Fokker C.XI

Fokker C.XI-W – holenderski wodnosamolot zwiadowczy z okresu II wojny światowej. 
Historia.
W 1934 roku w wytwórni "Fokker" opracowano projekt wodnosamolotu przeznaczonego do morskiego zwiadu i działań z baz przybrzeżnych, jak i z katapult okrętowych.
Prototyp samolotu, który został oznaczony jako "C.XI-W" został oblatany w dniu 20 lipca 1935 roku i po przejściu prób oraz wprowadzania drobnych poprawek został dowództwo lotnictwa holenderskiej marynarki wojennej zamówiło niewielką serią 13 samolotów tego typu. 
Produkcję seryjną rozpoczęto w 1937 roku, która trwała do 1938 roku. Ostatecznie zbudowano 15 samolotów tego typu. 
Użycie w lotnictwie.
Wodnosamolot "C.XI-W" od 1938 roku były wprowadzane do lotnictwa morskiego Holandii, przede wszystkim na terenie Holenderskich Indii Wschodnich, gdzie działały z baz przybrzeżnych. 
Samoloty te znalazły się również na wyposażeniu holenderskich krążownika „De Ruyter” oraz krążowników typu "Tromp", gdzie startowały przy użyciu katapult. Znalazły się również na wyposażeniu krążowników typu "Java", choć one nie miały katapult, a samoloty przed startem były za pomocą dźwigów opuszczane na wodę. 
Ostatni z samolotów został dostarczony do Indii Wschodnich już po ataku Niemiec na Holandię, w 1940 roku. Po zaatakowaniu Holenderskich Indii Wschodnich w 1942 roku przez Japonię, wszystkie samoloty tego typu zostały zniszczone, także te znajdujące się na okrętach, z których prawdopodobnie zostały zdjęte pod koniec 1941 roku.
Opis konstrukcji.
Wodnosamolot "Fokker C.XI" był dwupłatem o konstrukcji mieszanej. Płat o konstrukcji drewnianej, natomiast kadłub miał konstrukcję kratownicową spawaną z rur stalowych. Całość pokryta była płótnem. W kadłubie mieściły się odkryte kabiny pilota i obserwatora, w samolotach seryjnych wprowadzono oszkloną osłonę w przedniej części kabiny. Podwozie samolotu składało się z dwóch stałych pływaków jednoredanowych wykonanych z duralu, wspartych wspornikami z rur stalowych.
Napęd samolotu stanowił silnik tłokowy w układzie gwiazdy, chłodzony powietrzem, posiadający osłonięty pierścień NACA.
Uzbrojenie samolotu stanowiły dwa karabiny maszynowe "FN Browning" kal. 7,9 mm, jeden stały obsługiwany przez pilota, drugi ruchomy obsługiwany przez strzelca-obserwatora.

</doc>
<doc id="1350971" url="https://pl.wikipedia.org/wiki?curid=1350971" title="Leslie Hore-Belisha">
Leslie Hore-Belisha

Isaac Leslie Hore-Belisha, 1. baron Hore-Belisha (ur. 7 września 1893 w Plymouth, zm. 16 lutego 1957 w Reims) – brytyjski polityk, członek Partii Liberalnej, Narodowej Partii Liberalnej i Partii Konserwatywnej, minister w rządach Ramsaya MacDonalda, Stanleya Baldwina, Neville’a Chamberlaina i Winstona Churchilla.
Wczesne lata życia i początki kariery politycznej.
Hore-Belisha pochodził z zamożnej żydowskiej, pochodzącej z Maroka, rodziny kupieckiej. Był jednym synem Jacoba Isaaca Belishy i Elizabeth Miers, a jego dziadek Izaak był głową gminy sefardyjskiej w Manchesterze. Ojciec zmarł w 1894 r., a matka wyszła ponownie za mąż w 1912 r. za sir Adaira Hore’a. Leslie przybrał wówczas nazwisko Hore-Belisha. Wykształcenie odebrał w Clifton College, w Paryżu, w Heidelbergu, a wreszcie w St. John’s College na Uniwersytecie Oksfordzkim. Podczas studiów był przewodniczącym Oxford Union Society. Walczył podczas I wojny światowej i dosłużył się rangi majora. Po wojnie rozpoczął praktykę adwokacką.
W 1922 r. bez powodzenia startował w wyborach do Izby Gmin z okręgu Plymouth Devonport z ramienia Partii Liberalnej. Miejsce w parlamencie uzyskał z tego okręgu dopiero w 1923 r. Należał do prawego skrzydła Partii Liberalnej i sprzeciwiał się poparciu, jakiego liberałowie udzielili mniejszościowemu rządowi Partii Pracy w 1924 r. Po utworzeniu rządu narodowego w 1931 r. Hore-Belisha znalazł się w gronie jego zwolenników i został członkiem Narodowej Partii Liberalnej.
Członek gabinetu.
Po wyborach 1931 r. został młodszym ministrem w Zarządzie Handlu. W 1932 r. został finansowym sekretarzem skarbu, a w 1934 r. ministrem transportu. Na tym stanowisku zmienił prawo o ruchu drogowym, wprowadzając testy na prawo jazdy oraz wysokie słupy pomalowane w czarno-białe paski, zwieńczone migającą pomarańczową latarnią, umieszczane przy przejściach dla pieszych. Na cześć ministra nazwane zostały „Belisha beacon”. W 1937 r. został przeniesiony na stanowisko ministra wojny.
W 1938 r. Hore-Belisha postulował przeprowadzenie poboru do wojska, ale sprzeciwił się temu Chamberlain. Podczas swojego urzędowania Hore-Belisha podniósł żołd, emerytury, zwiększył możliwość awansu żołnierzom pochodzącym z rodzin robotniczych, poprawił stan baraków wojskowych oraz przyznał żonatym żołnierzom prawo mieszkania z rodzinami. Na początku 1939 r. uzyskał zgodę gabinetu na przeprowadzenie powszechnego poboru. Minister doprowadził również do zmian personalnych w Imperialnym Sztabie Generalnym, co spotkało się ze złym przyjęciem ze strony najwyższych dowódców, m.in. szefa tego sztabu, lorda Gorta.
Hore-Belisha został nagle zdymisjonowany ze stanowiska w styczniu 1940 r. Było to zwieńczenie konfliktu ministra z kolegami z gabinetu oraz z lordem Gortem. Chamberlain zaproponował Hore-Belishy stanowisko ministra informacji lub przewodniczącego Zarządu Handlu, ale były minister odmówił i wycofał się z gabinetu. W 1942 r. opuścił Narodową Partię Liberalną i przez kolejne lata zasiadał w Izbie Gmin jako deputowany niezależny. W rządzie dozorującym Churchilla w 1945 r. był ministrem zabezpieczenia socjalnego.
Dalsze lata.
W wyborach 1945 r. Hore-Belisha wystartował jako kandydat niezależny, ale przegrał z kandydatem laburzystów Michaelem Footem. Następnie wstąpił do Partii Konserwatywnej i w 1947 r. został wybrany do rady miasta Westminster. W 1950 r. bez powodzenia startował w wyborach parlamentarnych w okręgu Coventry South. W 1954 r. otrzymał tytuł 1. barona Hore-Belisha i zasiadł w Izbie Lordów.
W lutym 1957 r. lord Hore-Belisha przewodniczył brytyjskiej parlamentarnej delegacji we Francji. Podczas przemówienia, które wygłaszał w Reims, baron nagle upadł i zmarł kilka minut później. Jako przyczynę śmierci podano wylew krwi do mózgu. Leslie i jego żona Cynthia (którą poślubił w 1944 r.) nie mieli razem dzieci, w związku z czym wraz z jego śmiercią wygasł tytuł barona.

</doc>
<doc id="1350972" url="https://pl.wikipedia.org/wiki?curid=1350972" title="Skuwka">
Skuwka



</doc>
<doc id="1350975" url="https://pl.wikipedia.org/wiki?curid=1350975" title="Hoppelpoppel">
Hoppelpoppel

Hoppelpoppel – potrawa typowa dla niemieckiej kuchni chłopskiej, przyrządzana z odsmażonych ziemniaków, do których dodaje się na patelni roztrzepane jajka. Dodatkiem do potrawy może być także pokrojona w kostkę wędzonka. W innej wersji zamiast wędzonki dodaje się paprykę i pomidory.
Potrawę serwuje się z sałatkami warzywnymi i surówkami.
Potrawą zbliżoną do Hoppelpoppel jest szwedzka "pyttipanna" i fińska "pyttipannu".

</doc>
<doc id="1350976" url="https://pl.wikipedia.org/wiki?curid=1350976" title="Baron Hore-Belisha">
Baron Hore-Belisha



</doc>
<doc id="1350982" url="https://pl.wikipedia.org/wiki?curid=1350982" title="Skuwka sznurowadła">
Skuwka sznurowadła

Skuwka – niewielka plastikowa lub metalowa osłona występująca zwykle na zakończeniu sznurowadła, a czasem także liny bądź sznurka, chroniąca je przed strzępieniem. Jej twardość i zwartość ułatwiają również przeciskanie ich przez dziurki bądź inne wąskie szczeliny.
Skuwka określana bywa także zapożyczonym słowem „aglet” (lub „aiglet”), które wywodzi się ze starofrancuskiego „aguilette” (lub „aiguilette”) i jest zdrobnieniem od „aguille” (lub „aiguille”) oznaczającego igłę.
Obecnie skuwki robione są przeważnie z plastiku, jednak w przeszłości wykonywano je z metali, szkła czy kamienia. Wiele z nich było wysoce zdobionych i miało dekoracyjny charakter. Takie skuwki tworzone były ze srebra, złota i innych drogich materiałów. Przed wynalezieniem guzików stosowane były na końcach sznurków, wstążek lub rzemyków pozwalających sznurować ubrania. Czasami formowane były na kształt małych figurek.
Dzisiaj, w warunkach domowych, skuwki mogą być zrobione z takich materiałów jak: taśma klejąca, klej, wosk, żywica, włóczka, zgrzewany plastik, metalowa tubka bądź też przez zwykłe nadtopienie albo związanie końca sznurowadła.

</doc>
<doc id="1350983" url="https://pl.wikipedia.org/wiki?curid=1350983" title="Czasy rządów centrowych">
Czasy rządów centrowych

Istnienie licznych klubów i brak wyraźniej większości w sejmie spowodowały, że niemożliwe stało się wyłonienie stabilnej większości, dzięki czemu gabinet Ignacego Paderewskiego, mimo ciągłego spadku popularności, zdołał przetrwać prawie do końca roku. Dopiero 13 grudnia 1919 zastąpił go centrowy rząd Leopolda Skulskiego, ale większość, która go wyłoniła, rozpadła się już po kilku miesiącach. Na czele kolejnego krótkotrwałego i pozaparlamentarnego gabinetu stanął Władysław Grabski. Stan skrajnego zagrożenia, będący konsekwencją klęsk ponoszonych w walkach na wschodzie, spowodował konieczność konsolidacji wszystkich liczących się w społeczeństwie sił politycznych od PPS na lewicy po ZLN na prawicy. Zaowocowało to 24 VII 1920 powołaniem do życia szerokiej koalicji z Wincentym Witosem jako premierem i Ignacym Daszyńskim jako wicepremierem na czele.
Gabinety z lat 1919-1922.
Porozumienie to miało charakter doraźny i wraz z wyjaśnieniem sytuacji na froncie ponownie uwidoczniły się różnice poglądów na politykę wewnętrzną, a od koalicji odpadały stronnictwa zarówno prawicowe, jak i lewicowe, gabinet zaczął więc nabierać centrowego oblicza. Najwcześniej (listopad 1920) wystąpili z rządu narodowi demokraci ze Związku Ludowo-Narodowego, a później socjaliści i PSL "Wyzwolenie" (luty 1921). Od lata 1921 r., to znaczy od momentu ustąpienia ministrów reprezentujących chadecję i endecję, miał on już charakter kadłubowy i tylko rozbicie w parlamencie, a po części także tolerancyjne stanowisko klubów lewicowych obawiających się dojścia do władzy prawicy, spowodowały, że mimo borykania się z rozlicznymi trudnościami wewnętrznymi utrzymał się do połowy września 1921 r. Po ustąpieniu Wincentego Witosa, wobec niemożności wyłonienia nowej większości, powstał gabinet pozaparlamentarny z Antonim Ponikowskim na czele, podobnie jak poprzedni nieformalnie popierany przez kluby centrowe. Jego upadek w marcu 1922 r. spowodowany został sporami o status Wileńszczyzny, przyłączanej właśnie do Polski. Cały problem dało się załagodzić i po kilku dniach Antoni Ponikowski ponownie stanął na czele znacznie zrekonstruowanego rządu. Gabinet nie przetrwał długo i ustąpił pod wpływem krytyki ze strony naczelnika państwa, zarzucającego mu nieudolność w prowadzeniu polityki zarówno wewnętrznej, jak i zagranicznej, czego koronnym dowodem było pogorszenie położenia Polski na arenie międzynarodowej, zwłaszcza po zawarciu niemiecko-radzieckiego porozumienia w Rapallo, choć zdawano sobie sprawę, że na ten fakt dyplomacja polska nie miała wpływu. Upadek gabinetu Antoniego Ponikowskiego zapoczątkował prawie dwumiesięczne, najdłuższe w dziejach II Rzeczypospolitej, przesilenie rządowe. Trwało ono tak długo, gdyż bardzo szybko przekształciło się w konfrontację między Józefem Piłsudskim jako naczelnikiem państwa a liczącą się w parlamencie narodową demokracją o zakres kompetencji, niezbyt precyzyjnie określonych w ciągle obowiązującej małej konstytucji. Sejm stał na stanowisku, że w świetle jej przepisów tylko on ma decydujący głos przy powoływaniu i odwoływaniu gabinetu, a zdymisjonowanie rządu Antoniego Ponikowskiego przez naczelnika państwa było pozaprawne. Według Józefa Piłsudskiego zarówno powoływanie jak i odwoływanie gabinetu należało przede wszystkim do kompetencji głowy państwa i dopiero w następnej kolejności do parlamentu (z tego powodu nie stworzył gabinetu Stefan Przanowski, desygnowany na premiera przez Komisję Główną). Spór ten miał nie tylko wydźwięk teoretyczno-prawny, gdyż nowy rząd miał przygotować i nadzorować przebieg zbliżających się wyborów do sejmu i senatu, czym zainteresowane były obie strony konfliktu.
Konflikt Józefa Piłsudskiego z sejmem.
28.VI 1922 Józef Piłsudski, wykorzystując brak jedności w sejmie, powierzył prezesurę nowego gabinetu powolnemu sobie Arturowi Śliwińskiemu, który jednakże nie spotkał się w parlamencie z przychylnym przyjęciem i 7 lipca musiał ustąpić. Przeciwnicy Józefa Piłsudskiego wysunęli na stanowisko szefa rządu Wojciecha Korfantego, przeżywającego wówczas, w związku z przyłączaniem do Polski Górnego Śląska, szczyt swojej popularności. Jego kandydatury nie zaakceptował jednak naczelnik państwa, który nie podpisał wymaganego aktu nominacyjnego. Spory przeniosły się szybko na ulicę, popierającą, w zależności od organizatora demonstracji, Józefa Piłsudskiego lub Wojciecha Korfantego. Apogeum konfliktu przypadło na 25 lipca, kiedy z inicjatywy narodowej demokracji zgłoszono w sejmie wniosek o udzielenie naczelnikowi państwa wotum nieufności. Tak radykalnego rozwiązania nie życzyły sobie jednak niektóre popierające dotychczas narodową demokracje grupy, a zwłaszcza będący języczkiem u wagi Klub Pracy Konstytucyjnej, i z tego też względu wniosek nie uzyskał w parlamencie niezbędnego poparcia. Oznaczało to jednak, że w sejmie brakuje skrystalizowanej większości zdolnej przeforsować swój punkt widzenia. Ostatecznie też spór zakończył się zwycięstwem Józefa Piłsudskiego, gdyż on powołał kolejny rząd z Julianem Nowakiem na czele. Nowy premier, rektor Uniwersytetu Jagiellońskiego, związany z konserwatystami krakowskimi, kontynuował linię swych centrowych poprzedników, starając się o zachowanie poprawnych stosunków zarówno z Piłsudskim, jak i z parlamentem. Ze swego najważniejszego zadania - przeprowadzenia wyborów do sejmu I kadencji - wywiązał się też doskonale, pilnując, aby podległe mu władze administracyjne zachowały wobec walczących stron pełną bezstronność.
Literatura.
"Historia Polski 1918-1945" Czesław Brzoza, Andrzej Leon Sowa. 
"Najnowsza historia Polski 1914-1993" Wojciech Roszkowski.
Zobacz też.
Historia Polski (1918-1939)

</doc>
<doc id="1350984" url="https://pl.wikipedia.org/wiki?curid=1350984" title="Sztorm (film 2005)">
Sztorm (film 2005)

Sztorm – szwedzki film dramat z 2005.

</doc>
<doc id="1350986" url="https://pl.wikipedia.org/wiki?curid=1350986" title="Brian (mitologia celtycka)">
Brian (mitologia celtycka)

Brian – jeden z trzech synów Tuireanna, którego ród był w konflikcie z rodem Ciana, ojcem boga Lugha. 
Wszystko rozpoczyna się, gdy Cian wyrusza zwołać wojowników Tuatha Dé Danann do udziału w bitwie. Zostaje jednak zabity przez Briana i jego dwóch braci, Ichara i Iucharba. Jako pokutę za to Lugh nakazał im wykonać osiem zadań. Musieli m.in. dostarczyć mu trzy jabłka z Ogrodów Słońca, mające uzdrowicielską moc, świńską skórę od króla Grecji, która również miała moc uzdrawiania. Bohaterowie musieli zdobyć zatruty oszczep perskiego władcy, rożen będący własnością nimf z podwodnego królestwa oraz siedem świń króla Asala od Złotych Filarów, które ugotowane i zjedzone tego samego dnia, następnego dnia znów były żywe. Na koniec musieli wejść na Wzgórze Mochaena i trzykrotnie zawołać. Po dostarczeniu siedmiu skarbów wyruszyli, by wykonać ostatnie zadanie. Na wzgórzu zostali śmiertelnie zranieni przez Mochaena i jego synów. Tuireann poprosił Lugha, by ten pożyczył mu świńską skórę, która uleczyła by jego synów, lecz bóg się nie zgodził i synowie Tuireanna zmarli.

</doc>
<doc id="1350988" url="https://pl.wikipedia.org/wiki?curid=1350988" title="Siła ciągu">
Siła ciągu

Siła ciągu (ciąg) – siła będąca wynikiem działania silnika pojazdu, obiektu pływającego lub latającego. Siła ciągu jest siłą reakcji i powstaje zgodnie z III zasadą dynamiki w wyniku oddziaływania układu napędowego pojazdu z innymi ciałami.
W przypadku, gdy na ciało nie działają inne siły, siła ciągu wywołuje przyspieszenie ciała, a jej wartość określa II zasada dynamiki Newtona
gdzie:
Wartość siły ciągu jest liczbowo równa sile oddziaływania układu napędowego na otoczenie, ale zwroty obu sił są przeciwne.
Przykłady.
Siła ciągu silnika samochodowego.
Silnik wprawia w ruch obrotowy koła samochodu. Dzięki sile tarcia statycznego pomiędzy oponą o nawierzchnią jezdni, samochód działa na jezdnię pewną siłą skierowaną do tyłu. Jezdnia działa na samochód siłą reakcji o takiej samej wartości, ale skierowaną do przodu – jest to siła ciągu.
Siła ciągu śruby okrętowej.
Śruba okrętowa na statku nadaje energię kinetyczną wodzie skierowując ją do tyłu. II zasadę dynamiki można zapisać w tej sytuacji w postaci uogólnionej
gdzie:
Zgodnie z zasadą zachowania pędu, zmiana pędu wody jest taka sama, zatem
gdzie:
Wynika stąd, że siła ciągu wzrośnie, jeżeli zwiększy się rozmiar śruby (wówczas zwiększy się ilość wprawianej w ruch wody) i zwiększy się prędkość obrotów śruby (zwiększy się prędkość wody).
Siła ciągu silnika rakiety.
Siłę ciągu w tym przypadku można wyznaczyć podobnie jak dla śruby okrętowej, z tą jednak różnicą, że masa rakiety zmniejsza się podczas rozpędzania (rakieta zużywa paliwo). Inaczej mówiąc – ośrodek, od którego rakieta się odpycha, musi ona zabrać ze sobą. Siła ciągu rakiety jest określona wzorem:
gdzie:
Przy uwzględnieniu innych czynników wzór przybierze postać
gdzie:

</doc>
<doc id="1350989" url="https://pl.wikipedia.org/wiki?curid=1350989" title="Witajcie w USA">
Witajcie w USA

Witajcie w USA – drugi album Ryszarda Sygitowicza, wydany w USA, w roku 1988, nakładem wydawnictwa Gragory Garden&amp;Euro.
Autorzy.
Realizacja nagrań: Jarek Kezik Studio, Media Sound A. Dylewskiego. Muzyka: Ryszard Sygitowicz.

</doc>
<doc id="1350993" url="https://pl.wikipedia.org/wiki?curid=1350993" title="Ołtarz Eucharystii">
Ołtarz Eucharystii

Ołtarz Eucharystii także "Ołtarz Najświętszego Sakramentu", "Ołtarz Ostatniej Wieczerzy" () – przykład malarstwa tablicowego doby późnego gotyku w Niderlandach. Dzieło Dirka Boutsa wykonane w latach 1464–1468 dla kościoła św. Piotra w Lowanium, gdzie znajduje się do dnia dzisiejszego.
Wygląd i analiza.
Jest to tryptyk o wymiarach 185 × 294 cm. Część środkowa ma wymiary 180 × 150 cm, obrazy skrzydeł bocznych 88,5x71,5. Wszystkie obrazy ołtarza namalowane są techniką olejną na desce. Część środkowa "Ostatnią Wieczerza". Na lewym skrzydle sceny "Spotkanie Abrahama z Melchizedekiem" (u góry), oraz "Pascha żydowska"(u dołu). Na prawym skrzydle "Zbieranie manny" (u góry) i "Eliasz na pustyni"(u dołu).
Obraz środkowy przedstawia Ostatnią Wieczerzę symbolizującą Eucharystię. Zdarzenie to rozgrywa się w dużym jasnym pomieszczeniu, typowym dla architektury XV-wiecznej. Dominantę tworzy wielki stół przy którym siedzi Jezus wraz z apostołami. Usytuowany w samym centrum sceny Chrystus dokonuje kapłańskiego aktu Eucharystii, ponad ozdobnym kielichem z winem podnosi symbolizujący chleb opłatek. Chrystus ukazany jest "en face" patrzy się jednocześnie na uczniów, ale także w stronę widza. Oprócz Judasza, który ostentacyjnie wyciąga do tyłu rękę apostołowie poruszeni są poruszeni tym co czyni na ich oczach Jezus. Na nakrytym białym obrusem wokół wielkiej patery leżą kawałki pieczywa i naczynia napełnione winem. Scena rozgrywa się w typowym dla XV wieku domu mieszczańskim, co nadaje obecności Zbawiciela i Jego uczniów w pełni ludzki wydźwięk. Aby pogłębić atmosferę mieszczańskiego życia artysta wprowadził do sceny kilka jemu współczesnych postaci. Dwóch mężczyzn, jeden stojący za Chrystusem, oraz drugi znajdujący się po prawej stronie ołtarza są identyfikowani z Bractwem Najświętszego Sakramentu. To samo dotyczy kolejnych dwóch mężczyzn spoglądający zza kuchennego okienka, przy którym na blacie leżą dwie patery. Wszyscy stanowią pewien łącznik między biblijnym wydarzeniem a epoką z której pochodzi to dzieło, interpretuje się ich jako służących, oraz ministrantów pomagających w kościelnej liturgii. Nakryte drewnianym stropem pomieszczenie ma gotycki charakter, co poświadczają ostrołukowe okna z maswerkami, arkady, oraz portal na którego tympanonie jest figurka Mojżesza. Przez boczne okna sali widać fragmentarycznie miejską zabudowę. Zaś po prawej stronie widać zza portalu korytarz wiodący do ogrodu.
Boczne skrzydła zawierają cztery epizody ze Starego Testamentu, które stanowią odniesienie do sceny głównej. Pierwszy wątek jest odwołaniem do Księgi Rodzaju (Rdz 14,17-20). Melchizedek, król Szalemu i kapłan Najwyższego Boga po jego zwycięstwie nad Kedorlaomerem, podaje Abrahamowi chleb i naczynie z winem. Na pierwszym planie w geście modlitewnym patriarcha podaje dary Abrahamowi. Armia Melchizedeka oczekuje na rozkaz Abrahama stojąca w głębi w długiej krętej dolinie wiodącej do stojącego wśród pagórków miasta, które widoczne jest po lewej stronie kompozycji. Chleb i wino są odniesieniem do Eucharystii, natomiast Melchizedek będący kapłanem jest prefiguracją Zbawiciela. "Pascha żydowska" ilustruje wątek z Księgi Wyjścia (Wj 12 1-28) w którym Jahwe poleca Żydom, uwolnionym spod hegemonii egipskiej aby zabili baranka, upiekli go i spożyli z niekwaszonym kwasie, zanim pójdą w dalszą drogę. Stół i stojąca na nim patera z upieczonym jagnięciem, chleb i wino oraz inne utensilia mają świadome analogie do środkowego "panneau" ołtarza.
Świadome nawiązania do Eucharystii zawierają także epizody w prawym skrzydle. Scena "Zbierania manny" nawiązuje do Księgi Wyjścia (Wj 16, 2-36). W drodze do Ziemi Obiecanej Izraelici przemierzając pustynię pożywiali się manną, którą należało zbierać przed wschodem słońca. Na tym obrazie biblijne tło tworzy górzysty pustynny pejzaż rozciągający się w rozległej przestrzeni. Na oznajmiającym świt niebie między chmurami został ukazany Jahwe, opiekun swego narodu. Pustynny krajobraz jest także tłem dla sceny "Eliasza i anioła". Aluzją do Eucharystii są leżące obok śpiącego proroka chleb i kielich napełniony wodą. Odziany w białe zwiewne szaty lewitujący anioł budzi Eliasza aby ten spożył pokarmy które mu przyniósł. Pustynia w obu obrazach nie jest bynajmniej martwym pustkowiem. Pojedyncze rośliny, drzewa oraz ukazane w głębi zalesione wzgórza sugerują cel drogi Izraelitów, który jest już blisko.
Ołtarz powstał na zlecenie działającego w kościele Bractwa Najświętszego Sakramentu. Z racji wysublimowanego programu ikonograficznego, bezprecedensowej formy skrzydeł bocznych z jednym z pierwszych zastosowań dwóch kwater na skrzydle bocznym i silnej indywidualizacji postaci Ołtarz Eucharystii stanowi "opus maius" w "oeuvre" Dirka Boutsa, który zanim namalował poszczególne obrazy korzystał z porad teologów z uniwersytetu w Lowanium. Ponadto, aby przybliżyć wydarzenia biblijne współczesnemu odbiorcy, postaci ubrane są w odpowiednie dla epoki stroje. Dotyczy to wszystkich stanów społeczeństwa, lecz przeważają stroje charakterystyczne dla mieszczan doby późnego średniowiecza, a wówczas w Niderlandach obok duchowieństwa mieszczaństwo wiodło prym zarówno jak w gospodarce jak w kulturze i sztuce. Od strony kolorystycznej artysta prezentuje szeroką paletę barw, lecz najchętniej sięga do tonacji czerwonych, beżowych, brunatnych, czarnych, często kontrastowo zestawionych obok siebie. Charakterystyczna dla malarstwa niderlandzkiego dbałość o szczegóły swoje apogeum ma w scenie Eucharystii, w ozdobnej posadzce sali, która podobnie jak układ stołu, stropu i innych elementów architektonicznych zdradza dobrą znajomość zasad perspektywy zbieżnej i perspektywy linearnej.

</doc>
<doc id="1351001" url="https://pl.wikipedia.org/wiki?curid=1351001" title="Parafia Królowej Apostołów w Rybniku">
Parafia Królowej Apostołów w Rybniku

Parafia Królowej Apostołów w Rybniku – rzymskokatolicka parafia w dekanacie Rybnik w archidiecezji katowickiej.
Historia parafii.
Nad parafią Królowej Apostołów pieczę sprawują ojcowie z Misyjnego Zgromadzenia Słowa Bożego, zwani także werbistami (od łac. nazwy "Societas Verbi Divini"). Placówka w Rybniku jest jedną z trzynastu takich placówek w Polsce.
Historia parafii w Rybniku rozpoczyna się 3 stycznia 1922, kiedy to zostaje erygowany i oddany do działalności jeden z pierwszych domów Ojców Werbistów w odrodzonej Polsce. Początkowo miał być tylko miejscem redakcji misyjnych czasopism wydawanych przez zgromadzenie. Pierwszym jego rektorem został o. Teodor Sąsała. Jego następca, o. Puchała, razem z o. S. Drobnym, aby zapewnić utrzymanie placówce, powołał do istnienia specjalną spółkę pod nazwą: „Katolicka Drukarnia i Księgarnia Misyjna w Rybniku”. Wraz z nią powstała biblioteka wydawnictw dotyczących Śląska pod nazwą „Silesiaca” oraz pierwsze Muzeum Misyjne w Polsce.
Po II Wojnie Światowej charakter placówki zmienił się. Zamknięte zostało seminarium, biblioteka, oraz muzeum, a praca Werbistów koncentrowała się już tylko na duszpasterstwie. Wtedy to zrodziła się myśl utworzenia nowej jednostki duszpasterskiej. Starania te uwieńczono powodzeniem 1 lutego 1952, kiedy to bp Adamski powołał do istnienia kurację Królowej Apostołów, której pierwszym kuratusem został o. Joachimczyk.
Obecnie, w parafii liczącej 4 000 wiernych, pracują siostry Urszulanki i Boromeuszki, a przy kościele działa wiele grup parafialnych, w tym: grupy ministrantów, Dzieci Maryi, Parafialny Zespół Charytatywny, Grupa Żywego Różańca, Grupa Miłosierdzia, Grupa Seniorów, a także Rodzina Radia Maryja. Przy parafii prowadzi się duszpasterstwo głuchoniemych.
Kościół parafialny.
Szybko wzrastające potrzeby, a także powiększająca się liczba wiernych, wpłynęła na decyzję o budowie kościoła. Pozwolenie Wojewódzkiego Urzędu do spraw Wyznań w Katowicach, a także zgoda prezydenta miasta Rybnika umożliwiła początek budowy świątyni według projektu mgr inż. R. Fojcika. W pracach brali udział parafianie, klerycy i nowicjusze zgromadzenia, ówczesny administrator o. J. Bajer, oraz rybniccy architekci pod kierownictwem mgra inż. P. Mireckiego. 14 października 1979 został wmurowany kamień węgielny przez abp. Nowej Gwinei Leo Arkfelda. Ukoronowaniem zaś całości prac było poświęcenie gotowej już świątyni przez katowickiego sufragana Józefa Kurpasa 23 maja 1982. Niedługo potem, bo 5 grudnia 1984, Herbert Bednorz dekretem potwierdził fakt istnienia parafii przy kościele pod wezwaniem Królowej Apostołów.
Grupy parafialne.
Ministrantów, Dzieci Maryi, Parafialny Zespół Charytatywny, Grupa Żywego Różańca, Grupa Miłosierdzia, Grupa Seniorów, Rodzina Radia Maryja, Grupa Modlitewno-Ewangelizacyjna "Emaus"

</doc>
<doc id="1351005" url="https://pl.wikipedia.org/wiki?curid=1351005" title="Beata Sierocka">
Beata Sierocka



</doc>
<doc id="1351006" url="https://pl.wikipedia.org/wiki?curid=1351006" title="Nikt nie woła (album)">
Nikt nie woła (album)

Nikt nie woła – trzeci album Ryszarda Sygitowicza, wydany w 1989 roku, nakładem wydawnictwa Polskie Nagrania „Muza”.
Lista utworów.
Strona A
Strona B
Autorzy.
Realizacja nagrań: Mikołaj Wierusz, Studio Malachitowa. Muzyka: Ryszard Sygitowicz.

</doc>
<doc id="1351008" url="https://pl.wikipedia.org/wiki?curid=1351008" title="Ignacy Jasiukowicz">
Ignacy Jasiukowicz

Ignacy Jasiukowicz h. Jasieńczyk, ros. Игнатий Игнатьевич Ясюкович (ur. 1 listopada 1847 w Kownie, zm. 26 sierpnia 1914 w Kutnie) – polski przedsiębiorca, dyrektor czołowych przedsiębiorstw metalurgicznych w Rosji.
Życiorys.
Jego ojcem był Ignacy Andrzej Jasuikowicz, sędzia i właściciel majątku Żeledże koło Święcian. Uczęszczał do gimnazjum i liceum w Kownie, musiał jednak zmienić miejsce nauki z powodu konfliktu z nauczycielem gramatyki rosyjskiej. Ukończył liceum w Wilnie w 1865 i podjął studia w Petersburskim Instytucie Technologicznym (obecny "Санкт-Петербургский государственный технологический институт") ukończone w 1869. Do 1874 pracował w kolejnictwie, w tym na stanowiskach kierowniczych przy budowie nowych linii kolejowych. Jednocześnie jako docent wykładał na macierzystej uczelni. W 1874 Jasiukowicz dostał posadę głównego inżyniera w Newskiej Fabryce Budowy Parowozów i Okrętów, dwa lata później awansował na jej dyrektora zarządzającego. W 1884 został głównym kierownikiem jednych z najważniejszych w Rosji zakładów metalurgicznych – Zakładów Putiłowskich.
W 1888 Jasiukowicz objął stanowisko dyrektora Południowo-Rosyjskiego Dnieprowskiego Towarzystwa Metalurgicznego i doprowadził je do rozkwitu, budując szereg zakładów, głównie w małej wsi Kamienskoje, dziś ukraińskim mieście Kamieńskie. Fabryka we wsi Kamienskoje już w 1889 roku otrzymała prawo uczestnictwa w Światowej Wystawie Przemysłu w Paryżu, gdzie otrzymała Wielki Złoty Medal. W 1896 roku na Wszechrosyjskiej Wystawie Przemysłu w Niżnym Nowogrodzie Jasiukowicz otrzymał tytuł „Najlepszego Gospodarza Wszechrosji“. W 1914 roku zarządzana przez niego huta zatrudniała około 20 tysięcy pracowników, w tym ponad 550 urzędników. Kadra kierownicza zakładu w większości składała się z Polaków. Z jego inicjatywy w 1895 roku rozpoczęto budowę rzymskokatolickiego kościoła św. Mikołaja. Doprowadził do elektryfikacji miasta, był także założycielem lub darczyńcą wielu tamtejszych instytucji: powstała tam m.in. szkoła, towarzystwo spożywcze, kuchnia dla robotników, klub fabryczny i wioślarski, park z domem ludowym, przytułki i ochronki dla dzieci, szpital wraz z przytułkiem położniczym oraz gimnazjum męskie i żeńskie. 
Od 1902 był we władzach Towarzystwa Metalurgicznego i mieszkał wtedy głównie w Petersburgu, nadal jednak zarządzając hutą w Kamienskoje. W 1902 roku został także założycielem i prezesem syndykatu Prodoamet, kontrolującego przemysł metalurgiczny na południu Rosji i w Królestwie Polskim. W 1906 roku został członkiem komitetu wykonawczego założonego przez Józefa Ziemackiego Towarzystwa Gimnastycznego „Sokół Polski”. 
W 1897 roku zakupił majątek w Chodowie, znajdującym się wówczas w powiecie kutnowskim. W 1906 roku wybudował we wsi szkołę elementarną, w tym samym roku przeznaczył ponad 7 tysięcy rubli na budowę szkoły średniej w Kutnie.
Na początku 1914 roku poważnie zachorował. 1 lipca 1914 roku zrezygnował ze stanowiska dyrektora zarządzającego dnieprowskiej spółki. Po śmierci jego zwłoki przewieziono pociągiem ekspresowym do Chodowa, gdzie został pochowany w przykościelnym, rodzinnym grobowcu. W dniu pogrzebu w warszawskim kościele św. Krzyża biskup Kazimierz Ruszkiewicz odprawił nabożeństwo żałobne w jego intencji.
Odznaczenia.
Został odznaczony Orderem Świętego Włodzimierza IV klasy i belgijskim Orderem Leopolda II II klasy.
Życie prywatne.
W 1868 roku poślubił Bronisławę z Łabuńskich (ur. 1850). Mieli czterech synów: Stanisława (późniejszego ministra finansów), oraz upośledzonych umysłowo Ignacego, Jana i Pawła. Najmłodszy syn, Paweł, zmarł w 1894 roku w wieku pięciu lat.
Upamiętnienie.
W 2014 roku w mieście Kamieńskie ufundowano jego pomnik.

</doc>
<doc id="1351009" url="https://pl.wikipedia.org/wiki?curid=1351009" title="John Simon (1. wicehrabia Simon)">
John Simon (1. wicehrabia Simon)

John Allsebrook Simon, 1. wicehrabia Simon GCSI, GCVO, OBE (ur. 28 lutego 1873, zm. 11 stycznia 1954 w Londynie) – brytyjski prawnik i polityk, członek Partii Liberalnej i Narodowej Partii Liberalnej, minister w rządach Herberta Henry’ego Asquitha, Ramsaya MacDonalda, Stanleya Baldwina, Neville’a Chamberlaina i Winstona Churchilla.
Życiorys.
Był synem wielebnego Edwina Simona i Fanny Allsebrook. Wykształcenie odebrał w Fettes College w Edynburgu oraz Wadham College na Uniwersytecie Oksfordzkim. W 1897 r. został członkiem All Souls College, a w 1899 r. rozpoczął praktykę adwokacką w Inner Temple. Po kilku latach prawniczej kariery został w 1906 r. wybrany do Izby Gmin jako reprezentant okręgu Walthamstow z ramienia Partii Liberalnej. W 1910 r. został Radcą Generalnym, a w 1913 r. prokuratorem generalnym Anglii i Walii. W gabinecie wojennym Asquitha został w 1915 r. ministrem spraw wewnętrznych. Po upadku rządu Asquitha w 1916 r. Simon przeszedł wraz ze stronnikami byłego premiera do opozycji i utracił miejsce w parlamencie po wyborach 1922 r.
Do Izby Gmin powrócił w 1922 r. wygrywając wybory w okręgu Spen Valley (w 1919 r. startował bez sukcesu w wyborach uzupełniających w tym okręgu). W latach 1927–1931 stał na czele komisji mającej zbadań możliwość przyznania Indiom autonomii. Należał do prawego skrzydła Partii Liberalnej i grona krytyków lidera liberałów, Davida Lloyda George’a. Sprzeciwiał się udzielanemu przezeń poparciu dla mniejszościowych rządów laburzystowskich w 1924 r. i w latach 1929–1931. W czerwcu 1931 r. Simon skrytykował działania lidera swojej partii, opuścił Partię Liberalną i utworzył Narodową Partię Liberalną, która następnie weszła w skład koalicji popierającej rząd narodowy.
W latach 1931–1935 Simon był ministrem spraw zagranicznych. Następnie został ministrem spraw wewnętrznych i na tym stanowisku doprowadził do uchwalenia w 1936 r. Public Order Act, który zakazywał działalności Czarnych Koszul Oswalda Mosleya. W latach 1937–1940 był kanclerzem skarbu. W 1940 r. otrzymał tytuł 1. wicehrabiego Simon i zasiadł w Izbie Lordów. Został również Lordem Kanclerzem, ale nie wszedł w skład gabinetu wojennego Churchilla. Po opuszczeniu koalicji przez Partię Pracy w 1945 r. Simon pozostał na stanowisku, ale Churchill ponownie nie powołał go w skład gabinetu. Tym samym lord Simon został pierwszym, i jak do tej pory ostatnim, Lordem Kanclerzem, który w czasie pokoju nie był członkiem gabinetu.
Życie prywatne.
Jego żoną była od czerwca 1899 r. Ethel Venables. Ich ślub odbył się w Headington w hrabstwie Oxfordshire. John miał z nią troje dzieci – Margaret (żonę Geoffreya Edwardsa), Joan (żonę Johna Bickforda-Smitha) oraz Johna Gilberta (2. wicehrabiego Simon, męża Maud Christie Simon). Ethel zmarła przy narodzinach trzeciego dziecka. Simon poślubił w grudniu 1917 r. Kathleen Rochard Harvey. Nie miał z nią dzieci. Po jego śmierci w 1954 r. tytuł wicehrabiego odziedziczył jego najstarszy syn.

</doc>
<doc id="1351010" url="https://pl.wikipedia.org/wiki?curid=1351010" title="Ruch natawistyczny">
Ruch natawistyczny



</doc>
<doc id="1351012" url="https://pl.wikipedia.org/wiki?curid=1351012" title="Wicehrabia Simon">
Wicehrabia Simon

Wicehrabiowie Simon 1. kreacji (parostwo Zjednoczonego Królestwa)

</doc>
<doc id="1351013" url="https://pl.wikipedia.org/wiki?curid=1351013" title="American Gothic">
American Gothic

American Gothic – obraz olejny autorstwa Granta Wooda, powstały w roku 1930. Przedstawia on trzymającego widły farmera z młodszą od niego kobietą, prawdopodobnie jego żoną lub córką, stojących przed zbudowanym w stylu neogotyckim domem. Dzieło uznaje się za jeden z najbardziej rozpoznawalnych obrazów amerykańskich XX w.
Produkcja.
W roku 1930 Grant Wood, amerykański malarz wykształcony w Europie, zauważył w miejscowości Eldon w stanie Iowa niewielki biały dom, zbudowany w stylu neogotyckim. Postanowił namalować go razem z „ludźmi, jacy powinni według mnie tam mieszkać”. Poprosił swoją siostrę Nan o pozowanie do roli kobiety, ubierając ją w noszony w XIX w. typowy sztywny fartuch. Modelem męskim był z kolei dentysta Wooda, Dr Byron McKeeby. Oboje zostali namalowani oddzielnie i nigdy nie stali przed samym domem. Ich postura wzorowana jest na pozowanych zdjęciach z końca XIX w.
Przyjęcie.
Wood zgłosił obraz do konkursu organizowanego przez Art Institute of Chicago. Sędziowe określili go jako „komiczną walentynkę”, ale jeden z mecenasów przekonał ich do nagrodzenia dzieła brązowym medalem i nagrodą pieniężną w wysokości 300 dolarów. Muzeum również zakupiło obraz, który jest w nim przechowywany do dziś. "American Gothic" zaczął szybko pojawiać się w prasie, m.in. w wydawanej w Cedar Rapids w stanie Iowa "The Gazette". Czytelnicy byli oburzeni przedstawieniem ich jako „wynędzniałych, ponurych purytańskich fundamentalistów”, zaś sam Wood zaczął otrzymywać listy z pogróżkami. Autor odpowiadał na krytykę, mówiąc, że obraz nie ukazuje konkretnie mieszkańców Iowy, ale ogół Amerykanów. Siostra malarza, wyraźnie zażenowana przedstawieniem jej jako żony kogoś dwa razy od niej starszego, twierdziła, że postaci na obrazie to ojciec z córką. Sam Wood nie wypowiedział się jednoznacznie w tej kwestii.
Krytycy, którzy pozytywnie przyjęli obraz, m.in. Gertrude Stein i Christopher Morley, także uważali, że miał on być satyrą na życie amerykańskiej prowincji, wpisując się w nurt zapoczątkowany przez powieści takich autorów jak Sherwood Anderson, Sinclair Lewis czy Carl Van Vechten.
Nadejście wielkiego kryzysu sprawiło jednak, że obraz zaczęto postrzegać jako ukazujący niezłomność amerykańskiego ducha. Wood sam zaczął popierać takie podejście, wyrzekając się swojej młodości w Paryżu i nawiązując znajomość z takimi malarzami jak John Steuart Curry czy Thomas Hart Benton, którzy sprzeciwiali się dominacji inteligenckich grup artystycznych z Wschodniego Wybrzeża. Znana stała się wypowiedź autora z tamtego okresu, gdy stwierdził: „wszystkie dobre pomysły, jakie miałem w swoim życiu, przyszły mi do głowy podczas dojenia krów”. To podejście sprowokowało pierwszą znaną parodię dzieła, którą stanowi zdjęcie autorstwa Gordona Parksa, przedstawiające sprzątaczkę na tle amerykańskiej flagi.
Parodie.
"American Gothic" osiągnął w Stanach Zjednoczonych status kultowy; był wielokrotnie przywoływany i parodiowany, m.in. na kartkach pocztowych, w czasopismach, kreskówkach, reklamach, komiksach i programach telewizyjnych. Wielu artystów przedstawiało znane pary i budynki w konwencji obrazu Wooda.

</doc>
<doc id="1351015" url="https://pl.wikipedia.org/wiki?curid=1351015" title="Ljubinko Drulović">
Ljubinko Drulović

Ljubinko Drulović (cyryl. Љубинко Друловић, wym. []; ur. 11 kwietnia 1968 w Novej Varošy) – serbski piłkarz grający na pozycji ofensywnego pomocnika, a także trener.
Kariera klubowa.
Ljubinko urodził się w małym mieście Nova Varoš. Tam też rozpoczął karierę piłkarską w klubie Zlatar Nova Varoš i w pierwszym zespole występował w latach 1986–1987. Następnie trafił do Slogi Požega, a w 1988 roku został zawodnikiem Slobody Užice, w której przez półtora roku występował na boiskach drugiej ligi jugosłowiańskiej. Na początku 1990 roku przeszedł do pierwszoligowego Radu i w latach 1990–1992 był jego najlepszym strzelcem w rozgrywkach ligowych.
Latem 1992 Drulović wyjechał do Portugalii. Został zawodnikiem Gil Vicente FC i w sezonie 1992/1993 był jego najlepszym strzelcem z 9 golami na koncie. Skuteczny był także w rundzie jesiennej sezonu 1993/1994, kiedy zaliczył 7 trafień. Tym samym zainteresowało się nim FC Porto i już na wiosnę Serb został piłkarzem tego zespołu. W Porto szybko przebił się do pierwszego składu i do końca sezonu strzelił jeszcze 11 bramek. Został wicemistrzem Portugalii, zdobył Puchar Portugalii oraz dotarł do półfinału Ligi Mistrzów. W latach 1995–1999 pięciokrotnie z rzędu zostawał mistrzem Portugalii, a dodatkowo w 1998 roku zdobył także krajowy puchar. Ten drugi sukces powtórzył także w latach 2000 i 2001, ale już ani razu nie wywalczył tytułu mistrza kraju i dwukrotnie zajął ze „Smokami” 2. miejsce w lidze. W Porto spędził łącznie 7,5 roku i w tym okresie rozegrał 225 spotkań ligowych, w którym strzelił 40 bramek będąc jednym z najskuteczniejszych zawodników zespołu w tym okresie.
Latem 2001 Drulović odszedł do odwiecznego rywala FC Porto, lizbońskiej Benfiki. W sezonie 2001/2002 grał w wyjściowej jedenastce, ale już w następnym stracił w niej miejsce i był rezerwowym. Nie zdobył gola, ale Benfica zdołała po raz 26 w historii zostać wicemistrzem Portugalii. Latem 2003 Ljubinko wrócił do Serbii i przez rok występował w Partizanie, z którym został wicemistrzem ligi. W sezonie 2004/2005 znów grał w Portugalii, tym razem w FC Penafiel, któremu pomógł w utrzymaniu w lidze, a latem zakończył piłkarską karierę w wieku 37 lat.
Kariera reprezentacyjna.
W reprezentacji Jugosławii Drulović zadebiutował 28 grudnia 1996 roku w wygranym 3:2 towarzyskim spotkaniu z Argentyną. W 1998 roku został powołany przez Slobodana Santrača do kadry na Mistrzostwa Świata we Francji. Tam był rezerwowym i nie wystąpił w żadnym spotkaniu, ale na Euro 2000 był już podstawowym zawodnikiem „Plavich”. Zagrał we wszystkich czterech meczach Jugosłowian: zremisowanym 3:3 ze Słowenią (zdobył gola w 70. minucie), wygranym 1:0 z Norwegią oraz przegranych 3:4 z Hiszpanią i 1:6 w ćwierćfinale z Holandią. Ostatni mecz w kadrze narodowej rozegrał 6 października 2001 przeciwko Luksemburgowi (6:2). Ogółem w reprezentacji wystąpił 38 razy i strzelił 3 gole.
Kariera trenerska.
Po zakończeniu kariery piłkarskiej Drulović został trenerem. W 2006 roku objął trzecioligowy zespół GD Tourizense, a w 2007 roku uzyskał profesjonalną licencję trenerską. W kwietniu 2008 został zatrudniony na stanowisku pierwszego trenera FK Banat Zrenjanin grającego w serbskiej Superlidze. Ostatecznie zajął z tym zespołem 9. pozycję w lidze.

</doc>
<doc id="1351016" url="https://pl.wikipedia.org/wiki?curid=1351016" title="Okręg wyborczy Walthamstow">
Okręg wyborczy Walthamstow

Okręg wyborczy Walthamstow powstał w 1885 i wysyłał do brytyjskiej Izby Gmin jednego deputowanego. Okręg został zlikwidowany w 1918, ale przywrócono go ponownie w 1974. Okręg obejmuje dzielnicę Walthamstow na terenie London Borough of Waltham Forest.

</doc>
<doc id="1351019" url="https://pl.wikipedia.org/wiki?curid=1351019" title="Okręg wyborczy Spen Valley">
Okręg wyborczy Spen Valley

Okręg wyborczy Spen Valley powstał w 1885 r. i wysyłał do brytyjskiej Izby Gmin jednego deputowanego. Okręg położony był w dolinie rzeki Spen w zachodnim Yorkshire. Został zlikwidowany w 1950 r.

</doc>
<doc id="1351021" url="https://pl.wikipedia.org/wiki?curid=1351021" title="Briciu">
Briciu

Briciu – w mitologii celtyckiej władca Ulsteru, który zorganizował ucztę dla wszystkich ulsterskich bohaterów.
Ogłosił na niej, że porcję należną bohaterowi tzw. Curad-mir da najodważniejszemu z nich. W tym momencie wstało trzech wielkich wojowników irlandzkich – Cúchulainn, Conall Cernach oraz Laoghaire i rozpoczęli walkę o ten zaszczyt. Walka jednak nie wyłoniła zwycięzcy. Briciu w celu zakończenia sporu zaproponował próbę ścinania głów z olbrzymem. Próba ta miała sprawdzić odwagę herosów. Każdy z nich miał obciąć głowę olbrzymowi ze świadomością, że na drugi dzień sami podłożą swoje głowy pod topór. Wszyscy trzej ścięli głowę potworowi. Nazajutrz jednak Conall Cernach i Laoghaire nie stawili się do podjęcia wyzwania postawionego przez olbrzyma. Jedynie Cuchulainn uznał za honorowe stawić się na miejscu i czekać na ruch ze strony przeciwnika. W tym momencie został ogłoszony najdzielniejszym człowiekiem w Irlandii. Olbrzymem był w istocie przemieniony ulsterski bohater Cú Roí.

</doc>
<doc id="1351022" url="https://pl.wikipedia.org/wiki?curid=1351022" title="Akta">
Akta

Akta – grupa dokumentów o podobnej treści (Akta sprawy) złączona w jeden ciąg w celu łatwiejszego ich przechowywania.
Rodzaje akt:

</doc>
<doc id="1351024" url="https://pl.wikipedia.org/wiki?curid=1351024" title="Jakobinizm">
Jakobinizm

Jakobinizm (fr. "jacobinisme", od łac. "Jacobus – Jakub") – skrajnie lewicowy kierunek polityczno-społeczny (ideologiczny); nazwa pochodzi od francuskich jakobinów, tzn. członków klubu politycznego działającego w okresie rewolucji francuskiej.
Historia.
Rewolucyjne ugrupowanie reprezentujące ideę jakobinizmu zaczęło tworzyć się w Wersalu, spośród posłów do Konstytuanty pochodzących z Bretanii nazywając się nieoficjalnie Klubem Bretońskim. Niedługo potem dołączyli do nich bardziej znani posłowie z pozostałych prowincji francuskich. Od początku jakobinizmowi przyświecał jeden cel, a było nim wywieranie wpływu na Zgromadzenie Narodowe, w szczególności na prace i decyzje przez nich podejmowane. Możliwe to było tylko dzięki opracowaniu niezwykle skutecznej taktyki. Głównym narzędziem walki jakobinów był terror, a sztandarowym hasłem: „gwałt niech się gwałtem odciska”.
W 1789 roku Konstytuanta przeprowadziła się do Paryża. „Bretończycy” musieli wprowadzić się do innego budynku, a dokładnie rzecz ujmując do dominikańskiego klasztoru św. Jakuba (stąd ich nowa nazwa) przy ulicy Saint-Honoré. W ten sposób utworzyli oficjalnie Towarzystwo Rewolucji, przemianowane wkrótce na Towarzystwo Przyjaciół Konstytucji z siedzibą w Paryżu, w budynku jakobinów. Przewodniczącym klubu jakobinów był Maximilien de Robespierre, francuski adwokat i mówca, członek Stanów Generalnych i Konstytuanty, a potem jeden z przywódców rewolucji francuskiej.
W wyniku działalności klubu jakobinów doszło do zgilotynowania króla Francji Ludwika XVI. Na przełomie lat 1793/94 podwładni Robespierre’a przejęli całkowitą władzę we Francji. Klub jakobinów został zlikwidowany w 27 VII 1794. Ścięto przywódców idei jakobinizmu. Jakobini usiłowali ponownie dojść do władzy, ale dążenie zniweczył wojskowy zamach stanu Napoleona Bonaparte.
Jakobinizm w Polsce.
Również w historii Polski zapisana jest idea jakobinizmu. Przedstawiciele tej ideologii nazywani byli Hugonistami od nazwiska jednego z przywódców, Hugona Kołłątaja. Jakobini polscy tworzyli antyrosyjski klub zawiązany podczas obradowania Sejmu Czteroletniego (1788-1792).
Cel, do którego dążyli członkowie klubu stanowiły znaczące reformy, które polegały przede wszystkim na obaleniu monarchii. Oprócz tego Hugoniści walczyli o zniesienie pańszczyzny i poddaństwa chłopów, a także wprowadzeniu równości dla wszystkich obywateli.
To dzięki działalności tego klubu doszło w 1794 roku do insurekcji kościuszkowskiej. Jednakże po kilku krwawych samosądach, które miały miejsce podczas insurekcji naczelnik Tadeusz Kościuszko zlikwidował klub. W wyniku III rozbioru Polski większość krajowych jakobinów zmuszona została do udania się na emigrację. Ich idee pojawiły się ponownie dopiero w 1830, kiedy to wybuchło powstanie listopadowe w Towarzystwie Patriotycznym, którego przewodnikiem został Joachim Lelewel. Klub został ponownie zlikwidowany przez generała J. Krukowieckiego w efekcie nieudanego zamachu stanu.

</doc>
<doc id="1351027" url="https://pl.wikipedia.org/wiki?curid=1351027" title="Języki hmong-mien">
Języki hmong-mien

Języki hmong-mien lub miao-yao – mała rodzina językowa, skupiająca języki południowych Chin i południowo-wschodniej Azji. Używane w górskich rejonach południowych Chin, w tym prowincjach: Kuejczou, Hunan, Junnan, Syczuan, Kuangsi i Hubei, gdzie stały się językami tzw. "ludzi wzgórz", podczas gdy Chińczycy Han zasiedlili żyźniejsze doliny rzeczne.
W przeciągu ostatnich 300 – 400 lat, ludzie Hmong i niektórzy Mien wywędrowali do Tajlandii, Laosu, Wietnamu i Mjanmy. W wyniku wojen indochińskich (I wojna indochińska, II wojna indochińska), wielu użytkowników hmong opuściło południowo-wschodnią Azję by osiedlić się w Australii, USA i innych krajach zachodnich.
Języki hmong-mien wyraźnie dzielą się na hmong (miao) i mien (yao), choć są blisko spokrewnione. Związki, słabo znanego, języka ho nte (chiń. shē) są niejasne, choć wydaje się być bliższy dialektom mien. Częściowo odpowiedzialny za trudność klasyfikacji jest silny wpływ sąsiednich języków.
Wcześniejsze systematyki umieszczały języki hmong-mien w sino-tybetańskiej rodzinie językowej i choć w wielu chińskich klasyfikacjach pozostają tam nadal – na zachodzie przyjmuje się, że stanowią odrębną rodzinę.
Kolebka języków hmong-mien znajdowała się w południowych lub nawet środkowych Chinach. Obecnie, obszarem największej różnorodności językowej jest międzyrzecze Jangcy i Mekongu, choć istnieją powody by wierzyć, że ludy wywędrowały z północy wraz z naporem Chińczyków Han.
Miáo i yáo to nazwy mandaryńskie. Endoetnonimami Miao są "Meo, Hmu, Mong" i "Hmong", ale ponieważ większość laotańskich uchodźców w USA nazywa siebie Hmong lub Mong, te właśnie nazwy są najlepiej znane. Jednakże w Chinach, gdzie żyje większość ludności Miao – praktycznie się ich nie używa. Z kolei chińskie miano "yao" odnosi się raczej do wspólnoty kulturalnej, posługujące się językami zarówno mien, jak i dajskimi, ji czy miao. Z uwagi na nieprecyzyjność mandaryńskiej nazwy, etnonim mien może być preferowany jako bardziej jednoznaczny. Zarówno hmong, jak i mien, oznaczają "człowieka, osobę".
Jak wiele języków południowych Chin, hmong i mien są monosylabiczne i analityczne. Posiadają, również, jeden z najbogatszych zasobów tonów.
Proponowana klasyfikacja.
Ethnologue wymienia 35 języków Hmong-Mien, z których część jest wzajemnie zrozumiała. Następująca jest oparta na klasyfikacji Jamesa Matisoffa z 2001.
Pozycja języka ho nte jest niejasna.
Inne klasyfikacje, przygotowane przez m.in. Streckera czy chińskich językoznawców są dostępne na stronie Bryce’a Schroedera.

</doc>
<doc id="1351031" url="https://pl.wikipedia.org/wiki?curid=1351031" title="BBTS Włókniarz Bielsko-Biała">
BBTS Włókniarz Bielsko-Biała

BBTS Bielsko-Biała (Bielsko-Bialskie Towarzystwo Sportowe) – wielosekcyjny klub sportowy z Bielska-Białej, powstały w 1907 jako piłkarski "Bielitzer Fussball Klub"; po 1911 powstały inne sekcje: bokserska, narciarska (te dwie odnosiły największe sukcesy), piłki siatkowej, piłki koszykowej, piłki wodnej, piłki ręcznej, tenisa ziemnego, tenisa stołowego, lekkoatletyczna, jeździecka, hokejowa, szachowa, saneczkarska, pływacka, gimnastyczna, brydżowa, kolarska i motorowa.
Historia.
28 czerwca 1968 BBTS połączono z Włókniarzem Bielsko-Biała. Nazwa nowego klubu brzmiała początkowo MKS Włókniarz-BBTS Bielsko-Biała, 24 lutego 1971 została zmieniona na BBTS Włókniarz Bielsko-Biała.
W barwach BBTS występowało 27 olimpijczyków: Leszek Błażyński, Marian Kasprzyk, Zbigniew Kicka, Zbigniew Pietrzykowski i Zenon Stefaniuk (boks) oraz Bernadeta Bocek-Piotrowska, Piotr Fijas, Anna Gębala, Katarzyna Gębala, Wiesław Gębala, Stefan Hula, Zbigniew Hola, Maciej Kreczmer, Dorota Kwaśny-Lejawa, Henryk Marek, Anna Pawlusiak-Dobija, Józef Pawlusiak, Stanisław Pawlusiak, Tadeusz Pawlusiak, Jan Płonka, Eliza Surdyka, Katarzyna Szafrańska, Marcin Szafrański, Janusz Waluś, Jakub Węgrzynkiewicz i Fedor Weinschenck (narciarstwo), a także Piotr Gruszka (siatkarz). Ponadto zawodnikami klubu byli m.in. Zdzisław Hryniewiecki (skoczek narciarski) oraz Rafał Antoniewski, Marek Matlak i Bożena Sikora-Giżyńska (szachiści).
Obecnie BBTS prowadzi tylko sekcje młodzieżowe: narciarską, piłki nożnej, piłki siatkowej i szachową.
Spadkobiercami tradycji BBTS są dawne sekcje, obecnie samodzielne kluby:

</doc>
<doc id="1351037" url="https://pl.wikipedia.org/wiki?curid=1351037" title="BBTS Podbeskidzie Bielsko-Biała">
BBTS Podbeskidzie Bielsko-Biała



</doc>
<doc id="1351046" url="https://pl.wikipedia.org/wiki?curid=1351046" title="Witold Horwath">
Witold Horwath

Witold Horwath, właśc. Witold Łagowski (ur. 7 lipca 1957 w Warszawie) – polski pisarz, scenarzysta filmowy.

</doc>
<doc id="1351049" url="https://pl.wikipedia.org/wiki?curid=1351049" title="Małolaty ninja wracają">
Małolaty ninja wracają

Małolaty ninja wracają – amerykańsko-japońska komedia z 1994. Sequel filmu z 1992.
Film spotkał się z negatywną oceną krytyków; serwis Rotten Tomatoes przyznał mu wynik 15%.

</doc>
<doc id="1351050" url="https://pl.wikipedia.org/wiki?curid=1351050" title="Grosz biały śląski">
Grosz biały śląski

Grosz biały – nazwa srebrnej monety śląskiej bitej w XVI i XVII wieku przez miasta Wrocław i Świdnicę, książąt legnicko-brzeskich, Podiebradów władających księstwami ziębickim i oleśnickim oraz nyską mennicę biskupiego księstwa nyskiego.
Wyżej wymienieni zwierzchnicy menniczy zawarli w 1506 roku porozumienie, na mocy którego postanowili ujednolicić bite przez siebie grosze ustalając zawartość czystego srebra i masę –1/90 marki wrocławskiej (grzywny), tj. według systemu metrycznego 2,078 grama (0,78 g czystego srebra).
Grosz biały stanowił 1/36 florena. Funkcjonował również jako jednostka obrachunkowa równa 12 halerzom i 6 denarom. 
W I połowie XVI wieku we Wrocławiu garniec wina reńskiego kosztował około 7 białych groszy, achtel piwa 2 grosze, kopa śledzi 14 groszy, mendel jaj ok. 1 grosza, buty z cholewami ok. 20 groszy, piła ok. groszy, podkowa 1 grosz, a cena krowy dochodziła do 200 groszy. Grosz biały był więc poręczną i podstawową jednostką pieniężną przy detalicznych transakcjach.

</doc>
<doc id="1351052" url="https://pl.wikipedia.org/wiki?curid=1351052" title="The Best of Ryszard Sygitowicz">
The Best of Ryszard Sygitowicz

The Best of Ryszard Sygitowicz – kompilacyjny album Ryszarda Sygitowicza, wydany w roku 1992, nakładem wydawnictwa Sonic. Nagrań dokonano w okresie: 1985 (1–7), 1987 (13), 1989 (8–12).
Autorzy.
Muzyka i aranżacje: Ryszard Sygitowicz.

</doc>
<doc id="1351053" url="https://pl.wikipedia.org/wiki?curid=1351053" title="Paradoks kota z kromką z masłem">
Paradoks kota z kromką z masłem



</doc>
<doc id="1351058" url="https://pl.wikipedia.org/wiki?curid=1351058" title="Leighton Baines">
Leighton Baines

Leighton Baines (ur. 11 grudnia 1984 w Kirkby) – angielski piłkarz grający na pozycji lewego obrońcy.
Kariera klubowa.
Piłkarską karierę Baines rozpoczął w zespole Wigan Athletic. W 2002 roku awansował do składu pierwszej drużyny, a 14 grudnia zadebiutował w jej barwach w rozgrywkach Division Two, w wygranym 2:0 domowym spotkaniu z Oldham Athletic. W swoim pierwszym sezonie rozegrał tylko 6 spotkań w lidze, a Wigan na koniec sezonu 2002/2003 awansował do Division One. Na zapleczu Premiership Leighton grał w większej liczbie meczów, a w sezonie 2004/2005 zdobył pierwszego gola w karierze, gdy w grudniowym meczu z Ipswich Town (2:1) zdobył gola z większej odległości. Z Wigan awansował do Premiership, a w niej z kolei po raz pierwszy wystąpił 14 sierpnia przeciwko Chelsea F.C. (0:1). Jeszcze w lutym 2005 przedłużył kontrakt z Wigan i w barwach tego klubu występował do lata 2007. W 2006 roku dotarł do finału Pucharu Ligi Angielskiej, ale Wigan przegrało w nim 0:4 z Manchesterem United. Natomiast na koniec sezonu 2006/2007 Leighton przeżył spadek do Championship.
Latem 2007 Baines otrzymał oferty z Evertonu, Newcastle United i Sunderlandu. W lipcu odrzucił ofertę tego trzeciego klubu, a 6 sierpnia podpisał kontrakt z Evertonem, który zapłacił za niego kwotę 5 milionów funtów. 25 sierpnia zadebiutował w koszulce „The Toffies” w zremisowanym 1:1 spotkaniu z Blackburn Rovers. W całym sezonie wystąpił jednak tylko w 22 spotkaniach i przegrywał rywalizację o miejsce w składzie z Joleonem Lescottem. Wystąpił także w 5 spotkaniach Pucharu UEFA, a w lidze zajął z Evertonem 5. miejsce.
Kariera reprezentacyjna.
W latach 2004-2007 Baines wystąpił w 16 spotkaniach młodzieżowej reprezentacji Anglii U-21, w których zdobył jednego gola. Miało to miejsce w październiku 2006 podczas eliminacji do Mistrzostw Europy U-21 w spotkaniu z Niemcami. Na samym turnieju rozegrał 4 mecze i dotarł z Anglią do półfinału.
3 marca 2010 roku zadebiutował w pierwszej reprezentacji w spotkaniu z Egiptem.

</doc>
<doc id="1351067" url="https://pl.wikipedia.org/wiki?curid=1351067" title="Mieszko-Piast Cieszyn">
Mieszko-Piast Cieszyn



</doc>
<doc id="1351070" url="https://pl.wikipedia.org/wiki?curid=1351070" title="Grosz biały">
Grosz biały



</doc>
<doc id="1351072" url="https://pl.wikipedia.org/wiki?curid=1351072" title="Städtische Irrenanstalt">
Städtische Irrenanstalt



</doc>
<doc id="1351073" url="https://pl.wikipedia.org/wiki?curid=1351073" title="Wybory prezydenckie w Niemczech w 2009 roku">
Wybory prezydenckie w Niemczech w 2009 roku

Wybory prezydenckie w Niemczech w 2009 roku odbyły się 23 maja w Berlinie. Zgodnie z Ustawą Zasadniczą prezydenta wybierało 13. Zgromadzenie Federalne złożone z deputowanych Bundestagu oraz w równej liczbie elektorów wybranych przez parlamenty lokalne (Landtagi). Z 1223 oddanych głosów urzędujący prezydent Horst Köhler otrzymał 613, czyli bezwzględną większość i w ten sposób został wybrany na drugą kadencję już w pierwszej rundzie głosowania. Tym samym stał się czwartą osobą w historii RFN, która po raz drugi z rzędu została wybrana Prezydentem Federalnym.
Wyniki.
Dziesięć osób wstrzymało się od głosu, oddano także dwa nieważne głosy; jeden elektor był nieobecny.

</doc>
<doc id="1351074" url="https://pl.wikipedia.org/wiki?curid=1351074" title="W ślad za Beethovenem">
W ślad za Beethovenem

W ślad za Beethovenem (tytuł oryginalny: "Vazhdojmë me Bethovenin") – albański krótkometrażowy film fabularny z roku 1994 w reżyserii Spartaka Pecaniego.
Opis fabuły.
Historia dwojga kochanków, którzy nie mogą znaleźć zrozumienia dla ich miłości w kręgu bliskich im osób. Decydują się mieszkać w jednym z bunkrów, który pozostał w Albanii z czasów Envera Hodży. Realizacja tego pomysłu doprowadzi do tragicznego finału.

</doc>
<doc id="1351081" url="https://pl.wikipedia.org/wiki?curid=1351081" title="Corino Andrade">
Corino Andrade

Mário Corino da Costa de Andrade (ur. 10 czerwca 1906 w Moura, zm. 16 czerwca 2005 w Porto) – portugalski lekarz neurolog. Jako pierwszy opisał rodzinną amyloidową polineuropatię (familial amyloidotic polyneuropathy, FAP), niekiedy określaną jako choroba Corino de Andrade.
Był założycielem Instituto de Ciências Biomédicas Abel Salazar, dużego ośrodka badawczego z siedzibą w Porto. Jako oponent Salazara, był więziony przez portugalską tajną policję polityczną (PIDE) za przynależność do organizacji krytykującej rząd.

</doc>
<doc id="1351084" url="https://pl.wikipedia.org/wiki?curid=1351084" title="Filharmonia Koszalińska">
Filharmonia Koszalińska

Filharmonia Koszalińska im. Stanisława Moniuszki – komunalna instytucja kultury w Koszalinie powołana do tworzenia, promocji i ochrony kultury muzycznej. Podstawowym celem działania filharmonii jest prezentacja wartościowych form poważnej: symfonicznej i kameralnej, w tym współczesnej muzyki polskiej i zagranicznej.
Jest instytucją kultury finansowaną z budżetu Urzędu Miasta Koszalina. Liczy 62 etatowych i współpracujących muzyków. Siedzibą filharmonii jest budynek przy ulicy Piastowskiej 2.
Filharmonia jest organizatorem Międzynarodowego Festiwalu Organowego. Impreza odbywa się co roku od czerwca do sierpnia w Katedrze Koszalińskiej, w której znajdują się unikatowe organy z XIX w. Melomani mogą wysłuchać zarówno dzieł organowych, jak i kameralnych, symfonicznych oraz wokalno-instrumentalnych.

</doc>
<doc id="1351085" url="https://pl.wikipedia.org/wiki?curid=1351085" title="Filharmonia Koszalińska im. Stanisława Moniuszki">
Filharmonia Koszalińska im. Stanisława Moniuszki



</doc>
<doc id="1351086" url="https://pl.wikipedia.org/wiki?curid=1351086" title="Piotr Banasik">
Piotr Banasik

Piotr Banasik (ur. 8 lutego 1982 roku w Katowicach) – polski pianista.
Życiorys.
Syn pianisty i kompozytora Michała Banasika.
W 2001 r. ukończył z wyróżnieniem Państwowe Liceum Muzyczne im. Karola Szymanowskiego w Katowicach w klasie fortepianu Roberta Marata, a w roku 2006 uzyskał dyplom z wyróżnieniem katowickiej Akademii Muzycznej w klasie prof. Andrzeja Jasińskiego. Swoje umiejętności doskonalił także na kursach mistrzowskich pod kierunkiem takich pianistów jak Vera Gornostaeva, Arie Vardi, Alexei Orlovetski, Đặng Thái Sơn, Alexis Weissenberg oraz Krystian Zimerman.
Zdobywał nagrody i wyróżnienia na konkursach i festiwalach krajowych i zagranicznych. Jest medalistą 48. Międzynarodowego Konkursu im. Marii Canals w Barcelonie (2002). W tym samym roku otrzymał I nagrodę na Festiwalu Młodych Muzyków w Gdańsku a także został laureatem 36. Festiwalu Pianistyki Polskiej w Słupsku.
W lutym 2003 r. otrzymał I nagrodę na Ogólnopolskim Konkursie Pianistycznym na Stypendia Artystyczne im. Fryderyka Chopina w Warszawie. W październiku 2003 r. zdobył Grand Prix na Międzynarodowym Konkursie Pianistycznym PARNASSOS w Monterrey w Meksyku.
W lutym 2005 roku zdobył II nagrodę na Ogólnopolskim Konkursie Pianistycznym im. F. Chopina w Warszawie dla Kandydatów do XV Międzynarodowego Konkursu Pianistycznego im. Fryderyka Chopina, na którym, w październiku 2005, otrzymał szereg nagród pozaregulaminowych m.in. dla najlepszego uczestnika II etapu nie zakwalifikowanego do finału.
Jest laureatem nagrody Marszałka Województwa Śląskiego dla Młodych Twórców oraz wielokrotnym stypendystą Ministra Kultury i Sztuki.
Piotr Banasik występuje z recitalami i koncertami symfonicznymi w Niemczech, Czechach, Francji, Kanadzie, Meksyku, Szwajcarii, Zjednoczonych Emiratach Arabskich, na Ukrainie, Słowacji we Włoszech jak również w polskich salach filharmonicznych i koncertowych.
Jako solista współpracował m.in. z Orkiestrą Kameralną Polskiego Radia „Amadeus”, Sinfoniettą Cracovią, Forchheimer Kammerorchester, Orkiestrą Symfoniczną Guanajuato (Meksyk), Orchestre National des Pays de La Loire (Francja) oraz Młodzieżową Orkiestrą Symfoniczną im. Karola Szymanowskiego, z którą dokonał nagrania III Koncertu fortepianowego c-moll Ludwiga van Beethovena, dyrygując od klawiatury. W roku 2003 ten sam koncert nagrał wraz z Polską Orkiestrą Radiową dla Polskiego Radia.
Piotr Banasik występował na międzynarodowych festiwalach m.in. na 22. Septembre Musical de l'Orne we Francji (2004), 60. Międzynarodowym Festiwalu Chopinowskim w Dusznikach (2005), 24. Międzynarodowym Festiwalu "Chopin w barwach jesieni" (2005), Festiwalu Pianistycznym Alexisa Weissenberga w Szwajcarii (2007) oraz na 8. Muzycznym Festiwalu Al-Ain w Emiratach Arabskich (2008), gdzie wraz z Orkiestrą Kameralną Filharmonii Narodowej wykonywał Koncert fortepianowy Es-dur KV 482 W.A. Mozarta.

</doc>
<doc id="1351088" url="https://pl.wikipedia.org/wiki?curid=1351088" title="Nick Barrett">
Nick Barrett

Nicholas „Nick” John James Barrett (ur. 8 czerwca 1961) – brytyjski wokalista, gitarzysta, autor tekstów i jeden z założycieli neoprogresywnej grupy Pendragon.
Styl gry.
Nick Barrett w swoich utworach gra zwykle skomplikowane i niezbyt szybkie partie, a także solówki. Reprezentuje styl gry podobny do innych psychodelicznych gitarzystów, m.in. Davida Gilmoura czy Steve’a Rothery'ego. Używa też szerokiej skali efektów gitarowych, głównie pogłosów i Delayów. Często stosuje też technikę "slide guitar".
Kariera poza Pendragonem.
W 2006 wspólnie z Clive'em Nolanem wyruszył w trasę, na której grali akustyczne wersje utworów Pendragona. Zapisem trasy jest DVD A Rush of Adrenaline.

</doc>
<doc id="1351090" url="https://pl.wikipedia.org/wiki?curid=1351090" title="Pocisk z plasteliny">
Pocisk z plasteliny

Pocisk z plasteliny (tytuł oryginalny: "Plumbi prej plasteline") – albański film fabularny z roku 1995 w reżyserii Petrita Ruki i Artana Minarolliego.
Opis fabuły.
Film przedstawia los dzieci, które są przez swoich rodziców za wszelką cenę wprowadzane w świat mediów. Jedno z dzieci pod wpływem takiej „promocji” zamyka się w sobie i popełnia samobójstwo. Film obciąża odpowiedzialnością za takie zachowania rodziców dziecka i akceptujące takie zachowania społeczeństwo.

</doc>
<doc id="1351097" url="https://pl.wikipedia.org/wiki?curid=1351097" title="Peter Gee">
Peter Gee

Peter Gee (ur. 6 marca 1961) – basista i gitarzysta zespołu Pendragon. Na koncertach okazjonalnie gra też na instrumentach klawiszowych.
Życiorys.
Jest synem anglikańskiego pastora. Poznał Nicka Barretta dzięki swojemu bratu. Początkowo w zespole miał grać na gitarze, lecz ostatecznie, po odejściu Roberta Dolby'ego został basistą. Wydał cztery albumy solowe: Heart of David (1993), Vision of Angels (1997), The Spiritual World (2008) i East Of Eden (2011) które w sferze tekstów są bardzo związane z chrześcijaństwem. Jako zadeklarowany chrześcijanin wydał też dwie książki o jego wierze.
Linki zewnętrzne.
http://www.petergee.net
 

</doc>
<doc id="1351098" url="https://pl.wikipedia.org/wiki?curid=1351098" title="Jiří Korn">
Jiří Korn

Jiří Korn (ur. 17 maja 1949 w Pradze) – czeski muzyk, piosenkarz popowy, gitarzysta, basista, tancerz, prezenter i aktor. 
Życiorys.
W latach 1958–64 członek i solista chóru dziecięcego, który prowadził Bohumil Kulínský st. (ur. 25 sierpnia 1910 Petřvald, okres Karviná; zm. 11 kwietnia 1988 w Pradze). W 1971 z pieśnią „Yvetta” wygrał konkurs Intertalent. Wielkie sukcesy osiągnął w byłej NRD.
W 1976 zdobył Grand Prix de la Chanson w Paryżu i dwa lata później wygrał festiwal OIRT w Tampere (Finlandia). Festiwal w Tampere wygrał przewagą jedynie kilku głosów z Anną Jantar, która wówczas brała udział w konkursie z piosenką „Tylko mnie poproś do tańca”.
Współpracował z zespołem Olympic (1971–73), potem zwłaszcza z orkiestrami Václava Hybša i Gustava Broma.
Wiele jego pieśni uzyskało wielką popularność – „Když Lola pila pátý drink” (1972), „Yvetta” (1972), „Zpívat jako déšť” (1979), „Radost až do rána” (1981), „Každá trampota má svou mez” (1981), „Windsurfing” (1981) czy „Miss Moskva” (1989). Zwrócił także na siebie uwagę w wieczorowym programie scenicznym "Zpívat jako déšť" (1977).
Do jego sukcesów zagranicznych należy rola główna w musicalu amerykańskim "Hans Christian Andersen" (1986) z muzyką Franka Loessera. Grał też w musicalach w Czechach, w tym "Les Misérables" (1993) w Teatrze na Vinohradach, "Hrabia Monte Christo" (2000), "Golem" (2006), "Carmen" (2008) i "Jesus Christ Superstar" (2010).
Obecnie gra w filmach i telewizji oraz bierze udział w zawodach bowlingowych.
Życie prywatne.
Ma siostrę, aktorkę Yvettę Kornovą. Był żonaty z Haną Buštíkovą, członkiem muzycznego duetu Kamélie. Później ożenił się z aktorką Kateřiną Kornovą, jednak doszło do rozwodu. Ma syna i córkę z drugiego małżeństwa. W październiku 2017 ożenił się z Renatą Cieslerovą, którą poznał podczas gry w golfa.
Linki zewnętrzne.
 

</doc>
<doc id="1351102" url="https://pl.wikipedia.org/wiki?curid=1351102" title="Lubowla (herb szlachecki)">
Lubowla (herb szlachecki)

Lubowla ("Błoziny, Błożyna, Ignile et crux, Lubomla, Ogniwo, Włoziny") – polski herb rycerski, który zaginął już w XVI w. Zawołanie - "Lubowla"
Opis herbu.
W polu czerwonym ogniwo łańcucha srebrne z zaćwieczonym na barku takimż krzyżem kawalerskim.
Józef Szymański podaje inną wersję, interpretując słowo "ogniwo" jako synonim krzesiwa. Ponadto nie podaje barw herbu.
Najwcześniejsze wzmianki.
Jedynym pewnym przekazem ikonograficznym tego herbu jest pieczęć z roku 1387 należąca do Więcława ze Swoszowic. Jan Długosz genezę herbu tłumaczy dwojako:
Ongiś Ogniwów wiązano raczej z Węgrami i sądzono, że pojawili się w Polsce, nad Dunajcem dopiero w czasach Bolesława Wstydliwego lub Władysława Łokietka. Późne przybycie protoplasty Ogniwów miałoby tłumaczyć stosunkowo słabe w XIV i XV wieku rozrodzenie rodu.
Lubowlici (Ogniwowie) zaliczali się do drobnego rycerstwa połączonego ze sobą więzami bliskiego pokrewieństwa. Znikoma ilość wzmianek i zapisów herbowych wskazuje, że ród Ogniwów był niewielki. Jego występowanie ograniczone było do ziemi krakowskiej, a konkretnie do terenów pod Krakowem i północno-zachodniej Sądecczyzny (w widłach Dunajca i Łososiny). W czasach długoszowych we wsiach Łąki, Wojakowa, Drużków, Porębka, Kąty, Dobrociesz i Połomia koło Brzeska obok innych rodzin cząstkowej szlachty rzeczywiście występują i Lubowlici. Jeszcze w 1524 Jan Ogniwo i Feliks z Drużkowa występowali z tym herbem.
Przypuszcza się, iż Ogniwowie wznieśli zamek w Rytrze.
Etymologia.
Lubowla albo Lubomla ma być proklamacją topograficzną i brać swój początek od miejscowości tej nazwy, na Spiżu położonej.
Herbowni.
Brzezieński, Brzeziński, Druszkowski, Porembski, Porębski, Szewcowicz.
Boniecki wspomina jeszcze Łobodzkich herbu Błoziny (wyobrażającym koło czyli toczenicę, na niej krzyż).
Do Lubowlitów należeli m.in.: kasztelan połaniecki i małogoski Mirosław; kasztelan sądecki Piotr Wydżga.
Odmiany herbu.
Piekosiński jako odmianę tego herbu zalicza herb Bienia, znany z pieczęci z 1304 należącej do Bienia Wojsławowicza Łososińskiego, wnuka Wydżgi (herb wyobraża niby strzemię koliste z krzyżem na barku; ma być fazą przechodnią między herbem Lubowla a herbem Strzemię).

</doc>
<doc id="1351105" url="https://pl.wikipedia.org/wiki?curid=1351105" title="Order Lwa Finlandii">
Order Lwa Finlandii

Order Lwa Finlandii (fin. "Suomen Leijonan ritarikunta", szw. "Finlands Lejons orden") – fińskie odznaczenie za wybitne zasługi nadawane od 1942.
Historia.
Order został ustanowiony 11 września 1942 przez prezydenta Risto Ryti z inicjatywy głównodowodzącego fińskimi siłami zbrojnymi w czasie II wojny światowej, marsz. Mannerheima, który chciał uniknąć zbyt wielu nadań wyższych odznaczeń fińskich, orderów Krzyża Wolności i Białej Róży. Nadawany jest obywatelom Finlandii i cudzoziemcom za wybitne zasługi cywilne, zaś w czasie wojny można go otrzymać również za zasługi wojenne. Wielkim Mistrzem orderu jest prezydent Finlandii, a świętem orderowym 6 grudnia – Dzień Niepodległości Finlandii. Order posiada pięć klas według znanego schematu Legii Honorowej, od Wielkiego Krzyża do Kawalera, dwie kategorie, cywilną i wojskową, a także Medal Pro Finlandia, ustanowiony 10 grudnia 1943, zajmujący w wewnętrznej hierarchii orderu wysokie miejsce zaraz po Krzyżu Komandorskim, nadawany za osiągnięcia artystyczne i literackie, oraz Krzyż Zasługi, nadawany osobom cywilnym i podoficerom.
Insygnia.
Insygnia orderu to oznaka, gwiazda (dla dwóch najwyższych klas) oraz medal Pro Finlandia. Oznaką jest emaliowany na biało krzyż kawalerski ze złotym (w V. klasie srebrnym) obramowaniem. W emaliowanym na czerwono medalionie awersu widzimy kroczącego na prawo lwa z godła państwowego Finlandii. Rewers oznaki jest gładki, nieemaliowany.
Gwiazda Krzyża Wielkiego jest srebrna, pięcioramienna, położona na złotym kole, w środku nosi medalion środkowy oznaki z lwem Finlandii. Nieco mniejsza gwiazda Krzyża Komandorskiego I klasy jest cała srebrna. Krzyż Zasługi orderu posiada identyczną oznakę jak krzyże orderu, lecz srebrną i nieemaliowaną. Kategoria wojskowa posiada skrzyżowane złote miecze umieszczone między ramionami krzyża lub pod medalionem gwiazdy. Order nie ma łańcucha. Medal Pro Finlandia ma na awersie lwa Finlandii, a na rewersie napis "PRO FINLANDIA" oraz miejsce na wygrawerowanie nazwiska osoby odznaczonej. Order noszony jest na ciemnoczerwonej wstędze według schematu większości pięcioklasowych odznaczeń europejskich, medal i krzyż zasługi na tej samej wstędze.

</doc>
<doc id="1351107" url="https://pl.wikipedia.org/wiki?curid=1351107" title="Heart of David">
Heart of David

Heart of David – pierwszy album solowy basisty brytyjskiego zespołu Pendragon, Petera Gee.

</doc>
<doc id="1351111" url="https://pl.wikipedia.org/wiki?curid=1351111" title="Vision of Angels">
Vision of Angels

Vision of Angels – drugi album solowy basisty brytyjskiego zespołu Pendragon, Petera Gee.

</doc>
<doc id="1351113" url="https://pl.wikipedia.org/wiki?curid=1351113" title="Mokra Jama">
Mokra Jama

Mokra Jama – jezioro tatrzańskie z grupy Gąsienicowych Stawów. Położone jest w Dolinie Zielonej Gąsienicowej, w jej części nazywanej Roztoką Stawiańską. Staw jest nieuwzględniany w klasycznych opracowaniach tatrzańskich (m.in. w przewodniku "Tatry Wysokie" Witolda Henryka Paryskiego), jednak w porównaniu z kilkoma innymi jest dość znaczący. Na zdjęciu satelitarnym z 2004 r. powierzchnia Mokrej Jamy wynosi 0,048 ha, co daje jej 12. miejsce wśród ok. 21 stawów w Dolinie Gąsienicowej. Staw przez większą część roku jest bezodpływowy, ale przy wysokim stanie wody staje się przepływowy. Rzadko zdarza się, że staw wysycha całkowicie.
Mokra Jama znajduje się ok. 320 m od schroniska Murowaniec, przy szlaku na Kasprowy Wierch.

</doc>
<doc id="1351114" url="https://pl.wikipedia.org/wiki?curid=1351114" title="Starówka Kalisza">
Starówka Kalisza



</doc>
<doc id="1351119" url="https://pl.wikipedia.org/wiki?curid=1351119" title="Paszczakowate">
Paszczakowate



</doc>
<doc id="1351122" url="https://pl.wikipedia.org/wiki?curid=1351122" title="Masowe wymierania">
Masowe wymierania



</doc>
<doc id="1351123" url="https://pl.wikipedia.org/wiki?curid=1351123" title="Adam Majewski (lekarz)">
Adam Majewski (lekarz)

Adam Majewski (ur. 24 maja 1907 w Lublinie, zm. 24 maja 1979 w Toruniu) – kapitan lekarz Polskich Sił Zbrojnych, chirurg, a także pisarz.
Życiorys.
Syn Adama, chirurga i działacza społecznego i politycznego Narodowej Demokracji i Elżbiety z d. Jandzyk. Rodzina mieszkała w Lubelskiem, w dzisiejszym Świdniku, w Adampolu, uzdrowiskowej wsi pod Lublinem. Nazwa miejscowości a dziś dzielnicy miasta pochodzi od imienia jego antenata, również Adama Majewskiego.
Był absolwentem Gimnazjum i Liceum Stefana Batorego w Lublinie, które ukończył w 1926 roku. Początkowo student Wyższej Szkoły Handlowej (Szkoły Głównej Handlowej) w Warszawie w l. 1927–30, a następnie Wydziału Lekarskiego Uniwersytetu Jana Kazimierza we Lwowie. Dyplom lekarza uzyskał w 1936 roku, a tytuł doktora medycyny 2 lata później. Do momentu wybuchu wojny pracował w klinice chirurgicznej we Lwowie, a następnie w Warszawie. Ogłosił 6 prac naukowych z zakresu chirurgii i torakochirurgii.
Należał do Polskiej Korporacji Akademickiej "Maltania" w Warszawie.
II wojna światowa.
W 1939 roku brał udział w kampanii wrześniowej. Następnie internowany na Węgrzech, skąd zbiegł w lutym 1940 roku i przedostał się do Polskich Sił Zbrojnych we Francji i potem w Wielkiej Brytanii. Brał udział w działaniach Polskich Sił Zbrojnych we Francji, na Środkowym i Bliskim Wschodzie oraz we Włoszech. Podczas włoskiej kampanii był lekarzem 3 batalionu Strzelców Karpackich. Kontuzjowany w czasie bitwy o Monte Cassino. „"Okazało się, że mam pękniętą łękotkę. Poza tą sprawą byłem przeziębiony, potłuczony i w najwyższym stopniu wyczerpany”". W kwietniu 1945, po bitwie o Bolonię, został wyznaczony na stanowisko komendanta polowej czołówki chirurgicznej nr 350.
Okres powojenny.
Po powrocie do kraju w 1947 roku pracował jako lekarz w Toruniu i Lublinie. Autor prac naukowych z dziedziny chirurgii i torakochirurgii oraz wielu książek ze wspomnień wojennych. Jego pierwsza książka „Wojna, Ludzie i Medycyna” ukazała się w 1960 roku. Od 1972 członek ZAiKS, od 1976 członek Związku Literatów Polskich.
Pochowany na Starych Powązkach w Warszawie (kwatera 36-1-28/29).

</doc>
<doc id="1351124" url="https://pl.wikipedia.org/wiki?curid=1351124" title="Einstein@home">
Einstein@home



</doc>
<doc id="1351125" url="https://pl.wikipedia.org/wiki?curid=1351125" title="Liga Mistrzów UEFA (2008/2009)">
Liga Mistrzów UEFA (2008/2009)

Liga Mistrzów UEFA 2008/2009 – 17. sezon Ligi Mistrzów UEFA, najbardziej prestiżowego turnieju w klubowej piłce nożnej rozgrywanego od 1992 roku.
Finał rozegrany został 27 maja 2009 na Stadio Olimpico w Rzymie, w którym zwyciężyła FC Barcelona 2:0 (1:0) po bramkach Samuela Eto’o w 10. minucie oraz Lionela Messiego w 70. minucie.
Faza grupowa.
W fazie grupowej zmierzyło się 16 zwycięzców rundy eliminacyjnej i 16 drużyn, które zapewniły sobie udział w tej fazie Ligi Mistrzów dzięki pozycjom zajętym w rozgrywkach ligowych.
Losowanie grup Ligi Mistrzów 2008/2009 odbyło się 28 sierpnia 2008 roku o godzinie 18:00 w Monako (Monako)
Faza pucharowa.
1/8 finału.
Wynik łączny: "2-2"
Awans: " FC Porto"
Wynik łączny: "6-3"
Awans: " FC Barcelona"
Wynik łączny: "1-1 (k. 7–6)"
Awans: " Arsenal"
Wynik łączny: "2-0"
Awans: ""
Wynik łączny: "3-2"
Awans: " Chelsea F.C."
Wynik łączny: "3-2"
Awans: " Villarreal C.F."
Wynik łączny: "12-1"
Awans: " Bayern Monachium"
Wynik łączny: "5-0"
Awans: " "
Ćwierćfinały.
Wynik łączny: "4-1"
Awans: " Arsenal"
Wynik łączny: "3-2"
Awans: ""
Wynik łączny: "7-5"
Awans: " Chelsea"
Wynik łączny: "5-1"
Awans: " FC Barcelona"
Półfinały.
Wynik łączny: "1-1"
Awans: " FC Barcelona"
Wynik łączny: "4-1"
Awans: ""
Finał.
ZDOBYWCA LIGI MISTRZÓW 2008/2009
FC BARCELONA TRZECI TYTUŁ 

</doc>
<doc id="1351126" url="https://pl.wikipedia.org/wiki?curid=1351126" title="Mário Corino da Costa Andrade">
Mário Corino da Costa Andrade



</doc>
<doc id="1351127" url="https://pl.wikipedia.org/wiki?curid=1351127" title="Piekło poczeka">
Piekło poczeka

Piekło poczeka (ang. "Devil May Care") – powieść sensacyjna autorstwa Sebastiana Faulksa, nawiązująca do serii powieści z Jamesem Bondem.
Premiera powieści odbyła się 28 maja 2008, w setną rocznicę urodzin Iana Fleminga, autora książek o słynnym agencie 007.
Treść.
Akcja książki toczy się w drugiej połowie lat 60. XX wieku (po „Człowieku ze złotym pistoletem”). James Bond czuje się znudzony pracą. Chce porzucić służbę. M, jego szef, wysyła go na przymusowy urlop. Bond przebywa na Karaibach (Barbadosie), potem jedzie na włoską i francuską Riwierę. Tuż przed końcem tej „kwarantanny” zostaje wezwany przez M – bo Ojczyzna go potrzebuje, znowu. Niejaki Gorner planuje wykończenie Wielkiej Brytanii narkotykami. Planuje także zniszczyć kraj raz na zawsze i dlatego chce wciągnąć Zjednoczone Królestwo w wojnę z ZSRR.
M ma natomiast w zanadrzu inne zadanie – chce, żeby Bond sam zechciał wrócić do czynnej służby. Ściąga go więc do Londynu i wysyła z misją do Iranu. W książce pojawia się także piękna kobieta oraz Felix Leiter z CIA, przyjaciel Bonda.

</doc>
<doc id="1351132" url="https://pl.wikipedia.org/wiki?curid=1351132" title="Fudge Smith">
Fudge Smith

Fudge Smith - w latach 1986-2006 perkusista zespołu Pendragon. Grał również w zespole Steve'a Hacketta, LaHost oraz Henry Fool. Obecnie jest w zarządzie firmy Total Music która zajmuje się sprzedażą i serwisem instrumentów muzycznych.

</doc>
<doc id="1351134" url="https://pl.wikipedia.org/wiki?curid=1351134" title="Valu">
Valu

Valu – debiutancki album studyjny zespołu Mokoma wydany w 1999 roku przez wytwórnię Herodes.
Twórcy.
Mokoma
Personel
Gościnnie

</doc>
<doc id="1351135" url="https://pl.wikipedia.org/wiki?curid=1351135" title="What You See">
What You See

What You See – drugi singel amerykańskiej wokalistki Tamary Gee z 2007 roku, promujący jej debiutancki album "Hidden Treasure". Producentami utworu zostali KK i Simon Gogerly.
Teledysk.
Teledysk do utworu nagrywany był w Sopocie, jego premiera odbyła się 12 września 2007 roku na oficjalnej stronie internetowej YouTube artystki.

</doc>
<doc id="1351138" url="https://pl.wikipedia.org/wiki?curid=1351138" title="UKSW">
UKSW



</doc>
<doc id="1351140" url="https://pl.wikipedia.org/wiki?curid=1351140" title="Yannick Djaló">
Yannick Djaló

Yannick Djaló (ur. 5 maja 1986 w Bissau w Gwinei Bissau) – portugalski piłkarz występujący na pozycji napastnika.
Kariera klubowa.
Yannick Djaló urodził się w Gwinei Bissau, jednak większość życia spędził w Lizbonie. Z tego też powodu przyznano mu portugalskie obywatelstwo. Początkowo Djaló grał w młodzieżowej szkółce Sportingu CP, z której na sezon 2005/2006 został wypożyczony do klubu Casa Pia. Strzelił dla niego 16 goli, po czym wrócił do Sportingu i został włączony do kadry seniorów. Zadebiutował w niej 16 września 2006 w przegranym 0:1 ligowym meczu przeciwko FC Paços de Ferreira, a pierwszego gola strzelił 22 października w zremisowanym 1:1 pojedynku z FC Porto. W sezonie 2006/2007 Yannick po raz pierwszy w swojej karierze wystąpił także w Lidze Mistrzów, jednak Sporting w swojej grupie zajął ostatnie miejsce i odpadł z rozgrywek.
6 kwietnia 2008 portugalski zawodnik powrócił do gry po 4 miesiącach przerwy spowodowanych kontuzją i od dwa razy wpisał się na listę strzelców w zwycięskim 2:0 spotkaniu z Bragą. W kolejnych ligowym pojedynku przeciwko Naval wygranym przez podopiecznych Paulo Bento 4:1 Djaló ponownie zdobył jedną z bramek dla swojej drużyny. W sezonie 2007/2008 Djaló rozegrał łącznie 16 meczów w lidze i zdobył 5 bramek. 2 kwietnia 2010 strzelił hat tricka w zwycięskim 5:0 pojedynku przeciwko Rio Ave FC.
31 sierpnia 2012 roku, przeszedł na zasadzie wypożyczenia do Toulouse FC. Był też wypożyczany do San Jose Earthquakes oraz Mordowii Sarańsk. W 2016 roku przeszedł do tajskiego Ratchaburi Mitr Phol. W 2017 roku wrócił do Portugalii i występował w klubie Vitória Setúbal. W 2018 wrócił do Ratchaburi Mitr Phol.
Kariera reprezentacyjna.
Yannick Djaló grał w młodzieżowych reprezentacjach Portugalii, między innymi w kadrze do lat 21. W 2008 Carlos Queiroz powołał go do seniorskiej reprezentacji na mecze z Maltą i Danią w eliminacjach do Mistrzostw Świata 2010, jednak w żadnym z tych spotkań Yannick ostatecznie nie wystąpił. W drużynie narodowej zadebiutował 3 września 2010 w zremisowanym 4:4 pojedynku przeciwko Cyprowi zmieniając w końcówce meczu Hugo Almeidę.

</doc>
<doc id="1351141" url="https://pl.wikipedia.org/wiki?curid=1351141" title="Yannick Djalo">
Yannick Djalo



</doc>
<doc id="1351145" url="https://pl.wikipedia.org/wiki?curid=1351145" title="Kultura Gava">
Kultura Gava



</doc>
<doc id="1351146" url="https://pl.wikipedia.org/wiki?curid=1351146" title="Chevrolet Cobalt (Ameryka Północna)">
Chevrolet Cobalt (Ameryka Północna)

Chevrolet Cobalt – samochód osobowy klasy kompaktowej produkowany pod ameyrkańską marką Chevrolet w latach 2004 – 2009.
Historia i opis modelu.
W ostatnich dniach grudnia 2003 roku Chevrolet przedstawił zupełnie nowy model kompaktowy, który na celu miał zastąpić zarówno przestarzałego wówczas Cavaliera, a także tani model Prizm. Cobalt powstał na nowej globalnej architekturze koncernu General Motors "Delta", która wykorzystana została zarówno do budowy pokrewnego Saturna ION, a także przez europejskiego Opla do opracowania nowych generacji modeli Astra i Zafira.
Sprzedaż Chevroleta Cobalta rozpoczęła się na rynku północnoamerykańskim na początku 2004 roku. Oprócz 4-drzwiowego sedana, gamę nadwoziową urozmaiciło także 2-drzwiowe coupe. W czasie podstawową odmianę wyróżniały jednoczęściowe, trójkątne lampy tylne, odmiana coupe zyskała charakterystyczne, dwuczęściowe okrągłe lampy umieszczone zarówno na błotnikach, jak i klapie bagażnika.
Osiągi.
Cobalt z 2008 roku był sprzedawany z pakietem SS zaopatrzonym w turbodoładowany 260-konny silnik o pojemności 2,0 l z 5-biegową manualną skrzynią biegów.
GM oferuje także trzy pakiety podnoszące moc dla turbodoładowanego silnika LSJ nazwane "stage kits". Pakiet pierwszy składa się z lepszych wtryskiwaczy paliwa i ma przeprogramowany komputer sterujący tak by podnieść moc maksymalną o 30 KM. Drugi pakiet to zmienione wtryskiwacze i przeprogramowany komputer oraz lepszy pasek i koło pasowe do sprężarki gwarantujące moc podwyższoną o 40 KM.
Przy obydwu pakietach odcięcie zapłonu następuje przy 7000 obrotach na minutę. Ostatni pakiet ulepszający to mniejsze koło pasowe sprężarki, większy intercooler i wykonany na zamówienie sterownik zastępujący oryginalny. Pakiet trzeci pozwala używać 50-strzałowy podtlenek azotu. Wszystko to przenosi odcięcie zapłonu z 6500 obr./min. w standardowej wersji do 8000 obr./min. generując moc maksymalną 260 KM przy używaniu 100-oktanowej benzyny i wiele więcej koni przy użyciu podtlenku. Poziom trzeci przeznaczony jest do używania tylko na torze.
Bezpieczeństwo.
Zgodnie z werdyktem amerykańskiej organizacji US Insurance Institute for Highway Safety, Chevrolet Cobalt został wysoko oceniony podczas pomiaru poziomu bezpieczeństwa przy czołowym zderzeniu. W przypadku bocznego uderzenia pojazd uzyskał średni ogólny wynik dla braku kurtyn powierznych i przeciętny ogólny wynik bocznego uderzenia z kurtynami.
W sportowych wersjach Cobalta opcjonalnie montowany był system ESP. Boczne poduszki powietrzne ograniczone są do zabezpieczających głowę kurtyn, boczne poduszki powietrzne chroniące klatkę piersiową były niedostępne.
Sport.
Samochody Chevrolet Cobalt używane były w wyścigach "KONI Challenge Series" i "National Hot Rod Association" w klasach: Sport Compact i Pro Stock. Jed Coughlin Jr. wygrał Cobaltem wyścig Powerade Champioship w klasie Pro Stock.

</doc>
<doc id="1351149" url="https://pl.wikipedia.org/wiki?curid=1351149" title="What You See (singel)">
What You See (singel)



</doc>
<doc id="1351150" url="https://pl.wikipedia.org/wiki?curid=1351150" title="Mokoman 120 päivää">
Mokoman 120 päivää

Mokoman 120 päivää – drugi album studyjny thrash metalowego zespołu Mokoma wydany 27 sierpnia 2001 roku.

</doc>
<doc id="1351153" url="https://pl.wikipedia.org/wiki?curid=1351153" title="Marek Jóźwik">
Marek Jóźwik

Marek Jan Jóźwik (ur. 10 kwietnia 1947 w Łodzi) – polski lekkoatleta, specjalizujący się w biegach płotkarskich, dziennikarz i działacz sportowy.
Na przełomie lat 60. i 70. XX wieku był czołowym polskim płotkarzem, trzykrotnym mistrzem Polski. W 1972 roku startował na igrzyskach olimpijskich w Monachium. Po zakończeniu sportowej kariery został dziennikarzem sportowym (pisał m.in. w „Trybunie Ludu” oraz „Rzeczpospolitej”), pracował jako komentator w TVP Sport oraz był redaktorem naczelnym "Magazynu Lekkoatletycznego". Do 2018 roku pełnił funkcję prezesa Polskiego Związku Curlingu. Obecnie pracuje w Halo.Radio. Absolwent Akademii Wychowania Fizycznego w Poznaniu (1976).
W 2019 otrzymał medal Kalos Kagathos.
Kariera sportowa.
Podczas mistrzostw Polski seniorów w 1966 roku zadebiutował w wąskim finale tej imprezy zajmując siódmą lokatę na nietypowym dystansie 200 metrów przez płotki. Dwa lata później zdobył brąz krajowego czempionatu – już w swojej koronnej konkurencji, czyli biegu na 110 metrów przez płotki. Także w 1968 roku zadebiutował w seniorskiej reprezentacji Polski w meczu międzypaństwowym (przeciwko Szwajcarii w Zurychu). Rok później wystąpił w mistrzostwach Europy, podczas których dotarł do półfinału. W kolejnym sezonie zdobył pierwszy z trzech tytułów mistrza Polski (kolejne złote medale zdobył w 1970 oraz 1971). Na kolejnym czempionacie Starego Kontynentu, który odbył się w 1971 roku w Helsinkach zajął w finale siódme miejsce. W olimpijskim sezonie 1972 uplasował się tuż za podium, na czwartej lokacie, halowych mistrzostw Europy. Reprezentował Polskę na igrzyskach olimpijskich w Monachium odpadając w półfinale biegu na 110 m przez płotki. Od 1968 do 1972 roku szesnaście razy bronił barw narodowych w meczach międzypaństwowych, a w 1970 wystąpił w pucharze Europy.
W latach 1970-1972 sześć razy poprawiał rekord Polski (od 13,9 do 13,5).
Kariera dziennikarska.
Po zakończeniu kariery sportowej zajął się dziennikarstwem i publicystyką debiutując w 1976 roku na łamach nieistniejącego już tygodnika „Sportowiec”. Przez lata pisał dla „Trybuny Ludu”, a potem „Rzeczpospolitej”. Współpracował z Canal+ oraz TVN. Przez wiele lat (do 2017 roku) komentował zawody lekkoatletyczne na antenach Telewizji Polskiej. Jest autorem dwóch książek: "Rowerem przez Europę" (1992) oraz "Cyrk Blagiera" (2004). Podczas igrzysk olimpijskich w Pekinie (2008) komentował dla TVP zawody lekkoatletyczne oraz kajakarstwo górskie. Na igrzyskach olimpijskich w Vancouver (2010) komentował kombinację norweską oraz biegi narciarskie. W 2018 roku był jednym z prowadzących "Studio Pjongczang 2018" na antenie Polsatu Sport.
Od grudnia 2020 na antenie Halo.Radia prowadzi magazyn sportowy, który nadawany jest w soboty między 13:00 a 15:00.
Curling.
Od 2003 roku pełnił funkcję prezesa Polskiego Związku Curlingu. W tym czasie PZC popadł w poważne problemy finansowe, których głównym powodem są liczne nadużycia do jakich doszło przy wydatkowaniu środków z dotacji z budżetu państwa na przygotowanie reprezentacji. Nadużycia zostały stwierdzone w wyniku kontroli Ministerstwa Sportu w roku 2010 oraz 2012 w wyniku których wstrzymano finansowanie PZC ze środków publicznych oraz Ministerstwo Sportu zażądało zwrotu ok. 160 tys. zł. Ze względu na brak przychodów z innych źródeł niż dotacje publiczne Związek nie jest w stanie spłacić zadłużenia. W sprawozdaniu finansowym za 2013 roku zobowiązania PZC wynosiły 245 tys. zł przy aktywach równych 27 tys. zł. Jednocześnie od 2010 roku kierowany przez Marka Józwika Zarząd PZC jest w konflikcie z większością środowiska curlingowego. Jednym z jego przejawów był bojkot MP w 2011 roku przez ok. 3/5 drużyn w proteście przeciwko wykluczeniu z PZC 11 klubów przeciwnych obecnym władzom PZC. W ich miejsce do Polskiego Związku Curlingu przyjęto m.in. KS „Karate Kyokushinkai-Kan", klub ten został skreślony z listy członków PZC dopiero w 2014 roku decyzją Ministerstwa Sportu, kierowany przez Marka Józwika Zarząd przyjął w jego miejsce Warszawski Klub Karate.

</doc>
<doc id="1351158" url="https://pl.wikipedia.org/wiki?curid=1351158" title="Łysiny (Beskid Sądecki)">
Łysiny (Beskid Sądecki)

Łysiny lub Łysina (1052 m, według poziomic Geoportalu ok. 1054 m) – niewybitny szczyt w Beskidzie Sądeckim, w Paśmie Radziejowej. Jest kulminacją grzbietu odbiegającego z Czeremchy na południe. Stoki wschodnie opadają do doliny Sielskiego Potoku, natomiast zachodnie w kierunku źródłowej części doliny Potoku pod Górkami. Sam wierzchołek jest zalesiony, jednak na południowo-zachodnim zboczu znajdują się liczne polany.
Przez Łysiny prowadzi zielony szlak turystyczny. Po wejściu w las wiedzie on starodrzewem przez ostre granie i trawersuje bardzo strome zbocza. Pomiędzy Kunim Wierchem a Łysinami przecina drogę leśną, którą można zejść do doliny Sielskiego Potoku. Szlak nie biegnie przez szczyt Łysin, lecz trawersuje go od zachodu, do wysokości 1000 m.

</doc>
<doc id="1351159" url="https://pl.wikipedia.org/wiki?curid=1351159" title="Kurimus">
Kurimus

Kurimus – trzeci album studyjny thrash metalowego zespołu Mokoma. Album wydany został 28 kwietnia 2003 roku.
Lista utworów.
Bonusy

</doc>
<doc id="1351160" url="https://pl.wikipedia.org/wiki?curid=1351160" title="Queen Victoria">
Queen Victoria



</doc>
<doc id="1351164" url="https://pl.wikipedia.org/wiki?curid=1351164" title="Kazimierz Pilch">
Kazimierz Pilch

Kazimierz Pilch (ur. 1928 w Bielczy, zm. 2012) – historyk pasjonat, autor trzech książek poświęconych miejscowości Bielczy oraz jej okolic. Za działalność partyzancką w Armii Krajowej spędził blisko rok w komunistycznym więzieniu.
Podczas wojny rozpoczął działalność partyzancką w Armii Krajowej. W kwietniu 1946 roku został przez Powiatowy Urząd Bezpieczeństwa Publicznego w Brzesku aresztowany, przesłuchiwany, torturowany, postrzelony. Zwolniony z więzienia w marcu 1947 roku na mocy amnestii. Działalność oddziału Armii Krajowej szczególnie na terenie Bielczy, Warysia, Borzęcina, Radłowa i Szczepanowa, ale także innych miejscowościach powiatu brzeskiego i tarnowskiego, opisał w wydanej w 2000 roku książce pt. „Wspomnienia Niepokornych z Janiny”.
Po przejściu na emeryturę na początku lat 90. rozpoczął zbieranie informacji dotyczących rodzinnej miejscowości Bielczy z myślą opracowania monografii Bielczy. W trakcie poszukiwań w kancelarii Szkoły Podstawowej w Bielczy oraz licznych archiwach napotkał na tyle materiałów dotyczących początków nauczania w Bielczy i funkcjonowania Szkoły w Bielczy, że w roku 1999 wydał kolejną pozycję książkową pt. „Szkoła w Bielczy”. Książka ta, oprócz historii bieleckiej szkoły od czasów jej powstania do dziś, zawiera informacje dotyczące nauczania w sąsiednich miejscowościach, szczególnie gminy Borzęcin i byłego powiatu brzeskiego. Stanowi cenne źródło informacji w realizacji edukacji regionalnej.
Kilkunastoletni wysiłek związany ze zbieraniem materiałów o wsi Bielcza został zwieńczony wydaniem w grudniu 2007 roku ponad 500-stronicowego opracowania historyczno-etnograficznego „Bielcza Wieś Galicyjska”. Od kilkudziesięciu lat Pilch mieszka w województwie podkarpackim.

</doc>
<doc id="1351168" url="https://pl.wikipedia.org/wiki?curid=1351168" title="Their System Doesn't Work for You">
Their System Doesn't Work for You

Their System Doesn't Work for You – drugi album punkrockowego zespołu Anti-Flag wydany w 1998 roku. Oprócz premierowych piosenek zawiera utwory znajdujące się oryginalnie na splicie North America Sucks!!

</doc>
<doc id="1351169" url="https://pl.wikipedia.org/wiki?curid=1351169" title="Tłuszczak (ptak)">
Tłuszczak (ptak)

Tłuszczak ("Steatornis caripensis") – gatunek ptaka, jedyny przedstawiciel rzędu tłuszczakowych (Steatornithiformes) i rodziny tłuszczaków (Steatornithidae). Występuje w północnych i północno-zachodnich regionach Ameryki Południowej oraz w Panamie. Nie jest zagrożony.
Systematyka.
Monotypowa rodzina tłuszczaków tradycyjnie była zaliczana do lelkowych (Caprimulgiformes). Ptak ten najbliżej spokrewniony jest z nocolotami (Nyctibiidae), dawniej również zaliczanymi do lelkowych, a obecnie do własnego rzędu nocolotowych (Nyctibiiformes). Nie wyróżnia się podgatunków.
Morfologia.
Długość ciała 40–49 cm, masa ciała 350–485 g. Jest ptakiem smukłym o długich skrzydłach. Upierzenie kasztanowobrązowe z licznymi białymi plamkami; spód ciała jaśniejszy. Długi, haczykowaty, bocznie spłaszczony dziób z długimi i sztywnymi wibrysami. Tęczówka brązowa.
Zasięg występowania.
Występuje w Panamie i Kolumbii na wschód po Wenezuelę, Trynidad, Gujanę i północną Brazylię oraz na południe po Ekwador, Peru i Boliwię; odnotowano go także w Kostaryce.
Ekologia.
Prowadzi nocny tryb życia, dzień spędza w jaskiniach. W odróżnieniu od ptaków z rzędu lelkowych, nie odżywia się owadami, tylko owocami palm z rodzaju olejowców ("Elaeis"), oraz kilku tropikalnych gatunków z rodziny wawrzynowatych.
Tłuszczak jest jednym z nielicznych gatunków ptaków, które nawigują w locie przy użyciu echolokacji (wykorzystują ją również wschodnioazjatyckie salangany). W trakcie gwieździstej nocy dobrze widzi, choć gniazduje w zupełnej ciemności. To w jaskiniach orientuje się w przestrzeni za pomocą odbitego echa. Precyzja jest jednak słabsza niż u nietoperzy.
Gniazduje kolonijnie na półkach skalnych wysoko w górze, zwykle w ciemnych jaskiniach. W zniesieniu 2–4 jaja w Trynidadzie, 1–3 w Wenezueli. Inkubacja trwa 32–35 dni. Wysiadywaniem jaj oraz obowiązkami rodzicielskimi zajmują się oboje rodzice. Pisklęta rodzą się prawie nagie, w wieku 30 dni są pokryte puchem. Dorastają powoli ze względu na to, że są karmione owocami. Opuszczają gniazdo w wieku 88–125 dni.
Status.
IUCN od 1994 roku uznaje tłuszczaka za gatunek najmniejszej troski (LC, "Least Concern"); wcześniej, od 1988 roku klasyfikowano go jako gatunek bliski zagrożenia (NT, "Near Threatened"). Globalny trend liczebności populacji uznawany jest za spadkowy ze względu na utratę siedlisk.

</doc>
<doc id="1351170" url="https://pl.wikipedia.org/wiki?curid=1351170" title="Tłuszczaki">
Tłuszczaki



</doc>
<doc id="1351172" url="https://pl.wikipedia.org/wiki?curid=1351172" title="Tämän maailman ruhtinaan hovi">
Tämän maailman ruhtinaan hovi

Tämän maailman ruhtinaan hovi – czwarty album studyjny thrash metalowego zespołu Mokoma wydany 12 maja 2004 roku.
Twórcy.
Mokoma
Personel

</doc>
<doc id="1351173" url="https://pl.wikipedia.org/wiki?curid=1351173" title="Sony Ericsson W950">
Sony Ericsson W950



</doc>
<doc id="1351175" url="https://pl.wikipedia.org/wiki?curid=1351175" title="Joe Crabtree">
Joe Crabtree

Joseph Crabtree (ur. 21 września 1979) – brytyjski perkusista. W latach 2005-2007 był członkiem zespołu Pendragon. Obecnie gra w zespole David Cross band oraz Wishbone Ash. Poza tym muzyk sesyjny i wykładowca na Academy of Contemporary Music w Guildford.

</doc>
<doc id="1351180" url="https://pl.wikipedia.org/wiki?curid=1351180" title="Przewodnienie hipertoniczne">
Przewodnienie hipertoniczne

Przewodnienie hipertoniczne – zaburzenie gospodarki wodnej, w którym dochodzi do nadmiaru wody w ustroju, przebiegające ze zwiększoną molalnością, czyli z hipernatremią.
Przyczyny.
Do rozwoju przewodnienia hipertonicznego dochodzi w przypadkach nadmiernej podaży płynów hipertonicznych lub – w przypadku upośledzenia funkcji nerek – płynów izotonicznych. Hipertonia płynu pozakomórkowego powoduje wytworzenie gradientu osmotycznego i przechodzenie płynu wewnątrzkomórkowego do przestrzeni pozakomórkowej co doprowadza do odwodnienia komórki oraz zwiększenia przestrzeni pozakomórkowej z wytworzeniem obrzęków. Do takich sytuacji może dochodzić w przypadku picia słonej wody lub u niemowląt w przypadkach karmienia gęstym, hipertonicznym pokarmem.

</doc>
<doc id="1351183" url="https://pl.wikipedia.org/wiki?curid=1351183" title="Rilian Odczarowany">
Rilian Odczarowany



</doc>
<doc id="1351184" url="https://pl.wikipedia.org/wiki?curid=1351184" title="Limin Chersonisu">
Limin Chersonisu

Limin Chersonisu (gr. Λιμήν Χερσονήσου) – miejscowość w Grecji, na północnym wybrzeżu Krety, ok. 25 km na wschód od Heraklionu, w administracji zdecentralizowanej Kreta, w regionie Kreta, w jednostce regionalnej Heraklion, w gminie Chersonisos. W 2011 roku liczyła 2968 mieszkańców.
Przy nadmorskiej promenadzie znajduje się rzymska fontanna w kształcie piramidy z mozaiką przedstawiającą rybaków.
Jedną z atrakcji turystycznych miasta jest akwarium Aquaworld.

</doc>
<doc id="1351189" url="https://pl.wikipedia.org/wiki?curid=1351189" title="Algorytmy">
Algorytmy



</doc>
<doc id="1351191" url="https://pl.wikipedia.org/wiki?curid=1351191" title="Kuoleman laulukunnaat">
Kuoleman laulukunnaat

Kuoleman laulukunnaat – piąty album studyjny thrash metalowego zespołu Mokoma wydany 8 lutego 2006 roku przez wytwórnię Sakara Records.
Twórcy.
Mokoma
Personel

</doc>
<doc id="1351193" url="https://pl.wikipedia.org/wiki?curid=1351193" title="MC Diva">
MC Diva

MC Diva – polski zespół eurodance, założony w 1994 r. Założycielem zespołu był muzyk i kompozytor Bernard Sołtysik. Główną wokalistką zespołu była Krystyna Stolarska, w latach 80. znana pod pseudonimem Gayga. Grupa jest laureatem telewizyjnego plebiscytu piosenki „Muzyczna Jedynka”. Piosenka "Panie coś Pan" - 1 miejsce publiczności (lipiec 1994), 2 miejsce publiczności (czerwiec 1994), 3 miejsce w głosowaniu dziennikarzy muzycznych rozgłośni radiowych (czerwiec 1994).
MC Diva wielokrotnie zajmowała pierwsze miejsce w radiowych i prasowych plebiscytach piosenki a jej piosenki zajmowały czołowe miejsca list przebojów i na Clubowej liście przebojów typowanej przez znanych DJ-ów. MC Diva koncertowała ze znanymi światowymi grupami muzyki dance m. in: DJ BoBo, Fun Factory, Hit Hunter, E-Rotic, MC Eryk and Barbara, Captain Jack. Zespół wydał 3 CD, 3 single i 3 kasety audio, ponadto wiele utworów grupy wydały znane firmy płytowe na wielu składankach tematycznych. Znane i lubiane przeboje MC Divy to: „Panie coś Pan”, „ To ja mały książę”, „Dziewczyna z St. Pauli”, „U-la-le"- [Lato nad Bałtykiem]. „Muzyka naszych serc”, „To co będziesz chciał"-[Anything You Want], „Nowe idzie” „Zajmij się mną”.
Utwory „Anything You Want”, „Nowe idzie” gościły na amerykańskiej liście przebojów a utwór „Dziewczyna z St. Pauli” publiczność i DJ-je uznali za najlepszy utwór polskiej muzyki dance. 
Na płycie wydanej przez Laser Sound, znajduje się unikatowa wersja utworu "Panie coś Pan" (dotychczas ta wersja nie ukazała się nigdzie indziej).

</doc>
<doc id="1351196" url="https://pl.wikipedia.org/wiki?curid=1351196" title="Pałac Sprawiedliwości w Paryżu">
Pałac Sprawiedliwości w Paryżu

Palais de Justice w Paryżu ("Palais de Justice") – zespół budynków na Île de la Cité, od początku istnienia stanowiący siedzibę najważniejszych organów wymiaru sprawiedliwości we Francji. Zajmuje łącznie 1/3 powierzchni całej wyspy, między bulwarami Horloge, des Orfèvres, Harlay oraz Palais.
Historia.
Budynek pierwszego Pałacu Sprawiedliwości (nazywanego też "Palais de la Cité") znajdował się w Paryżu od X wieku i pełnił równolegle funkcje sądownicze, jak i był siedzibą rodziny królewskiej. Zajmował on obszar dzisiejszego Pałacu, jednak do dnia dzisiejszego zachowało się z niego skrzydło znane pod nazwą Conciergerie oraz Sainte-Chapelle. Po opuszczeniu pałacu przez Karola V obiekt stał się już wyłącznie centrum paryskiego i francuskiego sądownictwa.
W 1776 w pożarze spłonęło środkowe skrzydło gmachu, które zostało odbudowane w latach 1783-1786. W okresie od 6 kwietnia 1793 do 31 maja 1795 w obiekcie rezydował Trybunał Rewolucyjny. Z jego wewnętrznego Dziedzińca Majowego ("Cour de Mai") odjeżdżały wózki wiozące skazanych na gilotynę. W czasie restauracji Burbonów i monarchii lipcowej Pałac przeszedł generalną rozbudowę pod kierunkiem Jeana Huyota, a po jego śmierci Louisa Duca i Honoriusza Daumeta. Prace z powodu trudności finansowych przeciągały się jednak; część skrzydeł pałacu normalnie funkcjonowała jako sąd najwyższy oraz sąd okręgowy dla miasta Paryża, podczas gdy pozostałe były nadal rozbudowywane. Prace trwały przez cały okres II cesarstwa i ostatecznie nigdy nie zostały ukończone. W czasie Komuny Paryskiej budowla została porzucona przez robotników, a następnie, w Krwawym Tygodniu, w kilku miejscach podpalona. Ostatecznie Daumet zakończył prace według nowego projektu w latach 1879-1883.
Obecnie w budynku rezydują: najwyższy rangą sąd cywilny we Francji, Sąd Kasacyjny ("Cour de Cassation"), Sąd Apelacyjny i Okręgowy dla miasta Paryża, natomiast skrzydło przylegające do bulwaru Orfèvres zajmują najwyższe urzędy policji francuskiej.
Architektura.
Obiekt jest trójskrzydłowy, czterokondygnacyjny. Wejście do niego prowadzi poprzez Dziedziniec Majowy i imponujące schody z czterokolumnowym portykiem. Ostatnią kondygnację obiektu zdobią rzeźby oraz fryz. Okna, na pierwszej kondygnacji półkoliste, na wyższych nie reprezentują konkretnego stylu architektonicznego. W architekturze obiektu można odnaleźć elementy neogotyku (sterczyny, głównie w skrzydle zajmowanym przez policję) oraz neobaroku (na Dziedzińcu Majowym). Narożniki gmachu wykończone są wieżami wzniesionymi na planie czworoboku, w skrzydle od bulwaru Orfèvres dodatkową dekorację stanowi rząd rzeźb w niszach. Południowym skrzydłem zespołu jest Conciergerie.

</doc>
<doc id="1351197" url="https://pl.wikipedia.org/wiki?curid=1351197" title="Marcin Karczyński">
Marcin Karczyński

Marcin Karczyński (ur. 6 lipca 1978 w Sanoku) – polski kolarz górski, olimpijczyk z Letnich Igrzysk 2004.
Życiorys.
Absolwent II Liceum Ogólnokształcącego im. Marii Skłodowskiej-Curie w Sanoku z 1997.
W wyborach samorządowych w 2014 bez powodzenia kandydował do Rady Powiatu Sanockiego z listy Komitetu Wyborczego Wyborców „Przyjazny Powiat”.
Kariera sportowa.
Jego specjalnością stało się kolarstwo górskie, którego uprawianie rozpoczął w 1995 pod kierunkiem trenera Janusza Głowackiego w Sanockim Klubie Kolarstwa Górskiego. W 1996 zdobył swój pierwszy tytuł mistrza Polski juniorów. W ubiegłych latach reprezentował kluby: LKS Sanok, SKKG SKI Sport Sanok, BTC Ustrzyki Dolne, RMF FM Coca-Cola Kraków, LOTTO-PZU, PSB Atlas Orbea, MTB Halls Team.
W 1997 brał udział w przygotowaniach olimpijskich „Sydney 2000” (wraz z nim inna zawodniczka z Sanoka, Anna Ryniak). Został drugim, po Katarzynie Bachledzie-Curuś, sanoczaninem i wychowankiem klubu z Sanoka, który wystąpił na igrzyskach olimpijskich (Ateny 2004), a pierwszym, który wystąpił na igrzyskach letnich.
Ważniejsze wyniki.
2008
2007
2006
2005
2004
2003
2002
2001
2000
1999
1998
1997
1996

</doc>
<doc id="1351201" url="https://pl.wikipedia.org/wiki?curid=1351201" title="Marko Annala">
Marko Annala

Marko Kristian Annala (ur. 1972 w Joutseno) – fiński muzyk, założyciel zespołu thrash metalowego Mokoma.

</doc>
<doc id="1351206" url="https://pl.wikipedia.org/wiki?curid=1351206" title="Kuisma Aalto">
Kuisma Aalto

Kuisma Aalto (ur. 1975 w Turku) – fiński gitarzysta thrashmetalowego zespołu Mokoma. Do zespołu dołączył w 1997 roku.

</doc>
<doc id="1351208" url="https://pl.wikipedia.org/wiki?curid=1351208" title="Zarodkowanie">
Zarodkowanie



</doc>
<doc id="1351215" url="https://pl.wikipedia.org/wiki?curid=1351215" title="Finchley Central">
Finchley Central

Finchley Central - naziemna stacja metra londyńskiego położona w dzielnicy Barnet. Leży na trasie jednego z północnych odgałęzień Northern Line. Ponadto w ruchu wahadłowym kursują z niej pociągi na stację Mill Hill East. Stacja powstała w 1872 jako część sieci kolejowej. W 1940 przejęło ją metro. Obecnie korzysta z niej ok. 4,94 mln pasażerów rocznie. Należy do czwartej strefy biletowej. 

</doc>
<doc id="1351216" url="https://pl.wikipedia.org/wiki?curid=1351216" title="Przewodnienie hipotoniczne">
Przewodnienie hipotoniczne

Przewodnienie hipotoniczne – zaburzenie gospodarki wodnej, w którym dochodzi do nadmiaru wody w ustroju, przebiegające ze zmniejszoną molalnością sodu, czyli z hiponatremią. Ten stan nazywany jest także zatruciem wodnym.
Stan przewodnienia hipotonicznego występuje dosyć rzadko, zazwyczaj dotyczy sportowców pijących ogromne ilości wody po zawodach, osób z problemami psychicznymi lub przyjmujących ecstasy (MDMA).
Przyczyny.
Do rozwoju objawów przewodnienia hipotonicznego dochodzi w wyniku nadmiernej podaży płynów bezelektrolitowych lub w przypadkach nadmiernego wytwarzania wazopresyny. W obu wypadkach dochodzi do rozcieńczenia płynów ustrojowych i hiponatremii.
Do tego stanu mogą również doprowadzić następujące sytuacje, które powodują zmniejszenia wydalania wody przez nerki bez adekwatnej ilości sodu (wydalanie tak zwanej "wolnej wody");
Objawy.
W zależności od stopnia przewodnienia (czyli faktycznie hiponatremii) można zaobserwować:
Leczenie.
Leczenie zależy od stopnia, czasu trwania (za przewlekłą uważa się trwającą powyżej 48 godzin) i obrazu klinicznego przewodnienia hipotonicznego.

</doc>
<doc id="1351217" url="https://pl.wikipedia.org/wiki?curid=1351217" title="Ernest Brown (minister)">
Ernest Brown (minister)

Alfred Ernest Brown (ur. 27 sierpnia 1881 w Torquay w hrabstwie Devon, zm. 16 lutego 1962) – brytyjski polityk, członek Partii Liberalnej i Narodowej Partii Liberalnej, minister w rządach Stanleya Baldwina, Neville’a Chamberlaina i Winstona Churchilla.
Życiorys.
Był synem rybaka. Wcześnie związał się z Partią Liberalną. Po trzech nieudanych próbach uzyskania mandatu parlamentarnego dostał się wreszcie do Izby Gmin jako reprezentant okręgu Rugby w 1923 roku. Miejsce w parlamencie utracił jednak już w roku 1924. Do Izby Gmin powrócił w 1927 roku, wygrywając wybory uzupełniające w okręgu Leith. Zaliczał się do prawego skrzydła Partii Liberalnej i po utworzeniu w 1931 roku rządu narodowego przeniósł się do popierającej ten rząd Narodowej Partii Liberalnej.
W listopadzie 1931 roku został parlamentarnym sekretarzem w Ministerstwie Zdrowia. Rok później został sekretarzem ds. kopalń. W 1935 roku został członkiem gabinetu jako minister pracy. Brown pozostał na tym stanowisku do 1940 roku. W tym okresie przeprowadził przez parlament Unemployment Insurance (Agriculture) Act, który rozszerzał opiekę socjalną państwa na pracowników rolnictwa, leśnictwa i ogrodnictwa. W 1940 roku został ministrem ds. Szkocji. W tym samym roku został liderem Narodowych Liberałów. W latach 1941-1943 był ministrem zdrowia, a w latach 1943-1945 Kanclerzem Księstwa Lancaster. W 1945 roku przez krótki czas był ministrem produkcji lotniczej.
Brown zasiadał w Izbie Gmin do przegranych wyborów w 1945 roku. Później nie wrócił do czynnego uczestnictwa w życiu politycznym kraju. Zmarł w 1962 roku.

</doc>
<doc id="1351221" url="https://pl.wikipedia.org/wiki?curid=1351221" title="Zatrucie wodne">
Zatrucie wodne



</doc>
<doc id="1351222" url="https://pl.wikipedia.org/wiki?curid=1351222" title="Faunalia">
Faunalia

Faunalia (wł. "Faunàlia rustica") – pasterskie święto wiejskie Rzymian obchodzone ku czci Fauna jako bóstwa płodności.
Obchody tego święta w Italii w dniu 5 grudnia łączono ze składaniem ofiar, ucztami i zabawami.

</doc>
<doc id="1351226" url="https://pl.wikipedia.org/wiki?curid=1351226" title="Okręg wyborczy Rugby">
Okręg wyborczy Rugby

Okręg wyborczy Rugby powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Rugby w hrabstwie Warwickshire. Został zlikwidowany w 1983 r. Przywrócono go podczas wyborów parlamentarnych w 2010 r.

</doc>
<doc id="1351227" url="https://pl.wikipedia.org/wiki?curid=1351227" title="You’re Beautiful">
You’re Beautiful

„You’re Beautiful” – utwór brytyjskiego wokalisty Jamesa Blunta. Wydany został 30 maja 2005 roku przez wytwórnię płytową Atlantic Records jako trzeci singel z jego pierwszego albumu studyjnego, zatytułowanego "Back to Bedlam". Twórcami tekstu są James Blunt, Sacha Skarbek i Amanda Ghost, natomiast Tom Rothrock zajął się jego produkcją. „You’re Beautiful” dotarł do szczytu list przebojów w Holandii, Irlandii, Kanadzie, Stanach Zjednoczonych, Szwecji oraz w Wielkiej Brytanii. Utwór otrzymał trzy nominacje do narody Grammy w 2007 roku, jednak nie zwyciężył w żadnej kategorii, natomiast teledysk utworu wygrał dwie nagrody MTV Video Music Awards. Singel zajął 7. miejsce na sporządzonej przez magazyn muzyczny "Rolling Stone" liście najbardziej irytujących piosenek.
Inspiracje i wydanie.
Wiele gazet sugerowało, iż piosenka opowiada o byłej dziewczynie Blunta, Dixie Chassay, jednak muzyk zdementował te pogłoski. 8 marca 2008 roku w programie Oprah Winfrey przyznał on, iż "You're Beautiful" mówi o jego dawnej dziewczynie, którą niespodziewanie spotkał w londyńskim metrze, gdzie była z innym mężczyzną, o którym Blunt nie miał pojęcia.
Istnieje kilka wersji piosenki, spośród których najpopularniejsza jest wersja albumowa, która pojawiła się na większości wydań singli. Z kolei wersja radiowa nieznacznie różni się od oryginalnej. Poza wersją radiową i albumową ukazały się również wersja akustyczna, na żywo oraz DVD.
Lista utworów.
Wersja 1
Brytyjskie wydanie na CD.
Wersja 2
Wydanie na CD, dostępne w Australii i Nowej Zelandii.
Wersja 3
Brytyjskie wydanie na płycie gramofonowej.
Wideoklip.
Za reżyserię teledysku do piosenki odpowiedzialny był Sam Brown. Ukazany w wideoklipie Blunt pozbywa się ubrań z górnej części ciała, podczas gdy pogoda jest mroźna i deszczowa. Następnie siada on na ziemi, zdejmuje buty i wyjmuje z kieszeni osobiste przedmioty oraz zdejmuje z palców pierścionki. Wszystkie te rzeczy ustawia w równym rzędzie tuż przed sobą, a kiedy to robi, kamera kieruje się na niebo, na którym widoczne są mewy. Pod koniec wideoklipu Blunt niespodziewanie wstaje, kieruje się do tyłu, po czym oddaje skok z wysokiego klifu i ląduje w głębinach lodowatej wody, śpiewając równocześnie: "But it's time to face the truth, I will never be with you" ("Ale to czas, by zmierzyć się z prawdą, nigdy z tobą nie będę").
Skok muzyka do wody może oznaczać jego śmierć, ale może on również znaczyć ostateczny koniec jego związku z kobietą, o której śpiewa. Cały wideoklip być może jest metaforą tego, jak związek Blunta się rozpadał, aż nastąpił jego definitywny koniec, kiedy zobaczył on swą dziewczynę z innym mężczyzną.
Kontynuacja wideoklipu po raz pierwszy zaprezentowana została na gali rozdania nagród Brit Awards w lutym 2006 roku. Przedstawia ona trzy piękne syreny, pływające pod wodą, do których niespodziewanie dołącza Blunt, gdy zeskakuje z klifu. Podczas trwania piosenki bawią się wspólnie, aż do wersu "But it's time to face the truth, I will never be with you", kiedy muzyk zostawia syreny i powraca na powierzchnię. Od tego czasu, podczas wykonywania "You're Beautiful" na żywo, na ekranach odtwarzana jest kontynuacja teledysku.

</doc>
<doc id="1351228" url="https://pl.wikipedia.org/wiki?curid=1351228" title="Nomentum">
Nomentum

Nomentum (dziś Mentana) – najpierw latyńskie, później sabińskie miasto położone niedaleko Rzymu. 
Właścicielem majątku przez pewien czas był łaciński poeta Marcjalis.

</doc>
<doc id="1351229" url="https://pl.wikipedia.org/wiki?curid=1351229" title="East Finchley (stacja metra)">
East Finchley (stacja metra)

East Finchley - naziemna stacja metra londyńskiego położona w dzielnicy Barnet. Leży na trasie jednego z północnych odgałęzień Northern Line. Stacja powstała w 1867 jako część sieci kolejowej. W 1939 przejęło ją metro. W 1944 na peronie stacji urodził się znany amerykański polityk i showman Jerry Springer, którego rodzice przebywali wówczas w Londynie jako bardzo biedni, żydowscy uchodźcy. Obecnie korzysta z niej ok. 5,7 mln pasażerów rocznie. Należy do trzeciej strefy biletowej. 

</doc>
<doc id="1351230" url="https://pl.wikipedia.org/wiki?curid=1351230" title="Lekarz neurolog">
Lekarz neurolog



</doc>
<doc id="1351231" url="https://pl.wikipedia.org/wiki?curid=1351231" title="Dyskografia Culture Club">
Dyskografia Culture Club



</doc>
<doc id="1351235" url="https://pl.wikipedia.org/wiki?curid=1351235" title="(5217) Chaozhou">
(5217) Chaozhou

(5217) Chaozhou – planetoida z grupy pasa głównego asteroid okrążająca Słońce w ciągu 3 lat i 248 dni w średniej odległości 2,38 j.a. Została odkryta 13 lutego 1966 roku w Obserwatorium Astronomicznym Zijinshan w Xinglong. Nazwa planetoidy pochodzi od "Chaozhou", historycznego chińskiego miasta. Przed nadaniem nazwy planetoida nosiła oznaczenie tymczasowe (5217) 1966 CL.

</doc>
<doc id="1351242" url="https://pl.wikipedia.org/wiki?curid=1351242" title="Biegi średniodystansowe">
Biegi średniodystansowe



</doc>
<doc id="1351247" url="https://pl.wikipedia.org/wiki?curid=1351247" title="Typ 96">
Typ 96

Typ 96 (ZTZ96) – chiński czołg podstawowy, który wszedł do służby w 1997 roku. Pojazd opracowany został jako rozwinięcie konstrukcji Typ 85, na etapie prototypu nosząc nazwę Typ 85-III.
Załogę pojazdu stanowią trzy osoby (dowódca, kierowca i strzelec). Czołg wyposażony jest w armatę kal. 125 mm, sprzężony z nią karabin maszynowy kal. 7,62 mm oraz przeciwlotniczy karabin maszynowy kal. 12,7 mm.
W 2006 roku zaprezentowana została zmodernizowana wersja pojazdu, Typ 96G, wyposażona w pancerz reaktywny oraz system termowizyjny.
Obecnie pojazdy Typ 96 stanowią trzon wojsk pancernych Chińskiej Armii Ludowo-Wyzwoleńczej, gdzie uzupełniają je bardziej zaawansowane, ale i kosztowne, czołgi Typ 99. Pojazdy eksportowane były do Sudanu.
Według różnych źródeł łączna liczba wyprodukowanych egzemplarzy wynosi 1500-2500.

</doc>
<doc id="1351248" url="https://pl.wikipedia.org/wiki?curid=1351248" title="Typ 96 (ujednoznacznienie)">
Typ 96 (ujednoznacznienie)



</doc>
<doc id="1351252" url="https://pl.wikipedia.org/wiki?curid=1351252" title="Fale delta">
Fale delta

Fale delta – fale mózgowe o wysokiej amplitudzie i częstotliwości 1–4 Hz, które mogą być rejestrowane w elektroencefalografii (EEG) i zazwyczaj wiążą się ze snem wolnofalowym.
Fale delta występują najczęściej podczas fazy 4 NREM snu, stanowiąc 50% lub więcej zapisu EEG podczas tej fazy.
Zmiany w trakcie życia.
Analiza EEG noworodków w stanie czuwania wskazuje, że aktywność fal delta jest dominująca. W EEG w stanie czuwania u dzieci w 5 roku życia fale delta nadal występują często. 
Podczas dorastania aktywność fal delta we śnie wolnofalowym spada. Stwierdzono spadek o 25% pomiędzy 11. a 14. rokiem życia.
Choroby.
Duże ilości fal delta nie są częste u zdrowej populacji dorosłych w stanie czuwania. W wielu badaniach stwierdzono zwiększoną aktywność fali delta u dorosłych w stanach zatrucia lub delirium oraz u osób ze zdiagnozowaną demencją lub schizofrenią.

</doc>
<doc id="1351254" url="https://pl.wikipedia.org/wiki?curid=1351254" title="Leslie Burgin">
Leslie Burgin

Edward Leslie Burgin (ur. 13 lipca 1887, zm. 16 sierpnia 1945 w Harpenden w hrabstwie Hertfordshire), brytyjski polityk, członek Partii Liberalnej i Narodowej Partii Liberalnej, minister w rządach Neville’a Chamberlaina.
Ukończył studia prawnicze na Uniwersytecie Londyńskim i specjalizował się w prawie międzynarodowym. Był dyrektorem studiów prawnych w Law Society. W 1929 r. został wybrany do Izby Gmin jako reprezentant okręgu Luton. Wcześniej czterokrotnie bez powodzenia próbował swych sił w okręgu Hornsey i raz w okręgu East Ham North. Początkowo zasiadał w parlamencie jako członek Partii Liberalnej, ale w 1931 r. przeszedł do Narodowej Partii Liberalnej.
W 1932 r. został parlamentarnym sekretarzem przy Zarządzie Handlu. W 1937 r. został członkiem gabinetu jako minister transportu. Dwa lata później stanął na czele nowo utworzonego Ministerstwa Zaopatrzenia. Przez pierwsze trzy miesiące Burgin był ministrem bez teki, gdyż jego resort nie posiadał jeszcze odpowiednich podstaw prawnych. We wrześniu 1939 r. Burgin pozostał na swoim stanowisku, ale nie wszedł w skład gabinetu wojennego.
Kiedy premierem został w 1940 r. Winston Churchill, Burgin został zdymisjonowany z zajmowanego stanowiska. W 1945 r. utracił miejsce w parlamencie. Zmarł jeszcze w tym samym roku.

</doc>
<doc id="1351256" url="https://pl.wikipedia.org/wiki?curid=1351256" title="Kenia Carcasés Opón">
Kenia Carcasés Opón

Kenia Carcasés Opón (ur. 22 stycznia 1986 w Holguín) – kubańska siatkarka, występująca na pozycji przyjmującej lub atakującej, reprezentantka kraju. Z reprezentacją Kuby zdobyła brązowy medal na Igrzyskach Olimpijskich w roku 2004 w Atenach.
W lutym 2012 roku została zawieszona w prawach reprezentantki swojego kraju. W 2013 r. okazało się, że siatkarka zagra w Volero Zurych.
Sukcesy klubowe.
Puchar Japonii:
Liga japońska:
Liga kubańska:
Superpuchar Szwajcarii:
Puchar Szwajcarii:
Liga szwajcarska:
Klubowe Mistrzostwa Ameryki Południowej:
Liga brazylijska:
Klubowe Mistrzostwa Świata:
Sukcesy reprezentacyjne.
Mistrzostwa Ameryki Północnej, Środkowej i Karaibów Juniorek:
Igrzyska Olimpijskie:
Mistrzostwa Ameryki Północnej, Środkowej i Karaibów:
Igrzyska Ameryki Środkowej i Karaibów:
Volley Masters Montreux:
Puchar Panamerykański:
Igrzyska Panamerykańskie:
Grand Prix:

</doc>
<doc id="1351257" url="https://pl.wikipedia.org/wiki?curid=1351257" title="Chmurny Kukułczyn">
Chmurny Kukułczyn

Chmurny Kukułczyn lub Kukułczyn, Chmurokukułków (grec. Νεφελοκοκκυγία "Nephelokokkygia") – nazwa bajecznego podniebnego miasta z komedii "Ptaki" Arystofanesa.
W języku angielskim "cloud-cuckoo-land" oznacza nierealny stan lub krainę, gdzie wszystko jest doskonałe; zwrot ten odnosi się zwłaszcza do czyjegoś niemądrego zachowania lub poglądów. W języku polskim to synonim idealistycznych planów zreformowania świata, projektów utopijnych, wizjonerskich.

</doc>
<doc id="1351261" url="https://pl.wikipedia.org/wiki?curid=1351261" title="Dębe Wielkie (ujednoznacznienie)">
Dębe Wielkie (ujednoznacznienie)



</doc>
<doc id="1351263" url="https://pl.wikipedia.org/wiki?curid=1351263" title="(5384) Changjiangcun">
(5384) Changjiangcun

(5384) Changjiangcun – planetoida należąca do wewnętrznej części pasa głównego asteroid okrążająca Słońce w ciągu 2 lat i 252 dni w średniej odległości 1,94 j.a. Została odkryta 11 listopada 1957 roku w Obserwatorium Astronomicznym Zijinshan w Xinglong przez C.-H. Changa. Nazwa planetoidy pochodzi od chińskiego miasteczka "Changjiangcun", leżącego przy porcie Zhangjiagang. Przed nadaniem nazwy planetoida nosiła oznaczenie tymczasowe (5384) 1957 VA.

</doc>
<doc id="1351265" url="https://pl.wikipedia.org/wiki?curid=1351265" title="Andreas Seppi">
Andreas Seppi

Andreas Seppi (ur. 21 lutego 1984 w Bolzano) – włoski tenisista, reprezentant w Pucharze Davisa, olimpijczyk.
Kariera tenisowa.
Karierę tenisową Włoch rozpoczął w 2002 roku.
Początkowo grywał w zawodach rangi ITF Men's Circuit. Pierwsze sukcesy w rozgrywkach z cyklu ATP Challenger Tour zaczął odnosić w roku 2008 kiedy to wygrał w lutym rozgrywki na kortach twardych w Bergamo. W turniejach rangi ATP World Tour Seppi swój pierwszy triumf odniósł w czerwcu 2011 roku w Eastbourne, na nawierzchni trawiastej. Spotkanie finałowe wygrał z Serbem Janko Tipsareviciem. Drugi triumf odniósł w maju 2012 roku na kortach ceglanych w Belgradzie, pokonując Francuza Benoît Paire’a. Kolejne zwycięstwo w zawodowych rozgrywkach odniósł w październiku 2012 roku w Moskwie, gdzie w finale pokonał Brazylijczyka Thomaza Bellucciego. Ponadto Seppi przegrał 7 finałów turniejów ATP World Tour.
W grze podwójnej Włoch zwyciężył w 1 finale spośród 7 rozegranych w cyklu ATP World Tour.
Od roku 2004 Seppi jest reprezentantem kraju w Pucharze Davisa. Do końca lutego 2016 rozegrał dla zespołu 35 meczów – w singlu zwyciężył w 16 spotkaniach, natomiast w deblu wygrał 2 pojedynki.
Seppi 3 razy uczestniczył w igrzyskach olimpijskich. Zarówno w Pekinie (2008), Londynie (2012), jak i Rio de Janeiro (2016) dochodził do 2 rundy gry pojedynczej. W deblu odpadał z rywalizacji w 1 rundzie imprez w Pekinie i Londynie, a w Rio de Janeiro osiągnął ćwierćfinał. W Londynie wystąpił ponadto w konkurencji gry mieszanej, w której zakończył swój udział w 1 rundzie.
W rankingu gry pojedynczej Seppi najwyżej był na 18. miejscu (28 stycznia 2013), a w klasyfikacji gry podwójnej na 50. pozycji (14 kwietnia 2014).

</doc>
<doc id="1351267" url="https://pl.wikipedia.org/wiki?curid=1351267" title="Św. Feliks z Kantalicjo">
Św. Feliks z Kantalicjo



</doc>
<doc id="1351268" url="https://pl.wikipedia.org/wiki?curid=1351268" title="Landtag (Liechtenstein)">
Landtag (Liechtenstein)

Landtag des Fürstentums Liechtenstein, Landtag (pol. "Sejm Krajowy Księstwa Liechtenstein" lub "Parlament Stanowy Księstwa Liechtenstein") – jednoizbowy parlament, organ władzy ustawodawczej Księstwa Liechtenstein. Parlament składa się z 25 deputowanych wybieranych w powszechnym, równym, tajnym i bezpośrednim głosowaniu w ordynacji proporcjonalnej.
Historia.
Landtag został powołany po raz pierwszy na mocy absolutystycznej konstytucji z 1818 roku. Parlament był zwoływany przez Księcia raz w roku w celu zatwierdzenia planów podatkowych monarchy, jednak w praktyce nie miał prawa odmowy. W jego skład wchodzili reprezentanci duchowieństwa i ziemiaństwa. Parlament nie posiadał jednakże legitymacji demokratycznej i pełnił funkcję fasadową wobec monarchy.
W wyniku rewolucji z 1848 roku Książę utworzył tymczasowy parlament, który został wybrany demokratycznie, jednak został on usunięty dekretem książęcym w 1850 roku. Ziarno reform zostało zasiane i po ponownym zwołaniu Landtagu w 1857 roku był bardziej aktywny i mocno naciskał na zmianę konstytucji.
W roku 1862 w wyniku reform przeprowadzonych przez księcia Jana II Dobrego (w tym zmiany konstytucji) powołany został Landtag, który był prawdziwym przedstawicielstwem narodu. Składał się z 15 deputowanych w tym 12 wybieranych przez obywateli za pośrednictwem elektorów oraz 3 powoływanych przez Księcia. Parlament uczestniczył w procesie ustawodawczym, a wszystkie ważniejsze umowy międzynarodowe wymagały jego potwierdzenia. Ponadto Landtag zyskał prawo do inicjatywy ustawodawczej i konstytucyjnej oraz funkcję kontroli nad administracją państwową i budżetem państwa.
Po wewnętrznym kryzysie finansowym i politycznym w Księstwie w roku 1878 utworzono podział na okręgi wyborcze: większy Oberland i mniejszy Unterland. Podział ten był wzorowany na historycznym podziale Księstwa, które powstało z połączenia dwóch majątków książąt Liechtenstein – Schellenberg i Vaduz. Wprowadzono również proporcję zgodnie, z którą wybierani byli posłowie – 7:5 na korzyść Oberlandu, a razem z deputowanymi wyznaczanymi przez monarchę − 9:6. Proporcja ta, mimo niesprawiedliwości zachowała się do 1988 roku.
W roku 1918 wprowadzono bezpośredniość wyboru 12 z 15 deputowanych. Przed wyborami w tym roku powstała pierwsza partia − Chrześcijańsko-Społeczna Partia Ludowa, która składała się ze zwolenników reform ustrojowych zgromadzonych wokół Wilhelma Becka. Wśród przeciwników reform zaczęło się kształtować ugrupowanie, które już po wyborach sformalizowało się jako Postępowa Partia Obywatelska.
Konstytucja z 1921 roku rozszerzyła kompetencje Landtagu − parlament wybierał członków rządu i miał kontrolę nad całością administracji państwowej, również nad organami władzy sądownicznej.
Podczas II wojny światowej w celu zapobiegnięcia przejęcia władzy przez nazistów podniesiono próg wyborczy do 18%, a dwa największe ugrupowania (FBP i VU) nawiązały koalicję, która przetrwała wiele lat po wojnie. Próg wyborczy nie został jednak obniżony po wojnie co stało się przyczyną sporu politycznego w latach 70. Ostatecznie w wyniku działań opozycji Trybunał Stanu w 1962 roku uznał próg za niezgodny z Konstytucją i zniósł go, zaś w 1973 roku wprowadzono do Konstytucji zapis o ośmioprocentowym progu wyborczym, który obowiązuje do dnia dzisiejszego. W 1988 roku zwiększono liczbę deputowanych z 15 do 25 z proporcją 15:10 z przewagą Oberlandu.
Organizacja prac i organy.
Kompetencje i organizację Landtagu określa V Rozdział Konstytucji Liechtensteinu, który jest największy objętościowo z całej konstytucji, a także Regulamin Landtagu z 1996 roku.
Zaprzysiężenie Landtagu.
Pierwsze posiedzenie Landtagu jest zwoływane przez Księcia. Podczas posiedzenia inauguracyjnego deputowani Landtagu składają przysięgę o treści określonej w Konstytucji:
Zwoływanie i zamykanie posiedzeń.
Posiedzenie inauguracyjne każdego roku w kadencji Landtagu zwołuje Książę, natomiast posiedzenia sesyjne w ciągu roku Przewodniczący Landtagu. Zazwyczaj rocznie odbywa się od 8 do 10 posiedzeń, które trwają średnio 1-3 dni. Ponadto monarcha ma prawo do zamknięcia posiedzenia Landtagu lub też jego całkowitego rozwiązania. Posiedzenia mogą zostać również zwołane w wyniku inicjatywy obywatelskiej (podpisy 1000 obywateli uprawnionych do głosowania lub wniosek złożony przez co najmniej 3 zgromadzenia gminne). Kiedy na tron wstępuje nowy monarcha Landtag zbiera się na posiedzeniu specjalnym, aby przyjąć ślubowanie monarchy oraz złożyć mu hołd.
Rozwiązanie Parlamentu.
Parlament może zostać rozwiązany na wniosek Księcia, 1500 obywateli o czynnym prawie wyborczym lub 4 zgromadzeń gminnych. Po złożeniu wniosku przez obywateli lub władze lokalne Rząd jest zobowiązany do organizacji ogólnokrajowego referendum. Jeżeli Landtag zostanie rozwiązany w ciągu 6 tygodni muszą odbyć się ponowne wybory parlamentarne. W historii Księstwa Parlament został rozwiązany siedmiokrotnie i za każdym razem wiązało się to z kryzysem politycznym.
Deputowani.
W skład Landtagu wchodzi 25 deputowanych wybieranych z dwóch okręgów wyborczych – 15 mandatów z Oberlandu oraz 10 mandatów z Unterlandu. Kadencja Landtagu trwa cztery lata. Wraz z posłami wybierani są ich zastępcy, którzy mogą zastąpić deputowanych w razie ich nieobecności.
Posłowie pełnią mandat wolny mają całkowitą swobodę wypowiedzi w Parlamencie i nie mogą być w związku z nimi pociągani do odpowiedzialności prawnej. Deputowanych Landtagu chroni immunitet, który nie pozwala na zatrzymanie posła w trakcie obrad Parlamentu bez zgody całego Landtagu. Deputowani otrzymują roczne uposażenie wysokości 20000 CHF.
Grupy parlamentarne.
Jeżeli komitet posiada co najmniej 3 posłów może stworzyć grupę parlamentarną (frakcję, niem. "Fraktion"), która ma prawo do reprezentacji w komisjach parlamentarnych, a także otrzymania własnego gabinetu.
Przewodniczący Landtagu.
W każdym roku na posiedzeniu inauguracyjnym wybierany jest Przewodniczący Landtagu (niem. "Landtagspräsident") wraz z Wiceprzewodniczącym Landtagu, jednak niepisaną zasadą jest pełnienie tej funkcji przez całą czteroletnią kadencję Landtagu. Przewodniczący odpowiada za ustalenie porządku obrad ich zwoływanie i przewodniczenie im, a także reprezentację Landtagu na zewnątrz.
W ustaleniu porządku obrad przewodniczący jest wspierany przez Biuro Landtagu (niem. "Landtagsbüro"), w którego skład wchodzą Przewodniczący i Wiceprzewodniczący Landtagu, rzecznicy grup parlamentarnych (niem. "Fraktionssprecher") a także Sekretarz Landtagu (niem. "Schriftführer"), pełniący funkcję doradczą.
Komisje parlamentarne.
Landtag jako organy pomocnicze powołuje komisje parlamentarne. Rozróżnia się komisje stałe wybierane co roku oraz komisje specjalne. Do komisji stałych należą: Komisja Kontroli (niem. "Geschäftsprüfungkommission", GPK), Komisja Finansów (niem. "Finanzkommission", FKO) oraz Komisja Spraw Zagranicznych (niem. "Aussenpolitische Kommission", APK). Komisje stałe składają się z pięciu deputowanych, natomiast komisje specjalne z trzech deputowanych. Do komisji specjalnych należą m.in. Komisje Śledcze (niem. Parlamentarisch Untersuchungskommission, PUK) lub specjalne komisje orzekające czy prawa wprowadzane przez EOG wymagają potwierdzenia przez Landtag.
Kompetencje i funkcje.
Parlament Liechtensteinu stanowi reprezentację narodu i pełni cztery podstawowe funkcje: ustawodawczą, kontrolną, kreacyjna i artykulacyjną.
Funkcja ustawodawcza i funkcja artykulacyjna.
Landtag jest dawcą prawa w Liechtensteinie i musi uczestniczyć w każdej zmianie prawa lub przy wprowadzeniu nowego prawa. Dotyczy to również prawa międzynarodowego. Do podjęcia prac legislacyjnych w Parlamencie wymagane jest kworum, które wynosi 2/3 posłów, czyli 17 z 25 deputowanych.
Proponowaną ustawę Landtag rozpatruje w trzech czytaniach, podczas których przeprowadzana jest dyskusja oraz wprowadzane są poprawki. W ostatnim – trzecim czytaniu przeprowadzane jest głosowanie nad projektem. Zazwyczaj pisaniem projektów ustaw zajmuje się Rząd, gdyż dysponuje on odpowiednimi narzędziami prawnymi i to właśnie ten organ wprowadza zdecydowaną większość propozycji do Landtagu. Ustawy są przyjmowane zwykłą większością głosów (50% deputowanych + 1), z wyjątkiem poprawek w Konstytucji, kiedy wymagana jest większość kwalifikowana 75% głosów. Jednak żeby ustawa przyjęta przez Landtag weszła w życie potrzebna jest kontrasygnata głowy państwa oraz szefa rządu. Jeżeli ustawa otrzyma zgodę od głowy państwa jest umieszczana w Dzienniku Ustaw Liechtensteinu, a w ciągu 8 dni wchodzi w życie.
Na wniosek 1000 obywateli lub 3 zgromadzeń gminnych władze mają obowiązek zorganizowania referendum w sprawie ustaw, będących tematem obrad Landtagu. Referendum jest również konieczne w sytuacji, gdy ustawa przewiduje jednorazowy wydatek powyżej 500 000 CHF.
Funkcja kontrolna.
Parlamentowi w Liechtensteinie przysługuje pełna kontrola nad administracją państwową w tym nad władzą sądowniczą. W celach kontrolnych Landtag powołuje komisje parlamentarne: stałe i specjalne.
Do stałych komisji parlamentarnych, czyli powoływanych corocznie, w których skład wchodzi pięciu deputowanych Landtagu, należą:
Ponadto Landtag powołuje komisje specjalne, do których należą np. parlamentarne komisje śledcze (niem. "Parlamentarisch Untersuchungskommission"), do których zwołania potrzebna jest wniosek 1/4 deputowanych i które zajmują się wyjaśnianiem i dochodzeniem faktów w danej sprawie, czy komisje stwierdzające ważność wyborów (niem. "Wahlprüfungskommission"), powoływane w trakcie procesu wyborczego.
Innymi specjalnymi komisjami są gremia zajmujące się kontaktami z organizacjami międzynarodowymi, czyli delegacje, np. Komisja Parlamentarna ds. Jeziora Bodeńskiego albo Komisja ds. EOG i krajów EFTA.
Prawo do kontroli posiadają również pojedynczy deputowani, którzy mogą je realizować przez petycję, zapytanie lub interpelację.
Funkcja kreacyjna.
Landtag posiada funkcję kreowania innych organów konstytucyjnych – dotyczy to przede wszystkim Rządu – władzy wykonawczej oraz władzy sądowniczej.
Parlament ma znaczny udział we współtworzeniu Rządu, gdyż przy dużym zakresie kompetencji monarchy w tej kwestii nie posiada on instrumentów prawnych aby w procesie kreacyjnym pominąć Landtag. Na wniosek Landtagu głowa państwa powołuje szefa rządu oraz jego członków.
Liechtensteiński Parlament wybiera kandydatów na sędziów Trybunału Stanu oraz Krajowego Sądu Administracyjnego, jednak w tej kwestii to monarcha ma głos rozstrzygający.
Wybory parlamentarne w Liechtensteinie.
Wybory parlamentarne są organizowane w Liechtensteinie co cztery lata (z wyjątkiem sytuacji, gdy Landtag jest rozwiązany przed ukończeniem kadencji) i obywatele wybierają w nich 25 deputowanych do Parlamentu, w tym 15 z okręgu Oberland i 10 z okręgu Unterland, a wraz z nimi wybierani są zastępcy (jeden na komitet+kolejny na każdych 3 posłów).
Ordynacja wyborcza.
Wybory do Landtagu w Księstwie Liechtenstein są pięcioprzymiotnikowe, co określa art.46 Konstytucji Liechtensteinu − są tajne, bezpośrednie, powszechne, równe i proporcjonalne.
Czynne prawo wyborcze w Liechtensteinie posiadają obywatele zamieszkujący na stałe w Księstwie, którzy ukończyli 18. rok życia, a ich prawa nie są zawieszone, gdzie cenzus wiekowy dla kandydatów do Landtagu to 20 lat. Praw wyborczych pozbawione są: osoby, którym prawa te zawieszono na mocy wyroku sądowego lub uchwały; osoby ubezwłasnowolnione; osoby odbywające w trakcie wyborów karę pozbawienia wolności lub osoby skierowane do zakładów przejściowych, opiekuńczych i wychowawczych.
W Liechtensteinie udział w wyborach jest obowiązkowy. Liechtenstein słynie z dobrze działającego systemu tzw. wyborów korespondencyjnych (inaczej kopertowych, listowych). Głosowanie w ten sposób jest możliwe od wyborów w 2005 roku. Głosowanie korespondencyjne jest w tym kraju bardzo popularne i z roku na rok korzysta z niego coraz więcej ludzi. W ostatnich wyborach w 2021 roku w ten sposób zagłosowało 97,3% wyborców. Istnieje również możliwość zagłosowania osobiście w lokalu wyborczym jednak ten rodzaj głosowania wybiera zdecydowanie mniej obywateli (około 400 ludzi z 20000 wyborców). Karty do głosowania korespondencyjnego są dostarczane pocztą najpóźniej dwa tygodnie przed wyborami, są to karty imienne przypisane do konkretnego obywatela opatrzone pieczęcią. Każdy wyborca otrzymuje tyle kart wyborczych ile list zgłoszono do wyborów (inaczej mówiąc każda lista ma swoją kartę wyborczą).
Charakterystyczną cechą ordynacji wyborczej w Liechtensteinie jest tzw. "głos panaszowany" – oznacza to, że wyborca może dokonywać zmian na karcie do głosowania, a w konsekwencji ułożyć własną listę kandydatów. Przy tym rodzaju głosowania sposób zliczania głosów jest bardziej skomplikowany niż przy zwykłym głosowaniu. Podstawowe zasady zliczania głosów to, m.in.:
Termin wyborów ogłasza Rząd na 4 tygodnie przed wyborami, zazwyczaj odbywają się one w pierwszym kwartale roku. W ciągu 14 dni od ogłoszenia terminu wyborów możliwe jest zgłaszanie kandydatur. Pod każdą listą kandydatów musi złożyć podpisy 30 obywateli z czynnym prawem wyborczym, aby lista mogła zostać dopuszczona do wyborów. Kandydat może wystartować tylko z jednej listy i tylko w tym okręgu, który stanowi jego stałe miejsce zamieszkania. Jeśli poseł zmieni miejsce zamieszkania w trakcie kadencji na drugi region oznacza to utratę przez niego mandatu.
Po zebraniu głosów i sporządzeniu protokołu, zawierającego wyniki głosowania komisje wyborcze z każdej z gmin wysyłają wyniki do komisji okręgowych (dla Unterlandu i Oberlandu), które weryfikują wyniki przesyłają protokoły do rządu, który następnie dokonuje ostatecznego podziału mandatów.
Miejsce w Landtagu przysługuję tylko listom, które przekroczyło próg wyborczy – 8%. Mandaty są przyznawane dwuetapowo. W pierwszym etapie przyznaje się tzw. mandaty podstawowe przy pomocy metody Hagenbacha-Bischoffa, a brakujące mandaty rozdysponowywuje się jako tzw. mandaty uzupełniające przy pomocy metody d'Hondta.
Statystyki.
Od kiedy w Liechtensteinie pojawiły się pierwsze partie (1918 roku − założenie dwóch pierwszych partii) w Liechtensteinie rozwinął się silny system dwupartyjny i przez pół wieku do Landtagu wchodziły tylko dwie partie, które do tej pory zajmują zdecydowaną większość miejsc w Landtagu – FBP i VU. Duopol na władzę udało się przełamać partii Wolna Lista dopiero w 1993 zdobywając 2 mandaty w Parlamencie. Obecnie w Landtagu znajdują się cztery ugrupowania – FBP i VU (koalicja rządząca) oraz FL i DPL (opozycja). Wyniki w wyborach według partii w latach 1945-2021 przedstawia poniższy wykres (źródło: K.Koźbiał):
Ostatnie wybory odbyły się 7 lutego 2021 roku i zwyciężyła je Unia Patriotyczna, jednak zdobyła tyle samo mandatów co druga w głosowaniu Postępowa Partia Obywatelska.
Obecny skład.
Wśród 25 deputowanych liechtensteińskiego parlamentu 10 z nich należy do Unii Patriotycznej, kolejnych 10 do Postępowej Partii Obywatelskiej, 3 do Wolnej Listy, a pozostałych 2 do partii Demokraten pro Liechtenstein. 7 z 25 posłów nowej kadencji to kobiety − jest to najwyższy wynik w historii Landtagu. Średni wiek parlamentarzystów po wyborach z 2021 roku wynosi lekko ponad 51 lat.
Gmach Parlamentu.
Siedziba Landtagu znajduje się przy placu Petera Kaisera w Vaduz w bezpośrednim sąsiedztwie siedziby Rządu. Gmach obejmuje dwa budynki: "Langes Haus", w którym znajdują się kawiarnia, sala konferencyjna, biblioteka, archiwum, biura grup parlamentarnych i Przewodniczącego Landtagu; a także "Hohes Haus", czyli charakterystyczny budynek o spadzistym dachu, w którym znajduje się sala plenarna Parlamentu.
Budowa budynku rozpoczęła się w 2002 roku, a jej łączny koszt to 42,2 mln CHF. Do budowy użyto ponad milion cegieł klinkierowych, 600 ton stali i 5800 m3 betonu.
Architektem odpowiedzialnym za gmach Landtagu był Hansjörg Göritz z Monachium.

</doc>
<doc id="1351270" url="https://pl.wikipedia.org/wiki?curid=1351270" title="MRS">
MRS



</doc>
<doc id="1351272" url="https://pl.wikipedia.org/wiki?curid=1351272" title="Wybory parlamentarne w Kuwejcie w 2008 roku">
Wybory parlamentarne w Kuwejcie w 2008 roku

Wybory parlamentarne w Kuwejcie w 2008 roku odbyły się 17 maja. Były to wybory przedterminowe, rozpisane po tym jak w marcu emir Sabah Al-Ahmad Al-Jaber Al-Sabah rozwiązał skłócony z rządem parlament.
274 kandydatów, w tym 27 kobiet, ubiegało się o miejsca w 50-osobowym unikameralnym parlamencie Kuwejtu - Zgromadzeniu Narodowym.
Wyniki.
Zwycięstwo w wyborach odniosły siły konserwatywnych muzułmanów, którzy uzyskali 24 z 50 możliwych do zdobycia mandatów. Pozostałe miejsca zajmą przywódcy plemienni, również uchodzący za przeciwnych większym zmianom w polityce gospodarczej Kuwejtu.

</doc>
<doc id="1351276" url="https://pl.wikipedia.org/wiki?curid=1351276" title="Ludwik Rakowski">
Ludwik Rakowski

Ludwik Jerzy Rakowski (ur. 2 października 1975 w Warszawie) – polski polityk, samorządowiec, w latach 2007–2010 wicemarszałek województwa mazowieckiego, od 2010 przewodniczący Sejmiku Województwa Mazowieckiego, od 2006 burmistrz Wilanowa.
Życiorys.
Ukończył studia na Wydziale Prawa i Administracji Uniwersytetu Warszawskiego.
Od 1998 do 2002 był radnym powiatu warszawskiego wybranym z listy AWS (jako członek SKL). Później pełnił funkcję zastępcy burmistrza Wilanowa. W wyborach samorządowych w 2006 z listy Platformy Obywatelskiej uzyskał mandat radnego Sejmiku Województwa Mazowieckiego, objął też wówczas stanowisko burmistrza dzielnicy. W wyborach samorządowych w 2010 uzyskał reelekcję do sejmiku.
W grudniu 2007 został powołany na urząd wicemarszałka województwa mazowieckiego po rezygnacji Tomasza Siemoniaka, mianowanego wiceministrem w MSWiA. Pełnił tę funkcję od stycznia 2008 do 2010, kiedy to został przewodniczącym sejmiku IV kadencji. W tym samym roku ponownie wybrano go na burmistrza Wilanowa.
W 2014 utrzymał mandat radnego sejmiku, ponownie został również jego przewodniczącym. Także w 2018 został wybrany na radnego województwa, utrzymując funkcję przewodniczącego tego gremium. Po wyborach w 2014 i 2018 pozostawał także burmistrzem Wilanowa.

</doc>
<doc id="1351279" url="https://pl.wikipedia.org/wiki?curid=1351279" title="Samogost">
Samogost

Samogost — staropolskie imię męskie, zrekonstruowane na podstawie nazwy wsi Samogoszcz, złożone z członów "Samo-" ("samotny, jedyny") i "-gost" ("goście", "gościć").
Zobacz też:

</doc>
<doc id="1351283" url="https://pl.wikipedia.org/wiki?curid=1351283" title="Sleepy Eye (Minnesota)">
Sleepy Eye (Minnesota)

Sleepy Eye w stanie Minnesota jest miastem, liczącym około 3,5 tys. mieszkańców, leżącym w południowej części stanu, w hrabstwie Brown. Nazwa pochodzi od alternatywnego imienia wodza Indian z plemienia Siuksów, "Ishtakhaba", który jest tam pochowany.

</doc>
<doc id="1351285" url="https://pl.wikipedia.org/wiki?curid=1351285" title="Sleepy Eye">
Sleepy Eye



</doc>
<doc id="1351287" url="https://pl.wikipedia.org/wiki?curid=1351287" title="Out Cold">
Out Cold



</doc>
<doc id="1351288" url="https://pl.wikipedia.org/wiki?curid=1351288" title="Dębe Małe (powiat wołomiński)">
Dębe Małe (powiat wołomiński)

Dębe Małe – wieś w Polsce położona w województwie mazowieckim, w powiecie wołomińskim, w gminie Jadów.
W latach 1975–1998 miejscowość należała administracyjnie do województwa siedleckiego.

</doc>
<doc id="1351290" url="https://pl.wikipedia.org/wiki?curid=1351290" title="Dębe Małe">
Dębe Małe

2 miejscowości w Polsce:

</doc>
<doc id="1351291" url="https://pl.wikipedia.org/wiki?curid=1351291" title="Linia kolejowa nr 307">
Linia kolejowa nr 307

Linia kolejowa nr 307 – linia kolejowa, która rozpoczynała swój bieg na stacji Namysłów, w województwie opolskim, natomiast jej koniec umiejscowiony był na stacji Kępno, w województwie wielkopolskim. Była to linia jednotorowa, o szerokości torów 1435 mm, niezelektryfikowana. Obecnie linia jest nieczynna, a jej tory zostały całkiem rozebrane.
Historia linii.
W okresie międzywojennym, między stacjami Bukowa Śląska i Rychtal, przebiegała ówczesna granica polsko-niemiecka, stąd też w latach 1920-1939 odcinek linii między tymi stacjami był nieczynny. Ruch na całej linii został ponownie wznowiony przez Niemców, z początkiem wojny w 1939 roku.
Według niektórych informacji ostatni pociąg na tej linii przejechał 6 marca 1992 roku. Przyczyną zawieszenia ruchu na linii, jak podano oficjalnie, była osłabiona konstrukcja stalowego wiaduktu na odcinku w pobliżu Namysłowa.

</doc>
<doc id="1351299" url="https://pl.wikipedia.org/wiki?curid=1351299" title="Krakowska Fabryka Armatur">
Krakowska Fabryka Armatur

Armatura Kraków SA – polskie przedsiębiorstwo przemysłu metalowego z siedzibą w Krakowie, notowane na Giełdzie Papierów Wartościowych w Warszawie od 2007 do 2014 roku. Producent armatury sanitarnej.
Działalność.
Przedsiębiorstwo produkuje głównie baterie łazienkowe i kuchenne, a także aluminiowe grzejniki centralnego ogrzewania oraz zawory. Swoje produkty rozprowadza za pośrednictwem hipermarketów budowlanych, hurtowni instalacyjno-sanitarnych i sklepów patronackich.
Według własnych szacunków spółki, posiada ona, w ujęciu ilościowym, około 37-procentowy udział w krajowym rynku armatury.
Historia.
W 1922 powstała w Krakowie Łagiewnicka Fabryka Armatur sp. z o.o. Zajmowała się głównie produkcją armatury i zbliżonych artykułów, odlewanych z metali kolorowych. Wkrótce została przejęta przez krakowskie Towarzystwo Kontynentalne dla Handlu Żelazem Kern i S-ka. Zdobyła złoty medal Pierwszej Ogólnopolskiej Wystawy Budowlanej przy Targach Wschodnich we Lwowie. Fabryka rozwijała się aż do II wojny światowej, produkując – oprócz armatury domowej – ręczne pompy wodne i odlewy z mosiądzu i brązu. Jeszcze w 1943 zatrudniała 389 osób i wytworzyła 250 ton produktów. W 1944 władze okupacyjne rozpoczęły demontaż i wywóz wyposażenia produkcyjnego zakładu.
Po zakończeniu wojny fabryka została znacjonalizowana i przekazana Centralnemu Zarządowi Odlewnictwa w Radomiu. Produkcję wznowiła w 1945. W 1948 jej majątek został włączony do przedsiębiorstwa państwowego Krakowska Fabryka Armatur. W następnych latach fabrykę rozbudowano. Od 1956 działała jako Krakowskie Zakłady Odlewnicze, w 1961 ponownie połączone z Krakowską Fabryką Armatur w jeden podmiot: Krakowskie Zakłady Armatur, w kolejnych latach rozbudowywane. W 1970 zainicjowano budowę filii w Jordanowie, która następnie prowadziła produkcję zaworów wodnych i centralnego ogrzewania, kurków gazowych oraz złącz i końcówek, a w latach 80. stała się niezależnym przedsiębiorstwem pod nazwą "Jordanowska Fabryka Armatury".
W grudniu 1997 Krakowskie Zakłady Armatury zostały skomercjalizowane i przekształcone w jednoosobową spółkę skarbu państwa pod firmą Krakowska Fabryka Armatur SA. W 1999 spółka została sprywatyzowana, a jej inwestorem strategicznym stało się PZU Życie SA. W latach 2000-2007 w przedsiębiorstwie przeprowadzono restrukturyzację, która pozwoliła obniżyć koszty własne i poprawić wyniki finansowe. W 2006 fabryka przeniosła działalność produkcyjną do nowo wybudowanego zakładu. 17 sierpnia 2007 po raz pierwszy akcje Armatury Kraków były notowane na warszawskiej Giełdzie Papierów Wartościowych.
W styczniu 2014 roku PZU Fundusz Inwestycyjny Zamknięty Aktywów Niepublicznych BIS 2, przeprowadził przymusowy wykup akcji, które następnie przybrały materialną postać. To doprowadziło do wykluczenie spółki z obrotu giełdowego z dniem 10 marca 2014 roku. 
Akcjonariat.
W czasie obecności Armatury Kraków SA na Giełdzie Papierów Wartościowych w Warszawie największym akcjonariuszem przedsiębiorstwa był Powszechny Zakład Ubezpieczeń na Życie SA, posiadający według danych z kwietnia 2008 r. 67,01% akcji i głosów na walnym zgromadzeniu oraz 64,58% akcji oraz głosów na WZ według danych z 2011 r. Po wykupie akcji skutkującym zejściem Armatury Kraków SA z GPW w styczniu 2014 r. PZU stało się jedynym właścicielem spółki.

</doc>
<doc id="1351301" url="https://pl.wikipedia.org/wiki?curid=1351301" title="Skarbisław">
Skarbisław

Skarbisław — staropolskie imię męskie, zrekonstruowane na podstawie nazwy wsi Skarbisławice w dawnym powiecie stopnickim, złożone z członów "Skarbi-" ("smucić, martwić, troszczyć się") i "-sław" ("sława"). 
Skarbisław imieniny obchodzi 4 czerwca.

</doc>
<doc id="1351303" url="https://pl.wikipedia.org/wiki?curid=1351303" title="Armatura Kraków">
Armatura Kraków



</doc>
<doc id="1351305" url="https://pl.wikipedia.org/wiki?curid=1351305" title="Zespół górnego neuronu motorycznego">
Zespół górnego neuronu motorycznego



</doc>
<doc id="1351306" url="https://pl.wikipedia.org/wiki?curid=1351306" title="KFA">
KFA



</doc>
<doc id="1351307" url="https://pl.wikipedia.org/wiki?curid=1351307" title="Sagowiec podwinięty">
Sagowiec podwinięty

Sagowiec podwinięty ("Cycas circinalis" L.) – gatunek sagowca spotykany w Indiach, na Sri Lance, Malezji i w Indonezji. Spożywanie potraw sporządzanych z nasion tego sagowca wiązane jest z zachorowaniami na neurodegeneracyjną chorobę na wyspie Guam, określaną w języku czamorro lytico albo bodig, ponieważ zawiera on β-metylamino--alaninę.

</doc>
<doc id="1351310" url="https://pl.wikipedia.org/wiki?curid=1351310" title="(7459) Gilbertofranco">
(7459) Gilbertofranco

(7459) Gilbertofranco – planetoida z pasa głównego asteroid okrążająca Słońce w ciągu 4 lat i 69 dni w średniej odległości 2,59 j.a. Została odkryta 28 kwietnia 1984 roku w Europejskim Obserwatorium Południowym przez Vincenzo Zappalę. Nazwa planetoidy pochodzi od "Gilberto Franco" (ur. 1952), astronoma amatora i przyjaciela odkrywcy. Przed nadaniem nazwy planetoida nosiła oznaczenie tymczasowe (7459) 1984 HR1.

</doc>
<doc id="1351311" url="https://pl.wikipedia.org/wiki?curid=1351311" title="Robert Charpentier">
Robert Charpentier

Robert Charpentier (ur. 4 kwietnia 1916 w Maule, zm. 29 października 1966 w Issy-les-Moulineaux) – francuski kolarz szosowy i torowy, trzykrotny mistrz olimpijski oraz szosowy wicemistrz świata.
Kariera.
Największe sukcesy w karierze Robert Charpentier osiągnął w 1936 roku, kiedy zdobył trzy złote medale podczas igrzysk olimpijskich w Berlinie. W indywidualnym wyścigu ze startu wspólnego zwyciężył, wyprzedzając swego rodaka Guya Lapébie oraz Ernsta Nievergelta ze Szwajcarii. W wyścigu drużynowym Francuzi w składzie: Robert Charpentier, Guy Lapébie i Robert Dorgebray także wywalczyli złoto, o nieco ponad 4 sekundy wyprzedzając ekipy Szwajcarii i Belgii. Charpentier wystartował również na torze w drużynowym wyścigu na dochodzenie wspólnie z Guyem Lapébie, Rogerem Le Nizerhym i Jeanem Goujonem, zdobywając swój trzeci złoty medal. Na rozgrywanych rok wcześniej szosowych mistrzostwach świata we Floreffe zdobył srebrny medal w wyścigu ze startu wspólnego amatorów, ulegając jedynie Włochowi Ivo Manciniemu. Startował w profesjonalnym peletonie w roku 1937 oraz w latach 1947–1951.

</doc>
<doc id="1351313" url="https://pl.wikipedia.org/wiki?curid=1351313" title="The Shaggs">
The Shaggs

The Shaggs – kobieca grupa muzyczna założona w Fremont, New Hampshire, USA w 1968 roku przez siostry Wiggin: 
Dorothy „Dot” Wiggin (wokal/gitara prowadząca), Betty Wiggin (wokal/gitara rytmiczna), Helen Wiggin (perkusja). Do zespołu dołączyła później Rachel Wiggin (gitara basowa). 
Zespół powstał z inicjatywy ojca sióstr – Austina Wiggina, który uwierzył w przepowiednię swojej matki. Jedyny studyjny album grupy – „Philosophy of the World” ukazał się w 1969 roku. Nie przyniósł on sławy wykonawczyniom, mimo to The Shaggs stały się popularne w kręgu muzyki alternatywnej, określanej jako outsider music, do którego zalicza się też m.in.: kompozycje zespołu The Residents oraz twórczość Captain Beefheart and His Magic Band. Zespół rozwiązał się po śmierci Austina Wiggina w 1975 roku.
Po latach the Shaggs zdobyły uznanie i cześć ze względu na niepowtarzalny, amatorski styl, zupełny brak talentu muzycznego jego członkiń, a także pretensjonalność tekstów piosenek.
Historia.
Powstanie The Shaggs, podobnie jak to, że Austin Wiggins ożeni się z rudą blondynką i będzie miał dwóch synów, wywróżyła mu z dłoni matka. Gdy dwie pierwsze przepowiednie się spełniły, Austin postanowił dopomóc tej ostatniej, która dotyczyła założenia przez jego córki popularnej grupy muzycznej. Zabrał dzieci ze szkoły, kupił instrumenty i opłacił lekcje muzyki i śpiewu. Nazwę grupy zaczerpnął z określenia popularnego w latach 60. uczesania „shag hairstyle”. 
W 1968 roku zespół grał regularne sobotnie koncerty w Fremont Town Hall. 
Charakterystyczny dla The Shaggs styl przejawiał się w przewrotnym traktowaniu melodii, rytmu i harmonii, oraz nieregularnych wersach w tekstach piosenek, czyli we wszystkim, czego zwykle wykształceni muzycy się wystrzegają. 
W 1975 roku Austin Wiggins zmarł na atak serca, co położyło kres działalności The Shaggs.
Ponowne odkrycie.
W 1980 roku Terry Adams i Tom Ardolino z zespołu NRBQ, fani The Shaggs, którzy posiadali oryginalny album grupy, namówili szefów wytwórni Rounder Records do wznowienia „Philosophy of the World”. Wtedy to magazyn Rolling Stone przyznał wydawnictwu miano „Comeback of the Year”. W 1988 roku na płycie CD ukazała się składanka zawierająca utwory z debiutanckiej płyty The Shaggs oraz dodatkowo piosenki z wydanej w 1982 kompilacji utworów z niewydanego z powodu śmierci Austina Wigginsa drugiego albumu grupy – „Shaggs’ Own Thing”. 
Kiedy w 1999 roku wytwórnia RCA Victor dokonała kolejnego wznowienia „Philosophy of the World”, w recenzjach na łamach pism 
Wall Street Journal, czy The New Yorker zaczęto określać zespół mianem klasyki awangardy.
Sam Frank Zappa powiedział ponoć, że The Shaggs są lepsze od Beatlesów. 
W listopadzie 2003 roku w John Anson Ford Theatre w Los Angeles miała miejsce premiera musicalu o The Shaggs pt. „Philosophy of the World” autorstwa Joya Gregory’ego, z muzyką Gunnara Madsena, w reżyserii Johna Langa. 
Perkusistka The Shaggs Helen Wiggins zmarła w 2006 roku.

</doc>
<doc id="1351316" url="https://pl.wikipedia.org/wiki?curid=1351316" title="Salva Ballesta">
Salva Ballesta

Salva Ballesta, właśc. Salvador Ballesta Vialco (ur. 25 maja 1975 roku w Saragossie) – były hiszpański piłkarz występujący na pozycji napastnika.
Kariera klubowa.
Salva Ballesta zawodową karierę rozpoczynał w 1995 roku w klubie Sevilla FC. W przerwie sezonu 1995/1996 trafił do drużyny Écija Balompié, jednak jeszcze przez zakończeniem rozgrywek powrócił do Sevilli. W sezonie 1996/1997 Ballesta strzelił 12 bramek i był najskuteczniejszym strzelcem zespołu. Dla „Sevillistas” hiszpański napastnik rozegrał łącznie 64 ligowe pojedynki i zdobył 25 goli.
Latem 1998 roku odszedł do Racingu Santander. W debiutanckim sezonie w nowym klubie pełnił rolę rezerwowego i wystąpił w 16 ligowych spotkaniach. W kolejnych rozgrywkach Salva grał już w podstawowym składzie i prezentował bardzo dobrą formę. W 36 meczach zanotował 26 trafień, został królem strzelców Primera División i w dużym stopniu przyczynił się do utrzymania Racingu w hiszpańskiej ekstraklasie. W 2000 roku Ballesta dosyć niespodziewanie przeszedł do grającego w Segunda División Atlético Madryt. Zajął z nim czwarte miejsce w tabeli i z 20 bramkami na koncie został najlepszym strzelcem drugiej ligi.
Po sezonie Salva odszedł do Valencii. O miejsce w napadzie „Nietoperzy” rywalizował z takimi piłkarzami jak Miguel Ángel Angulo, Mista, Juan Sánchez Moreno, John Carew i Adrian Ilie. W trakcie rozgrywek 2002/2003 został wypożyczony do Boltonu Wanderers. W Anglii Ballesta jednak zupełnie zawiódł – wystąpił tylko w 6 pojedynkach i nie zdobył ani jednego gola. Od sezonu 2003/2004 Hiszpan reprezentował barwy zespołu Málaga CF. Zaliczył 19 trafień w 34 meczach, po czym po raz drugi w karierze trafił do Atlético Madryt, tym razem na zasadzie wypożyczenia.
W 2005 roku Salva podpisał kontrakt z Málagą i przeszedł do tej drużyny na zasadzie transferu definitywnego. W styczniu 2007 roku Ballesta został wypożyczony do beniaminka Primera División – Levante UD. W nowym klubie zadebiutował 4 lutego w wygranym 1:0 meczu przeciwko Realowi Madryt, kiedy to został autorem jedynej bramki. Latem 2007 roku wychowanek Sevilli powrócił do Málagi.
Pod koniec sierpnia 2009 roku Ballesta podpisał roczną umowę z drugoligowym Albacete Balompié.
Kariera trenerska.
Po zakończeniu kariery zawodniczej trenował Atlético Malagueño, rezerwy drużyny Málaga CF, w latach 2013–2015. Obecnie od 2017 roku prowadzi klub Real Jaén występujący w Segunda División B.
Kariera reprezentacyjna.
W reprezentacji Hiszpanii Salva Balesta zadebiutował 26 stycznia 2000 roku w wygranym 3:0 spotkaniu przeciwko Polsce, kiedy to trenerem Hiszpanów był José Antonio Camacho. Łącznie dla drużyny narodowej rozegrał 4 pojedynki, w których ani razu nie wpisał się na listę strzelców.

</doc>
<doc id="1351317" url="https://pl.wikipedia.org/wiki?curid=1351317" title="Robert Lee Moore">
Robert Lee Moore

Robert Lee Moore (ur. 14 listopada 1882 w Dallas, zm. 4 października 1974 w Austin) – amerykański matematyk. Zajmował się głównie topologią ogólną. Opracował metodę nauczania matematyki na poziomie akademickim – tzw. metodę Moore’a. Członek Amerykańskiego Towarzystwa Matematycznego, któremu przewodniczył w latach 1937–1938. Głosił jawnie poglądy rasistowskie.
Dorobek naukowy.
Autor 67 publikacji naukowych i jednej monografii "Foundations of Point Set Theory", 1932. Od jego nazwiska pochodzą nazwy pojęć takich jak płaszczyzna Moore’a (zwana inaczej płaszczyzną Niemyckiego) czy przestrzeń Moore’a.

</doc>
<doc id="1351319" url="https://pl.wikipedia.org/wiki?curid=1351319" title="Salva">
Salva



</doc>
<doc id="1351320" url="https://pl.wikipedia.org/wiki?curid=1351320" title="Wolf Dietrich von Beichling">
Wolf Dietrich von Beichling



</doc>
<doc id="1351321" url="https://pl.wikipedia.org/wiki?curid=1351321" title="Płaszczyzna Moore'a">
Płaszczyzna Moore'a



</doc>
<doc id="1351324" url="https://pl.wikipedia.org/wiki?curid=1351324" title="Idiopatyczny">
Idiopatyczny

Idiopatyczny jest przymiotnikiem używanym przede wszystkim w medycynie, oznaczającym "powstający spontanicznie" albo "mający niejasne lub nieznane podłoże (przyczynę)". Pochodzi z greckiego ἴδιος (idios) – "własny" + παθος (pathos) – "cierpienie", czyli w wolnym tłumaczeniu "chorobę samą z siebie". Jest to określenie techniczne, wywodzące się z nozologii, tj. klasyfikacji schorzeń.
W części medycznych przypadków jedna lub więcej przyczyn jest przynajmniej w pewnym stopniu zrozumiała, ale w innych przypadkach nie można jednoznacznie określić przyczyny stanu chorobowego. Wtedy też stosuje się określenie "idiopatyczny" na określenie etiologii schorzenia.
Niektóre choroby jak np. choroba Raynauda czy ogniskowe segmentowe szkliwiejące kłębuszkowe zapalenie nerek mają w większości nieznane podłoże i są określane jako idiopatyczne, podczas gdy w innych zaledwie kilka procent przypadków otrzymuje to miano (np. w zwłóknieniu płuc). Postęp medycyny, a zwłaszcza jej nauk podstawowych, sprawia, że coraz częściej patogeneza dolegliwości dotychczas określanych jako idiopatyczne staje się zrozumiała dla lekarzy i są oni w stanie podać przyczynę wystąpienia choroby, a w związku z tym przepisać odpowiednio skierowane leczenie na usunięcie przyczyny, a nie tylko symptomów. Choroby idiopatyczne zaś leczy się objawowo.
Powiązania kulturowe.
Isaac Asimov w jednej ze swoich książek ("The Human Body"), skomentował wyraz "idiopatyczny" jako "górnolotne słowo dla ukrycia ignorancji". Podobnie tytułowa postać amerykańskiego serialu "Dr House" stwierdza, że słowo idiopatyczny pochodzi z łaciny i oznacza że "jesteśmy idiotami, ponieważ nie znamy przyczyny, która to powoduje".

</doc>
<doc id="1351325" url="https://pl.wikipedia.org/wiki?curid=1351325" title="José Beyaert">
José Beyaert

José Beyaert (ur. 1 października 1925 w Lens, zm. 11 czerwca 2005 w La Rochelle) – francuski kolarz szosowy, dwukrotny medalista olimpijski.
Kariera.
Największe sukcesy w karierze José Beyaert osiągnął w 1948 roku, kiedy zdobył dwa medale podczas igrzysk olimpijskich w Londynie. Wspólnie z Alainem Moineau i Jacquesem Dupontem zdobył brązowy medal w drużynowym wyścigu ze startu wspólnego. W rywalizacji indywidualnej Beyaert okazał się najlepszy, wyprzedzając Holendra Gerrita Voortinga i Belga Lode Woutersa. Poza igrzyskami wygrał między innymi Grand Prix d’Isbergues i Paryż-Boulogne-sur-Mer w 1950 roku oraz triumfował w klasyfikacji generalnej Vuelta a Colombia w 1952 roku (wygrywając pięć etapów). Nigdy nie zdobył medalu na szosowych mistrzostwach świata. Startował w profesjonalnym peletonie w latach 1949–1953.

</doc>
<doc id="1351328" url="https://pl.wikipedia.org/wiki?curid=1351328" title="Wolf Dietrich von Beichlingen">
Wolf Dietrich von Beichlingen

Wolf Dietrich von Beichlingen (lub Beichling) (ur. 13 kwietnia 1665 w Zschorna koło Radeburga, zm. 29 września 1725 tamże) – polityk saski.
Jego ojcem był Gottfried Hermann von Beichlingen (od 1701 hrabia Rzeszy), którego Wolf był najstarszym synem, matką była Perpetua Margaretha Beichling, z domu von Lüttichau, która zmarła, gdy Wolf miał 15 lat. Od 1685 roku Wolf studiował we Frankfurcie nad Odrą. Młodszy brat Wolfa Gottlob Adolph von Beichlingen był paziem na dworze saskim w Dreźnie.
Od 1699 roku Wolf Dietrich von Beichling był najwyższym kanclerzem ("Großkanzler") i marszałkiem dworu ("Oberhofmarschall") elektoratu Saksonii. Tak zwana niemiecka kancelaria istniała zaledwie od 1697 roku i przy jej pomocy elektor mógł kontrolować sprawy zagraniczne bez każdorazowego porozumiewania się ze stanami. Był też jednym z największych właścicieli ziemskich kraju. W kwietniu 1700 Beichling zakupił od króla za 200 000 talarów posiadłość Hoyerswerda, a nieco potem przyległe dobra w Bernsdorf za 10 000 talarów.
Wolf Dietrich zakochał się w Luizie von Rechenberg, córce brandenburskiego feldmarszałka Hansa Adama von Schöninga i wkrótce ją poślubił.
Intrygi, które prowadzili August Ferdinand von Pflugk, Anton Egon von Fürstenberg i Jakob Heinrich von Flemming, spowodowały niełaskę króla, w następstwie czego Beichlingena wraz z braćmi i bliskimi przyjaciółmi aresztowano w kwietniu 1703 roku i uwięziono w twierdzy Königstein. Szefem kancelarii po Beichlingu został marszałek dworu – "Oberhofmarschall" August Ferdinand von Pflugk bez tytułu kanclerskiego.
Dochodzenie przeciw niemu prowadził radca stanu Bernhard Zech. Gdy hrabina Cosel uzyskała u króla zgodę na wypuszczenie żony ministra, Luise von Rechenberg opuściła areszt w 1707. Pozostali aresztanci byli przetrzymywani do początków roku 1709. August II Mocny przyznał wówczas Beichlingowi pensję w wysokości 8000 talarów i oddał mu dobra. Ponieważ jednak posiadłość Zschorna ucierpiała wskutek nieobecności gospodarza i wymagała remontu, Beichiling i jego przyjaciel Georg Ludwig von Haxthausen zamieszkali na razie w Putzkau.
Wolf Dietrich von Beichling powrócił na dwór, lecz długoletnie więzienie go zmieniło. W lutym 1710 hrabina Cosel spytała: „Czy to możliwe, by król cenił tego człowieka i że tak żywa i radosna Rechenberg tak go mogła kochać?” (..."Ist es möglich, daß der König diesen Mann geschätzt hat? Und daß die Rechenberg, die so viel Geist hat, diesen Mann so liebte?"...)
Od 1711 Wolf Dietrich von Beichling znów zamieszkał w Zschorna, gdzie zmarł w 1725 roku.

</doc>
<doc id="1351330" url="https://pl.wikipedia.org/wiki?curid=1351330" title="Fragma (zespół muzyczny)">
Fragma (zespół muzyczny)

Fragma – niemiecki projekt dance'owy, który tworzą Ramon Zenker, Dirk Duderstadt, Marco Duderstadt i Daniela Klein.
Jego początki sięgają 1998 roku, kiedy dzięki współpracy braci Duderstadt i Zenkera powstała piosenka "Toca Me". Singiel, który został wydany rok później, podbił nie tylko europejskie listy przebojów muzyki dance – w Wielkiej Brytanii piosenka dotarła do 11. miejsca UK Singles Chart.
W roku 2000 ukazał się mash-up "Toca's Miracle", zawierający muzykę z "Toca Me" i wokal z "I Need A Miracle" Coco Star z roku 1997. Utwór od razu trafił na 1. miejsce zestawienia na Wyspach, ogromną popularnością cieszył się także w Irlandii i Australii. W roku 2001 premierę miał pierwszy album Fragmy, zatytułowany "Toca". Również kolejne dwa single z tej płyty ("Everytime You Need Me" i "You Are Alive") doskonale radziły sobie na listach przebojów. Rok 2002 to nowe studio, które założyli bracia Duderstadt oraz drugi album, zatytułowany "Embrace" z singlami "Say That You're Here" czy "Embrace Me". W kolejnych czterech latach Dirk i Marco zaangażowali się w projekt Duderstadts. Fragma przypomniała o sobie w roku 2006 singlem "Radio Waves" oraz mash-upem "Tocastorm". Dwa lata później ukazał się singiel "Toca's Miracle 2008", który podbił światowe listy przebojów muzyki dance - 1. miejsce na liście Brazil Dance Charts, 2. miejsce na Australian ARIA Club Chart, oraz 1 miejsce na Top 5 World Dance Charts.
W drugiej połowie 2008 roku pojawił się singiel "Memory", który odniósł spory sukces, szczególnie w Niemczech. 11 listopada 2009 roku odbyła się premiera utworu "Forever and a Day".

</doc>
<doc id="1351331" url="https://pl.wikipedia.org/wiki?curid=1351331" title="French Connection (przedsiębiorstwo)">
French Connection (przedsiębiorstwo)

French Connection – firma odzieżowa z siedzibą w Londynie w Wielkiej Brytanii założona w 1972 roku sprzedająca ubrania oraz akcesoria w wielu krajach świata.
W kwietniu 1997 roku, French Connection zaczęła znakować swoje towary napisem "fcuk". Jest to akronim "French Connection United Kingdom", który jednak przez swoje podobieństwo do angielskiego wyrazu "fuck" wzbudził kontrowersje. Firma French Connection wykorzystała to i zaczęła produkcję t-shirtów z napisami takimi jak: "fcuk this", "hot as fcuk", "lucky fcuk", "fcuk on the beach", "fcuk off" itp. Akronim po raz pierwszy zauważono w faksie przesłanym ze sklepu w Hongkongu do jednej z placówek w Wielkiej Brytanii - "FCHK to FCUK" ("French Connection Hong Kong to French Connection United Kingdom").

</doc>
<doc id="1351332" url="https://pl.wikipedia.org/wiki?curid=1351332" title="Fcuk">
Fcuk



</doc>
<doc id="1351333" url="https://pl.wikipedia.org/wiki?curid=1351333" title="Wyższa Szkoła Bankowa w Poznaniu Wydział Ekonomiczny w Szczecinie">
Wyższa Szkoła Bankowa w Poznaniu Wydział Ekonomiczny w Szczecinie

Wyższa Szkoła Bankowa w Poznaniu Wydział Ekonomiczny w Szczecinie – uczelnia kształcąca na kierunkach ekonomicznych i humanistycznych, będąca Wydziałem poznańskiej Wyższej Szkoły Bankowej w Poznaniu, funkcjonująca w Szczecinie od 2008. Uczelnia macierzysta powstała w 1994. 
Władze.
"Źródło": oficjalna strona uczelni
Władze Wydziału Ekonomicznego w Szczecinie:
Kształcenie.
Wydział Ekonomiczny w Szczecinie daje możliwość podjęcia studiów I i II stopnia na kierunkach: 
Dodatkowo uczelnia prowadzi również studia II stopnia w ramach ścieżki ze studiami podyplomowymi, studia II stopnia online, studia podyplomowe, studia MBA, kursy i szkolenia specjalistyczne.
Współpraca z zagranicą.
"Źródło": oficjalna strona uczelni
WSB w Poznaniu ma Kartę Erasmus+, przyznaną przez Komisję Europejską, która uprawnia do udziału w Programie Erasmus+, w ramach którego uczelnia podpisała 52 umowy partnerskie z uczelniami na świecie. Dzięki temu można realizować studia za granicą przez jeden lub dwa semestry na studiach licencjackich i magisterskich.
Działalność studencka.
"Źródło": oficjalna strona uczelni
Studenci mają dostęp do kół naukowych i zainteresowań, inicjatywy studenckie wspierane są zarówno przez Samorząd studencki jak i władze uczelni, o czym świadczy duża ilość wydarzeń studenckich. 

</doc>
<doc id="1351337" url="https://pl.wikipedia.org/wiki?curid=1351337" title="Cycas micronesica">
Cycas micronesica

Cycas micronesica – gatunek sagowca. Występuje w Mikronezji, w archipelagu Marianów i na Karolinach. Gatunek ten określany jest jako zagrożony w związku z zawleczeniem na obszar jego naturalnego występowania czerwca "Aulocapsis yasumatsui".

</doc>
<doc id="1351341" url="https://pl.wikipedia.org/wiki?curid=1351341" title="André Noyelle">
André Noyelle

André Alfons Noyelle (ur. 29 listopada 1931 w Ypres, zm. 4 lutego 2003 w Poperinge) – belgijski kolarz szosowy, dwukrotny mistrz olimpijski oraz wicemistrz świata.
Kariera.
Największe sukcesy w karierze André Noyelle osiągnął w 1952 roku kiedy zdobył trzy medale na międzynarodowych imprezach. Na początku sierpnia wystąpił na igrzyskach olimpijskich w Helsinkach, gdzie zdobył złoto indywidualnie, wyprzedzając swego rodaka Roberta Grondelaersa i Niemca Ediego Zieglera. Ponadto wspólnie z Grondelaersem i Lucienem Victorem zdobył również złoto w klasyfikacji drużynowej. Parę tygodni później wziął udział w mistrzostwach świata w Luksemburgu, gdzie indywidualnie zajął drugie miejsce, przegrywając jedynie z Włochem Luciano Ciancolą. W tymże roku został też mistrzem Belgii. W 1959 zwyciężył w GP Fourmies i był trzeci w Paryż-Tours; w 1961 trzeci w Mistrzostwach Zurychu, E3 Prijs Vlaanderen i Kuurne-Bruksela-Kuurne, a w 1964 drugi w GP Jef Scherens. Startował w profesjonalnym peletonie w latach 1953–1966.

</doc>
<doc id="1351351" url="https://pl.wikipedia.org/wiki?curid=1351351" title="Nowa fala brytyjskiego heavy metalu">
Nowa fala brytyjskiego heavy metalu



</doc>
<doc id="1351353" url="https://pl.wikipedia.org/wiki?curid=1351353" title="Modular">
Modular

Modular – rodzaj funkcjonału na rzeczywistej przestrzeni liniowej. Pojęcie modularu służy do zdefiniowania tzw. "przestrzeni modularnych", których szczególnym przypadkiem są przestrzenie Orlicza.
Definicja.
Jeśli formula_1 jest rzeczywistą przestrzenią liniową, to odwzorowanie formula_2 nazywamy modularem (w przestrzeni formula_1) gdy dla wszystkich formula_4 oraz wszystkich nieujemnych liczb rzeczywistych formula_5 takich, że formula_6 spełnione są warunki
Jeśli zamiast warunku 3 spełniony jest warunek
to odwzorowanie formula_12 nazywamy modularem wypukłym.
Jeśli formula_12 jest modularem w przestrzeni formula_14 to zbiór formula_15 tych elementów formula_16 dla których
nazywamy przestrzenią modularną.
Ciągi Cauchy’ego w przestrzeniach modularnych.
Dla przestrzeni modularnych definiuje się pojęcie analogiczne do ciągu Cauchy’ego w przestrzeni metrycznej:
dla każdego formula_38
Okazuje się, że jeśli formula_12 jest modularem wypułym to ciąg punktów przestrzeni modularnej jest ciągiem Cauchy’ego w przestrzeni modularnej wtedy i tylko wtedy, gdy jest ciągiem Cauchy’ego w przestrzeni unormowanej formula_40

</doc>
<doc id="1351354" url="https://pl.wikipedia.org/wiki?curid=1351354" title="Przestrzeń modularna">
Przestrzeń modularna



</doc>
<doc id="1351357" url="https://pl.wikipedia.org/wiki?curid=1351357" title="Głębowiec (Dolina Chochołowska)">
Głębowiec (Dolina Chochołowska)

Głębowiec – dolina będąca bocznym, zachodnim odgałęzieniem Doliny Chochołowskiej w Tatrach Zachodnich. Wcięta jest głęboko pomiędzy północne stoki Bobrowca i Hrubasa a południowe stoki Parzątczaka i Jaworzyńskiego Przysłopu. W zboczach północnych znajduje się kilka żlebów: Skrajniak, Szeroki Żleb, Ciemny Żleb i Dwojakowy Żleb. Wylot doliny znajduje się nieco powyżej Polany pod Jaworki, naprzeciwko wylotu Doliny Dudowej, w górnym swoim końcu Głębowiec podchodzi pod Juraniową Przełęcz (1375 m).
Na dnie doliny znajduje się koryto potoku Głęboka Woda, który na większej części swojej długości jest potokiem okresowym. Dolina jest niemal w całości porośnięta lasem. Dawniej była wypasana, wchodziła w skład Hali Jaworzyna pod Furkaską. Nie jest udostępniona turystycznie. Z rzadkich w Polsce roślin stwierdzono tutaj występowanie m.in. złoci małej i zarzyczki górskiej. Tu także w 1989 r. po raz pierwszy w Polsce stwierdzono występowanie starca cienistego.

</doc>
<doc id="1351361" url="https://pl.wikipedia.org/wiki?curid=1351361" title="Noworodek urodzony przedwcześnie">
Noworodek urodzony przedwcześnie



</doc>
<doc id="1351363" url="https://pl.wikipedia.org/wiki?curid=1351363" title="Żółtaczka okresu noworodkowego">
Żółtaczka okresu noworodkowego



</doc>
<doc id="1351366" url="https://pl.wikipedia.org/wiki?curid=1351366" title="Julian Musielak">
Julian Musielak

Julian Musielak (ur. 7 listopada 1928 w Poznaniu, zm. 11 października 2020) – polski matematyk, profesor.
Zajmował się przestrzeniami funkcyjnymi (od m.in. jego nazwiska pochodzi nazwa przestrzeni Musielaka-Orlicza) oraz teorią całki dla funkcji o wartościach wektorowych.
Życiorys naukowy.
2 kwietnia 1958 uzyskał stopień naukowy kandydata nauk matematycznych (=doktorat) za pracę pt. "O bezwzględnej zbieżności szeregów Fouriera funkcji prawie okresowych oraz funkcji okresowych wielu zmiennych", napisaną pod kierunkiem Władysława Orlicza. Stopień naukowy doktora habilitowanego zdobył 9 czerwca 1962 na podstawie rozprawy pt. "On some spaces of functions and distributions" (recenzenci: Stanisław Hartman, Władysław Orlicz, Roman Sikorski). 
5 kwietnia 1971 nadano mu tytuł profesora nadzwyczajnego (w wyniku czego uzyskał on stanowisko profesora na Uniwersytecie im. Adama Mickiewicza), a 21 maja 1980 tytuł profesora zwyczajnego. Był dziekanem Wydziału Matematyki i Fizyki, a także prorektorem UAM. 
Był promotorem 37 nadanych doktoratów, w tym Ryszarda Urbańskiego i Leszka Skrzypczaka. 
W latach 1991–1993 był przezesem Polskiego Towarzystwa Matematycznego, a od roku 
2000 jego członkiem honorowym.
Jego córką jest Maria Musielak.
Pochowany obok żony Heleny na Cmentarzu Junikowo w Poznaniu.
Wyróżnienia.
4 czerwca 2007 Uniwersytet Zielonogórski przyznał mu tytuł doktora honoris causa. 
W roku 2011 został odznaczony Krzyżem Oficerskim Orderu Odrodzenia Polski.

</doc>
<doc id="1351368" url="https://pl.wikipedia.org/wiki?curid=1351368" title="Karl Hofman">
Karl Hofman

Karl Hofman (zm. w kwietniu 1920) – oficer armii austro-węgierskiej, major Ukraińskiej Armii Halickiej.
Od wybuchu wojny polsko-ukraińskiej w listopadzie 1918 dowodził grupą bojową „Rudky” (grupa Hofmana). W lutym 1919 dowodził podczas uwieńczonej sukcesem operacji wowczuchowskiej.
W czerwcu 1919 objął dowództwo nowo sformowanej 8 Samborskiej Brygady UHA.
Rozstrzelany przez bolszewików w kwietniu 1920 w Odessie.

</doc>
<doc id="1351369" url="https://pl.wikipedia.org/wiki?curid=1351369" title="Chone Szmeruk">
Chone Szmeruk

Chone Szmeruk (ur. 1921 w Warszawie, zm. 5 lipca 1997 w Warszawie) – izraelsko-polski jidyszysta, historyk kultury i literatury żydowskiej, wieloletni profesor Uniwersytetu Hebrajskiego w Jerozolimie. Laureat Nagrody Izraela za rok 1996, członek Narodowej Akademii Nauk Izraela.
Życiorys.
Urodził się w Warszawie. Podczas II wojny światowej uciekł do ZSRR. Jego matka, ojciec oraz siostra zginęli w obozie zagłady w Treblince. W 1949 roku wyjechał do Izraela, gdzie osiadł w Jerozolimie. Związał się z Uniwersytetem Hebrajskim, gdzie zajmował się historią i literaturą języka jidysz. W 1990 roku zmarła jego żona Myra. Wkrótce ożenił się ponownie – jego drugą żoną została Krystyna. Na początku lat 90. XX wieku wrócił na stałe do Polski i zamieszkał w Warszawie.
Chone Szmeruk jest pochowany na cmentarzu żydowskim przy ulicy Okopowej w Warszawie (kwatera 2, rząd 5).

</doc>
<doc id="1351371" url="https://pl.wikipedia.org/wiki?curid=1351371" title="Chone Shmeruk">
Chone Shmeruk



</doc>
<doc id="1351372" url="https://pl.wikipedia.org/wiki?curid=1351372" title="Parafia Wniebowzięcia Najświętszej Maryi Panny w Prositach">
Parafia Wniebowzięcia Najświętszej Maryi Panny w Prositach

Parafia Wniebowzięcia NMP w Prositach – rzymskokatolicka parafia w Prositach powstała w XIV wieku, należy do dekanatu jeziorańskiego.
Od chwili utworzenia achiprezbiteratów należała do archiprezbiteratu w Jezioranach.
Prosity założone zostały 31 października 1354. Całkowicie zniszczone zostały w czasie wojen polsko-krzyżackich. Wybudowany kościół na fundamentach starszej świątyni wybudowany został w roku 1585. Konsekrował go 26 października 1608 biskup warmiński Szymon Rudnicki ku czci Wniebowzięcia i Oczyszczenia Maryi. Obecny kościół wybudowany w latach 1840-1842, konsekrował biskup pomocniczy Joseph Ambrosius Geritz 17 sierpnia 1845. W kościele znajduje się obraz pallotyna sługi Bożego Józefa Englinga, który urodził się w Prositach 5 stycznia 1898.
W roku 1729 do parafii należeli wierni z miejscowości: Prosity, Księżno (w tej wsi w 1640 zmarł sekretarz królewski Stefan Sadorski), Lądek i Biegonity.
Ruch naturalny w parafii w roku 1772: urodzeni – 21, zmarli – 37, śluby – 5, Komunia św. wielkanocna – 417.

</doc>
<doc id="1351373" url="https://pl.wikipedia.org/wiki?curid=1351373" title="Krabożer">
Krabożer

Krabożer ("Dromas ardeola") – gatunek ptaka, będący jedynym przedstawicielem rodziny krabożerów (Dromadidae), należącej do rzędu siewkowych. Badania, których wyniki opublikowano w 2010 wykazały, że rodzina ta jest najbliżej spokrewniona ze żwirowcowatymi. Nie wyróżnia się podgatunków.
Morfologia.
Długość ciała 33–36 cm, masa ciała ok. 250–325 g. Jest ptakiem smukłym o długich nogach i dziobie przystosowanym do jedzenia krabów. Ubarwiony jest niemal całkowicie na biało z niewielkimi czarnymi partiami, obejmującymi lotki I rzędu i grzbiet. Nie występuje dymorfizm płciowy. Często podczas siedzenia krabożery wtulają głowę między skrzydła, przez co wyglądają jak mewy – odróżnić je można po długich nogach. Palce u nóg są u nasady połączone błoną.
Zasięg występowania.
Poza sezonem lęgowym ptaki żyją w rozproszeniu wzdłuż wybrzeży Afryki i Indii, sięgając na południu do Natalu, na północy do Turcji, a na wschodzie do Malezji. Gniazduje w Zatoce Perskiej, Omanie i Zatoce Adeńskiej (od Iranu do Somalii). Zalatuje do Egiptu, Izraela, Syrii i Turcji.
Ekologia.
Krabożery to towarzyskie ptaki, cały rok żyją w stadach liczących 20 lub więcej osobników. Obserwowano, jak stada zbierały się oblegając myśliwego, który zastrzelił jednego z ptaków. Przedstawiciele "D. ardeola" żerują w strefie pływów; żyją na tropikalnych wybrzeżach z piaszczystymi wydmami, połaciami mułu, estuariami i rafami koralowymi. Zjadają kraby, których pancerze wcześniej miażdżą dziobami. Ponadto jedzą mięczaki, pierścienice i inne bezkręgowce. Najczęściej żerują nocą, ze względu na fakt, że część krabów prowadzi nocny tryb życia.
Lęgi.
Krabożery gniazdują kolonijnie na piaszczystych wydmach. Nogami i dziobem ptaki wykopują tunel liczący do 2 m długości, na którego końcu w komorze lęgowej składają jedno, niekiedy dwa, jaja. Skorupka ma barwę białą, jajo waży około 45 g. Podczas jednego z badań w Iranie ustalono, że średni rozmiar jaj ("n"=47) wynosi 64,05 × 44,04 mm, a okres inkubacji wynosi 31–35 dni. Od wyklucia do opierzenia mija około 7 tygodni. Potem młode ptaki pozostają jeszcze w gnieździe, prawdopodobnie z powodu niemożności samodzielnego pozyskiwania pokarmu – dla małych piskląt kraby mogą stanowić zagrożenie. Jeszcze na zimowiskach widywane są ptaki żebrzące o pokarm.
Status.
Międzynarodowa Unia Ochrony Przyrody (IUCN) uznaje krabożera za gatunek najmniejszej troski (LC – "least concern") nieprzerwanie od 1988 roku. Trend liczebności populacji uznawany jest za stabilny.

</doc>
<doc id="1351374" url="https://pl.wikipedia.org/wiki?curid=1351374" title="Dirk III">
Dirk III

Dirk III (Teodoryk III) († 27 maja 1039) - hrabia Holandii od 993 do 27 maja 1039 roku.
Hrabstwo Holandii przed 1101 rokiem miało inną nazwę i było znane jako Zachodnia Fryzja. Faktycznym tytułem hrabiego Dirka III był więc hrabia Fryzji. Zachodnia Fryzja w tym czasie bardzo różniła się od obecnej (Północna i Południowa Holandia). Większość terytorium pokrywały bagna, gdzie prawie nikt nie mieszkał. Ludność skupiała się głównie na wybrzeżu oraz w dolinach rzecznych.
Dirk III był członkiem dynastii Gerolfingów (dom Holandii), ważnego rodu w obrębie Niemczech w tamtym czasie. Jego matka była regentką w Zachodniej Fryzji w latach 993 - 1005 i siostrą cesarza Henryka II Świętego.
Przed 1018 Dirk III był wasalem Henryka II, a jego lenno leżało było w strategicznie ważnym miejscu. Utrecht położony w delcie Renu był bowiem ważnym miastem handlowym dla niemieckich królów i kupców, którzy musieli przepływać przez terytoria Dirka III, rzekami Ren i Vechte, w celu dotarcia do Morza Północnego. Niemieccy królowie i cesarze często dlatego zamieszkiwali w Utrechcie i Nijmegen.
Bitwa pod Vlaardingen i jej następstwa.
Dirk III zbudował swoją twierdzę w Vlaardingen. Nie miał zezwoleń na utrudnianie handlu w jakikolwiek sposób, ale ostatecznie zignorował zdanie cesarza nakładając cła. Kupcy z miasta Tiel zaniepokojeni wysłali wiadomość do cesarza o aktach przemocy ludzi Dirka III przeciwko nim. Cesarz postanowił skończyć panowanie Dirka III i przekazać jego ziemie biskupowi Utrechtu. W tym celu wysłał do Vlaardingen swe wojska. Jego armia przegrała i bitwa pod Vlaardingen okazała się zwycięstwem Dirka III. Po zwycięstwie Dirk III zatrzymał swoje ziemie i kontynuował pobieranie ceł. Jednakże od tego czasu rozpoczęła się długotrwała wojna między hrabiami Holandii a biskupami Utrechtu, której ofiarą padł m.in. syn Dirka III - Floris I Holenderski.
Po śmierci Dirka III w 1039 roku cesarskie wojsko kilka razy próbowało odzyskać ziemie znajdujące się w posiadaniu fryzyjskich hrabiów. Potężny Robert I Fryzyjski pomógł Dirkowi V, prawnukowi Dirka III i jego własnemu pasierbowi zatrzymać Fryzję dla hrabiów.
Sądzi się, że Dirk III udał się na pielgrzymkę do Ziemi Świętej, stąd jego pseudonim "Hieroslomita".
Jego żoną była Othelindis z Nordmark, z którą posiadał czworo dzieci:

</doc>
<doc id="1351375" url="https://pl.wikipedia.org/wiki?curid=1351375" title="Krabożery">
Krabożery



</doc>
<doc id="1351376" url="https://pl.wikipedia.org/wiki?curid=1351376" title="Dromadidae">
Dromadidae



</doc>
<doc id="1351377" url="https://pl.wikipedia.org/wiki?curid=1351377" title="Dromas ardeola">
Dromas ardeola



</doc>
<doc id="1351378" url="https://pl.wikipedia.org/wiki?curid=1351378" title="Wiktor Kapitonow">
Wiktor Kapitonow

Wiktor Arsenjewicz Kapitonow (ros. Виктор Арсеньевич Капитонов, ur. 25 października 1933 w Kalininie, zm. 5 marca 2005 w Moskwie) – radziecki kolarz szosowy i torowy, dwukrotny medalista olimpijski i brązowy medalista mistrzostw świata.
Kariera.
Największy sukces w karierze Wiktor Kapitonow osiągnął w 1960 roku, kiedy zdobył dwa medale podczas igrzysk olimpijskich w Rzymie. W indywidualnym wyścigu ze startu wspólnego wywalczył złoty medal, bezpośrednio wyprzedzając Włocha Livio Trapè oraz Belga Willy’ego Vanden Berghena. Ponadto wspólnie z Jewgienijem Klewcowem, Jurijem Mielichowem i Aleksiejem Pietrowem zdobył brązowy medal w drużynowej jeździe na czas. Na rozgrywanych trzy lata później szosowych mistrzostwach świata w Ronse razem z Mielichowem, Gajnanem Sajdchużynem i Anatolijem Olizarenko zdobył kolejny brązowy medal w drużynowej jeździe na czas. Wystartował również na igrzyskach w Helsinkach w 1952 roku, lecz drużynowo był szósty, a rywalizację indywidualną zakończył na 32. pozycji. Ponadto zajął drugie (1961) i trzecie (1957) miejsce w klasyfikacji generalnej Wyścigu Pokoju, a razem z kolegami z reprezentacji zwyciężał w klasyfikacji drużynowej (1958-59, 1961-62). Zasłużony Mistrz Sportu ZSRR. Trener kolarskiej reprezentacji ZSRR w latach 1970–1988. Zdobył łącznie pięć złotych medali mistrzostw kraju, zarówno na szosie, jak i na torze. Nigdy nie zdobył medalu na torowych mistrzostwach świata.

</doc>
<doc id="1351379" url="https://pl.wikipedia.org/wiki?curid=1351379" title="Mogiła nieznanego żołnierza (film)">
Mogiła nieznanego żołnierza (film)

Mogiła nieznanego żołnierza – film fabularny nakręcony w 1927 roku przez Ryszarda Ordyńskiego według powieści Andrzeja Struga o tym samym tytule.
Do naszych czasów zachowało się 80 minut.
Treść.
Kapitan Łazowski wyrusza na wojnę. W domu pozostaje jego kochająca żona i córka. W Rosji trafia do niewoli i od tej pory nie daje znaku życia. Po pewnym czasie w jego rodzinnym domu zostaje uznany za zmarłego, a jego żona postanawia powtórnie wyjść za mąż. Nadziei na powrót ojca nie traci tylko jego córka.

</doc>
<doc id="1351380" url="https://pl.wikipedia.org/wiki?curid=1351380" title="Uniwersytet Magnaury">
Uniwersytet Magnaury



</doc>
<doc id="1351381" url="https://pl.wikipedia.org/wiki?curid=1351381" title="Pięciornik srebrny">
Pięciornik srebrny

Pięciornik srebrny ("Potentilla argentea") – gatunek rośliny z rodziny różowatych ("Rosaceae"). Występuje w Azji i Europie. W Polsce jest pospolity.
Ekologia.
Siedlisko: przydroża, zręby, zarośla, odłogi piaszczyste; gleby lekkie kamieniste lub piaszczyste, niewapienne; częsta. Bylina.

</doc>
<doc id="1351382" url="https://pl.wikipedia.org/wiki?curid=1351382" title="Osiedle Lotnisko">
Osiedle Lotnisko



</doc>
<doc id="1351383" url="https://pl.wikipedia.org/wiki?curid=1351383" title="Ajia Triada (Argolida)">
Ajia Triada (Argolida)

Ajia Triada (gr. Αγία Τριάδα), także "Merbaka" (gr. Μέρμπακα) – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida, w gminie Nauplion. W 2011 roku liczyła 1151 mieszkańców.
Nazwa "Merbaka" pochodzi od Wilhelma z Moerbeke, XIII-wiecznego arcybiskupa oraz hellenisty z Flandrii.

</doc>
<doc id="1351385" url="https://pl.wikipedia.org/wiki?curid=1351385" title="A co ciebie obchodzi, co myślą inni?">
A co ciebie obchodzi, co myślą inni?

A co ciebie obchodzi, co myślą inni? (ang. "What Do You Care What Other People Think?: Further Adventures of a Curious Character") – kontynuacja książki Pan raczy żartować, panie Feynman!, pokazuje bardziej ludzką stronę Richarda Feynmana – noblisty w dziedzinie fizyki. 
Książka została podzielona na dwie części. Pierwsza – "Ciekawy człowiek" – koncentruje się na osobach, które ukształtowały osobowość Feynmana: ojcu Melvile'u i pierwszej miłości, Arline. Zawarte są w niej wspomnienia oraz prywatne listy. Druga część – "Pan Feynman jedzie do Waszyngtonu" – jest opowieścią o pracy w "Prezydenckiej Komisji ds. Wypadku Promu Kosmicznego Challenger" (tzw. Komisji Rogersa) wyjaśniającej przyczyny katastrofy promu kosmicznego Challenger.

</doc>
<doc id="1351386" url="https://pl.wikipedia.org/wiki?curid=1351386" title="Artykuły marszałkowskie">
Artykuły marszałkowskie

Artykuły marszałkowskie – przepisy policyjne obowiązujące w miejscu trwania sesji sejmu, wydawane w XVI wieku przez marszałka sejmowego. W XVII wieku kompetencję tę przejął marszałek wielki koronny. Od 1678 artykuły marszałkowskie nabrały cech konstytucji sejmowych, były umieszczane pomiędzy nimi.

</doc>
<doc id="1351389" url="https://pl.wikipedia.org/wiki?curid=1351389" title="Bitwa pod Myśliborzem (Soldinem)">
Bitwa pod Myśliborzem (Soldinem)

Bitwa pod Myśliborzem (Soldinem) – bitwa stoczona latem 1278 r. pomiędzy wojskami księcia wielkopolskiego Bolesława Pobożnego a wojskami margrabiego brandenburskiego Ottona Długiego.
Historia.
Latem 1278 r. podjął Bolesław Pobożny ostatnią w swym życiu kampanię przeciw Brandenburgii. Zgromadził liczne siły i połączywszy się z posiłkami księcia pomorskiego Mściwoja II wszedł na terytoria zagarnięte przez Brandenburczyków, czyli tereny leżące między Wartą, Odrą i Notecią. Podczas krótkiej kampanii, trwającej zaledwie osiem dni, Bolesław spustoszył zajęte tereny, a pod Myśliborzem pobił wojska margrabiego Ottona, który próbował powstrzymać działania sił polskich. Wymiernym sukcesem ostatniej wyprawy księcia wielkopolskiego było odzyskanie Santoka.

</doc>
<doc id="1351390" url="https://pl.wikipedia.org/wiki?curid=1351390" title="Kaowiec">
Kaowiec

Kaowiec (od skrótowca KO – kulturalno-oświatowy) – w PRL instruktor kulturalno-oświatowy. Osoba, która na różnych imprezach (bale, wieczorki zapoznawcze, wycieczki, wczasy, grzybobrania) miała dbać o odpowiedni poziom rozrywki.
Własnego kaowca zatrudniały większe zakłady pracy, jak również wszystkie ośrodki wypoczynkowe.
Współczesnym odpowiednikiem kaowca jest animator czasu wolnego.
Nawiązania w kulturze.
W rolę samozwańczego kaowca wcielił się Stanisław Tym w filmie Marka Piwowskiego „Rejs” z roku 1970.

</doc>
<doc id="1351392" url="https://pl.wikipedia.org/wiki?curid=1351392" title="Sedum reflexum">
Sedum reflexum



</doc>
<doc id="1351393" url="https://pl.wikipedia.org/wiki?curid=1351393" title="Gustav-Adolf Schur">
Gustav-Adolf Schur

Gustav-Adolf Schur (ur. 23 lutego 1931 w Heyrothsberge) – niemiecki kolarz szosowy reprezentujący NRD, dwukrotny medalista olimpijski i trzykrotny medalista mistrzostw świata.
Kariera.
Pierwszy sukces w karierze Gustav-Adolf Schur osiągnął w 1956 roku, kiedy wspólnie z Horstem Tüllerem i Reinholdem Pommerem zdobył brązowy medal w drużynowym wyścigu ze startu wspólnego podczas igrzysk olimpijskich w Melbourne. Na tych samych igrzyskach w rywalizacji indywidualnej został sklasyfikowany na piątej pozycji. W 1958 roku wystartował na mistrzostwach świata w Reims, gdzie zdobył złoto w kategorii amatorów. Wyczyn ten powtórzył na mistrzostwach w Zandvoort w 1959 roku, a podczas rozgrywanych rok później mistrzostw w Karl-Marx-Stadt zajął drugie miejsce za swym rodakiem Bernhardem Ecksteinem. Na igrzyskach olimpijskich w Rzymie w 1960 roku razem z Egonem Adlerem, Erichem Hagenem i Günterem Lörke wywalczył ponadto srebrny medal w drużynowej jeździe na czas, a w indywidualnym wyścigu ze startu wspólnego zajął 23. miejsce. Poza igrzyskami wygrywał między innymi w Wyścigu Pokoju w latach 1955 i 1959, klasyfikacji generalnej DDR Rundfahrt w latach 1953, 1954, 1959 i 1961 oraz Rund um Berlin w 1951 roku. Ponadto siedmiokrotnie zdobywał złote medale szosowych mistrzostw NRD.
W latach 1953-1961 był wybierany Sportowcem Roku w NRD. Po zakończeniu kariery sportowej zajął się polityką. W latach 1959-1990 był posłem do Izby Ludowej parlamentu NRD.
Jego syn, Jan Schur, również był kolarzem.

</doc>
<doc id="1351394" url="https://pl.wikipedia.org/wiki?curid=1351394" title="Afrodisiac">
Afrodisiac

Afrodisiac – czwarty album Brandy Norwood wydany przez Atlantic Records 2004 roku. W USA album rozszedł się w czterech milionach egzemplarzy, a na świecie w dziewięciu. Wydane zostały z niego cztery single: "Talk About Our Love" (duet z Kanye West), "Afrodisiac", "Who Is She 2 U" (duet z Usher Raymond IV) i "Turn It Up".

</doc>
<doc id="1351395" url="https://pl.wikipedia.org/wiki?curid=1351395" title="Guillaume Hoarau">
Guillaume Hoarau

Guillaume Hoarau (wym. []; ur. 5 marca 1984 w Saint-Louis, Reunion) – piłkarz francuski grający na pozycji napastnika. Od 2014 jest zawodnikiem BSC Young Boys.
Kariera klubowa.
Hoarau urodził się w mieście Saint-Louis, położonym na wyspie Reunion. Tam też stawiał pierwsze piłkarskie kroki w klubie JS Saint-Pierroise. W jego barwach grał w 2003 roku w lidze Reunionu i z 12 golami był najlepszym strzelcem zespołu. Jeszcze latem Guillaume trafił do Francji i podpisał swój pierwszy profesjonalny kontrakt z zespołem Ligue 2, Le Havre AC. W początkowej fazie pobytu w klubie z Hawru był tylko rezerwowym i do lata 2005 rozegrał tylko 10 spotkań na boiskach francuskiej drugiej ligi. W sezonie 2005/2006 zaliczył 4 trafienia, ale jesienią 2006 wypożyczono go do FC Gueugnon. Dla Gueugnon zdobył 8 goli, a latem 2007 wrócił do Le Havre. Stworzył atak z Czarnogórcem Nikolą Nikeziciem, ale to właśnie Guillaume stał się gwiazdą nie tylko zespołu Le Havre, ale także całej Ligue 2. W całym sezonie zdobył 28 goli w 38 rozegranych meczach. Został królem strzelców ligi, a piłkarze Le H.A.C. wywalczyli mistrzostwo i awansowali do Ligue 1.
Po sezonie Hoarau otrzymał oferty z klubów pierwszej ligi i ostatecznie podpisał kontrakt z Paris Saint-Germain, do którego został sprzedany za pół miliona euro. W paryskim klubie ma zastąpić Portugalczyka Pedro Pauletę. W PSG zadebiutował 9 sierpnia w przegranym 0:1 wyjazdowym spotkaniu z AS Monaco. Natomiast w drugiej kolejce ligowej, w meczu z Girondins Bordeaux (1:0), strzelił pierwszego gola w Ligue 1. Był też bohaterem meczów z Olympique Marsylia (4:2) i swoją byłą drużyną Le Havre (3:1) – w obu zdobył po dwie bramki.
Kariera reprezentacyjna.
Od 2003 roku Hoarau występuje w niezrzeszonej w FIFA reprezentacji Reunionu. W reprezentacji Francji zadebiutował 11 sierpnia 2010 w przegranym 1:2 towarzyskim spotkaniu z Norwegią.

</doc>
<doc id="1351397" url="https://pl.wikipedia.org/wiki?curid=1351397" title="Fundacja Forda">
Fundacja Forda



</doc>
<doc id="1351400" url="https://pl.wikipedia.org/wiki?curid=1351400" title="Brucjowie">
Brucjowie

Brucjowie, Bruttowie byli starożytnym ludem, który zamieszkiwał południowy kraniec Półwyspu Apenińskiego, od granic Lukanii do sycylijskich cieśnin i cypla Leucopetra, mniej więcej na obszarze współczesnej Kalabrii, zwany od nich Bruttium.
Mówili językiem oskijskim, należącym do podgrupy oskijsko-umbryjskiej języków italskich.
Brucjowie zorganizowali się w konfederację miast ze stolicą w Cosentii.
W IV wieku p.n.e. Brucjom udało się obronić przed Aleksandrem z Epiru i Agatoklesem z Syrakuz, dzięki zwycięstwu w bitwie pod Pandozją ("Pandosja").
W czasie II wojny punickiej stanęli po stronie Hannibala.
Później zostali podbici przez Rzymian, a ich język wtopił się w łacinę.

</doc>
<doc id="1351401" url="https://pl.wikipedia.org/wiki?curid=1351401" title="Katastrofa lotu Air Midwest 5481">
Katastrofa lotu Air Midwest 5481

Katastrofa lotu Air Midwest 5481 – katastrofa lotnicza, która wydarzyła się 8 stycznia 2003 roku na lotnisku Charlotte/Douglas International Airport.
Historia.
Samolot typu Beechcraft 1900D, linii Air Midwest (lot nr 5481) lecący z Charlotte do Greenville i mający 21 osób na pokładzie (19 pasażerów i 2 członków załogi), rozbił się ok. 37 sekund po starcie. Nikt nie przeżył katastrofy.
Kapitanem samolotu była Katie Leslie, a drugim pilotem był Jonathan Gibbs. Kilka sekund po starcie nos maszyny w sposób niekontrolowany niebezpiecznie podniósł się do góry. Załoga nie mogła tego położenia skutecznie skorygować z uwagi na przeciążenie maszyny i wadliwie wyregulowany mechanizm poruszania sterem wysokości. Samolot wpadł w przeciągnięcie. Maszyna uderzyła w pobliski hangar należący do linii US Airways i stanęła w płomieniach. Po ugaszeniu pożaru w zgliszczach znaleziono zwęglone ciała ofiar. 
Pierwszą przyczyną katastrofy była przekroczona masa maszyny do startu. Obliczano masę do startu na podstawie zaniżonych danych statystycznych odnośnie do ciężaru pasażera – a nie poprzez pomiar faktyczny. Drugą przyczyną była źle dobrana długość linek sterowniczych samolotu od wolantu do steru wysokości – w czasie przeglądu mechanik wadliwie wymienił linkę, i nie sprawdził na koniec zakresu wychylenia steru. Jedna linka była dłuższa od drugiej.

</doc>
<doc id="1351403" url="https://pl.wikipedia.org/wiki?curid=1351403" title="Götschetal">
Götschetal

Götschetal – dawna gmina w Niemczech, w kraju związkowym Saksonia-Anhalt, w powiecie Saale. Powierzchnia gminy wynosiła 33,02, była zamieszkiwana przez 5 863 osób (31.12.2006).
Gmina powstała po reformie administracyjnej 1 lipca 2007 z połączenia pięciu innych gmin:
Gmina została rozwiązana 1 stycznia 2010, do tego czasu wchodziła w skład wspólnoty administracyjnej Götschetal-Petersberg. Gminy tworzące stały się dzielnicami gminy Petersberg.

</doc>
<doc id="1351405" url="https://pl.wikipedia.org/wiki?curid=1351405" title="Polityka zagraniczna San Marino">
Polityka zagraniczna San Marino

San Marino pełni aktywną rolę polityczną na arenie międzynarodowej. Kraj ten posiada ponad 70 ambasad oraz konsulatów na całym świecie.
San Marino jest pełnoprawnym członkiem poniższych organizacji międzynarodowych:
Oprócz tego San Marino współpracuje z UNICEF oraz z Wysokim Komisarzem ONZ ds. Uchodźców.
Włochy, Zakon maltański oraz Stolica Apostolska jako jedyne podmioty prawa międzynarodowego posiadają stałych ambasadorów oraz swoje misje zagraniczne w San Marino.
San Marino jako jeden z 69 krajów ONZ zaakceptowało formalnie niepodległość Kosowa.

</doc>
<doc id="1351406" url="https://pl.wikipedia.org/wiki?curid=1351406" title="Dzoni Novak">
Dzoni Novak



</doc>
<doc id="1351409" url="https://pl.wikipedia.org/wiki?curid=1351409" title="Walkers">
Walkers

Walkers – brytyjskie przedsiębiorstwo branży spożywczej zajmujące się produkcją przekąsek, w szczególności chipsów ziemniaczanych, którego właścicielem jest Frito-Lay, Inc., należący do koncernu PepsiCo, Inc.
Po przejęciu marki Walkers przez Frito-Lay, Inc. stała się ona brytyjskim odpowiednikiem marki Lay’s. Marka posiada 47% udział w rynku chipsów ziemniaczanych w Wielkiej Brytanii.

</doc>
<doc id="1351411" url="https://pl.wikipedia.org/wiki?curid=1351411" title="Oechlitz">
Oechlitz

Oechlitz – dzielnica miasta Mücheln (Geiseltal) w Niemczech, w kraju związkowym Saksonia-Anhalt, w powiecie Saale.
Do 31 grudnia 2009 była to samodzielna gmina wchodząca w skład wspólnoty administracyjnej Oberes Geiseltal. Do 30 czerwca 2007 gmina należała do powiatu Merseburg-Querfurt.

</doc>
<doc id="1351412" url="https://pl.wikipedia.org/wiki?curid=1351412" title="Katastrofa lotu 801 Korean Air na wyspie Guam">
Katastrofa lotu 801 Korean Air na wyspie Guam



</doc>
<doc id="1351413" url="https://pl.wikipedia.org/wiki?curid=1351413" title="Kwintus Fabiusz Maksimus">
Kwintus Fabiusz Maksimus

Quintus Fabius Maximus Verrucosus Cunctator (ur. ok. 280 p.n.e. w Rzymie, zm. 203 p.n.e. w Rzymie) – rzymski polityk i wódz, pięciokrotnie konsul (233 p.n.e., 228 p.n.e., 215 p.n.e., 214 p.n.e. i 209 p.n.e.) oraz dwukrotnie dyktator (w roku 221 p.n.e. i ponownie w 217 p.n.e.). Przydomek "Verrucosus" oznacza "pokryty brodawkami", z powodu brodawek, jakie miał nad górną wargą. Drugi przydomek Kunktator (łac. "zwlekający") wywodził się od jego strategii w rozmieszczaniu wojsk podczas II wojny punickiej.
Wojny z Hannibalem.
Fabiusz Maksimus pełnił w Rzymie ważne godności państwowe. W 233 oraz 228 roku p.n.e. pełnił funkcję konsula, w 230 roku cenzora. Po rozbiciu przez Hannibala wojsk rzymskich w bitwie nad Jeziorem Trazymeńskim w 217 roku p.n.e. powierzono mu godność dyktatora. Postanowił unikać otwartego starcia z armią Hannibala, prowadząc z Kartagińczykami wojnę na wyczerpanie. Spotkało się to z krytyką ze strony jednego z dowódców, Minucjusza Rufusa, który w tej sprawie monitował do senatu, a ten zrównał władzę obu. Taktyka ta okazała się kosztowna dla Rzymu, prowadziła bowiem do wyniszczenia znacznych połaci kraju. Była też bolesna dla dumy Rzymian, zmuszonych do ustępowania siłom kartagińskim. Jednak dzięki tej strategii udało się Fabiuszowi zapobiec obleganiu któregokolwiek z miast, notorycznie nękał Hannibala, a następnie zepchnął jego siły w górzyste regiony Półwyspu Apenińskiego, gdzie Kartagińczycy nie mogli rozwinąć swojej kawalerii. Udało mu się też przerwać kartagińskie linie zaopatrzenia. Mimo tych sukcesów w Rzymie narastało zniecierpliwienie i pojawiły się głosy żądające bardziej zdecydowanych działań w walce z wrogiem. Bierność Fabiusza w obliczu zniszczeń dokonanych przez Kartagińczyków pogłębiła tylko niechęć do dyktatora. Po wygaśnięciu jego dyktatury odebrano mu dowództwo nad armią. Nowi konsulowie postanowili rozpocząć działania ofensywne i uderzyć na siły Hannibala, jednak w bitwie pod Kannami ponieśli klęskę w starciu z jego siłami. W tej sytuacji Rzymianie powrócili do taktyki stosowanej przez Fabiusza, któremu trzykrotnie jeszcze powierzano godność konsula (215, 214 i 209 rok p.n.e.). W 209 roku odebrał Hannibalowi Tarent, zdobyty przez niego trzy lata wcześniej. Jako zwolennik ostrożnej i defensywnej taktyki sprzeciwiał się później bez powodzenia planom Scypiona dotyczącym nowej ofensywy i przeniesienia działań wojennych do Afryki.

</doc>
<doc id="1351414" url="https://pl.wikipedia.org/wiki?curid=1351414" title="Tuchlin (jezioro)">
Tuchlin (jezioro)

Tuchlin (niem. "Tuchlinner See") – jezioro w Polsce na Pojezierzu Mazurskim, w Krainie Wielkich Jezior Mazurskich, w województwie warmińsko-mazurskim, w powiecie piskim, w gminie Orzysz.
Niezbyt duże jezioro o płaskich brzegach połączone na południu wąskim przesmykiem z jeziorem Śniardwy. Stosunkowo płytkie, o głębokości maksymalnej wynoszącej 4,9 m. Głębokość średnia waha się w granicach 2,8 m. Leży na północ od Śniardw. Niewielkie rozmiary powodują, że akwen jest mało atrakcyjny dla żeglarzy. Przesmyk łączący Tuchlin ze Śniardwami jest gęsto porośnięty trzciną, ponadto znajduje się tam dosyć niski mostek, co utrudnia żeglowanie większym jednostkom. Nad Tuchlinem spotkać można wiele cennych gatunków ptaków, jak czapla siwa czy kormoran.
Tuchlin położony jest 10 km na zachód od Orzysza. Na północnym brzegu jeziora leży miejscowość Tuchlin, od strony południowej znajduje się miejscowość Suchy Róg.

</doc>
<doc id="1351418" url="https://pl.wikipedia.org/wiki?curid=1351418" title="Ruhango">
Ruhango

Ruhango – miasto w Rwandzie, w Prowincji Południowej. Według danych na rok 2008 liczy 65 685 mieszkańców.

</doc>
<doc id="1351419" url="https://pl.wikipedia.org/wiki?curid=1351419" title="Kinyeti">
Kinyeti

Kinyeti – najwyższy szczyt Sudanu Południowego, w paśmie Imatong, niedaleko granicy z Ugandą. Jego wysokość wynosi 3187 metrów n.p.m.

</doc>
<doc id="1351421" url="https://pl.wikipedia.org/wiki?curid=1351421" title="Kibungo">
Kibungo

 
Kibungo – miasto w Rwandzie, w Prowincji Wschodniej. Według danych na rok 2008 liczy 48 137 mieszkańców.

</doc>
<doc id="1351422" url="https://pl.wikipedia.org/wiki?curid=1351422" title="Oebles-Schlechtewitz">
Oebles-Schlechtewitz

Oebles-Schlechtewitz – dzielnica miasta Bad Dürrenberg w Niemczech, w kraju związkowym Saksonia-Anhalt, w powiecie Saale.
Do 30 czerwca 2007 gmina należała do powiatu Merseburg-Querfurt. Do 30 czerwca 2008 Oebles-Schlechtewitz było samodzielną gminą należącą do wspólnoty administracyjnej Bad Dürrenberg. 
Geografia.
Oebles-Schlechtewitz położony jest na zachód od Lipska, nad Soławą.

</doc>
<doc id="1351423" url="https://pl.wikipedia.org/wiki?curid=1351423" title="Tollwitz">
Tollwitz

Tollwitz – dzielnica miasta Bad Dürrenberg w Niemczech, w kraju związkowym Saksonia-Anhalt, w powiecie Saale. 
Do 31 grudnia 2009 była to samodzielna gmina wchodząca w skład wspólnoty administracyjnej Bad Dürrenberg. Do 30 czerwca 2007 gmina należała do powiatu Merseburg-Querfurt.

</doc>
<doc id="1351428" url="https://pl.wikipedia.org/wiki?curid=1351428" title="Braschwitz">
Braschwitz

Braschwitz – dzielnica miasta Landsberg w Niemczech, w kraju związkowym Saksonia-Anhalt, w powiecie Saale.
Do 19 kwietnia 2010 była to samodzielna gmina należąca do wspólnoty administracyjnej Östlicher Saalkreis. Do 30 czerwca 2007 gmina należała do powiatu Saal.
Geografia.
Braschwitz położony jest ok. 5 km na wschód od Halle (Saale).

</doc>
<doc id="1351430" url="https://pl.wikipedia.org/wiki?curid=1351430" title="Luna Mijović">
Luna Mijović

Luna Mijović, właśc. Luna Zimić Mijović (ur. 2 grudnia 1991 w Sarajewie) – bośniacka aktorka. 
Życiorys.
Urodziła się w Sarajewie, a mieszkała w Rosji i Słowenii. Jest córką Vlastimira Mijovicia dziennikarza "Oslobodenje" jednej z największych gazet w Bośni i dziennikarki Amry Zimić-Mijović. Ma młodszą o 2 lata siostrę Danję. Zadebiutowała w nagrodzonym Złotym Niedźwiedziem filmie Jasmili Žbanić "Grbavica", gdzie wcieliła się w rolę Sary.

</doc>
<doc id="1351433" url="https://pl.wikipedia.org/wiki?curid=1351433" title="Syryjsko-Malabarski Kościół Katolicki">
Syryjsko-Malabarski Kościół Katolicki



</doc>
<doc id="1351435" url="https://pl.wikipedia.org/wiki?curid=1351435" title="Hohenthurm">
Hohenthurm

Hohenthurm – gmina w Niemczech, w kraju związkowym Saksonia-Anhalt, w powiecie Saale, należąca do wspólnoty administracyjnej Östlicher Saalkreis.
Do 1 lipca 2007 gmina należała do powiatu Saal.
Geografia.
Hohenthurm położony jest ok. 7 km na wschód od Halle (Saale).

</doc>
<doc id="1351437" url="https://pl.wikipedia.org/wiki?curid=1351437" title="Mimi Malenšek">
Mimi Malenšek

Mimi Malenšek (ur. 8 lutego 1919 w Eberndorfie, zm. 13 kwietnia 2012 w Lublanie) − słoweńska pisarka młodzieżowa i tłumaczka. 
Życiorys.
Mimi Malenšek urodziła się jako Mimica Konic 8 lutego 1919 roku w miejscowości Eberndorf w Karyntii. Dorastała na Gorenjskiej, w ojczyźnie rodziców ojca. Była nieślubną córką, ponieważ jej matka nie chciała wyjść za mąż. Opiekował się nią ojciec, jak również dziadek i babcia, którzy pracowali w swoim gospodarstwie rolnym. Kiedy Mimi miała dwadzieścia lat, jej ojciec ożenił się i od tamtej pory Mimi miała macochę. To właśnie ojciec nauczył Mimi czytać i zachęcał do czytania książek, jeszcze przed pójściem do szkoły.
Uczęszczała do gimnazjum w Kranju, jednak nie poświęcała nauce dużo czasu za względu na zły stan zdrowia dziadków, o których musiała się troszczyć. Po ich śmierci ukończyła kurs handlowy i zatrudniła się jako urzędniczka bankowa w Zakładzie Ubezpieczeń Vzajemna zavarovalnica w Lublanie. 
Uczęszczała również na kursy i uczyła się, dzięki czemu otrzymała wykształcenie biblioteczne. Przez jakiś czas pracowała w zawodzie, potem poświęciła się już tylko pisaniu. W międzyczasie przekładała z niemieckiego na francuski: Arnolda Kriegera, Maxenca Van der Meerscha, Jana de Hartoga i Vicki Baum.
Od śmierci męża w 1987 roku żyła sama. Ostatnia powieść, którą napisała, to powieść o Prešernie z roku 1992.
Dzieła.
Napisała wiele powieści i opowiadań, które opisują historię Słowenii. Oprócz powieści i opowiadań historycznych pisała również biografie znanych i zasłużonych Słoweńców.
Sprawdziła się również w pisaniu powieści o tematyce współczesnej:
Utwory dla młodzieży

</doc>
<doc id="1351440" url="https://pl.wikipedia.org/wiki?curid=1351440" title="Beuna (Geiseltal)">
Beuna (Geiseltal)

Beuna (Geiseltal) – dzielnica miasta Merseburg w Niemczech, w kraju związkowym Saksonia-Anhalt, w powiecie Saale.
Beuna (Geiseltal) do 31 grudnia 2008 była samodzielną gminą, a do 30 czerwca 2007 należała do powiatu Merseburg-Querfurt, wspólnoty administracyjnej Merseburg.
Geografia.
Dzielnica położona jest w zachodniej części miasta.

</doc>
<doc id="1351442" url="https://pl.wikipedia.org/wiki?curid=1351442" title="Festiwal Muzyczny w Łańcucie">
Festiwal Muzyczny w Łańcucie

Festiwal Muzyczny w Łańcucie – impreza kulturalna w Łańcucie, koncentrująca się na muzyce kameralnej.
Festiwal odbywa się co roku w maju i trwa przez jeden tydzień. Koncerty odbywają się w zabytkowych wnętrzach sali balowej Zamku w Łańcucie, zamkowym parku (koncerty plenerowe), bazylice oo. Bernardynów w Leżajsku, synagodze łańcuckiej oraz sali koncertowej Filharmonii Podkarpackiej.
Pierwszy cykl koncertów, pod nazwą Dni Muzyki Kameralnej, zorganizowano w 1961 z inicjatywy Janusza Ambrosa, ówczesnego kierownika artystycznego i dyrygenta Filharmonii Rzeszowskiej. Po 20 latach przerodził się on w Festiwal Muzyki (kierownictwo powierzono Bogusławowi Kaczyńskiemu), a od 1991 w Festiwal Muzyczny w Łańcucie.

</doc>
<doc id="1351443" url="https://pl.wikipedia.org/wiki?curid=1351443" title="Józef Schindler">
Józef Schindler

 
Józef Schindler (ur. 23 listopada 1860, zm. po 1939 w Cieszynie) – generał brygady Wojska Polskiego.
Życiorys.
1 listopada 1916 roku został mianowany na stopień starszego intendenta wojskowego I klasy (niem. "Militäroberintendant 1. Klasse"), który odpowiadał stopniowi pułkownika. W 1917 roku pełnił służbę w Intendenturze XI Korpusu we Lwowie.
19 lutego 1919 roku został mianowany szefem intendentury Dowództwa Okręgu Generalnego „Kielce”. W sierpniu 1921 mianowany został pomocnikiem płk. Aleksandra Litwinowicza, szefa Departamentu VII Intendentury Ministerstwa Spraw Wojskowych w Warszawie przy ulicy Nalewki 4. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 2. lokatą w korpusie oficerów intendentów, a jego oddziałem macierzystym był Departament VII Intendentury Ministerstwa Spraw Wojskowych.
W następnym roku pełnił służbę na stanowisku szefa intendentury Dowództwa Okręgu Korpusu Nr VI we Lwowie.
31 marca 1924 roku Prezydent RP Stanisław Wojciechowski, na wniosek ministra spraw wojskowych, gen. dyw. Władysława Sikorskiego, awansował go na generała brygady ze starszeństwem z dniem 1 lipca 1923 roku i 13. lokatą w korpusie generałów.
W czerwcu 1924 roku zakończył służbę w DOK VI. Z dniem 15 czerwca 1924 roku pełnienie obowiązków szefa Intendentury DOK VI powierzono ppłk. int. Kazimierzowi Hubertowi. Z dniem 31 lipca tego roku, zgodnie z art. 72 Ustawy z dnia 23 marca 1922 o podstawowych obowiązkach i prawach oficerów Wojska Polskiego (przekroczenie granicy wieku 59 lat dla generałów brygady) przeniesiony został w stan spoczynku. Mieszkał we Lwowie. Po kapitulacji załogi obrony Lwowa przedostał się na teren okupacji niemieckiej. Zmarł w Cieszynie.

</doc>
<doc id="1351444" url="https://pl.wikipedia.org/wiki?curid=1351444" title="Mermaid melody pichi pichi pitch">
Mermaid melody pichi pichi pitch



</doc>
<doc id="1351445" url="https://pl.wikipedia.org/wiki?curid=1351445" title="Mermaid melody Pichi Pichi Pitch">
Mermaid melody Pichi Pichi Pitch



</doc>
<doc id="1351448" url="https://pl.wikipedia.org/wiki?curid=1351448" title="Geusa">
Geusa

Geusa – dzielnica miasta Merseburg w Niemczech, w kraju związkowym Saksonia-Anhalt, w powiecie Saale,
Do 31 grudnia 2009 Geusa była samodzielną gminą należącą do wspólnoty administracyjnej Merseburg. Do 30 czerwca 2007 leżała w powiecie Merseburg-Querfurt.
Geografia.
Dzielnica położona jest w zachodniej części miasta.

</doc>
<doc id="1351454" url="https://pl.wikipedia.org/wiki?curid=1351454" title="Arjaman">
Arjaman

Arjaman – wedyjski bóg wschodzącego słońca, jeden z Aditjów. Jedno z najstarszych bóstw wedyjskich. Miłosierny, rycerski i gościnny nadzorca tradycji. Reprezentuje szlachetność Ariów i ich nadrzędność wobec rdzennej ludności Dekanu. Jednym z jego odpowiedników był perski Mitra.

</doc>
<doc id="1351455" url="https://pl.wikipedia.org/wiki?curid=1351455" title="Białoławki">
Białoławki

Białoławki – jezioro w Polsce na Pojezierzu Mazurskim, w Krainie Wielkich Jezior Mazurskich.
Jest to jezioro dosyć głębokie o owalnym kształcie zajmujące powierzchnię 211 ha. Jego długość to 2,5 km, a szerokość 1 km. Głębokość maksymalna dochodzi do 36 m, zaś średnia wynosi 10 m. Jezioro Białoławki leży na wysokości 115,8 m n.p.m.
Jezioro posiada piaszczysto-muliste dno, a roślinność przybrzeżna jest umiarkowanie rozwinięta.
Brzeg jeziora od strony północnej jest bardzo stromy. Przy brzegu tym leży wieś Kwik. Od strony zachodniej ma miejsce wypływ rzeki Wyszki, na której przy ujściu do Jeziora Śniardwy znajduje się jaz. Natomiast od strony wschodniej w kierunku Jeziora Kocioł ujście ma rzeka Białoławka.

</doc>
<doc id="1351456" url="https://pl.wikipedia.org/wiki?curid=1351456" title="Bu Sa’ada">
Bu Sa’ada

Bu Sa’ada (arab. بو سعادة, "Bū Saʿādah"; fr. "Bou Saâda") – miasto w północnej Algierii (Prowincja Al-Masila), w oazie na skraju Wyżyny Szottów i Atlasu Saharyjskiego; 119 tys. mieszkańców. (2005); ośrodek handlu (m.in. ostnicą esparto) i rzemiosła (dywany z wełny wielbłądziej); młynarstwo.

</doc>
<doc id="1351458" url="https://pl.wikipedia.org/wiki?curid=1351458" title="Cécile de France">
Cécile de France

Cécile de France, wym. (ur. 17 lipca 1975 w Namur) – belgijska aktorka filmowa i teatralna. Laureatka Cezara dla najlepszej aktorki w roli drugoplanowej za występ w komedii "Smak życia 2" (2005) Cédrika Klapischa.
Życiorys.
Jako dziesięciolatka występowała w teatrach amatorskich. W wieku lat siedemnastu przeprowadziła się do Paryża. Uczyła się w Stages d'Art Dramatique u Jean-Paula Denizona, asystenta słynnego reżysera teatralnego Petera Brooka. Następnie przeniosła się do Lyonu, gdzie studiowała aktorstwo na wydziale komediowym.
Została odkryta przez managera Dominique Besneharda, dzięki któremu otrzymała role w popularnych filmach francuskich: "L'Art (délicat) de la séduction" (2001) i "Irène" (2002).
Międzynarodową sławę przyniosły jej dwie produkcje: francuski horror "Haute Tension" z 2003, w którym wcieliła się w postać niezrównoważonej psychicznie studentki Marie, oraz przygodowa koprodukcja "W 80 dni dookoła świata" z 2004, gdzie wcieliła się w rolę Monique La Roche, malarki. W 2002 wystąpiła także w komedii romantycznej Cédrica Klapischa "Smak życia" w roli lesbijki Isabelle. 
Zasiadała w jury sekcji "Cinéfondation" na 68. MFF w Cannes (2015) oraz w jury konkursu głównego na 68. MFF w Berlinie (2018).

</doc>
<doc id="1351460" url="https://pl.wikipedia.org/wiki?curid=1351460" title="Tajny Gabinet">
Tajny Gabinet

Tajny Gabinet – saski organ władzy, założony w 1706 roku. Na jego czele od początku do swej śmierci w 1728 roku stał Jakob Heinrich von Flemming z tytułem ministra gabinetu ("Cabinetsminister"). 
1706-1710.
Zadania Tajnego Gabinetu regulowało królewskie zarządzenie z 1 czerwca 1706 roku, uzupełnione reskryptem z 5 grudnia 1707 roku. Gabinetowi miały podlegać wszystkie sprawy wewnętrzne i zagraniczne, dlatego podzielono go na departamenty: Departament Domu Królewskiego i Departament Spraw Zagranicznych. Flemming objął sprawy zagraniczne.
Organ stanów Saksonii – Tajna Rada ("Geheimes Concillium") zajmowała się odtąd jedynie sprawami Rzeszy i granic saskich. Rada miała obowiązek informować Tajny Gabinet i jego ministrów o stanie rzeczy w Rzeszy.
1710-1722.
Od 1710 roku wszyscy sascy ambasadorzy i posłowie mieli dostarczać swe raporty nie tylko władcy, lecz także gabinetowi. Dnia 1 listopada 1710 roku Departament Spraw Zagranicznych został podzielony na 3 działy.
Od 1710 roku polityką zagraniczną Elektoratu Saksonii kierowali: Jakob Heinrich von Flemming i dwaj inni ministrowie gabinetowi – August Christoph von Wackerbarth i Georg von Werthern. Werthern został w 1715 szefem Tajnej Rady, a jego miejsce zajął Ernst Christoph von Manteuffel, który wraz z Flemmingiem czuwali na stosunkami z "Europą Północną" (właściwie północną i wschodnią), August Christoph von Wackerbarth czuwał nad utrzymaniem dobrych relacji z dworem wiedeńskim. Włoch i minister gabinetu od 1712 roku, Pietro Roberto Taparelli, hrabia Lagnasco, zajmował się sprawami włoskimi i francuskimi. Taparellemu pomagał jego protegowany François Joseph Wicardel de Fleury et de Beaufort, który słabo znał język niemiecki.
1723-1728.
Ostatecznie August II Mocny stwierdził, że gabinet żyje własnym życiem i zamiast służyć monarsze pośredniczy między nim a organami stanowymi, toteż w 1723 roku nakazał, by zebrania gabinetu miały miejsce jedynie w jego obecności. Planował nawet powołać królewicza Fryderyka (przyszły August III w Polsce) na pierwszego ministra gabinetu. To raczej nigdy nie nastąpiło, choć Fryderyk bywał dość regularnym uczestnikiem obrad. Posiedzenia z udziałem monarchy odbywały się we wtorki, środy, piątki i soboty od godziny 8 do 9 rano. Król zasięgał w przeważającej większości przypadków rady także u polskich ministrów.
1728-1731.
Po śmierci Flemminga w 1728 uznano, że każdemu z departamentów Tajnego Gabinetu (Spraw Zagranicznych i Spraw Wewnętrznych) ma przewodzić po dwóch ministrów. Departament spraw zagranicznych przejęli wspólnie Ernst Christoph von Manteuffel i François Joseph Wicardel de Fleury et de Beaufort. Pierwszy minister Karl Heinrich von Hoym, który nastał po Flemmingu, wspierał Fleury'ego w jego mocno profrancuskim kursie politycznym, na złość proaustriackiemu Manteufflowi. W 1730 Manteuffel ustąpił, a jego miejsce zajął Pietro Roberto Taparelli, hrabia Lagnasco. François Joseph Wicardel nie umiał jednak zbyt dobrze kierować pracami gabinetu i jak tylko upadł Karl Heinrich von Hoym (1731), upadł także i on.
Ponieważ François Joseph Wicardel de Fleury et de Beaufort nie nauczył się dobrze niemieckiego, 4 marca 1730 zarządzono, by raporty w sprawach ogólnoeuropejskich sporządzano w języku francuskim i kierowano do Departamentu Spraw Zagranicznych, a te dotyczące Polski i Saksonii do Departamentu Domu Królewskiego spisane po niemiecku. Po upadku Hoyma i Fleury'ego powrócono do dawnego zwyczaju, poseł spisywał depesze po prostu w języku, jakim lepiej władał. Jedynie depesze, które miała znać także mieszczańska Tajna Rada miały być po niemiecku.
1731-1763.
W krytycznym momencie, jakim była dla Elektoratu Saksonii wojna o polską sukcesję (od 1733), naczelny organ polityki zagranicznej nie miał spójnego kierownictwa. Jedynie na krótko przejął je proaustriacki August Christoph von Wackerbarth. Gdy na tronie polskim i zasiadł August III Sas, wszystkie sprawy zagraniczne przejął Aleksander Józef Sułkowski, a po jego wygnaniu z Drezna (1738) Henryk Brühl (do swej śmierci w 1763), jako szef departamentu Spraw Zagranicznych i jednocześnie całego Tajnego Gabinetu.

</doc>
<doc id="1351463" url="https://pl.wikipedia.org/wiki?curid=1351463" title="Przewlekła choroba płuc">
Przewlekła choroba płuc

Przewlekła choroba płuc (ang. "Chronic Lung Disease", CLD) – ciężka, jatrogenna choroba płuc, wywołana długotrwałą sztuczną wentylacją i wysokimi stężeniami tlenu, stwierdzana głównie u wcześniaków.
Charakteryzuje się koniecznością przewlekłej tlenoterapii powyżej 28 dnia życia i charakterystycznym obrazem RTG płuc. Jest też określana jako dysplazja oskrzelowo-płucna.
Epidemiologia.
Wystąpienie choroby silnie koreluje z wiekiem noworodka i długością stosowania sztucznej wentylacji. Młodszy wiek płodowy oraz większa długość wentylacji zwiększają ryzyko wystąpienie choroby.
Choroba występuje u 15% noworodków wentylowanych sztucznie ponad 3 tygodnie, ale już u 50% wcześniaków z masą urodzeniową poniżej 1000 g.
Przyczyny.
U podstaw choroby leży niedojrzałość funkcjonalna i morfologiczna płuc noworodka i dodatkowych czynników, zależnych od technologii sztucznej wentylacji, które nasilają stopień uszkodzenia płuc.
Są to:
Rokowanie.
Wystąpienie choroby może prowadzić do pojawienia się niewydolności oddechowej i astmy oskrzelowej w późniejszym okresie. W tej grupie chorych dzieci występuje też większa liczba nagłych zgonów oraz opóźnienie rozwoju psychomotorycznego.

</doc>
<doc id="1351464" url="https://pl.wikipedia.org/wiki?curid=1351464" title="Dysplazja oskrzelowo-płucna">
Dysplazja oskrzelowo-płucna



</doc>
<doc id="1351466" url="https://pl.wikipedia.org/wiki?curid=1351466" title="Rio Ave FC">
Rio Ave FC

Rio Ave Futebol Clube – portugalski klub piłkarski z siedzibą w Vila do Conde. Obecnie występuje w Primeira Liga.
Historia.
Rio Ave Futebol Clube został założony w 1939 roku. W sezonie 1981/1982 zajął piątą pozycję w tabeli portugalskiej ekstraklasy, co jak na razie jest najlepszym wynikiem zespołu w rozgrywkach ligowych. W kolejnym sezonie drużyna Rio Ave dotarła do finału Pucharu Portugalii, w którym przegrała 1:4 z FC Porto. Rio Ave dwa razy zwyciężało w rozgrywkach drugiej ligi – w sezonach 1995/1996 oraz 2002/2003. W sezonie 2014/2015 po raz pierwszy w historii zakwalifikował się do Ligi Europy.

</doc>
<doc id="1351470" url="https://pl.wikipedia.org/wiki?curid=1351470" title="Trzebiegost">
Trzebiegost

Trzebiegost — staropolskie imię męskie, zrekonstruowane na podstawie nazwy wsi Trzebiegoszcz, złożone z członów "Trzebie-" ("czyszczenie, trzebienie, ofiara") i "-gost" ("goście", "gościć"). Inną związaną nazwą miejscową jest niemieckie Trebgast na terenie w średniowieczu zasiedlonej przez Słowian tzw. Bavaria Slavica, wymienianie w 1028 r. po łacinie jako Trebegast.

</doc>
<doc id="1351472" url="https://pl.wikipedia.org/wiki?curid=1351472" title="Maciej Gorczyński">
Maciej Gorczyński

Maciej Gorczyński (ur. 1957 r. w Miastku) – polski malarz, pedagog Akademii Sztuk Pięknych w Gdańsku.
Życiorys.
W latach 1973-1978 uczęszczał do Państwowego Liceum Sztuk Plastycznych w Gdyni-Orłowie. Studiował w Państwowej Wyższej Szkole Sztuk Plastycznych w Gdańsku w latach 1978–1983 (obecna nazwa uczelni od 1996 to Akademia Sztuk Pięknych w Gdańsku). Dyplom w pracowni prof. Kiejstuta Bereźnickiego w 1983. Adiunkt II stopnia, związany z Pracownią Malarstwa prof. Mieczysława Olszewskiego na Wydziale Malarstwa i Grafiki. Laureat Nagrody Artystycznej Prezydenta Gdyni za rok 2001. Mieszka w Gdyni.
Ważniejsze wystawy indywidualne:
Wybrane wystawy zbiorowe :

</doc>
<doc id="1351474" url="https://pl.wikipedia.org/wiki?curid=1351474" title="Bernard I Billung">
Bernard I Billung

 
Bernard I (ur. ok. 950-959; zm. 9 lutego 1011 w Corvey) był księciem Saksonii (973-1011), drugim z dynastii Billungów, synem Hermana i Ody. Poszerzył znacznie granice państwa swojego ojca.
Walczył z Duńczykami w latach 974, 983 i 994, podczas ich najazdów. Popierał dziedziczenie tronu przez Ottona III. W 983 roku został marszałkiem, w 991 i 995 roku brał udział w kampanii młodego Ottona przeciwko Słowianom. Bernard zmarł w 1011 i został pochowany w kościele Świętego Michała w Lüneburgu.
Rodzina.
W 990 roku Bernard poślubił Hildegardę, córkę hrabiego Stade, mieli ze sobą kilkoro dzieci:
oraz prawdopodobnie:

</doc>
<doc id="1351476" url="https://pl.wikipedia.org/wiki?curid=1351476" title="Flyboys – bohaterska eskadra">
Flyboys – bohaterska eskadra

Flyboys – bohaterska eskadra (ang. "Flyboys") – amerykańsko-brytyjski dramat wojenny z 2006 roku w reżyserii Tony'ego Billa. W rolach głównych wystąpili James Franco i Jean Reno.
Produkcja.
Zdjęcia do filmu kręcono w Anglii wiosną i latem 2005 roku. Sceny w okopach powstały w Hatfield (hrabstwo Hertfordshire), a ujęcia lotnicze - w okolicy i na lotnisku RAF Halton (Buckinghamshire). W filmie wykorzystano również stację kolejową Horsted Keynes (West Sussex), rezydencję Wrest Park (Bedfordshire) oraz liczne lokacje londyńskie (m.in. Whitechapel, Greenwich).
Opis fabuły.
Jest rok 1916, w Europie trwa I wojna światowa. W tym samym czasie Rawlings (James Franco) traci rodzinne ranczo, Beagle (David Ellison) został oskarżony o napad, i jeśli nie wyjedzie z miasta trafi on do więzienia, a Lowry (Tyler Labine) ma już dosyć bogatego ojca. Wszyscy jadą do Francji by dołączyć do zdziesiątkowanej armii francuskiej. Dołączają do eskadry lotniczej kierowanej przez kapitana Thenaulta (Jean Reno). Chcą przeżyć przygodę, latać samolotami, a przede wszystkim wyróżnić się od innych i zapomnieć o problemach, jakie nękały ich w domu.

</doc>
<doc id="1351477" url="https://pl.wikipedia.org/wiki?curid=1351477" title="Wielebyt">
Wielebyt

Wielebyt – staropolskie imię męskie, zrekonstruowane na podstawie nazwy wsi Wielobycz, złożone z członów "Wiele-" („chcieć, kazać, radzić”) i "-byt" („być, istnieć, żyć” lub też „mienie, własność”).

</doc>
<doc id="1351478" url="https://pl.wikipedia.org/wiki?curid=1351478" title="Grzegorz Kubat">
Grzegorz Kubat

Grzegorz Kubat (ur. 28 stycznia 1957 w Bierutowie, zm. 8 czerwca 2011 w Pokoju) – polski polityk, samorządowiec, w latach 2003–2006 marszałek województwa opolskiego.
Życiorys.
Syn Mieczysława i Genowefy. Ukończył studia pedagogiczne na Uniwersytecie Opolskim. Pracował m.in. w spółce Falcon, należącej do holdingu Towarzystwa Handlu Zagranicznego „Skórimpex”. Od 1998 do 2002 zasiadał w radzie powiatu namysłowskiego. Od kwietnia do listopada 2002 zajmował stanowisko członka zarządu województwa opolskiego, następnie został powołany na wicemarszałka.
W lutym 2003 po rezygnacji Ewy Olszewskiej objął urząd marszałka województwa, który sprawował przez ponad trzy lata. W 2005 uzyskał mandat radnego Sejmiku Województwa Opolskiego (zastępując w trakcie kadencji Tomasza Garbowskiego). Po raz drugi został radnym województwa w wyborach samorządowych rok później. 1 stycznia 2007 objął stanowisko zastępcy burmistrza Namysłowa, rezygnując z zasiadania w sejmiku. W 2010 uzyskał ponownie mandat radnego powiatu namysłowskiego, którego zrzekł się, pozostając na funkcji wiceburmistrza, którą sprawował do czasu swojej śmierci.
Należał do Sojuszu Lewicy Demokratycznej, działał we władzach regionalnych tej partii. W 2003 odznaczony „Missio Reconciliationis”.
Zginął w wypadku drogowym 8 czerwca 2011. Pochowany na cmentarzu komunalnym przy ul. Jana Pawła II w Namysłowie.

</doc>
<doc id="1351482" url="https://pl.wikipedia.org/wiki?curid=1351482" title="Bujjigadu">
Bujjigadu

Bujjigadu – "made in Chennai" (telugu: బుజ్జీగాడు) – film w języku telugu, na podstawie scenariusza i w reżyserii Puri Jagannadha. Film miał premierę 22 maja 2008. To film, w którym miłość zwycięża czas i oddalenie bohaterów. Rozłączeni w dzieciństwie poszukują siebie jako ludzie dorośli. Poszukiwaniom tym towarzyszą bójki, napady na autobus, wojny gangów, w których bierze udział broniący wciąż skrzywdzonych Bujii.
Fabuła.
Dwunastoletni Bujji (Prabhas) mieszka wraz z przybranymi rodzicami w Vizag. W sąsiedztwie mieszka jedenastoletnia Chitti (Trisha), która jest przyjaciółką Bujjiego. Chłopak skrycie kocha się w dziewczynie i gdy ta z błahego powodu obraża się na niego i żąda by przez dwanaście lat się do niej nie odzywał mimo sprzeciwów podejmuje zobowiązanie. W dodatku Chitti obiecuje po dwunastu latach poślubić Bujjiego i ten aby nie cierpieć katuszy milczenia postanawia uciec z domu.
Dwanaście lat później Bujji mieszka w Chennai i jest wielkim fanem Rajnikantha, megagwiazdy kina tamilskiego. Gdy mija wyznaczony czas wraca do rodzinnego miasta by dowiedziec się, że Chitti wraz z rodziną prawie dwanaście lat temu wyprowadziła się do Hyderabadu. Zawsze skory do bójki chłopak trafia do aresztu, gdzie poznaje synów mafijnego bossa Machi Reddy (Kota Srinivas Rao). Skuszony zapłatą 10 mln rupii zgadza się zabić Sivanna (Mohan Babu).
Po przyjeździe do Hyderabadu dowiaduje się, że Sivanna jest bratem Chitti.
Linki zewnętrzne.
Galeria na Idlebrain
Galeria na Indiaglitz

</doc>
<doc id="1351484" url="https://pl.wikipedia.org/wiki?curid=1351484" title="Józef Długosz (żołnierz)">
Józef Długosz (żołnierz)

Józef Długosz (pseudonim „Dziadek”) (ur. 10 października 1897 w Równem, zm. 1966 w Równem) – dowódca plutonu w placówce AK Dukla OP-15, kierownik Koła Gminnego WiN Nadole, działacz Rady Powiatowej WiN Krosno, rolnik.
Życiorys.
W latach 1946-1947 czynny w konspiracji WiN na terenie Rady Powiatowej WiN Krosno - był kierownikiem koła Gminnego WiN Nadole. Zajmował się kolportażem prasy konspiracyjnej i ulotek. Sprawozdania przekazywał do kierownika Rady Powiatowej WiN Krosno. Zatrzymany przez funkcjonariuszy WUBP Rzeszów 14 października 1947 i uwięziony w areszcie PUBP w Krośnie, gdzie przeszedł ciężkie przesłuchania. Przebywał na Zamku w Rzeszowie. Sądzony w grupie działaczy WiN Rady Krosno. Wyrokiem WSR Rzeszów, sygn. akt Sr. 152/48 z 7 maja 1948 został skazany na karę 12 lat. W wyniku rewizji wyroku NSW w Warszawie w dniu 30 czerwca 1948 złagodzono mu karę do 10 lat więzienia. Więziony po procesie w Zakładzie Karnym Rzeszów, potem w ZK Przemyśl, skąd został przetransportowany do Centralnego Więzienia Karnego we Wronkach i tu osadzony 28 września 1948. Początek wykonania kary 14 października 1947, upływ kary 14 października 1957. W dniu 1 kwietnia 1949 przetransportowany z CWK Wronki do więzienia w Przemyślu do dyspozycji WUBP Rzeszów. Do CWK Wronki powraca z ZK Przemyśl 25 czerwca 1949. Postanowieniem Zgromadzenia Sędziów NSW w Warszawie z 6 kwietnia 1955 złagodzono mu karę do 7 lat i 6 miesięcy i zarządzono jego zwolnienie.
Zwolniony 19 kwietnia 1955 z więzienia ze znacznym ubytkiem zdrowia powraca do rodzinnej miejscowości Równe, gdzie zmarł w 1966.

</doc>
<doc id="1351485" url="https://pl.wikipedia.org/wiki?curid=1351485" title="Faza nadkrytyczna">
Faza nadkrytyczna



</doc>
<doc id="1351486" url="https://pl.wikipedia.org/wiki?curid=1351486" title="Duff Cooper">
Duff Cooper

Alfred Duff Cooper (ur. 22 lutego 1890 w Londynie, zm. 1 stycznia 1954 opodal Vigo) – brytyjski polityk, dyplomata i pisarz, członek Partii Konserwatywnej, minister w rządach Stanleya Baldwina, Neville’a Chamberlaina i Winstona Churchilla.
Był czwartym dzieckiem i jedynym synem chirurga sir Alfreda Coopera i lady Agnes Duff, córki 5. hrabiego Fife. Wykształcenie odebrał w Eton College oraz w New College na Uniwersytecie Oksfordzkim. Po ukończeniu studiów wstąpił do Służby Dyplomatycznej. W 1917 r. wstąpił do Grenadier Guards i walczył we Francji. Dosłużył się stopnia porucznika i został odznaczony Orderem Wybitnej Służby. W 1919 r. poślubił swoją znajomą z czasów studiów, lady Dianę Manners. Cooper miał w późniejszych czasach wiele romansów, m.in. z Daisy Fellowes, Louise Leveque de Vilmorin, Susan Mary Alsop (miał z nią nieślubnego syna, Williama Pattena młodszego) oraz Maxime de La Falaise.
Po powrocie do Służby Dyplomatycznej zajmował się m.in. kryzysem w stosunkach grecko-tureckich na początku lat 20. W 1924 r. został wybrany do Izby Gmin jako reprezentant okręgu Oldham. W styczniu 1928 r. został finansowym sekretarzem w Ministerstwie Wojny. Miejsce w parlamencie utracił po przegranych wyborach parlamentarnych 1929 r., ale odzyskał je w 1931 r. wygrywając wybory uzupełniające w okręgu Westminster St George’s.
W 1931 r. Cooper ponownie został finansowym sekretarzem w Ministerstwie Wojny. W 1934 r. został finansowym sekretarzem skarbu. W 1935 r. objął stanowisko ministra wojny, a w 1937 r. pierwszego lorda Admiralicji. Należał do grona krytyków polityki appeasementu i po podpisaniu układu monachijskiego w 1938 r. podał się do dymisji. Kiedy premierem został w 1940 r. Churchill, Cooper został ministrem informacji. W latach 1941–1943 był Kanclerzem Księstwa Lancaster. W 1944 r. został brytyjskim ambasadorem w Paryżu. Na tej placówce pozostał do 1948 r. Na stanowisku tym podpisał anglo-francuski Traktat z Dunkierki.
Po powrocie do Wielkiej Brytanii otrzymał tytuł szlachecki. W 1952 r. otrzymał tytuł 1. wicehrabiego Norwich i zasiadł w Izbie Lordów. W 1953 r. opublikował swoją autobiografię "Old Men Forget". Zmarł w 1954 r. Z małżeństwa z Dianą miał tylko jednego syna, Johna Juliusa, który odziedziczył tytuł wicehrabiego.

</doc>
<doc id="1351489" url="https://pl.wikipedia.org/wiki?curid=1351489" title="Kocioł (jezioro)">
Kocioł (jezioro)

Kocioł – jezioro w Polsce na Pojezierzu Mazurskim, w Krainie Wielkich Jezior Mazurskich.
Jezioro morenowe o kształcie okrągłym. W najszerszym miejscu średnica tego jeziora wynosi 2,4 km. Maksymalna głębokość to 26,4 m. Woda w jeziorze jest II klasy czystości. Przy północno-zachodnim brzegu rozpościera się wieś Kociołek Szlachecki. Od strony północnej do jeziora wpływa rzeka Białoławka. Natomiast od strony południowej ma miejsce wypływ rzeki Wilkus.
Dno jeziora jest piaszczysto- muliste. Brzegi są płaskie, tylko zachodnie są wysokie i dosyć strome. Linia brzegowa jest słabo rozwinięta. Szeroki pas roślinności szuwarowej, głównie trzciny pospolitej ("Phragmites Australis") i sitowia.

</doc>
<doc id="1351491" url="https://pl.wikipedia.org/wiki?curid=1351491" title="Wicehrabia Norwich">
Wicehrabia Norwich

Wicehrabiowie Norwich 1. kreacji (parostwo Zjednoczonego Królestwa)
Najstarszy syn 2. wicehrabiego Norwich: Jason Charles Duff Bede Cooper

</doc>
<doc id="1351492" url="https://pl.wikipedia.org/wiki?curid=1351492" title="Monumenty Yonaguni">
Monumenty Yonaguni

 lub – podwodne struktury kamienne odkryte w 1985 roku przez nurka, przewodnika wycieczek podwodnych, Kihachirō Aratake. Poszukiwał on nowych miejsc dogodnych do obserwacji rekinów. 
Kamienne struktury znajdują się w pobliżu wyspy Yonaguni, położonej ok. 120 km na wschód od Tajwanu, w archipelagu Riukiu należącym do japońskiej prefektury Okinawa. Pseudonaukowe teorie powstania monumentów łączą te zagadkowe struktury z fikcyjnymi cywilizacjami, takimi jak Mu. Większość badaczy uznaje je za powstałe naturalnie.

</doc>
<doc id="1351494" url="https://pl.wikipedia.org/wiki?curid=1351494" title="Powiat Randow">
Powiat Randow

Powiat Randow (niem. "Landkreis Randow", "Kreis Randow") – prusko-niemiecka jednostka podziału terytorialnego w latach 1818–1939, powiat w prowincji Pomorze, w rejencji szczecińskiej. Teren dawnego powiatu leży obecnie w Polsce, w województwie zachodniopomorskim – w powiecie polickim i mieście Szczecin oraz w Niemczech, w kraju związkowym Meklemburgia-Pomorze Przednie (powiat Vorpommern-Greifswald) i w kraju związkowym Brandenburgia (powiat Uckermark).
Siedzibą powiatu był Szczecin, w którym znajdowała się landratura.
Historia i obszar.
Powiat Randow został utworzony 1 stycznia 1818 po kongresie wiedeńskim, gdy została zarządzona reorganizacja podziału administracyjnego Królestwa Prus.
Powiat Randow na dzień 14 października 1939 r. obejmował:
Powiat Randow został zlikwidowany 15 października 1939 r. uchwałą. Na jej podstawie do obszarów miejskich Szczecina włączono 31 gmin powiatu (Wielkie Miasto Szczecin) a resztę obszaru podzielono między powiaty Ueckermünde, Greifenhagen i Naugard.
W 1945 roku Polsce po konferencji poczdamskiej przypadła wschodnia i środkowa (część ziem dopiero po likwidacji tzw. Enklawy polickiej) strona dawnego powiatu Randow. W roku 1946 Polską część dawnego powiatu Randow przyłączono do powiatu szczecińskiego w nowo utworzonym woj. szczecińskim.
Obecnie dawne terytorium powiatu obejmują niemieckie powiaty Vorpommern-Greifswald i Uckermark oraz polski powiat policki i miasto Szczecin.
Nazwa.
Nazwa powiatu wzięła się od rzeki Randow (pol. "Rędowa"), na której była wyznaczona jego zachodnia granica.

</doc>
<doc id="1351495" url="https://pl.wikipedia.org/wiki?curid=1351495" title="Oschersleben (Bode)">
Oschersleben (Bode)

Oschersleben (Bode) – miasto w środkowych Niemczech, w kraju związkowym Saksonia-Anhalt, w południowej części powiatu Börde, ok. 35 km na południowy zachód od Magdeburga, nad rzeką Bode.
Miasto słynie z toru wyścigowego Motorsport Arena Oschersleben, na którym odbywają się m.in. wyścigi DTM oraz WTCC.
Według danych na 31 grudnia 2009 liczba ludności Oschersleben (Bode) wynosi 21 142 osób, a powierzchnia – 188,92 km².
Dzielnice.
W skład obszaru miasta wchodzą następujące dzielnice:
Historia.
Po raz pierwszy miejscowość została wymieniona w dokumencie Ottona III z 23 listopada 994. W XII wieku powstał zamek Oschersleben. Pierwsza wzmianka o Oschersleben (Bode) jako mieście pochodzi z kolei z roku 1235.
W XVII wieku miasto było kilkukrotnie niszczone przez pożary. W 1648, na skutek pokoju westfalskiego znalazło się w granicach Brandenburgii-Prus (od 1701 Królestwo Prus). W 1807 weszło w skład Królestwa Westfalii, po czym w 1813 powróciło do Prus, które w 1871 stały się częścią Cesarstwa Niemieckiego. W 1816 Oschersleben (Bode) stało się siedzibą powiatu Oschersleben. Jednocześnie od 1816 do 1938 Oschersleben (Bode) znajdowało się w granicach prowincji Saksonia, a w latach 1938–1945 okręgu Rzeszy Magdeburg-Anhalt.
W 1843 zbudowano linię kolejową do Magdeburga, Halberstadt i Wolfenbüttel. W następnych latach miasto stało się ośrodkiem przemysłu spożywczego, a w mniejszym stopniu także maszynowego. Okres największego rozwoju przypada jednak na lata po I wojnie światowej, kiedy powstała fabryka samolotów AGO Flugzeugwerke. W czasie II wojny światowej pracowało w niej wielu jeńców wojennych oraz osób wywiezionych z krajów okupowanych przez Niemcy na roboty przymusowe. Istnienie fabryki spowodowało, że miasto stało się celem alianckich nalotów, w wyniku których zginęło 148 osób, 300 zostało rannych, a tysiące straciło dach nad głową.
Po wojnie Oschersleben (Bode) włączono najpierw do radzieckiej strefy okupacyjnej, a w 1949 do Niemieckiej Republiki Demokratycznej (okręg Magdeburg). Po zjednoczeniu Niemiec znalazło się w granicach kraju związkowego Saksonia-Anhalt, stając się stolicą powiatu Börde. W lipcu 2007 powiat ten połączono z powiatem Ohre w nowy powiat Börde, którego stolicą zostało miasto Haldensleben.
W 1997 we wschodniej części miasta powstał tor wyścigowy Motorsport Arena Oschersleben o długości 3,6 km.
1 lipca 2009 do miasta zostały przyłączone gminy Altbrandsleben, Hornhausen i Schermcke, 1 stycznia 2010 Peseckendorf, a 1 września 2010 miasto Hadmersleben.
Współpraca.
Miastem partnerskim Oschersleben (Bode) jest oddalone o 23 km na północny zachód Schöningen w kraju związkowym Dolna Saksonia.
Komunikacja.
W Oschersleben (Bode) krzyżują się drogi:
Ponadto przez miasto przebiegają linie kolejowe do Magdeburga, Halberstadt i Wolfenbüttel. Przy osiedlu "Am Bahnhof" znajduje się dworzec kolejowy Oschersleben (Bode).

</doc>
<doc id="1351496" url="https://pl.wikipedia.org/wiki?curid=1351496" title="Burton Snowboards">
Burton Snowboards

Burton Snowboards – jedna z największych firm produkujących sprzęt do snowboardingu na świecie. Firma została założona w 1977 roku przez Jake'a Burtona Carpentera w amerykańskim miasteczku Londonderry w stanie Vermont. Carpenter zmodywfikował snufera (nieco szerszą deskę do zjeżdżania po śniegu, z przymocowanym do niej sznurkiem mającym za zadanie umożliwić podstawową kontrolę nad nią), wynalezionego wcześniej przez Shermana Poppena, w deskę snowboardową nadając jej obecny kształt większości modeli produkowanych dzisiaj przez różne firmy. W 2016 roku produkty Burtona legalnie były sprzedawane w ponad 4,348 sklepach na świecie, w tym w 1,536 w Stanach Zjednoczonych. Do dziś przedsiębiorstwo jest własnością małżeństwa Carpenterów. Od 1985 roku Burton ma europejski oddział, w Innsbrucku w Austrii.
W 2014 roku firma zatrudniała czterystu pracowników w USA i około tysiąca na świecie.

</doc>
<doc id="1351497" url="https://pl.wikipedia.org/wiki?curid=1351497" title="Takeshima">
Takeshima



</doc>
<doc id="1351498" url="https://pl.wikipedia.org/wiki?curid=1351498" title="Liancourt Rocks">
Liancourt Rocks



</doc>
<doc id="1351499" url="https://pl.wikipedia.org/wiki?curid=1351499" title="Okręg wyborczy Westminster St George’s">
Okręg wyborczy Westminster St George’s

Okręg wyborczy Westminster St George’s powstał w 1885 r. i wysyłał do brytyjskiej Izby Gmin jednego deputowanego. Okręg obejmował część okręgu miejskiego Westminster. Został zlikwidowany w 1950 r.

</doc>
<doc id="1351501" url="https://pl.wikipedia.org/wiki?curid=1351501" title="Tokto">
Tokto



</doc>
<doc id="1351502" url="https://pl.wikipedia.org/wiki?curid=1351502" title="Pietro Roberto Taparelli, hrabia Lagnasco">
Pietro Roberto Taparelli, hrabia Lagnasco

Pietro Roberto Taparelli, hrabia Lagnasco (ur. 1659, zm. 1735) – saski dyplomata, z pochodzenia Włoch, poseł nadzwyczajny Rzeczypospolitej w Królestwie Danii w latach 1711-1712. 
Od 1712 roku minister Tajnego Gabinetu Elektoratu Saksonii. W ramach podziału obowiązków wśród ministrów gabinetowych; zajmował się stosunkami z Italią i Francją. Był jednym z najbłyskotliwszych dyplomatów saskich swej doby. Dzięki jego protekcji ministrem w gabinecie został François Joseph Wicardel de Fleury et de Beaufort, również Włoch i przyszły pierwszy minister saski (w latach 1725-1731).
25 listopada 1713 roku była faworyta Augusta Mocnego Anna Konstancja Cosel prosiła go o wstawiennictwo u niego; "..."Meine Pflicht ist ohne Zweifel, Seine Majestät zu lieben und Ihr mein ganzes Leben zu dienen"..." (moim obowiązkiem jest kochać Jego Majestat i służyć mu całym swym życiem"). 
Od 20 do 28 lutego 1714 r. hrabia Lagnasco prowadził pertraktacje pokojowe ze szwedzkimi dyplomatami Biberem i Törnschöldem we Wrocławiu.
Gdy w 1725 roku Lagnasco pojechał jako ambasador saski do Rzymu, wydał dość rzadkie zarządzenie, by większość innych dyplomatów wysyłała mu ze swoich placówek informacje o najważniejszych wydarzeniach na dworach europejskich.
Gdy przeciwstawiający się pro-francuskiej polityce Fleury'ego Ernst Christoph von Manteuffel ustąpił w 1730 roku, Lagnasco zajął jego miejsce.

</doc>
<doc id="1351504" url="https://pl.wikipedia.org/wiki?curid=1351504" title="Artman">
Artman

Artman Spółka Akcyjna – polskie przedsiębiorstwo handlu detalicznego z siedzibą w Krakowie, notowane na Giełdzie Papierów Wartościowych w Warszawie. Przedmiotem jego działalności było projektowanie i dystrybucja odzieży.
Działalność.
Przedsiębiorstwo zajmowało się projektowaniem i dystrybucją ubrań przeznaczonych dla młodzieży, sprzedawanych pod własną marką „House” i Mohito. Produkcję zlecało podmiotom zewnętrznym. Posiadało własną sieć sklepów firmowych (115 w Polsce i 70 za granicą).
Historia.
Przedsiębiorstwo zostało założone w innej formie prawnej w 1991 r. Początkowo działało jako hurtowy dystrybutor odzieży innych marek, lecz w 1997 stworzyło własną – „House of colours”, adresowaną do klientów w wieku od 18 do 30 lat. W 1998 do sprzedaży trafiła pierwsza kolekcja z tej serii. W 2001 Artman rozpoczął budowę własnej sieci detalicznej i w 2003 miał już 51 sklepów, z tego 26 franczyzowych. Grupa docelowa została zawężona do osób w wieku 15–25 lat a marka zmieniona na „House”. W 2008 roku Artman powołał markę Mohito adresowaną do dojrzalszych klientów.
Przedsiębiorstwo zostało przekształcone ze spółki z ograniczoną odpowiedzialnością w akcyjną, która w 2004 przeprowadziła publiczną emisję akcji, od 1 lipca 2004 notowanych na warszawskiej giełdzie. 1 lipca 2009 roku spółka przestała istnieć i została wchłonięta przez LPP S.A.
Akcjonariat.
Według danych z maja 2008 największymi znanymi akcjonariuszami spółki byli:
Pozostali posiadali 29,58% akcji i 20,14% głosów.

</doc>
<doc id="1351506" url="https://pl.wikipedia.org/wiki?curid=1351506" title="Referendum w Mjanmie w 2008 roku">
Referendum w Mjanmie w 2008 roku

Referendum konstytucyjne w Mjanmie w 2008 roku zostało przeprowadzone 10 maja i 24 maja, dotyczyło przyjęcia projektu nowej konstytucji.
Proponowane zmiany.
Proponowane zmiany w konstytucji dotyczyły:
Wyniki.
Według oficjalnych wyników po pierwszej części głosowania nową konstytucję poparła przytłaczająca większość obywateli - 92,4% głosujących. Frekwencja wyniosła ok. 99%. Przedstawionych rezultatów nie zaakceptowali przedstawiciele birmańskiej opozycji.

</doc>
<doc id="1351508" url="https://pl.wikipedia.org/wiki?curid=1351508" title="Prosotsani">
Prosotsani

Prosotsani (gr. "Προσοτσάνη") - miejscowość w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Drama. Siedziba gminy Prosotsani. W 2011 roku liczyła 3 553 mieszkańców. Głównymi atrakcjami turystycznymi okolicy są jaskinie położone we wsi Angitis.

</doc>
<doc id="1351510" url="https://pl.wikipedia.org/wiki?curid=1351510" title="CD Trofense">
CD Trofense

Clube Desportivo Trofense – portugalski klub piłkarski z siedzibą w Trofie.
Historia.
Clube Desportivo Trofense został założony we wrześniu 1930 roku. W sezonie 2005/06 zespół występował w trzeciej lidze. Udało mu się zakwalifikować do baraży o awans do drugiej ligi, w którym CD Trofense zwyciężyło z drużyną AD Lousada dopiero po 20 seriach rzutów karnych. W rozgrywkach 2007/08 klub po raz pierwszy w historii zwyciężył w rozgrywkach Liga de Honra i awansował do portugalskiej ekstraklasy. Jak na razie jest to największy sukces ekipy z Trofy. Obecnie klub gra na drugim poziomie ligowym w Liga Portugal 2.

</doc>
<doc id="1351513" url="https://pl.wikipedia.org/wiki?curid=1351513" title="Zupa z jaskółczych gniazd">
Zupa z jaskółczych gniazd

Zupa z jaskółczych gniazd () – popularna w Chinach zupa o korzennym aromacie przyrządzana na bazie jadalnych gniazd salangan (ptaków z rodziny jerzykowatych, z rodzaju "Aerodramus" oraz "Collocalia"). Gniazda takie zawierają znaczną ilość przydatnych dla organizmu mikroelementów – wapnia, potasu i magnezu.
O zupie z gniazd ptasich pisano w Europie już w latach 30. XIX w. jako daniu kuchni azjatyckiej o niezrównanym smaku. William Dalton w 1863 r. przedstawiał opinie Chińczyków o zupie, którzy traktowali ją jako szczególny luksus, posiadający dar ożywiania zmarłych. Jedną z pierwszych relacji europejskich, pochodzącej od osoby, która skosztowała zupy, są wspomnienia J.F. Packarda z podróży do Chin, opublikowane w 1880:
Przepis na zupę znalazł się w jednym z amerykańskich poradników prowadzenia domu z 1888.
Współcześnie zupę można przygotować z produkowanych na skalę przemysłową konserw, po rozrzedzeniu znajdującej się w nich substancji rosołem.
Zupy dzieli się na te z gniazd o ciemnym kolorze, w których znajdują się m.in. mech i owady, i z gniazd o jasnym kolorze (cenniejsze), bez takich domieszek.

</doc>
<doc id="1351515" url="https://pl.wikipedia.org/wiki?curid=1351515" title="Zupa solferino">
Zupa solferino

Solferino – rodzaj zupy, pochodzącej z Lombardii, której nazwa pochodzi od wsi położonej na południe od jeziora Garda.
Zupę przygotowuje się na bazie rosołu, dodając do niego przetarte ziemniaki, zielony groszek oraz śmietanę z rozkłóconymi żółtkami jaj. Serwuje się z groszkiem ptysiowym. Isabela Mary Beeton w poradniku wydanym w 1863 roku podała przepis na sardyńską odmianę zupy, z dodatkiem masła, pieprzu i soli. Nazwę wywodzi od zdarzenia poprzedzającego bitwę pod Solferino. W przeddzień bitwy pewien angielski dżentelmen miał zaprezentować przepis na tanią i pożywną zupę oddziałom Piemontu.

</doc>
<doc id="1351517" url="https://pl.wikipedia.org/wiki?curid=1351517" title="Wanzleben">
Wanzleben

Wanzleben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 było to oddzielne miasto, które wchodziło w skład wspólnoty administracyjnej „Börde” Wanzleben.
Geografia.
Wanzleben położone jest na zachód od Magdeburga.
Byłe dzielnice miasta:

</doc>
<doc id="1351521" url="https://pl.wikipedia.org/wiki?curid=1351521" title="Wojna o polską sukcesję">
Wojna o polską sukcesję



</doc>
<doc id="1351522" url="https://pl.wikipedia.org/wiki?curid=1351522" title="Bitwa w lesie Soleckim">
Bitwa w lesie Soleckim

Bitwa w lesie Soleckim – bitwa z wiosny 1259 r. mająca miejsce pomiędzy wojskami księcia wielkopolskiego Bolesława Pobożnego a wojskami księcia kujawskiego Kazimierza I, była jednym z epizodów w krwawych i wyniszczających walkach obu Piastów o kasztelanię lądzką.
Kazimierz kujawski wykorzystując zaangażowanie Bolesława Pobożnego w walki toczone przez książąt pomorskich Warcisława III i Świętopełka, na czele dwóch tysięcy zbrojnych najechał ziemię kaliską. Zaskoczony książę wielkopolski zawrócił z drogi do Poznania i zebrawszy, jak podaje Kronika Wielkopolska, trzydziestu rycerzy uderzył na wycofujące się spod Kalisza wojska księcia kujawskiego. Do starcia doszło w lesie zwanym Solec pomiędzy wsią arcybiskupią Opatówek a Klonowem. Według Kroniki Wielkopolskiej dzięki zupełnemu zaskoczeniu oraz mężnej walce Wielkopolanom udało się odnieść zwycięstwo nad Mazowszanami. W ręce Bolesława Pobożnego wpadły zagarnięte przez Kujawian bogate łupy, konie, a także ranny wojewoda kujawski, komes Bogusza.
Według historyków wsią Solec była obecna wieś Szulec koło Opatówka nieopodal Kalisza, która w 2. połowie XIV wieku należała do arcybiskupstwa gnieźnieńskiego. Według ich opinii nie do przyjęcia jest podana w Kronice ilość zgromadzonego przez Bolesława Pobożnego rycerstwa. Wysuwane są hipotezy, że oddział rycerzy wielkopolski liczył nie mniej niż 300 osób.

</doc>
<doc id="1351523" url="https://pl.wikipedia.org/wiki?curid=1351523" title="Reformatio in peius">
Reformatio in peius

Reformatio in peius – łaciński zwrot oznaczający pogorszenie sytuacji skazanego w wyniku wyroku zapadłego w postępowaniu odwoławczym. Zakaz takiego pogorszenia uchodzi za jedną z istotnych gwarancji procesowych, chroniących prawa jednostki.
W postępowaniu karnym w Polsce.
Zasadą w polskim procesie karnym jest zakaz "reformationis in peius", czyli zakaz pogarszania sytuacji oskarżonego w procesie, gdy wyrok zaskarżono wyłącznie na jego korzyść.
Zakaz "reformationis in peius" obowiązujący w postępowaniu przed sądem odwoławczym reguluje art. 434 Kodeksu postępowania karnego z 1997 roku.
Zakaz "reformationis in peius" podstawowy oznacza, że
Zakaz "reformationis in peius" obostrzony "ze względu na zwiększone wymagania wobec osób posiadających profesjonalne kwalifikacje" obowiązuje w sytuacji
Zakaz "reformationis in peius" obowiązuje też w postępowaniu przed sądem pierwszej instancji.
Jeżeli wyrok został zaskarżony tylko na niekorzyść oskarżonego, sąd odwoławczy może orzec również na jego korzyść.
Nowelizacja z 10 stycznia 2003 roku zniosła zakaz "reformationis in peius", jeżeli oskarżony jako tak zwany mały świadek koronny skorzystał z nadzwyczajnego złagodzenia kary albo skazanie nastąpiło poza rozprawą lub na rozprawie skróconej. W literaturze prawniczej uważa się te wyjątki za źle zredagowane.
W postępowaniu cywilnym w Polsce.
Zakaz "reformationis in peius" w sądowym postępowaniu procesowym w sprawach cywilnych uregulowany został w art. 384 Kodeksu postępowania cywilnego:
Powyższy przepis stosowany jest co do zasady odpowiednio do postępowania nieprocesowego według art. 13 § 2 k.p.c., jednak jego stosowanie może prowadzić do wyłączenia lub też istotnej modyfikacji zakazu "reformationis in peius", jeżeli przemawia za tym charakter danej sprawy. Dzieje się tak w przypadku spraw, w których sąd orzeka z urzędu oraz w przypadku, gdy postanowienia sądu mają charakter niepodzielny, a poszczególne rozstrzygnięcia sądu w danej kwestii są od siebie zależne. Wyłączenie zakazu "reformationis in peius" występuje z powyższych powodów między innymi w postępowaniach o stwierdzenie nabycia spadku oraz o zniesienie współwłasności.
Jedynym przepisem wyłączającym "de lege" zakaz "reformationis in peius" w postępowaniu nieprocesowym był § 18 uchylonego Rozporządzenia Rady Ministrów z dnia 14 marca 1983 r. w sprawie rejestru spółdzielni:
W postępowaniu administracyjnym w Polsce.
W postępowaniu administracyjnym zakaz "reformationis in peius" został ujęty w Kodeksie postępowania administracyjnym w sposób następujący:
Jest to rozwiązanie kompromisowe, ponieważ z jednej strony wskazuje się, że zakaz ten nie odpowiada istocie postępowania administracyjnego i administracyjnego toku instancji, z drugiej zwraca się uwagę na potrzebę ochrony praw strony w tym postępowaniu. Rozwiązanie przyjęte w Kodeksie postępowania administracyjnego budzi różne opinie w piśmiennictwie prawniczym.
W postępowaniu administracyjnosądowym w Polsce.
W postępowaniu administracyjnosądowym zakaz "reformationis in peius" został ujęty w ustawie Prawo o postępowaniu przed sądami administracyjnymi w sposób następujący:
W literaturze wskazuje się na wady tego zakazu (m.in. ograniczenie możliwości orzeczniczych sądu) – uważany jest on za „zło konieczne”.

</doc>
<doc id="1351525" url="https://pl.wikipedia.org/wiki?curid=1351525" title="Ucha">
Ucha

Ucha – zawiesista zupa rybna, typowa dla kuchni rosyjskiej. Nazwa pochodzi od starorosyjskiego określenia "jucha", oznaczającego wywar.
Przyrządzana z kilku gatunków ryb słodkowodnych (jazgarz, płoć, okoń), z których sporządza się bulion. Do bulionu dodaje się cebulę, seler, pietruszkę i przyprawy (sól, pieprz, ziele angielskie). W odcedzonym wywarze gotuje się większe kawałki innych ryb (lin, karp, szczupak). Gotową zupę serwuje się z plasterkami cytryny i posiekanym koperkiem.
Odmianą uchy jest zupa, przygotowana z jednej tłustej ryby słodkowodnej, ugotowana z cebulą i przyprawami, podawana z kawałkiem ryby, bez odcedzania.
Johann Georg Kohl, który odwiedził Rosję w 1842 określał uchę jako jedną z najlepszych potraw kuchni rosyjskiej, podkreślając, że w jej przyrządzaniu specjalizują się żony kupców, a każdy dom ma swój odrębny przepis. John Murray w "Przewodniku dla podróżujących do Rosji, Polski i Finlandii" z 1868 określa uchę jako potrawę kosztowną, która zwykle jest przyrządzana z czeczugi.

</doc>
<doc id="1351526" url="https://pl.wikipedia.org/wiki?curid=1351526" title="Przestrzeń statystyczna">
Przestrzeń statystyczna



</doc>
<doc id="1351532" url="https://pl.wikipedia.org/wiki?curid=1351532" title="Leszek Kulka">
Leszek Kulka

Leszek Marian Kulka (ur. 27 lipca 1947 w Miłkowie) – polski samorządowiec, wicewojewoda kaliski i starosta krotoszyński.
Życiorys.
Ukończył fizykę na Uniwersytecie im. Adama Mickiewicza w Poznaniu oraz studia podyplomowe z zakresu samorządu terytorialnego na Uniwersytecie Wrocławskim. Przed 1989 należał do Polskiej Zjednoczonej Partii Robotniczej. Do 1994 pracował jako nauczyciel w zespole szkół zawodowych w Krotoszynie, następnie pełnił funkcję wiceburmistrza tego miasta. W 1998 z ramienia Unii Wolności był wicewojewodą kaliskim (ostatnim przed reformą samorządową). Od 1999 do 2002 kierował Wydziałem Spraw Obywatelskich w Wielkopolskim Urzędzie Wojewódzkim.
W 2002 wszedł do rady powiatu krotoszyńskiego, następnie został powołany na urząd starosty. W wyborach samorządowych w 2006 ponownie uzyskał mandat radnego z ramienia lokalnego komitetu. Po raz drugi objął stanowisko starosty. Utrzymał obie funkcje również po kolejnych wyborach w 2010. W 2014 powołany natomiast na funkcję przewodniczącego rady powiatu V kadencji.
Odznaczenia.
Odznaczony m.in. Krzyżem Kawalerskim Orderu Odrodzenia Polski (2005), Złotym Krzyżem Zasługi oraz Brązową Odznaką „Zasłużony dla Ochrony Przeciwpożarowej” (2009).

</doc>
<doc id="1351541" url="https://pl.wikipedia.org/wiki?curid=1351541" title="Lili Pohlmann">
Lili Pohlmann

Lili Pohlmann, z domu Stern (ur. 29 stycznia 1930 we Lwowie we Lwowie, zm. 15 września 2021 w Londynie) – polska działaczka społeczno-kulturalna żydowskiego pochodzenia, zasłużona dla idei zbliżenia polsko-żydowskiego.
Życiorys.
Urodziła się we Lwowie, a wychowała w Krakowie. Podczas II wojny światowej wraz z rodziną przebywała w lwowskim getcie. W 1942 wraz z matką Cecylią uciekły z getta na aryjską stronę. Ocalenie zawdzięczały Irmgard Wieth, pracującej w niemieckiej administracji we Lwowie, która ukrywała w swoim mieszkaniu matkę i córkę. Pomocy następnie udzielił im Max Kohl, niemiecki przedsiębiorca, który w czasie wojny przyjechał do Lwowa ze Stuttgartu i założył tutaj przedsiębiorstwo, zajmujące się szyciem skórzanych płaszczy dla gestapo.
W 1943 Lili wraz z matką została przyprowadzona do soboru św. Jura. Tam greckokatolicki metropolita kijowsko-halicki Andrzej Szeptycki udzielił im schronienia w swojej rezydencji, a po kilku dniach obie wysłano do klasztoru i prowadzonego przez zakonnice sierocińca w Uboczu. Przełożona zakonu, siostra Josifa (Olena Witer), zatrzymała u siebie Cecylię Stern. Lili umieszczono w sierocińcu wśród polskich i ukraińskich dzieci. Obie otrzymały niezbędne dokumenty i przeżyły do końca wojny.
W 1946 wraz z matką wyemigrowała do Londynu, gdzie mieszkała do końca życia. Działała w Radzie Fundacji Judaica, zasiadała w zarządzie Centrum Kultury Żydowskiej w Krakowie. Wspierała Instytut Spraw Polsko-Żydowskich. Z jej inicjatywy stanęły w Warszawie dwa pomniki Janusza Korczaka. Dzięki świadectwu Lili Pohlmann Irmgard Wieth, Max Kohl i siostra Josifa zostali uhonorowani przez Instytut Jad Waszem medalem Sprawiedliwy wśród Narodów Świata. Przez wiele lat zabiegała o przyznanie tego odznaczenia Andrzejowi Szeptyckiemu.
12 grudnia 2007 została odznaczona przez Prezydenta RP Krzyżem Kawalerskim Orderu Odrodzenia Polski

</doc>
<doc id="1351542" url="https://pl.wikipedia.org/wiki?curid=1351542" title="Maszt radiowy w Bartnikach">
Maszt radiowy w Bartnikach

Maszt radiowy w Bartnikach – maszt znajdujący się we wsi Bartniki w powiecie żyrardowskim.
Transmitowane programy.
Programy telewizyjne – cyfrowe.
Sygnał analogowy został wyłączony 20 maja 2013 roku. 20 grudnia 2016 w paśmie VHF uruchomiono MUX 8. Od 23 maja 2022 roku jest nadawana naziemna telewizja cyfrowa w standardzie DVB-T2/HEVC (H.265).

</doc>
<doc id="1351548" url="https://pl.wikipedia.org/wiki?curid=1351548" title="Statystyka odpornościowa">
Statystyka odpornościowa

Statystyka odpornościowa lub odporne metody statystyczne – gałąź statystyki, obejmująca metody projektowane pod kątem odporności na niewielkie odejście od założeń modelu (szczególnie występowanie obserwacji odstających) lub rezygnacji z niektórych założeń.
Wprowadzenie.
Klasyczne metody statystyczne w dużym stopniu polegają na założeniach, które nie zawsze są spełnione w praktyce. W szczególności często zakłada się, że dane mają rozkład normalny (choćby w przybliżeniu), lub próbka jest dostatecznie duża, aby dało się zastosować centralne twierdzenie graniczne do otrzymania rozkładu normalnego błędu estymatora.
Estymatory bazujące na rozkładzie normalnym lub wielowymiarowym rozkładzie normalnym (takie jak np. współczynniki regresji liniowej, współczynnik korelacji Pearsona, czy odchylenie standardowe) mają zwykle tę cechę, iż obserwacje bardziej oddalone od średniej są bardziej wpływowe, czyli wchodzą z większą wagą do wyniku. Ma to groźną konsekwencję: w przypadku obecności w danych obserwacji odstających, czyli np. pomyłek typu przesunięcie przecinka, nawet jedna taka obserwacja może zakłócić wynik analizy.
Ponadto normalność rozkładu jest zawsze tylko przybliżeniem – realne dane są zawsze skwantowane (dyskretne) i ograniczone, a tymczasem zgodnie z rozkładem normalnym każda liczba rzeczywista ma dodatnie prawdopodobieństwo wystąpienia, czyli rozkład ten przewiduje np. istnienie ludzi o ujemnym wzroście lub ujemną wielkość galaktyki. Naturalnie przybliżenie to jest często tak dobre, że mimo to opłaca się je wykorzystywać, czasem jednak dane wyraźnie różnią się od rozkładu normalnego i standardowe metody statystyczne mogą dawać wątpliwe wyniki.
Istnieją miary „odporności” (ang. "robustness") danej metody na naruszenie założeń modelu. Najczęściej używane są punkt załamania (ang. "breakdown point") i funkcja wpływu (ang. "influence function"), opisane dalej.
Spora część odpornych metod statystycznych zastępuje rozkład normalny z metod klasycznych, rozkładem Studenta z niewielką liczbą stopni swobody, czyli dużą skośnością (w praktyce wykorzystuje się rozkłady z 4-6 stopniami swobody), lub stosuje kombinację dwóch lub większej liczby rozkładów.
Przykład: prędkość światła.
Gelman z zespołem w "Bayesian Data Analysis" (2004) rozważali zbiór danych związany z pomiarami prędkości światła wykonanymi przez Simona Newcomba.
Choć rozkład większości obserwacji wygląda na mniej więcej normalny, są też dwie oczywiste obserwacje odstające. Te obserwacje mają duży wpływ na średnią przyciągając ją do siebie i odciągając od średniej pozostałych. W ten sposób jeśli użyjemy średniej jako miary położenia rozkładu, wynik będzie obciążony.
Rozkład średniej zgodnie z centralnym twierdzeniem granicznym zbiega do rozkładu normalnego wraz ze wzrostem liczebności próbki do nieskończoności. Obserwacje odstające mogą jednak sprawić, że rozkład średniej nie będzie normalny nawet dla bardzo dużych prób. Ponadto obserwacje odstające, jeśli stanowią pewien stały procent próby, mogą zmienić parametry granicznego rozkładu normalnego.
Estymacja położenia.
Wykresy poniżej przedstawiają gęstość prawdopodobieństwa dla rozkładu prędkości światła w danych (wykres (a)). Pokazany jest również wykres kwantylowo-kwantylowy. Obserwacje odstające są łatwe do zauważenia.
Wykresy (c) i (d) pokazują bootstrapowy rozkład średniej arytmetycznej (c) i średniej ucinanej w 10%. Średnia ucinana jest prostym odpornym estymatorem położenia, który bazuje na danych z odciętą częścią (tu 10%) skrajnych obserwacji, obliczając dla pozostałych zwykłą średnią arytmetyczną. Analiza była wykonana dla 10000-elementowej próby bootstrap, zarówno w przypadku średniej arytmetycznej, jak i uciętej.
Jak w oczywisty sposób wynika z wykresu, rozkład średniej jest szerzej rozrzucony (czyli ma większy błąd normalny) w przypadku średniej arytmetycznej. Co więcej rozkład średniej uciętej jest w przybliżeniu normalny, podczas gdy rozkład średniej arytmetycznej jest mocno skośny. W tej próbie 66 obserwacji tylko dwie obserwacje odstające sprawiły, że centralne twierdzenie graniczne nie daje się zastosować (wymagałoby o wiele większej liczby obserwacji).
Odporne metody statystyczne, których przykładem jest średnia ucinana, mają dawać lepsze od metod klasycznej statystyki rezultaty w sytuacjach występowania obserwacji odstających, lub ogólniej, gdy założenia modeli parametrycznych nie do końca są spełnione.
Chociaż średnia ucinana lepiej spisuje się w tym przykładzie od średniej arytmetycznej, istnieją jeszcze lepsze odporne estymatory. Średnia, mediana i średnia ucinana są szczególnymi przypadkami "M-estymatorów", omówionych dalej w artykule.
Estymacja skali.
Obserwacje odstające w danych na temat prędkości światła wpłynęły nie tylko na średnią. Na ogół w celu estymacji skali (rozrzutu danego rozkładu wokół średniej) używane jest odchylenie standardowe, które jest w znacznie większym stopniu podatne na obserwacje odstające, ze względu na drugie potęgi we wzorze, które sprawiają, że obserwacje odstające są bardziej wpływowe.
Wykresy poniżej pokazują rozkład bootstrap odchylenia standardowego, odchylenia medianowego (MAD) i kwantylowego estymatora skali Qn (Rousseeuw i Croux, 1993). Wykresy opierają się na próbie bootstrap liczącej 10000 obserwacji, do której dodano pewien szum o rozkładzie normalnym (tzw. wygładzany bootstrap, ang. "smoothed bootstrap"). Wykres (a) pokazuje rozkład odchylenia standardowego, wykres (b) rozkład MAD, a wykres (c) rozkład Qn.
Rozkład odchylenia standardowego jest obciążony i rozproszony w wyniku obecności obserwacji odstających. MAD zachowuje się lepiej, a Qn jest nawet bardziej efektywne od MAD. Ten prosty przykład pokazuje, że w obecności obserwacji odstających odchylenie standardowe nie powinno być stosowane jako estymator skali.
Ręczne wyszukiwanie obserwacji odstających.
Tradycyjnie statystycy ręcznie wyszukiwali obserwacje odstające w danych i usuwali je, potwierdzając ewentualnie w źródle danych, czy faktycznie są to pomyłki. Faktycznie, w naszych danych o prędkości światła łatwo znaleźć dwie obserwacje odstające i usunąć je przed wykonaniem jakichkolwiek dalszych analiz. Jednakże w dzisiejszych czasach zbiory danych często składają się ze zbyt wielu zmiennych i obserwacji aby coś takiego było możliwe. Ponadto może pojawić się zarzut braku obiektywnych kryteriów takiego usuwania.
Jedne obserwacje odstające czasami maskują inne. Niech w zbiorze danych będzie jedna obserwacja odstająca, bardzo daleka od średniej i druga znacznie bliższa. Ponieważ obserwacja daleka zwiększy wartość odchylenia standardowego, więc bazując na odchyleniu nie zauważymy, że obserwacja bliższa także jest odstająca. Jeśli jednak usuniemy dalszą obserwację odstającą, wówczas odchylenie zmniejszy się i bliższa obserwacja odstająca stanie się łatwa do odróżnienia. Problem maskowania jest coraz bardziej dotkliwy, gdy zwiększa się złożoność danych.
Odporne metody statystyczne pozwalają na automatyczną detekcję obserwacji odstających, a następnie zmniejszenie ich wagi i oflagowanie lub usunięcie, w znaczący sposób upraszczając proces analizy.
Miary odporności.
Podstawowymi narzędziami używanymi do opisu i pomiaru odporności na obserwacje odstające, są "punkt załamania" (ang. "breakdown point"), "funkcja wpływu" (ang. "influence function") i "krzywa wrażliwości" (ang. "sensitivity curve").
Punkt załamania.
Intuicyjnie, punkt załamania estymatora jest proporcją niepoprawnych obserwacji (np. dowolnie dużych obserwacji odstających), które estymator jest w stanie wytrzymać, zanim zacznie dawać dowolnie duże wyniki. Na przykład mając próbę losową, czyli formula_1 niezależnych zmiennych losowych formula_2 i odpowiednie ich realizacje formula_3 możemy użyć wzoru formula_4 do estymacji średniej w populacji. Taki estymator ma punkt załamania zero, gdyż można uczynić średnią formula_5 dowolnie dużą za pomocą zmiany jednej wartości formula_6
Im wyższy jest punkt załamania estymatora, tym bardziej estymator jest odporny. Punkt załamania nie może przekroczyć 50%, gdyż jeśli ponad połowa obserwacji jest wybranych z innej populacji, nie ma powodu aby traktować tę „inną” populację jako odstającą (obserwacje odstające z definicji stanowią mniejszość, w przeciwnym wypadku to reszta odstaje od nich). Istnieją estymatory, które osiągają ten maksymalny pułap (np. mediana ma punkt załamania równy 0.5). Średnia ucinana na poziomie X% (odcięte X% obserwacji z każdej strony rozkładu) ma punkt załamania X%.
Przykład: dane o prędkości światła.
W przykładzie prędkości światła, usunięcie dwóch najniższych wyników powoduje, że średnia wzrasta z 26.2 do 27.75 (zmiana o 1.55). Estymacja skali stworzona metodą Qn wynosi 6.3. Dzieląc to przez pierwiastek z wielkości próby możemy uzyskać odporny estymator błędu standardowego, wynoszący tutaj 0.78. Tak więc zmiana średniej związana z dwiema obserwacjami odstającymi jest tu prawie dwa razy większa od błędu standardowego.
Średnia ucinana na poziomie 10% wynosi tu 27.43. Usuwając dwie najmniejsze obserwacje uzyskujemy za jej pomocą 27.67 (zmiana o 0.24). Ewidentnie średnia ucinana jest mniej wrażliwa na obserwacje odstające, co wiąże się z jej wyższym punktem załamania.
Empiryczna funkcja wpływu.
Empiryczna funkcja wpływu pokazuje, w jaki sposób estymator zachowuje się, gdy zmieniamy jedną obserwację w próbie i nie bierzemy pod uwagę ewentualnego pogwałcenia założeń modelu. Ilustracja przedstawia dwuwagową funkcję Tukeya pewnego dobrze zachowującego się estymatora.
Oznaczenia:
Na przykład:
Definicja empirycznej funkcji wpływu:
Niech formula_21 i formula_22 są niezależnymi zmiennymi losowymi o identycznym rozkładzie, a formula_23 jest próbą statystyczną z tych zmiennych. formula_24 jest estymatorem. Niech formula_25 Empiryczna funkcja wpływu formula_26 obserwacji formula_27 jest zdefiniowana jako:
Funkcja ta pokazuje zatem zależność od formula_29 wyników estymatora po zastąpieniu i-tej obserwacji przez formula_30
Funkcja wpływu i krzywa wrażliwości.
W drugim podejściu zamiast sprawdzać wpływ zmiany pojedynczej obserwacji na wynik estymacji, badany będzie wpływ punktowego zaburzenia na rozkład.
Niech formula_31 będzie asymptotycznie nieobciążonym estymatorem pewnego parametru rozkładu formula_32 spełniającego założenia modelu.
Niech formula_33 będzie pewnym rozkładem który nie spełnia założeń modelu statystycznego, różni się jednak nieznacznie od formula_32
Wpływ na estymator formula_31 przejścia z formula_32 na formula_33 jest wyrażony wzorem:
który jest pochodną kierunkową formula_31 w punkcie formula_32 w kierunku formula_41
Niech formula_42 formula_43 będzie miarą prawdopodobieństwa o masie 1 skupionej w punkcie formula_30 Wybieramy formula_45 Funkcja wpływu jest zdefiniowana przez:
Wzór ten opisuje wpływ infinitezymalnej zmiany w punkcie formula_29 na poszukiwaną estymatę, standaryzowany masą formula_48 zaburzenia (asymptotyczne obciążenie estymatora spowodowane przez zanieczyszczenie obserwacji).
Pożądane właściwości.
Właściwości funkcji wpływu, charakteryzujące najbardziej odporne estymatory:
Wrażliwość na lokalne przesunięcia.
Ten wzór, podobny do definicji stałej Lipschitza, opisuje efekt przesunięcia obserwacji z punktu formula_29 do pobliskiego punktu formula_56 czyli innymi słowy dodania obserwacji w punkcie formula_57 przy jednoczesnym usunięciu z formula_30
M-estymatory.
Powstało wiele rozmaitych podejść do konstrukcji odpornych estymatorów, w szczególności R-estymatory i L-estymatory. Obecnie tę dziedzinę zdominowały M-estymatory jako najbardziej ogólne, posiadające wysoki punkt załamania i wysoką efektywność (zobacz Huber (1981)).
M-estymatory są uogólnieniem estymatorów największej wiarygodności (MLE). Od MLE oczekujemy maksymalizacji prawdopodobieństwa formula_59 czyli (równoważnie) minimalizacji formula_60 W 1964 Huber zaproponował uogólnienie tego podejścia poprzez minimalizację wyrażenia formula_61 gdzie formula_62 jest pewną funkcją. MLE są tym samym szczególnym przypadkiem M-estymatorów. Nazwa ta pochodzi od ang. "Maximum likelihood type estimators", czyli estymatory typu największej wiarygodności.
Minimalizacja formula_63 często może być wykonana przez różniczkowanie formula_62 i rozwiązanie równania formula_65 gdzie formula_66 oczywiście pod warunkiem, że formula_62 jest różniczkowalne.
Zostało zaproponowanych wiele funkcji formula_68 Wykresy poniżej pokazują cztery funkcje formula_62 i odpowiadające im formula_70
Funkcja formula_71 opisująca błąd kwadratowy rośnie coraz szybciej, podczas gdy dla błędów bezwzględnych rośnie liniowo. Stosując winsoryzację obserwujemy mieszaninę tych dwóch efektów: dla małych wartości x formula_62 rośnie z kwadratem x, a kiedy zostanie osiągnięty określony próg (w przykładzie 1,5), wzrost staje się liniowy.
Funkcja Tukeya (ang. "Tukey’s biweight") zachowuje się początkowo w podobny sposób, jak funkcja błędu kwadratowego, ale dla większych błędów staje się płaska.
Właściwości M-estymatorów.
Zostało pokazane, że M-estymatory mają asymptotycznie rozkład normalny, więc o ile można obliczyć ich błąd standardowy, dla dużych prób da się stosować metody wnioskowania statystycznego oparte na rozkładzie normalnym.
Dla małych prób ich rozkład może znacząco różnić się od normalnego, lepiej więc stosować inne metody wnioskowania statystycznego, jak bootstrap. Należy jednak ostrożnie projektować schematy badań bootstrap, aby nie przekroczyć (jakkolwiek wysokiego) punktu załamania estymatora.
Funkcja wpływu M-estymatora.
Można pokazać, że funkcja wpływu M-estymatora formula_31 jest proporcjonalna do formula_74 (Huber, 1981 (i 2004), s. 45), co oznacza, że właściwości takiego estymatora (takie jak jego punkt załamania, sumaryczną wrażliwość i wrażliwość na lokalne przesunięcie) można wyprowadzić znając jego funkcję formula_75
z formula_77 danym przez:
Wybór formula_74 i formula_62.
W wielu praktycznych sytuacjach wybór funkcji formula_74 nie jest krytycznym warunkiem uzyskania dobrej odpornej estymaty, i wiele różnych funkcji da podobny odporny rezultat, znacząco lepszy w obecności obserwacji ostających od estymacji metodami klasycznymi (Huber, 1981).
Parametryczne estymatory odporne.
M-estymatory niekoniecznie są związane z funkcją gęstości i tym samym nie są rozwiązaniem w pełni parametrycznym. W pełni parametryczne podejście do odpornego modelowania i wnioskowania statystycznego, zarówno bayesowskiego, jak i największej wiarygodności, zwykle polega na zastosowaniu rozkładów takich jak rozkład t-Studenta z „ciężkimi ogonami”.
Dla rozkładu t Studenta z formula_82 stopniami swobody, zachodzi:
Dla formula_84 rozkład t sprowadza się do rozkładu Cauchy’ego. Liczba stopni swobody jest czasem nazywana "parametrem kurtozy". Ten właśnie parametr steruje wielkością „ogonów” rozkładu. Generalnie, formula_82 może być estymowany z próby jak każdy inny parametr. W praktyce jest to utrudnione, gdyż występuje wiele lokalnych maksimów gdy zezwolimy na zmienność formula_86 Tak więc na ogół ustala się ten parametr sztywno na wartość w okolicach 4 lub 6. Wykres poniżej pokazuje, funkcję formula_74 dla 4 różnych wartości formula_86
Przykład: prędkość światła.
Dla przykładu prędkości światła, uwalniając parametr kurtozy i maksymalizując wiarygodność, uzyskujemy:
Ustalając formula_90 i maksymalizując wiarygodność, uzyskamy
Przypadki szczególne.
Jakkolwiek ten artykuł wiąże się z ogólnymi zasadami dotyczącymi jednowymiarowych metod statystycznych, dedykowane metody odporne istnieją dla problemów regresyjnych, GLM i estymacji parametrów różnych rozkładów.

</doc>
<doc id="1351554" url="https://pl.wikipedia.org/wiki?curid=1351554" title="Odporne metody statystyczne">
Odporne metody statystyczne



</doc>
<doc id="1351555" url="https://pl.wikipedia.org/wiki?curid=1351555" title="Statystyka odporna">
Statystyka odporna



</doc>
<doc id="1351560" url="https://pl.wikipedia.org/wiki?curid=1351560" title="Sleepy Eye, Minnesota">
Sleepy Eye, Minnesota



</doc>
<doc id="1351561" url="https://pl.wikipedia.org/wiki?curid=1351561" title="Estymacja odporna">
Estymacja odporna



</doc>
<doc id="1351562" url="https://pl.wikipedia.org/wiki?curid=1351562" title="Estymacja odpornościowa">
Estymacja odpornościowa



</doc>
<doc id="1351563" url="https://pl.wikipedia.org/wiki?curid=1351563" title="Estymator odporny">
Estymator odporny



</doc>
<doc id="1351564" url="https://pl.wikipedia.org/wiki?curid=1351564" title="Estymator odpornościowy">
Estymator odpornościowy



</doc>
<doc id="1351567" url="https://pl.wikipedia.org/wiki?curid=1351567" title="Punkt odstający">
Punkt odstający



</doc>
<doc id="1351568" url="https://pl.wikipedia.org/wiki?curid=1351568" title="Cudowny wizerunek">
Cudowny wizerunek

 
Cudowny wizerunek – w katolicyzmie i prawosławiu termin ten używany przez wiernych, określa obraz bądź figurę Chrystusa lub świętych, otoczone czcią, przy których wierni mają otrzymywać nadzwyczajne łaski, czy przy których dzieją się rzekomo niewytłumaczalne zjawiska (np. łzy na figurze, objawienia). Termin ten odnosi się również do portretów na relikwiach (np. Odcisk na Całunie Turyńskim czy na Chuście z Manoppello).
Władze kościelne po odpowiedniej procedurze ogłaszają wizerunki (niebędące relikwiami) łaskami słynącymi bądź cudownymi (w zależności od nasilenia kultu). Wiąże się to z licznymi prośbami wiernych, wzrastającym ruchem pielgrzymkowym do sanktuariów, gdzie czczone są wizerunki, lub koronacjami tychże.
Kult obrazów i relikwii odrzucany jest przez wszystkie Kościoły protestanckie, w których uznawany jest za bałwochwalstwo, w myśl zasady "soli Deo gloria". Podobny pogląd do protestantów wyrażają restoracjoniści.
Również niektóre Kościoły katolickie odrzucają „cudowne wizerunki” i wiarę w cuda z nimi związane, zachowują jednak ogromny szacunek jaki im się należy. Większość Kościołów starokatolickich, anglokatolickich i liberalnokatolickich odrzuca kult obrazów, jako sprzeczny z Dekalogiem.

</doc>
<doc id="1351569" url="https://pl.wikipedia.org/wiki?curid=1351569" title="Ludwig Adolf Zech">
Ludwig Adolf Zech

Ludwig Adolf Zech – saski dyplomata żyjący w XVIII wieku.
Jako saski rezydent w Wiedniu skarżył się w lutym 1717 roku Augustowi II na zbiurokratyzowanie systemu sporządzania relacji i wymaganie by wszyscy posłowie przedkładali wyciągi i kopie swych relacji Tajnemu Gabinetowi w Dreźnie. Zech tłumaczył się przed królem, że sporządzanie wyciągów uniemożliwiło mu spisanie na czas relacji generalnej dla elektora.

</doc>
<doc id="1351570" url="https://pl.wikipedia.org/wiki?curid=1351570" title="Springfield, Minnesota">
Springfield, Minnesota



</doc>
<doc id="1351571" url="https://pl.wikipedia.org/wiki?curid=1351571" title="(9009) Tirso">
(9009) Tirso

(9009) Tirso – planetoida z pasa głównego asteroid okrążająca Słońce w ciągu 3 lat i 150 dni w średniej odległości 2,26 au. Została odkryta 23 kwietnia 1984 roku w Europejskim Obserwatorium Południowym przez Vincenzo Zappalę. Nazwa planetoidy pochodzi od "Tirso", berła Dionizosa, symbolu przyjemności życia. Przed nadaniem nazwy planetoida nosiła oznaczenie tymczasowe (9009) 1984 HJ1.

</doc>
<doc id="1351578" url="https://pl.wikipedia.org/wiki?curid=1351578" title="Agata Jakubowska">
Agata Jakubowska

Agata Jakubowska (ur. 1972 w Poznaniu) – polska krytyczka i historyczka sztuki, kuratorka wystaw i feministka; wykładowczyni na Uniwersytecie Warszawskim, profesora nadzwyczajna.
Życiorys.
Ukończyła studia magisterskie (1995) i doktoranckie (2000) w Instytucie Historii Sztuki Uniwersytetu im. A. Mickiewicza w Poznaniu. Na podstawie rozprawy doktorskiej opublikowała książkę "Na marginesach lustra. Ciało kobiece w pracach polskich artystek." Habilitację uzyskała w 2008 na podstawie książki "Portret wielokrotny dzieła Aliny Szapocznikow""." W latach 1998-2007 roku prowadziła zajęcia z zakresu gender studies na Uniwersytecie Warszawskim. Przez 21 lat pracowała w Uniwersytecie im. Adama Mickiewicza w Poznaniu (2000-2021), w latach 2009-2020 kierując Zakładem Historii Sztuki Nowoczesnej. Zrealizowała tam projekt "Historia wystaw sztuki kobiet w Polsce" (zespół badawczy: dr hab. Agata Jakubowska, prof. UAM, mgr Joanna Bojda (do lutego 2015), mgr Luiza Kempińska (od marca 2015), mgr Karolina Rosiejka, mgr Karolina Staszak). Od 2021 pracuje w Instytucie Historii Sztuki w Uniwersytecie Warszawskim, gdzie realizuje projekt badawczy "Globalizowanie historii wystaw sztuki kobiet" (2021-2025). Razem z prof. Andreą Giuntą (Uniwersytet w Buenos Aires) prowadzi również seminarium badawcze "Narrating Art and Feminism. Eastern Europe and Latin America". Jest członkinią zespołu redakcyjnego Avant-Garde Critical Studies (Brill) oraz członkinią międzynarodowego zespołu TEAM (Teaching, E-learning, Agency, Mentoring) prowadzonego przez AWARE (Archives of Women Artists Research &amp; Exhibitions).
Brała udział w kursach Central European University w Budapeszcie; odbyła czteromiesięczny pobyt naukowy w Wielkiej Brytanii w University of London pod opieką naukową dr Lyndy Nead i w University of Leeds pod opieką prof. Griseldy Pollock. 
Należy do wielu organizacji zrzeszających krytyków i historyków sztuki, m.in. do Sekcji Polskiej Międzynarodowego Stowarzyszenia Krytyków Sztuki AICA, College Art Association, Stowarzyszenia Historyków Sztuki, European Network for AvantGarde and Modernism Studies. Była członkinią redakcji pisma „Czas Kultury”. 
Kuratorka m.in. wystawy zbiorowej "Maskarady" (CSW "Inner Spaces", Poznań 2001) i indywidualnej wystawy prac Doroty Nieznalskiej (Stary Browar, Poznań, 2005). W 2005 razem z Markiem Wasilewskim przygotowała wystawę „Czas Kultury” (Galeria Arsenał, Poznań, Galeria Program, Warszawa). W 2009 z Joanną Mytkowską była kuratorką wystawy Aliny Szapocznikow "Niezgrabne przedmioty. Alina Szapocznikow oraz Maria Bartuszová, Pauline Boty, Louise Bourgeois, Eva Hesse i Paulina Ołowska" w Muzeum Sztuki Nowoczesnej w Warszawie. W 2016 przygotowała wystawę "Izabella Gustowska. Nowy Jork i dziewczyna" (Art Stations Gallery, Poznań).
Jest autorką licznych tekstów o sztuce i kulturze współczesnej. Jej publikacje to pionierskie na polskim gruncie implikacje teorii feminizmu korporalnego do sztuki polskich artystek. Do jej naukowych zainteresowań należą: sztuka kobiet XX i XXI wieku, feminizm, historia i krytyka sztuki, perspektywy gender i queer w badaniach nad sztuką i kulturą wizualną.
Aktualnie przygotowuje monografię Marii Pinińskiej-Bereś pod roboczym tytułem "Maria Pinińska-Bereś. Sztuka i emancypacja w socjalistycznej Europie".

</doc>
<doc id="1351584" url="https://pl.wikipedia.org/wiki?curid=1351584" title="Zbigniew Wdowiak">
Zbigniew Wdowiak

Zbigniew Andrzej Wdowiak (ur. 11 stycznia 1961 w Łęczycy) – polski urzędnik państwowy i samorządowy, były wicewojewoda płocki.
Życiorys.
Ukończył historię na Wydziale Filozoficzno-Historycznym Uniwersytetu Łódzkiego oraz studia podyplomowe na Akademii Ekonomicznej w Katowicach. Od 1983 pracował jako nauczyciel w szkołach podstawowych i średnich.
Od 1990 przez dwie kadencje zasiadał w radzie miasta Kutno, reprezentując gminę w sejmiku samorządowym. W latach 1993–1994 zajmował stanowisko wiceprezydenta. W 1998 z ramienia Unii Wolności był wicewojewodą płockim (ostatnim przed reformą samorządową).
Następnie pełnił funkcję wicekuratora oświaty województwa łódzkiego i dyrektora Biura Rzecznika Praw Dziecka. W latach 2002–2007 był dyrektorem Liceum Ogólnokształcącego im. Jana Henryka Dąbrowskiego w Kutnie.
W wyborach samorządowych w 2006 ponownie uzyskał mandat radnego z ramienia lokalnego komitetu. Kilka miesięcy później został powołany na stanowisko zastępcy prezydenta miasta. W 2010, 2014 i 2018 również wybierany do rady miasta.

</doc>
<doc id="1351591" url="https://pl.wikipedia.org/wiki?curid=1351591" title="Ryszard Stanisławski">
Ryszard Stanisławski

Ryszard Marian Stanisławski (ur. 20 stycznia 1921 w Sompolnie, zm. 28 listopada 2000 w Warszawie) – polski historyk, historyk sztuki i krytyk sztuki, wieloletni dyrektor Muzeum Sztuki w Łodzi.
Życiorys.
Pochodził z rodziny lokalnego przedsiębiorcy, Romualda Stanisławskiego i był wychowywany w tradycji katolicko-patriotycznej, od której się później zaczął odcinać. Jeszcze w młodości Ryszarda ojciec związał się z inną kobietą, która zmarła w maju 1945.
Studiował historię sztuki na Sorbonie i w École du Louvre w Paryżu, następnie na Uniwersytecie Warszawskim. Od 1952 roku, jeszcze w trakcie studiów pracował w Państwowym Instytucie Sztuki. Po powrocie do Polski mieszkał najpierw na ulicy Saskiej, później Marszałkowskiej 15, a później (od 1953) na Rynku Starego Miasta w Warszawie.
Zrealizował kilkanaście wystaw sztuki polskiej za granicą, m.in. w Wenecji i Genewie, Nowym Jorku, São Paulo, Tel Awiwie, Meksyku, Buenos Aires, Sztokholmie i Londynie.
W latach 1966–1990 pełnił funkcję dyrektora Muzeum Sztuki w Łodzi, przyczynił się do ugruntowania pozycji tego ośrodka w Polsce i za granicą. W swoich praktykach kuratorskich stawiał duży nacisk na kojarzenie poszukiwań polskiej awangardy międzywojennej z dokonaniami awangardy międzynarodowej. W Muzeum skupił się na rozbudowywaniu perspektywy zarysowanej międzynarodową kolekcją z lat 1929–1931 i ideą ośrodka wypracowaną przez Władysława Strzemińskiego. Stanisławski był autorem licznych pokazów sztuki polskiej za granicą. Uczestnik Sympozjum Plastycznego Wrocław ’70.
Był mężem Barbary Nowowiejskiej, w drugim małżeństwie rzeźbiarki Aliny Szapocznikowej (ślub w lipcu 1952, w tym samym roku adoptowali Piotra), a w trzecim małżeństwie – mężem krytyczki sztuki i historyczki fotografii, Urszuli Czartoryskiej.
Korespondencję między Ryszardem Stanisławskim a Aliną Szapocznikow z lat 1948–1971 wydano pod tytułem "Kroją mi się piękne sprawy. Listy 1948–1971".

</doc>
<doc id="1351592" url="https://pl.wikipedia.org/wiki?curid=1351592" title="(9010) Candelo">
(9010) Candelo

(9010) Candelo – planetoida z grupy pasa głównego asteroid okrążająca Słońce w ciągu 3 lat i 161 dni w średniej odległości 2,28 au. Została odkryta 27 kwietnia 1984 roku w Europejskim Obserwatorium Południowym przez Vincenzo Zappalę. Nazwa planetoidy pochodzi od Candelo, małego włoskiego miasta w północnym Piemoncie. Przed nadaniem nazwy, planetoida nosiła oznaczenie tymczasowe (9010) 1984 HM1.

</doc>
<doc id="1351593" url="https://pl.wikipedia.org/wiki?curid=1351593" title="Sandy (wokalistka)">
Sandy (wokalistka)

Sandy właściwie Sandra Chambers – brytyjska wokalistka, znana przede wszystkim ze współpracy z zespołem Benassi Bros. Jej głos stał się charakterystyczny dla włoskiej muzyki dance i Eurodance. 

</doc>
<doc id="1351595" url="https://pl.wikipedia.org/wiki?curid=1351595" title="Burchard Suhm">
Burchard Suhm

Burchard von Suhm (ur. 5 czerwca 1666, zm. 14 marca 1720 w Paryżu) – dyplomata saski i polski, "chargé d’affaires" Rzeczypospolitej w Królestwie Francji w 1710 roku.
Życiorys.
W 1713 został przedstawicielem Augusta II w Paryżu. Francuzi woleli wprawdzie by król wysłał Polaka, lecz August miał większe zaufanie do Suhma, który zresztą już był znany w stolicy Francji. Suhm stanowi przykład dyplomaty opłacanego przez oba dwory: przez saski Tajny Gabinet (6000 talarów rocznie) i polską kancelarię (dodatkowo 1000 talarów rocznie). We Francji załatwiał więc Suhm zarówno interesy saskie, jak i te zlecone przez kanclerza polskiego jak np. uwolnienie aresztowanego za długi Franciszka Ponińskiego, starosty kopanickiego, czy remonstracja w sprawie dwóch zatrzymanych gdańskich statków.
Gdy w 1720 Suhm zmarł na placówce dyplomatycznej, na jego następcę wytypowany został Karl Heinrich von Hoym.

</doc>
<doc id="1351598" url="https://pl.wikipedia.org/wiki?curid=1351598" title="Bogumiła Matusiak">
Bogumiła Matusiak

Bogumiła Matusiak (ur. 24 stycznia 1971 w Pabianicach) – najbardziej utytułowana polska kolarka szosowa. Przez większość swojej kariery amatorskiej związana z LKS Pawlikowiczanka. Od 2002 kolarz zawodowy. Od 2007 w zawodowej grupie kolarskiej "Primus". W latach 1990-2009 jej trenerem był Marek Wojna.
W swoim dorobku ma ponad 150 wygranych wyścigów w kraju i za granicą oraz 25 tytułów mistrza Polski w kategorii Elite.
Występy.
Olimpiada
Tour de France – sześć startów
Giro d'Italia – dwa starty
Mistrzostwa Świata
"Wyścig ze startu wspólnego":
"Jazda indywidualna na czas":
Mistrzostwa Krajów Nadbałtyckich
Mistrzostwa Polski
Pozostałe wyniki:

</doc>
<doc id="1351602" url="https://pl.wikipedia.org/wiki?curid=1351602" title="Holoprosencefalia">
Holoprosencefalia



</doc>
<doc id="1351605" url="https://pl.wikipedia.org/wiki?curid=1351605" title="Hipernatremia">
Hipernatremia

Hipernatremia – zwiększenie stężenia sodu w surowicy krwi powyżej 145 mmol/l. Rozpoznanie ostrej ciężkiej hipernatremii stawia się, gdy stężenie sodu w ciągu 72 godzin przekroczy 160 mmol/l. O hipernatremii przewlekłej można mówić, gdy czas jej trwania przekroczy 48 godzin.
Wczesne objawy obejmują silne uczucie pragnienia, osłabienie, nudności i utratę apetytu, a w przypadku hipernatremii hiperwolemicznej objawy są wynikiem przewodnienia organizmu. Ciężki rzut choroby może przebiegać z drgawkami i śpiączką.
Najczęstsze przyczyny hipernatremii związane są z utratą przez organizm wody albo hipotonicznych płynów, bądź ze zmniejszonym przyjmowaniem napojów.
Hipernatremia może przebiegać z hipowolemią, izowolemią bądź hiperwolemią, oraz ze zmniejszoną, zwiększoną lub prawidłową zawartością sodu w ustroju.
Epidemiologia.
Hipernatremia jest patologią rzadszą niż hiponatremia. Na ryzyko wystąpienia hipernatremii najbardziej narażone są:
Hipernatremię stwierdza się nawet u 3% pacjentów przyjmowanych do szpitala, 4% pacjentów hospitalizowanych, zaś 1% pacjentów cierpi na hipernatremię jatrogenną. Zdarza się, że hipernatremię rozpoznaje się w rutynowych badaniach wykonywanych niemowlętom i osobom starszym.
Patofizjologia.
Sód jest głównym kationem płynu zewnątrzkomórkowego i ma kluczowy wpływ na ciśnienie osmotyczne płynów ustrojowych. Z tego też powodu hipernatremii zawsze towarzyszy hipertoniczna hiperosmolalność. W wyniku utraty równowagi osmotycznej dochodzi do przemieszczenia się wody zawartej wewnątrz komórek do przestrzeni zewnątrzkomókowej. W przewlekłej hipernatremii do komórek napływają jony Na+, K+, Cl- i dochodzi do produkcji substancji osmotycznie czynnych, dzięki czemu gradienty stężeń między płynem śródkomórkowym i pozakomórkowym wyrównują się. Z tego też powodu faza przewlekła może przebiegać bezobjawowo. 
Pobudzone w podwzgórzu osmoreceptory stymulują tylny płat przysadki mózgowej do wydzielania wazopresyny, która powoduje spadek produkcji moczu przez nerki, wzrost jego gęstości i wzmożenie pragnienia.
Objawy.
Objawy są zależne od tempa narastania hipernatremii, jej natężenia i obecności chorób współistniejących. W początkowym okresie oraz w przewlekłym przebiegu mogą nie występować w ogóle, bądź mieć łagodne nasilenie. W pierwszej kolejności należy się spodziewać:
Przyczyną objawów w przebiegu hipernatremii z hipo- i normowolemią jest przesunięcie wody z komórek, szczególnie w układzie nerwowym, do przestrzeni pozakomórkowej. Oprócz powyższych objawów, dodatkowo wystąpić mogą:
W hipernatremii hiperwolemicznej mogą natomiast wystąpić objawy charakterystyczne dla przewodnienia:
Przyczyny.
Hipernatremia hipowolemiczna.
Jest następstwem utraty sodu i wody z ustroju w sytuacji, gdy ucieczka wody jest nieproporcjonalnie większa od straty sodu. Jest to odwodnienie zarówno komórkowe jak i pozakomórkowe. Może pojawić się w wyniku:
Hipernatremia normowolemiczna.
Jest zazwyczaj słabo nasilona. Rozwija się, gdy w wyniku niewielkiego odwodnienia stężenie sodu nie ulega zmianie. Zwiększona natremia powoduje ucieczkę wody z komórek, jest to więc w istocie odwodnienie komórkowe. Używanie pojęcia "hipernatremia normowolemiczna" może być mylące, bowiem nie oznacza ono prawidłowej objętości wody w organizmie, a jedynie brak cech przewodnienia lub odwodnienia. Występuje w przebiegu:
Hipernatremia hiperwolemiczna.
Dochodzi do zwiększenia zarówno zawartości sodu w ustroju jak i wody. Najczęściej jej przyczyna jest jatrogenna. Może być efektem:
Rozpoznanie.
Stawiane jest na podstawie stwierdzenia w surowicy krwi stężenia sodu przekraczającego 145 mmol/l. Należy pamiętać, by zawsze ocenić stan nawodnienia osoby chorej. U chorych trzeba dokonać oceny czynności wydalniczej nerek oraz zmierzyć dobową diurezę. Ważne jest, by dokonać pomiaru stężenia sodu w moczu. 
Leczenie.
Celem jest usunięcie przyczyny hipernatremii i wyrównanie stężenia sodu poprzez podawanie płynów pozbawionych substancji osmotycznie aktywnych:
Po wlewie 1l roztworu należy oszacować spadek stężenia sodu w ustroju ze wzoru:
∆[Na] = [Na]inf – [Na]akt / CWU + 1
Gdzie: 
Uzyskany wynik będzie miał wartość ujemną. Planując płynoterapię należy pamiętać, by w hipernatremii ostrej szybkość zmniejszenia natremii w 1. dobie nie przekroczyła 1 mmol/l/h, a w hipernatremii przewlekłej 0,5 mmol/l/h. Zbyt szybkie wyrównywanie przewlekłego nadmiaru sodu może być przyczyną obrzęku mózgu i może prowadzić do wystąpienia u chorego objawów neurologicznych. Należy często kontrolować stężenie sodu (nawet co godzinę) i na tej podstawie planować dalsze postępowanie.
Drugi możliwy do zastosowania wzór służy obliczeniu deficytu wody:
deficyt wody [l] = [masa ciała * 0,6 * (Na+aktualny – 140)]/140
Obliczony niedobór należy powiększyć o bieżącą objętość utraconej wody i sumę przetoczyć w ciągu 72 godzin (z czego połowę w ciągu pierwszej doby).
Osoby przytomne z rozpoznaną łagodną hipernatremią mogą być leczone doustnym podawaniem wody.
Hipernatremia hiperwolemiczna.
W ciężkich przypadkach "hipernatremii hiperwolemicznej" w celu usunięcia sodu i wody u chorego można zastosować hemodializę lub hemodiafiltrację.
Hipernatremia normowolemiczna.
Leczenie "hipernatremii normowolemicznej" w przebiegu moczówki prostej polega przede wszystkim na podawaniu analogu wazopresyny - desmopresyny, a w przypadku moczówki polekowej - na odstawieniu leku mogącego wywoływać chorobę.
Rokowanie.
Ponad połowa chorych z natremią przekraczającą 160 mmol/l nie przeżywa (śmiertelność wynosi 10-70% u dzieci oraz 60-75% u osób dorosłych); zgon jest jednak najczęściej spowodowany chorobą będącą pierwotną przyczyną hipernatremii. W przewlekłej hipernatremii odsetek zgonów jest mniejszy i wynosi 10%.

</doc>
<doc id="1351608" url="https://pl.wikipedia.org/wiki?curid=1351608" title="Friedrich Karl Watzdorf">
Friedrich Karl Watzdorf

Friedrich Karl Watzdorf saski dyplomata.
Był saskim posłem w Londynie. Reprezentował tam jednak także interesy polskie. Nie była to zbyt częsta praktyka, zwykle co najwyżej opłacano posłów saskich z polskiej kasy, bądź odwrotnie. Dyrektywy Watzdorfowi wydawali król August II Mocny, ministrowie sascy, lecz również podkanclerzy Jan Lipski. Gdy w 1729 roku Brytyjczycy zatrzymali na rzece Ganges dwa polskie statki, Watzdorf prowadził rokowania w tej sprawie.
Późniejszy saski dyplomata Karl Friedrich Ludwig von Watzdorf wywodził się z tego samego rodu polityków i dyplomatów.

</doc>
<doc id="1351610" url="https://pl.wikipedia.org/wiki?curid=1351610" title="Kelli Ali">
Kelli Ali

Kelli Dayton (pseudonim Kelli Ali, ur. 30 czerwca 1974 w Birmingham w Anglii) – brytyjska piosenkarka, znana głównie jako wokalistka z początków działalności trip-hopowego zespołu Sneaker Pimps. Pseudonim „Kelli Ali” przyjęła na cześć jej zmarłego ojca, Michaela Ali.

</doc>
<doc id="1351614" url="https://pl.wikipedia.org/wiki?curid=1351614" title="Akademicki Kodeks Honorowy">
Akademicki Kodeks Honorowy

Akademicki Kodeks Honorowy - kodeks honorowy polskich akademików; stosowany przez osoby zrzeszone w korporacjach akademickich. W 1932 roku Związek Polskich Korporacji Akademickich powołał Komisję Kodeksu Honorowego, w 1933 Naczelna Konferencja Akademicka zatwierdziła treść AKH, zaś w 1934 roku oddano kodeks do druku. Autorem kodeksu został Filister Olderman Korporacji Palestra dr Juliusz Sas-Wisłocki. Kodeks ten był w owocem wieloletnich dążeń i prac całego ruchu korporacyjnego mających na celu ujednolicenie zasad postępowania honorowego, którym to zmaganiom ostatecznie wyszedł naprzeciw Sas-Wisłocki. Charakteryzował się wysoką elastycznością, był utrakwistyczny (zaspokajał oczekiwania zwolenników pojedynku tzw. "duelantów" oraz przeciwników takiego rozstrzygania sporów "antyduelantów"), przyjmował klauzulę niedopuszczalności pojedynków.

</doc>
<doc id="1351617" url="https://pl.wikipedia.org/wiki?curid=1351617" title="Uszkodzenia przez ptaki (wada drewna)">
Uszkodzenia przez ptaki (wada drewna)

Uszkodzenia drewna przez ptaki – wada drewna z grupy uszkodzeń mechanicznych polegająca na naruszeniu przez ptaki tkanek drzew stojących żywych, obumierających, martwych lub rzadziej drewna okrągłego i przetworzonego. Występuje w postaci otworów na pobocznicy pnia o różnej średnicy i głębokości, rzadziej w innych postaciach. Uszkodzenia te występują w drewnie wszystkich gatunków drzew, obniżając wydajność surowca drzewnego. Pomiaru wady nie wykonuje się, stwierdza się jedynie obecność lub określa się liczbę występujących otworów.
Typowym uszkodzeniem są dziuple dzięciołowatych, często zakładane są w chorym drewnie, zaatakowanym przez grzyby lub owady. Z uwagi na swój rozmiar oraz łatwość wtórnego porażenia drewna przez grzyby dziuple traktowane są jako specyficzny rodzaj zgnilizny.
Innym typowym przykładem działalności dzięciołów jest nakłuwanie wczesną wiosną kory zdrowych drzew. Regularne, coroczne nakłuwanie nosi nazwę "obrączkowania", może ono w kolejnych latach doprowadzić do powstawania w uszkodzonych miejscach deformacji i zgrubień. Osłabione drzewa mogą stać się ofiarami owadów i grzybów.
Również dzięcioły w poszukiwaniu larw owadów żyjących w drewnie uszkadzają znaczne fragmenty drewna.
We wczesnym etapie wykształcania kłód i strzał (np. na etapie uprawy) wiele ptaków rozdziobuje pędy wierzchołkowe sadzonek, doprowadzając do różnych form krzywizn. Pędy wierzchołkowe są niszczone przez niektóre: kuraki, krukowate, łuszczaki i grzywacza.
W Polsce mimo wszystkich szkodliwych działań ptaków dotyczących uszkodzeń drewna, nie podejmuje się działań zapobiegawczych. W cennych uprawach leśnych stosuje się jedynie odstraszanie albo specjalne osłonki na sadzonki. Pożyteczna działalność ptaków jako entomofagów znacznie przewyższa ich niewielką w wymienionych zakresach szkodliwość.

</doc>
<doc id="1351618" url="https://pl.wikipedia.org/wiki?curid=1351618" title="Uszkodzenia drewna przez ptaki">
Uszkodzenia drewna przez ptaki



</doc>
<doc id="1351619" url="https://pl.wikipedia.org/wiki?curid=1351619" title="Tetsuo Kagawa">
Tetsuo Kagawa

 – japoński astronom amator.
Pracuje w Obserwatorium Gekko. W latach 1997–2000 odkrył 115 planetoid (98 samodzielnie oraz 17 wspólnie z Takeshim Uratą). Zajmował się też obserwacjami nowo odkrytych w Obserwatorium Nihondaira planetoid.
Jego imieniem nazwano asteroidę (6665) Kagawa.

</doc>
<doc id="1351626" url="https://pl.wikipedia.org/wiki?curid=1351626" title="Względna przyczyna odwoławcza">
Względna przyczyna odwoławcza

Względna przyczyna odwoławcza definiowana jest w literaturze prawniczej jako "uchybienie, które wywołuje następstwa procesowe tylko wtedy, gdy było ono treścią zarzutu strony w środku odwoławczym".
Kodeks postępowania karnego z 1997 roku w art. 438 wylicza następujące względne przyczyny odwoławcze:
Dodatkowo względnymi przyczynami odwoławczymi są:

</doc>
<doc id="1351627" url="https://pl.wikipedia.org/wiki?curid=1351627" title="Rock-n-roll">
Rock-n-roll



</doc>
<doc id="1351631" url="https://pl.wikipedia.org/wiki?curid=1351631" title="Redruth">
Redruth

Redruth (korn. "Rysrudh") – miasto i civil parish w Wielkiej Brytanii, w Anglii, w hrabstwie Kornwalia, w dystrykcie (unitary authority) Kornwalia. 
Leży 13,9 km od miasta Truro, 25,9 km od miasta Penzance i 389,4 km od Londynu. Wraz z Camborne tworzy konurbację o znaczeniu regionalnym. Położone przy trasie A-30. Węzłowa stacja kolejowa - połączenia do Helston i Lizard. W przeszłości ważny ośrodek górnictwa cynowego, obecnie miasto jest dużym centrum handlowym. W 2011 roku civil parish liczyła 14 018 mieszkańców.

</doc>
<doc id="1351635" url="https://pl.wikipedia.org/wiki?curid=1351635" title="Legendy arturiańskie">
Legendy arturiańskie

Legendy arturiańskie – zbiór opowieści związanych z legendarnym królem Arturem i rycerzami Okrągłego Stołu. Odnaleźć w nich można ślady wydarzeń historycznych i wpływy wielu kultur, szczególnie mitologii celtyckiej, wierzeń chrześcijańskich, oraz średniowiecznej kultury dworskiej.
Nie istnieje jeden spójny zbiór „legend arturiańskich”; poszczególne opowieści związane z tą tematyką występują w różnych, niekiedy sprzecznych, wersjach; także różne legendy związane z tą tematyką zawierają niekiedy informacje wzajemnie się wykluczające. Najstarsze literackie zapisy legend arturiańskich pochodzą z VII wieku.
Legendy arturiańskie pozostają istotnym elementem kultury aż do dzisiaj. Do postaci i motywów legend arturiańskich chętnie sięga kultura popularna, na skutek czego cały czas powstają ich nowe wersje i interpretacje.
Wątki legend arturiańskich.
Opowieści o królu Arturze i rycerzach Okrągłego Stołu nie są spójną całością, lecz tworzą kilka częściowo niezależnych linii narracyjnych.
Pierwsze wersje legend arturiańskich.
Wojciech Górczyk wymienia następujące wersje legend arturiańskich:
Recepcja legend arturiańskich w Polsce.
Jako pierwszy recepcją legend arturiańskich w średniowiecznej Polsce zajął się prof. Jacek Wiesiołowski. Wykazał, że w Wielkopolsce motywy arturiańskie były wykorzystywane przez Piastów w sfragistyce.
Koncepcję tę rozwinął prof. Tomasz Panfil, udowadniając, że znany z monet wizerunek wiwerna, mitycznego gada typowego dla średniowiecznych bestiariuszy, ma także związek z recepcją legend arturiańskich.
Badania T. Panfila rozwijał Wojciech Górczyk, który udowodnił, że smok w herbie książąt czerskich również ma rodowód arturiański. Wskazał także na ślady recepcji omawianych legend w kronikach polskich, w "Kronice polskiej" Galla Anonima i "Kronice wielkopolskiej".
Jacek Witkowski odnalazł ślady recepcji legend arturiańskich na średniowiecznych polichromiach w wielkiej auli Wieży Rycerskiej w Siedlęcinie.

</doc>
<doc id="1351636" url="https://pl.wikipedia.org/wiki?curid=1351636" title="St Austell (stacja kolejowa)">
St Austell (stacja kolejowa)

 St Austell – stacja kolejowa w mieście St Austell, w hrabstwie Kornwalia. Stacja leży na linii kolejowej Cornish Main Line.
Ruch pasażerski.
Stacja obsługuje 149 608 pasażerów rocznie (dane za okres od kwietnia 2020 do marca 2021). Posiada połączenie z Bristolem Exeterem, Londynem, Penzance, Plymouth.
Obsługa pasażerów.
Kasy biletowe, automat biletowy, informacja kolejowa, WC, bar, przystanek autobusowy, postój taksówek. Stacja znajduje się w odległości ok. 2 km od centrum miasta.
Połączenia turystyczne.
Z przystanku przy stacji kolejowej odjeżdżają obsługiwane przez First Great Western autobusy do The Eden Project i ogrodu botanicznego "Zaginione Ogrody Heliganu". W autobusach obowiązują bilety kolejowe.

</doc>
<doc id="1351637" url="https://pl.wikipedia.org/wiki?curid=1351637" title="Étienne Charles de Loménie de Brienne">
Étienne Charles de Loménie de Brienne

Étienne Charles de Loménie de Brienne (ur. 9 października 1727, zm. 16 lutego 1794) – francuski duchowny, polityk i pisarz, w latach 1787-1788 minister finansów.
Życiorys.
Był arcybiskupem Tuluzy od 1763, a jednocześnie zwolennikiem reform i miłośnikiem filozofów. Do jego przyjaciół należeli Anne-Robert-Jacques Turgot, André Morellet i Voltaire.
W 1770 roku uzyskał fotel 18 Akademii Francuskiej. W 1787 zastąpił Charlesa Alexandre de Calonnea na stanowisku ministra finansów i uzyskał zgodę na zaciągniecie pożyczki w wysokości 60 mln liwrów. Podobnie jak król rezygnował z wprowadzenia nowych podatków. W 1788 został zdymisjonowany ze stanowiska ministra i w tym samym roku 15 grudnia na wniosek króla Ludwika XVI został mianowany przez Piusa VI kardynałem. Po podporządkowaniu się konstytucji cywilnej kleru zrezygnował z funkcji kardynała w marcu 1791. W listopadzie 1793 roku został aresztowany przez rewolucjonistów. Zmarł w więzieniu.

</doc>
<doc id="1351638" url="https://pl.wikipedia.org/wiki?curid=1351638" title="EPICA">
EPICA

EPICA (European Project for Ice Coring in Antarctica) – międzynarodowy europejski projekt prowadzony w latach 1996–2008, przeprowadzający głębokie odwierty rdzeni lodowych na Antarktydzie. Jednym z głównych zadań projektu jest pełne udokumentowanie danych na temat klimatu i atmosfery z przeszłości. EPICA uzyskuje te informacje z lodu antarktycznego poprzez wiercenie i analizę dwóch rdzeni lodowych, porównując je z odpowiednikami z Grenlandii. Do tej pory przedsięwzięcie dostarczyło wiedzy o klimacie z ok. 800 000 lat. Planuje się pobranie rdzenia lodowego, który dostarczyłby danych z 1,5 mln lat. 
Odwierty przeprowadzone zostały na dwóch miejscach na Antarktydzie: Dome C (w pobliżu stacji Concordia) i Ziemi Królowej Maud (w pobliżu stacji Kohnen).
Wyniki projektu wykorzystuje się m.in. przy porównywaniu klimatu z przeszłości z obecnym globalnym ociepleniem. Po zakończeniu projektu przeprowadzono projekt Beyond EPICA-Oldest Ice (BE-OI) w latach 2016–2019, a od 2019 roku trwa projekt Beyond EPICA-Oldest Ice Core, którego zakończenie zaplanowano na 2026 rok.

</doc>
<doc id="1351640" url="https://pl.wikipedia.org/wiki?curid=1351640" title="European Project for Ice Coring in Antarctica">
European Project for Ice Coring in Antarctica



</doc>
<doc id="1351641" url="https://pl.wikipedia.org/wiki?curid=1351641" title="Konstancja węgierska">
Konstancja węgierska



</doc>
<doc id="1351644" url="https://pl.wikipedia.org/wiki?curid=1351644" title="Louis Charles Le Tonnelier, baron de Breteuil">
Louis Charles Le Tonnelier, baron de Breteuil



</doc>
<doc id="1351645" url="https://pl.wikipedia.org/wiki?curid=1351645" title="Ibrahim Effendi">
Ibrahim Effendi

Ibrahim Effendi - turecki dyplomata będący rezydentem Wysokiej Porty przy hetmanie Józefie Potockim w latach 1737-1738. 
Ibrahim Effendi przybył do Polski w związku z toczącą się pomiędzy Turcją i Rosją wojną. Opozycyjnie nastawiony wobec króla Augusta III hetman Potocki tolerował działania tureckiego wysłannika prowadzącego antyrosyjską propagandę, nie informując początkowo w ogóle dworu o pobycie dyplomaty. Jednocześnie przy jego pomocy starał się nawiązać bliższe stosunki z tureckim rządem. 

</doc>
<doc id="1351647" url="https://pl.wikipedia.org/wiki?curid=1351647" title="Jeziory Wielkie (Ukraina)">
Jeziory Wielkie (Ukraina)

Jeziory Wielkie (, "Wełyki Ozera") – wieś na Ukrainie, w obwodzie rówieńskim, w rejonie dąbrowickim, nad Lwą.
Historia.
W końcu XVIII wieku była to wieś duchowna. 
W 1939 roku w Jeziorach popełnił samobójstwo Stanisław Ignacy Witkiewicz; został pochowany na miejscowym cmentarzu. 
Do 1945 w Polsce, 

</doc>
<doc id="1351648" url="https://pl.wikipedia.org/wiki?curid=1351648" title="Cottage pie">
Cottage pie

Cottage pie (zapiekanka wiejska) – zapiekana potrawa mięsno-warzywna, składająca się z dwóch warstw – wierzchniej, z purée ziemniaczanego, oraz spodniej, będącej potrawką z mielonego mięsa wołowego z dodatkiem cebuli, innych warzyw i przypraw. Nieco podobna do gulaszu, choć istotę stanowi właśnie warstwa ziemniaków ze spieczona skórką.
Odmiany.
Podobna jest shepherd's pie (zapiekanka pasterska), do przyrządzania której zamiast mięsa wołowego używa się jagnięciny.
Historia.
Zapiekanki mięsne od dawna były w Anglii sposobem na spożytkowanie nadwyżek mięsa. Zawsze były zapiekane w charakterystycznej formie o kształcie stożka ściętego, stąd staroangielska nazwa "coffyn" (trumna).
Przepis.
Składniki dla czterech osób:
900 g ziemniaków,
3 łyżki mleka,
łyżka masła,
sól,
pieprz,
1 cebula,
1 marchew,
olej,
1 funt (ok. 450 g) wołowego mięsa mielonego,
1/2 łyżeczki mieszanki ziołowej,
1/2 łyżeczki ziela angielskiego,
1 łyżka stołowa natki pietruszki i 2-3 listki szałwii.
Wykonanie: Ugotować ziemniaki, wyrobić je na purée z mlekiem i odrobiną masła, dodać sól i pieprz. Usmażyć pokrojoną cebulę na oleju, dodać do niej mięso mielone, marchewkę pokrojoną w plasterki i na końcu przyprawy. Przełożyć wszystko do żaroodpornego naczynia, na wierzch wyłożyć purée, dodatkowo można zetrzeć ser żółty - oczywiście cheddar. Zapiekać w piekarniku rozgrzanym do 200 °C przez około 25 minut. Należy uważać, aby na wierzchu utworzyła się krucha warstwa.

</doc>
<doc id="1351649" url="https://pl.wikipedia.org/wiki?curid=1351649" title="Johann Beck">
Johann Beck

Johann Beck – Szwajcar z pochodzenia, prywatny dyplomata hetmana Branickiego.
Życiorys.
Beck był dla Branickiego jego własnym MSZ w miniaturze. W początkach wojny siedmioletniej nakłonił hetmana do zmiany orientacji profrancuskiej na pruską. Gdy Branicki zauważył, że polityka Becka wystawia go na pośmiewisko, odesłał go do Gdańska pod opiekę tamtejszego rezydenta pruskiego. Beck spiskował też z Francuzami, a swym panem pogardzał, podobnie jak całym polskim narodem i "polską anarchią".
Podobnie postępowali sekretarz Michała Radziwiłła, Boeven i sekretarz kanclerza Jana Małachowskiego, Jan Aloy. 

</doc>
<doc id="1351650" url="https://pl.wikipedia.org/wiki?curid=1351650" title="Clifford Campbell">
Clifford Campbell

Sir Clifford Clarence Campbell (ur. 28 czerwca 1892 w Petersfield w parafii Westmoreland, zm. we wrześniu 1991) – pierwszy urodzony na Jamajce gubernator generalny Jamajki. Funkcję tę pełnił w latach 1962-1973.
Clifford Clarence był synem Jamesa i Blanche (z d. Ruddock) Campbellów. Z zawodu był nauczycielem, a później dyrektorem jednej ze szkół w okręgu Westmoreland. Po objęciu tego stanowiska został aktywistą Jamajskiej Partii Pracy, a następnie służył jako przewodniczący Izby Reprezentantów (niższa izba parlamentu). Po następnych wyborach został wybrany na prezydenta Senatu (wyższa izba). W kilka miesięcy po ogłoszeniu przez Jamajkę formalnej niepodległości w 1962, objął najwyższą funkcję w kraju – gubernatora.

</doc>
<doc id="1351651" url="https://pl.wikipedia.org/wiki?curid=1351651" title="Jakub Jelek vel Selech">
Jakub Jelek vel Selech

Jakub Jelek vel Selech – przedstawiciel Żydów Polskich, który pojechał jako wysłannik gmin do Rzymu (przebywał tam od 1756 do 1760) by prosić papieża o wydanie dekretu zaprzeczającego istnieniu mordów rytualnych, o które chrześcijanie często podejrzewali Żydów i co wywoływało pogromy. Klemens XIII przychylnie odniósł się do tej prośby i wydał odpowiedni dekret.

</doc>
<doc id="1351652" url="https://pl.wikipedia.org/wiki?curid=1351652" title="Pierogi karelskie">
Pierogi karelskie

Pierogi karelskie (fiń. "karjalanpiirakat") – fińska potrawa mączna, rodzaj płaskiego pieroga otwartego, składającego się z dwóch warstw: spodniej z ciasta z mąki żytniej lub pszennej, oraz wierzchniej, wykonanej z purée ziemniaczanego lub gotowanego ryżu. Podaje się na gorąco, często z "munavoi" - smarowidła wykonanego z jajek i masła. Produkt z oznaczeniem Gwarantowana tradycyjna specjalność (GTS).
Historia.
Pierogi karelskie rozprzestrzeniły się w XVII w. na terenie dzisiejszej południowej Finlandii, a z czasem na obszarze całego kraju i Szwecji. Pierwsza pisemna wzmianka o pierogach pochodzi z 1686 roku.
Opis.
Pieróg karelski to rodzaj otwartego od góry płaskiego pieroga o eliptycznym kształcie i długości od 7 do 20 cm. Pieróg składa się z dwóch warstw: cienkiej warstwy spodniej z ciasta z mąki żytniej lub pszennej (warstwa spodnia stanowi ok. 1/3 pieroga) oraz wierzchniej - nadzienia wykonanego z purée ziemniaczanego, gotowanego jęczmienia lub ryżu lub też z ugotowanych warzyw (marchwi, rzepy lub duszonej kapusty) albo gotowanych grzybów (nadzienie stanowi ok. 2/3 pieroga).
Przygotowanie pierogów karelskich rozpoczyna się od wykonania nadzienia, następnie przygotowuje się ciasto z mąki żytniej lub pszennej, wody i soli, które rozwałkowywane jest na cieniutkie spody o eliptycznym kształcie. Na środek nakładane jest nadzienie, po czym krawędzie ciasta są zawijane i dociskane. 
Pierogi piecze się przez 15–20 minut w piekarniku nagrzanym do ok. 250–300°C. Pierogi często smaruje się po upieczeniu lub podgrzaniu masłem, olejem lub wodą z mlekiem.
W 2007 w głosowaniu na fińskie danie narodowe zorganizowanym przez gazetę „Iltalehti” pierogi karelskie zajęły trzecie miejsce, otrzymując 12,14% głosów. W 2016 w podobnym głosowaniu zorganizowanym przez Suomalaisen ruokakulttuurin edistämissäätiö ELO pierogi karelskie ponownie zajęły trzecie miejsce, otrzymując 6 679 głosów (17,6%).
3 grudnia 2008 roku pierogi karelskie zostały wpisane do unijnego rejestru jako fińska „Gwarantowana tradycyjna specjalność” (GTS).

</doc>
<doc id="1351653" url="https://pl.wikipedia.org/wiki?curid=1351653" title="Spotted dick">
Spotted dick

Spotted dick – deser szkocki (według wielu źródeł angielski), rodzaj puddingu podawanego na gorąco z sosem custard. Ciasto zawiera zwykle suszone owoce (najczęściej porzeczki, rodzynki i inne bakalie). Gotowane jest na parze w formie budyniowej.
Nazwa.
Słowo "dick" miało być zniekształconym "dough" (ciasto) lub "pudding". Niektóre źródła podają, że nazwa powstała dla upamiętnienia szkockiego aktora Richarda „Dickie” Burtona, będącego smakoszem tego deseru. Nazwa tradycyjnie rodziła „nieprzyzwoite” skojarzenia (słowo "dick" jest w języku angielskim wulgarnym określeniem penisa) toteż bywały próby zakazywania używania tej nazwy, głównie w brytyjskich szpitalach. Ponadto słowo "spotted" można rozumieć jako „nakrapiany” lub nawet „pryszczaty”.

</doc>
<doc id="1351655" url="https://pl.wikipedia.org/wiki?curid=1351655" title="Gideon Brand van Zyl">
Gideon Brand van Zyl

Gideon Brand van Zyl (ur. 1873, zm. 1956) – gubernator ZPA, pierwszy urodzony na terenie Południowej Afryki. Funkcję gubernatora pełnił w latach 1945–1950.
Van Zyl urodził się w Kapsztadzie w 1873 roku jako syn prominentnego adwokata. Po ukończenie kwalifikacji prawniczych w 1898 roku Gideon dołączył do rodzinnej firmy. W czasie I wojny burskiej Gideon służył jako doradca w ministerstwie wojny.
Podczas I wojny światowej van Zyl objął funkcje dyrektora ds rekrutacji w okręgu Kapsztad. 
W 1915 roku van Zyl dołączył do południowoafrykańskiej partii Unii z ramienia której był członkiem rady miejskiej Kapsztadu aż do roku 1918. Następnie był członkiem parlamentu, do roku 1942. Pomiędzy 1934 a 1942 był przewodniczącym parlamentu. Na tym stanowisku zastąpił go Edward Jansen.
W latach 1942–1945 był administratorem prowincji Kapsztad, a w połowie 1945 roku został mianowany na gubernatora Związku Południowej Afryki, funkcję tę pełnił do roku 1950.
Gideon van Zyl był żonaty z Marie Fraser, którą poślubił w 1900 roku. Zmarł w 1956 roku.

</doc>
<doc id="1351656" url="https://pl.wikipedia.org/wiki?curid=1351656" title="Exmouth">
Exmouth

Exmouth – miasto w Wielkiej Brytanii, w Anglii w hrabstwie Devon przy ujściu rzeki Exe, nad kanałem La Manche. Port o znaczeniu regionalnym oraz popularna miejscowość wypoczynku letniego oraz piaszczysta plaża. Siedziba dużej jednostki Royal Marines i szkoły wojskowej. Rezerwat przyrodniczy przy ujściu rzeki Exe.
Historia.
Pierwsze zapisy o mieście pochodzą z XI wieku. Chociaż w pobliżu wykopano monety rzymskie, nie ma bezpośrednich dowodów, że miasto założyli Rzymianie. W średniowieczu miejscowość była portem rybackim, zaopatrującym głównie Exeter. Wraz z wybudowaniem kolei do Exeteru w r. 1861, miasto stało się popularnym ośrodkiem turystycznym.

</doc>
<doc id="1351657" url="https://pl.wikipedia.org/wiki?curid=1351657" title="Joshua Kennworthy">
Joshua Kennworthy

Joshua Kennworthy, Joshua Kenworthey (ur. ?, zm. ?) – gdański kupiec i brytyjski urzędnik konsularny.
Pochodzenia brytyjskiego. Jerzy I Hanowerski, król Wielkiej Brytanii mianował Kennworthy'ego swym agentem w Gdańsku (1718-1721). Była to dość częsta praktyka w owym czasie, by agentem uczynić mieszkańca miasta będącego jednym z centrów handlowych Europy. W literaturze był określany szpiegiem premiera Walpole, gdyż na gdańskiej poczcie miał wgląd do poczty dyplomatycznej m.in. posła Francji w Petersburgu.

</doc>
<doc id="1351660" url="https://pl.wikipedia.org/wiki?curid=1351660" title="Tavistock">
Tavistock

Tavistock miasto w Wielkiej Brytanii, w Anglii w hrabstwie Devon nad rzeką Tavy, na skraju wrzosowiska Dartmoor. Lokalny ośrodek handlowy i edukacyjny.
Historia.
Pierwsza wzmianka o mieście pochodzi z roku 961 – założono wtedy opactwo Tavistock. Wykopaliska archeologiczne poświadczają istnienie w tym miejscu osad z epoki brązu. W średniowieczu miasto było dużym centrum handlu o znaczeniu ponadregionalnym.
Postaci fikcyjne.
Pies Baskerville’ów, bohater głośnego opowiadania Artura Conana Doyle’a, pochodzi z bagien w pobliżu Tavistock.

</doc>
<doc id="1351661" url="https://pl.wikipedia.org/wiki?curid=1351661" title="Bill Foster">
Bill Foster

Bill Foster (ur. 7 października 1955 w Madison w Wisconsin) – amerykański polityk związany z Partią Demokratyczną. W latach 2008-2011 był przedstawicielem stanu Illinois w Izbie Reprezentantów Stanów Zjednoczonych. Został na to miejsce wybrany w wyborach uzupełniających, po rezygnacji jego poprzednika, Dennisa Hasterta.

</doc>
<doc id="1351662" url="https://pl.wikipedia.org/wiki?curid=1351662" title="Mihály Tóth">
Mihály Tóth

Mihály Tóth (ur. 14 września 1926 w Bezdanie, zm. 7 marca 1990 w Budapeszcie), węgierski piłkarz, napastnik. Srebrny medalista MŚ 54. Długoletni zawodnik Újpestu
Piłkarzem Újpestu - funkcjonującego wówczas pod nazwą Dozsa lub Újpest Dozsa - był w latach 1949-1963. W 1960 wywalczył tytuł mistrza Węgier. W reprezentacji zagrał 6 razy i zdobył 1 bramkę. Debiutował w 1949, ostatni raz zagrał w 1957. Podczas MŚ 54 wystąpił w dwóch spotkaniach Węgrów, w tym w sensacyjnie przegranym finale z RFN.

</doc>
<doc id="1351663" url="https://pl.wikipedia.org/wiki?curid=1351663" title="Karl Friedrich Hoffmann">
Karl Friedrich Hoffmann

Karl Friedrich Hoffmann – pruski dyplomata. 
Życiorys.
Hoffmann był do 1745 roku rezydentem pruskim w Warszawie. W 1740 król Prus Fryderyk Wielki podwyższył Hoffamnnowi pensję z 1200 do 2000 talarów, ponieważ jak stwierdził Warszawa stała się jednym z najdroższych miast Europy. Tak samo twierdził zresztą poseł brytyjski Charles Hanbury Williams.
W 1744 roku władze RP i sam August III Sas zażądali odwołania Hoffmana i posła pruskiego Johanna E. Wallenrodta, wmieszanych w sposób nie budzący wątpliwości w aferę zerwania sejmu 1744 roku, w czym dopomógł im poseł francuski Alphonse Marie Louis de Saint-Séverin. Berlin zwlekał jednak jeszcze rok z odwołaniem dyplomatów. Mimo napiętej sytuacji nie doszło do zerwania stosunków dyplomatycznych.
W przeciwieństwie do posła Wallenrodta, starszego rangą, Hoffmann był dyplomatą doświadczonym o szerokich kontaktach w Rzeczypospolitej.

</doc>
<doc id="1351664" url="https://pl.wikipedia.org/wiki?curid=1351664" title="Mihaly Toth">
Mihaly Toth



</doc>
<doc id="1351665" url="https://pl.wikipedia.org/wiki?curid=1351665" title="Exmouth (stacja kolejowa)">
Exmouth (stacja kolejowa)

Exmouth – końcowa stacja kolejowa w mieście Exmouth, w hrabstwie Devon o znaczeniu regionalnym. Łączy miasto ze stacją Exeter St. Davids, oddaloną o 18 km. Walnie przyczyniła się do rozwoju tego ośrodka turystycznego w XIX w. i na początku XX w. Stacja w najbliższej przyszłości będzie przebudowywana. 
Ruch pasażerski.
Stacja obsługuje 327 720 pasażerów rocznie (dane za okres od kwietnia 2020 do marca 2021). Posiada połączenie wahadłowe z Exeter St. Davids, stacją na linii Penzance - Londyn.
Obsługa pasażerów.
Kasa biletowa, automat biletowy, WC, punkt służby ochrony kolei, dworzec autobusowy w pobliżu, postój taksówek. Budynek stacji czynny do wczesnych godzin popołudniowych.

</doc>
<doc id="1351667" url="https://pl.wikipedia.org/wiki?curid=1351667" title="Franz Karl von Mitrowitz">
Franz Karl von Mitrowitz

Franz Karl, hrabia Wratislaw von Mitrowitz (ur. 1696, zm. 1759) – austriacki dyplomata.
Pochodził z wpływowej rodziny zniemczonych magnatów czeskich.
Posłował do polski w latach dwudziestych, starając się pozyskać ją dla sojuszu z cesarzem. Po pobycie w Rosji powrócił na dwór wettyński, pełniąc w latach 1734-1740 rolę doradcy Marii Józefy, przy której oficjalnie zajmował stanowisko ochmistrza dworu. Rezydent pruski Karl Friedrich Hoffmann był zdania, ze wraz z hrabią Franzem Kolowrath i królową Maria mieli oni stanowić tajną nieformalną radę, która tak naprawdę rządziła Saksonią.
Mitrowitz starał się nadal wciągnąć Polskę w austriackie gry dyplomatyczne, tym razem w wojnę z Turcja (1737-1739) po stronie Austrii. jego pozycję w Saksonii podkopała dopiero I wojna śląska i fakt opowiedzenia się w niej Saksonii po stronie Prus.
Jego krewnym był Johann Joseph von Wratislaw von Mitrowitz, w latach 1733-1753 biskup Hradec Králové.

</doc>
<doc id="1351668" url="https://pl.wikipedia.org/wiki?curid=1351668" title="Highbridge i Burnham">
Highbridge i Burnham

Highbridge and Burnham – końcowa stacja kolejowa w mieście Highbridge, w hrabstwie Somerset o znaczeniu lokalnym. Po zlikwidowaniu w r. 1962 odnogi do Burnham-on-Sea, stację przemianowano. 
Ruch pasażerski.
Stacja obsługuje 116 tys. pasażerów rocznie (dane za 2007 rok). Bezpośrednie połączenie z Bridgwater - miastem powiatowym, Bristol Temple Meads, Cardiff Exeter, Newport i stolicą regionu Taunton.
Obsługa pasażerów.
Do dyspozycji pasażerów jest jedynie automat biletowy i wiata. W pobliżu przystanek autobusowy i postój taksówek.

</doc>
<doc id="1351669" url="https://pl.wikipedia.org/wiki?curid=1351669" title="Looe (stacja kolejowa)">
Looe (stacja kolejowa)

Looe – końcowa stacja linii kolejowej Looe Valley Line w mieście Looe, w hrabstwie Kornwalia o znaczeniu regionalnym i turystycznym. 
Ruch pasażerski.
Stacja obsługuje 70 880 pasażerów rocznie (dane za 2007 rok). Posiada połączenie wahadłowe z Liskeard (stacja kolejowa), stacją na linii Penzance - Plymouth.
Obsługa pasażerów.
Stacja nie posiada infrastruktury kolejowej - do dyspozycji podróżnych jest jedynie automat biletowy i wiata. Sprzedaż biletów u konduktora w pociągu.
Atrakcje turystyczne.
Stacja jest punktem docelowym tzw. szlaku cydru - specjalnej linii turystycznej z Liskeard. Wzdłuż trasy, malowniczo położonej w dolinie rzeki Looe usytuowane są przystanki, przy których znajdują się puby - tam turyści degustują ten charakterystyczny dla Anglii południowo-zachodniej napój. Informacji o kursach zasięgnąć można na każdym dworcu obsługiwanym przez linię First Great Railway.

</doc>
<doc id="1351670" url="https://pl.wikipedia.org/wiki?curid=1351670" title="František Junek">
František Junek

František Junek (ur. 17 stycznia 1907, zm. 19 marca 1970), czeski piłkarz, napastnik. Srebrny medalista MŚ 34. Długoletni zawodnik Slavii Praga.
W reprezentacji Czechosłowacji zagrał 32 razy i strzelił 7 goli. Debiutował 15 września 1929 w meczu z Austrią, ostatni raz zagrał w 1934. Podczas MŚ 34 zagrał we wszystkich czterech spotkaniach Czechosłowacji w turnieju. Ze Slavią wielokrotnie był mistrzem Czechosłowacji.

</doc>
<doc id="1351671" url="https://pl.wikipedia.org/wiki?curid=1351671" title="Frantisek Junek">
Frantisek Junek



</doc>
<doc id="1351672" url="https://pl.wikipedia.org/wiki?curid=1351672" title="Baldassare Galuppi">
Baldassare Galuppi

Baldassare Galuppi, zwany Il Buranello (ur. 18 października 1706 na wyspie Burano, zm. 3 stycznia 1785 w Wenecji) – włoski (wenecki) kompozytor późnego baroku.
Życiorys.
Urodził się na wyspie Burano na weneckiej lagunie, dlatego nazywano go często "Il Buranello". Jego pierwszą operą była "La fede nell’incostanza ossia gli amici rivali" (1722), która została wygwizdana. Następnie Galuppi został uczniem Antonio Lottiego i po krótkim pobycie we Florencji i pracy tam jako klawesynista, powrócił do Wenecji. Tym razem jego opera seria "Dorinda" (1729) odniosła sukces.
W roku 1740 został dyrektorem muzyki w "Ospedale dei Mendicanti", a od 1748 pracował w bazylice św. Marka jako "maestro di cappella". W latach 1741-1743 przebywał w Londynie, a w latach 1765-1768 Katarzyna Wielka zatrudniała go w Petersburgu. Większość życia Galuppi spędził jednak w rodzimej Wenecji.
Galuppi uprawiał nowy gatunek opery – operę komiczną ("opera buffa"). Pierwszym dziełem tego gatunku, jakie stworzył była "L’Arcadia in Brenta" (1749). Tak rozpoczęła się jego długoletnia współpraca z librecistą i dramaturgiem Carlo Goldonim, której owocem była m.in. sławna opera „Filozof wiejski” ("Il filosofo di Campagna" – 1754). W kolejnych operach – "L’amante di tutte" (1760) i "I tre amanti ridicoli" (1761) – Galuppi wykorzystywał libretta swojego syna Antonia, który pisał pod pseudonimem "A. Liteo".

</doc>
<doc id="1351673" url="https://pl.wikipedia.org/wiki?curid=1351673" title="Jean-Joseph de Mondonville">
Jean-Joseph de Mondonville

 
Jean-Joseph Cassanéa de Mondonville (ur. 25 grudnia 1711 w Narbonie, zm. 8 października 1772 w Belleville, obecnie w obrębie Paryża) – francuski skrzypek i kompozytor epoki baroku.
Współczesny francuskiemu geniuszowi Jean'owi-Philippe'owi Rameau Mondonville przeniósł się w 1738 z arystokratycznej siedziby swoich przodków do Paryża, gdzie został skrzypkiem i dyrektorem orkiestry Concert Spirituel. Między rokiem 1734 a 1755 skomponował 17 wielkich motetów.
Niektóre dzieła.
Grands motets.
Z 17 napisanych zachowało się 9

</doc>
<doc id="1351674" url="https://pl.wikipedia.org/wiki?curid=1351674" title="Region San’in">
Region San’in

 – region w zachodniej części wyspy Honsiu, w Japonii. Obejmuje północną część regionu Chūgoku, leżącą nad Morzem Japońskim. 
Słowo "san’in" (山陰) oznacza „północną, zacienioną stronę gór”. Natomiast „południowa, słoneczna strona gór” nazywa się "san’yō" (山陽) i tak nazywa się region San’yō po południowej stronie gór Chūgoku. Regiony San'in i San'yō tworzą łącznie region Chūgoku, który jest także nazywany San’in-San’yō Chihō.
Powyższe słowa i nazwy obu regionów w Japonii pochodzą od pojęcia „yin i yang” z chińskiej filozofii, wyrażonego tradycyjnymi znakami 陰陽 lub w uproszczonym piśmie chińskim 阴阳. Znaki tradycyjne, obowiązujące w Japonii, czyta się po japońsku "in-yō". Znaki te po chińsku czyta się "yīnyáng".
W skład San’in wchodzą prefektury: Shimane, Tottori oraz północna część prefektury Yamaguchi. 

</doc>
<doc id="1351675" url="https://pl.wikipedia.org/wiki?curid=1351675" title="Zderzenie Galaktyki Andromedy z Drogą Mleczną">
Zderzenie Galaktyki Andromedy z Drogą Mleczną

Zderzenie Galaktyki Andromedy z Drogą Mleczną – przewidywane przyszłe zderzenie dwóch największych galaktyk Grupy Lokalnej: Drogi Mlecznej i Galaktyki Andromedy (M31), mające rozpocząć się za około 4,5 miliarda lat i mające następnie trwać kolejne kilka miliardów lat.
Stan obecny.
Obecnie galaktyka M31 znajduje się w odległości 2,52 miliona lat świetlnych (ok. 23,5 trylionów km) od Drogi Mlecznej i zbliża się (prędkość radialna) do niej z prędkością około 400 tys. km/h, na co wskazuje przesunięcie ku fioletowi światła docierającego z M31. Nie oznaczało to jednak, że obie galaktyki z pewnością się zderzą, nieznana bowiem pozostawała składowa prędkości prostopadła do kierunku łączącego galaktyki (prędkość tangencjalna), przy dużej prędkości galaktyki minęłyby się w dużej odległości od siebie. W maju 2012 roku ogłoszono, że na podstawie pomiarów wykonanych przez Teleskop Hubble'a do zderzenia dojdzie, a w wyniku tegoż zdarzenia galaktyki połączą się w jedną.
Wysłana przez Europejską Agencję Kosmiczną sonda kosmiczna Gaia pozwoliła ustalić przesunięcia gwiazd w Galaktyce Andromedy i wyznaczyć wektor prędkości z większą dokładnością, zawężając rozpatrywane scenariusze zderzenia.
Przebieg zderzenia.
Proces zderzania Drogi Mlecznej z M31 będzie długotrwały. Już pierwsze zbliżenie tych dwóch wielkich galaktyk, za ok. 4 miliardy lat, zaburzy ich spłaszczony kształt. Zderzenie obłoków materii międzygwiazdowej rozpocznie intensywne procesy gwiazdotwórcze w obu galaktykach. Odkształcone galaktyki mogą następnie ponownie oddalić się, by później w kolejnym zbliżeniu zlać się ostatecznie w jedną. W wypadku gdy zderzenie będzie miało charakter czołowy, wówczas wszystkie gwiazdy obu galaktyk mogą zostać rozproszone, trafiając na nowe orbity wokół nowego centrum galaktyki. Gdy połączą się jądra obu galaktyk, orbity gwiazd nie będą już położone w jednej płaszczyźnie, ale rozrzucone losowo w przestrzeni – powstanie wielka galaktyka eliptyczna.
Cały proces skomplikuje dołączenie trzeciej galaktyki spiralnej, M33 (Galaktyki Trójkąta). Jest nawet pewne prawdopodobieństwo, że Galaktyka Trójkąta zderzy się z Drogą Mleczną jako pierwsza.
Łączenie się jąder galaktyk.
Droga Mleczna ma w swym centrum supermasywną czarną dziurę szacowaną na 4,3 miliona mas Słońca. W jądrze Galaktyki Andromedy też znajduje się supermasywna czarna dziura o masie od 10 do 20 milionów mas Słońca. Zbliżając się do siebie, czarne dziury będą krążyły wokół wspólnego środka masy, będącego centrum nowo powstałej galaktyki. Moment pędu, a tym samym i energia wirującego układu, będzie przenoszona na energię orbitalną gwiazd, które w wyniku tego oddalą się od centrum. Proces ten będzie trwał miliony lat. Kiedy czarne dziury zbliżą się na odległość jednego roku świetlnego od siebie, będą emitować fale grawitacyjne, które będą unosić energię poza galaktyki. Proces ten będzie przybierał na sile, aż czarne dziury połączą się całkowicie. W trakcie łączenia się może utworzyć się silny kwazar z dżetami lub aktywne jądro galaktyki. Symulacje zderzenia galaktyk wskazują, że Układ Słoneczny z Ziemią po takim zdarzeniu może być zarówno przeniesiony w pobliże centrum galaktyki, jak i wyrzucany z galaktyki.
Konsekwencje.
Nawet kiedy dojdzie do zetknięcia się tych dwóch galaktyk, ewentualne kolizje oraz zbliżenia gwiazd są bardzo mało prawdopodobne. Dlatego zderzenie galaktyk zapewne będzie miało mały wpływ na trajektorie ciał w Układzie Słonecznym, w tym Ziemi. Jego efekty będą natomiast widoczne w większej skali – zaburzeniu ulegną trajektorie gwiazd w ich ruchu orbitalnym wokół centrów obu galaktyk.
Przewiduje się, że za około 100 miliardów lat, ze względu na przyspieszoną ekspansję Wszechświata spowodowaną ciemną energią, galaktyki niezwiązane grawitacyjnie z Grupą Lokalną przenikną przez kosmologiczny horyzont zdarzeń i pozostałość po zderzeniu Galaktyki Andromedy z Drogą Mleczną stanie się jedyną dużą galaktyką w obserwowalnym Wszechświecie.

</doc>
<doc id="1351676" url="https://pl.wikipedia.org/wiki?curid=1351676" title="Uniwersytet Karoliny Północnej w Chapel Hill">
Uniwersytet Karoliny Północnej w Chapel Hill

Uniwersytet Karoliny Północnej w Chapel Hill () – najstarszy z 17 uniwersytetów wchodzących w skład Uniwersytetu Karoliny Północnej, znajdujący się w mieście Chapel Hill. Jest drugim co do wielkości uniwersytetem w stanie Karolina Północna (po Uniwersytecie Stanu Karolina Północna).
Uniwersytet był w pierwszej ósemce uniwersytetów Public Ivy. Według "U.S. News &amp; World Report" w 2015 uniwersytet zajmował 5. miejsce na liście najlepszych publicznych kolegiów i uniwersytetów w Stanach Zjednoczonych.
Historia.
Uczelnia została założona w 1789. Kamień węgielny położono 12 października 1793 i pierwszych studentów przyjęto w 1795. Pretenduje do miana najstarszego amerykańskiego uniwersytet publiczny (obok Uniwersytetu Georgii i Kolegium Wilhelma i Marii).
William Richardson Davie.
Za założyciela uniwersytetu uważany jest William Richardson Davie, dziesiąty gubernator Karoliny Północnej w latach 1798 do 1799. Był członkiem Partii Federalistycznej oraz jednym z ojców założycieli Stanów Zjednoczonych. W 1811 otrzymał tytuł doktora "honoris causa" oraz tytuł „Ojca Uniwersytetu”. Portret Daviego wisi w salach Dialectic Society, najstarszego uczelnianego związku studenckiego. Na terenie uniwersytetu znajduje się tulipanowiec nazwany, na cześć założyciela, „Davie Poplar”. Legenda mówi, że do tego drzewa przywiązywał on swojego konia w latach dziewięćdziesiątych XVIII wieku.

</doc>
<doc id="1351677" url="https://pl.wikipedia.org/wiki?curid=1351677" title="Uniwersytet Karoliny Północnej">
Uniwersytet Karoliny Północnej

Uniwersytet Karoliny Północnej (ang. University of North Carolina) – zespół amerykańskich uniwersytetów publicznych prowadzony przez stan Karolina Północna. W jego skład wchodzi 17 odrębnych uczelni ulokowanych w różnych miastach, na różnych kampusach, w tym sztandarowy Uniwersytet Karoliny Północnej w Chapel Hill.
Instytucje.
Zespół obejmuje 17 kampusów, w tym dwie szkoły medycyny i jeden szpital uniwersytecki, 10 wydziałów pielęgniarstwa, szkołę dentystyki, i szkołę farmaceutyki, a także wyższą szkołę weterynarii, dwie szkoły prawa, 15 szkół edukacji, trzy szkoły politechniczne, i szkołę teatralno-muzyczną ("performing arts"). Najstarszym uniwersytetem jest Uniwersytet Karoliny Północnej w Chapel Hill (1795). Najmniejszym i najnowszym jest North Carolina School of Science and Mathematics, dwuletnie liceum z internatem (1980) i pełna instytucja członkowska od 2007. Największym jest za to Uniwersytet Stanu Karolina Północna (31 130 studentów).
Oficjalne nazwy kampusów są określone przez North Carolina General Assembly, jednak skróty są określane indywidualnie przez każdą szkołę.
Oprócz University of North Carolina at Pembroke instytucje, które weszły w skład Uniwersytetu Karoliny Północnej w 1972, zachowały używane nazwy. Od 2008 wszystkie stanowe placówki czteroletniego kształcenia wyższego należą do tego zespołu.

</doc>
<doc id="1351681" url="https://pl.wikipedia.org/wiki?curid=1351681" title="Llanberis">
Llanberis

Llanberis – wieś turystyczna w Wielkiej Brytanii, w Walii w hrabstwie Gwynedd u podnóża Snowdonu. Ośrodek turystyki górskiej, kolarstwa górskiego o znaczeniu międzynarodowym. Dobra infrastruktura turystyczna. 
Język.
Według najnowszego spisu, 81 procent mieszkańców miejscowości mówi po walijsku.
Historia.
Osada powstała jako ośrodek górniczy (wydobycie łupków). Od momentu zamknięcia kopalni wieś rozwija się jako ośrodek turystyczny, centrum wypadów w masyw Snowdonu. W 1895 wybudowano kolejkę na Snowdon.
Turystyka.
Llanberis jest do dziś popularnym punktem początkowym wypraw w region Snowdonii, ze szczególnym uwzględnieniem masywu Snowdonu. Stanowi bazę dla krótkich i długich wycieczek.

</doc>
<doc id="1351682" url="https://pl.wikipedia.org/wiki?curid=1351682" title="Jastrzębiec Lachenala">
Jastrzębiec Lachenala

Jastrzębiec Lachenala ("Hieracium lachenalii" C. C. Gmel.) – gatunek rośliny należący do rodziny astrowatych. W Polsce jest pospolity na całym obszarze.
Biologia i ekologia.
Bylina, hemikryptofit. Kwitnie od czerwca do września, nasiona są rozsiewane przez wiatr. Siedlisko: występuje w świetlistych lasach i zaroślach oraz na łąkach. W klasyfikacji zbiorowisk roślinnych gatunek charakterystyczny dla O. "Nardetalia".

</doc>
<doc id="1351683" url="https://pl.wikipedia.org/wiki?curid=1351683" title="Hieracium lachenalii">
Hieracium lachenalii



</doc>
<doc id="1351685" url="https://pl.wikipedia.org/wiki?curid=1351685" title="Asperula">
Asperula



</doc>
<doc id="1351686" url="https://pl.wikipedia.org/wiki?curid=1351686" title="Kalakukko">
Kalakukko

Kalakukko – rodzaj pieroga z mąki razowej z farszem mięsnym lub rybnym, pochodzący z prowincji Sawonia w Finlandii. Spożywany na zimno lub na gorąco. Wielkością zbliżony jest do bochenka chleba.
Nazwa.
Fińskie słowo "kalakukko" oznacza dosłownie "rybiego koguta" ("kala" – ryba, "kukko" – kogut) i nawet sami Finowie uznają ją za nieco śmieszną. Jednak słowo "kukko" jest zniekształconym starofińskim słowem "kukkaro" oznaczającym portmonetkę. Ideą nazwy zawsze była ryba w cieście.
Skład i wykonanie.
Warstwa wierzchnia wykonana jest z żytniej mąki razowej, choć w obecnych recepturach zaleca się dodanie mąki pszennej dla nadania ciastu bardziej sprężystej konsystencji. Nadzienie składa się z ryb słodkowodnych, głównie sielawy (fin. "muikku"), mięsa wołowego lub wieprzowego oraz boczku. Długość pieczenia (ok. 4 godzin) powoduje rozmiękczenie ości. Potrawa odznacza się długim okresem trwałości.

</doc>
<doc id="1351687" url="https://pl.wikipedia.org/wiki?curid=1351687" title="Lijiang">
Lijiang

Lijiang (chiń. upr. 丽江; chiń. trad. 麗江; pinyin: "Lìjiāng") – miasto o statusie prefektury miejskiej w południowych Chinach, w prowincji Junnan. Prefektura miejska w 1999 roku liczyła 1 092 528 mieszkańców. Ośrodek rzemiosła (wyroby z miedzi, brązu i srebra) oraz przemysłu włókienniczego i spożywczego.
Miasto wyraźnie dzieli się na dwie części – zabytkową starówkę i nowe dzielnice. W czasie o sile ponad 7 stopni w skali Richtera duża część nowych dzielnic uległa całkowitemu zniszczeniu, a stare dzielnice doznały poważnych uszkodzeń. Na odnowienie budynków przeznaczono miliony juanów, a władze zdecydowały o odbudowie miasta w starym stylu architektonicznym miejscowego ludu Naxi. Było to podyktowane faktem, że tradycyjne rozwiązania budowlane znacznie lepiej stawiły czoła trzęsieniu ziemi. 
Stare miasto.
Stare miasto w Lijiang jest labiryntem wąskich uliczek i kanałów. Ulice wyłożone są kostką brukową, zaś nad kanałami poprzerzucano kamienne mosty. Żywe są tu też wielowiekowe tradycje – w końcu marca lub na początku kwietnia odbywają się tu obchody tradycyjnego Święta Urodzaju, zaś w lipcu Święta Pochodni. 
W 1997 roku organizacja UNESCO wpisała zabytkowe dzielnice Lijiang na listę światowego dziedzictwa kultury.
Heilongtan Gongyuan.
Heilongtan Gongyuan (黑龙潭公园, "Park Stawu Czarnego Smoka") położony jest na północnych krańcach miasta. Jest to miejsce chętnie odwiedzane przez turystów ze względu na okolice nadające się do spacerów oraz tutejsze krajobrazy – roztacza się stąd widok na masyw (玉龙雪山, "Śnieżna Góra Nefrytowego Smoka"). 
Na północ Yulong Xueshan, 60 km na północ od miasta znajduje się przełom Jangcy, jedna z ważniejszych atrakcji turystycznych okolic Lijiangu – Wąwóz Skaczącego Tygrysa.

</doc>
<doc id="1351689" url="https://pl.wikipedia.org/wiki?curid=1351689" title="Iwan Kedryn-Rudnycki">
Iwan Kedryn-Rudnycki

Iwan Kedryn-Rudnycki ukr. Іван Кедрин-Рудницький (ur. 22 kwietnia 1896 w Chodorowie, zm. 4 marca 1995 w Jersey City) – ukraiński historyk, dziennikarz i działacz polityczny. Członek rzeczywisty Towarzystwa Naukowego im. Szewczenki i wiceprezes Towarzystwa w Ameryce.
Życiorys.
Nazwisko rodowe – Rudnycki. Urodził się w rodzinie inteligenckiej, ojciec – Iwan Rudnycki był notariuszem, matka Ida ze Szpiglów, pochodziła z galicyjskiej rodziny żydowskiej. Uczył się w gimnazjum w Brzeżanach, następnie w ukraińskim gimnazjum akademickim we Lwowie, które ukończył z wyróżnieniem w 1914. Po wybuchu I wojny światowej, w 1915 powołany do armii austro-węgierskiej. W 1916 trafił do niewoli rosyjskiej, przebywał w obozie jenieckim za Bajkałem. Po rewolucji lutowej przedostał się w 1917 do Kijowa, podjął pracę w instytucjach oświatowych Ukraińskiej Republiki Ludowej, następnie Hetmanatu. Po zajęciu Kijowa przez Armię Czerwoną w styczniu 1919 wyjechał do Winnicy, gdzie wstąpił do armii URL. Uczestniczył w walkach, redagował gazetę wojskową "Stawka". Za odwagę odznaczony Krzyżem Symona Petlury.
Od lipca 1920 na emigracji w Wiedniu, gdzie wstąpił na wydział filozoficzny Uniwersytetu Wiedeńskiego, który ukończył w 1922. W latach 1920-1922 współpracował ze związanym z rządem URL tygodnikiem "Wola", w którym redagował dział "Kronika". Zaczął wówczas używać pseudonimu "Kedryn". We wrześniu 1922 powrócił do Lwowa, gdzie za rekomendacją Jewhena Konowalca został przez Dmytra Łewyckiego zatrudniony w redakcji dziennika "Diło", w której pracował w latach 1922-39 (z kilkumiesięczną przerwą w 1925). W latach 1925-1931 był korespondentem "Diła" przy Ukraińskiej Reprezentacji Parlamentarnej w Warszawie i sekretarzem prasowym Ukraińskiej Reprezentacji Parlamentarnej. W latach 1937-1939 wraz z Iwanem Nimczukiem i Wołodymyrem Kuźmowyczem był faktycznym kolegialnym redaktorem naczelnym "Diła" (formalnym był Wasyl Mudry) i szefem działu politycznego dziennika. Długoletni sekretarz ukraińskiego związku pisarzy i dziennikarzy we Lwowie. Członek Komitetu Centralnego Ukraińskiego Zjednoczenia Narodowo-Demokratycznego (UNDO).
Odpowiadał za kontakty UNDO z OUN i rządem URL na emigracji w Warszawie. Publikował w pismach: "Biuletyn Polsko-Ukraiński" (pod redakcją Włodzimierza Bączkowskiego), "Bunt Młodych" i "Polityka" (pod redakcją Jerzego Giedroycia). Po agresji ZSRR na Polskę i okupacji Lwowa przez Sowietów wyjechał do Krakowa, gdzie podjął pracę w redakcji gazety "Krakiwśki Wisti".
Od 1944 przebywał na emigracji w Austrii, w latach 1946-1949 kierował Ukraińskim Centralnym Stowarzyszeniem Pomocy. W 1949 wyemigrował do USA. W latach 1953-1973 pracował w redakcji największej w USA ukraińskiej gazety . Oprócz tego działał w wielu ukraińskich organizacjach emigracyjnych. Wiceprezes Towarzystwa Naukowego im. Szewczenki w Ameryce.
Jego siostrą była Milena Rudnycka.

</doc>
<doc id="1351690" url="https://pl.wikipedia.org/wiki?curid=1351690" title="Ilminster">
Ilminster

Ilminster – miasto w Wielkiej Brytanii, w Anglii w hrabstwie Somerset. Położone 10 km od stolicy hrabstwa Taunton, leży przy krajowej drodze Exeter-Londyn. Jedno z najstarszych miast regionu, pierwsze zapisy sięgają roku 725, jest również wymienione w kronice Domesday Book (1086). 

</doc>
<doc id="1351691" url="https://pl.wikipedia.org/wiki?curid=1351691" title="Takuo Kojima">
Takuo Kojima

 – japoński inżynier i astronom amator. Ukończył Tokyo Institute of Technology.
W latach 1987–2000 odkrył 45 planetoid (44 samodzielnie oraz 1 wspólnie z Robertem McNaughtem). Nie jest jednak odkrywcą komety okresowej 70P/Kojima, często mylnie mu przypisywanej.
Nazwa planetoidy (3644) Kojitaku pochodzi od jego nazwiska i imienia.

</doc>
<doc id="1351692" url="https://pl.wikipedia.org/wiki?curid=1351692" title="Parafia Podwyższenia Krzyża Świętego w Wodzisławiu Śląskim">
Parafia Podwyższenia Krzyża Świętego w Wodzisławiu Śląskim

Parafia Podwyższenia Krzyża Świętego – parafia rzymskokatolicka znajdująca się w Wodzisławiu Śląskim, należąca do dekanatu Wodzisław Śląski, archidiecezji katowickiej.
Historia.
Parafia została wydzielona z parafii Wniebowzięcia NMP w Wodzisławiu. Kościół powstał z powiększenia kaplicy cmentarnej. Przed rozbudową wierni uczęszczali na nabożeństwa do kościoła w Jedłowniku oraz parafii Wniebowzięcia NMP w Wodzisławiu. 10 września 1977 dekretem biskupa Herberta Bednorza została erygowana nowa parafia, a 14 września 1977 kościół został poświęcony. Projektantem kościoła był inż. Andrzej Kotas. Wystrój wnętrza zaprojektował Henryk Piechaczek z Jedłownika. Pierwszym proboszczem został ks. Borys Kroczek. 
W 1980 nowym proboszczem został ks. Jerzy Palarczyk. W tym samym roku nowy proboszcz otrzymał zgodę na budowę probostwa i salek katechetycznych. 24 czerwca 1983 założono w kościele dwa dzwony o łącznej wadze 331 kg. Wykonawcami była odlewnia dzwonów Felczyński z Przemyśla. Fundatorami byli ojciec i syn, Bolesław i Zbigniew Spandel. W 1987 została założona kościele nowa chrzcielnica. W 2001 kościół został rozbudowany. Architektem przebudowy był Stanisław Kwaśniewicz. Na przełomie 2005 i 2006 zamontowano w nowe witraże, a w maju 2010 został poświęcony nowy ołtarz przez bp Gerarda Bernackiego. Obecnie do parafii należy 1876 katolików. Parafia obchodzi odpust w pierwszą niedzielę po 13 września.

</doc>
<doc id="1351696" url="https://pl.wikipedia.org/wiki?curid=1351696" title="Bystrzyk z Rio">
Bystrzyk z Rio



</doc>
<doc id="1351698" url="https://pl.wikipedia.org/wiki?curid=1351698" title="Region San’yō">
Region San’yō

 – region w południowej części wyspy Honsiu, w Japonii 
Region zajmuje powierzchnię południowej części regionu Chūgoku leżącej nad Morzem Wewnętrznym Seto. 
Słowo "san’yō" (山陽) oznacza „południową, słoneczną stronę gór”. Natomiast "san’in" (山陰) – „północną, zacienioną stronę gór” i tak nazywa się region San’in po północnej stronie gór Chūgoku. Regiony San’in i San’yō tworzą łącznie region Chūgoku, który jest także nazywany San’in-San’yō-chihō.
Powyższe słowa i nazwy obu regionów w Japonii pochodzą od pojęcia „yin i yang” z chińskiej filozofii, wyrażonego tradycyjnymi znakami 陰陽 lub w uproszczonym piśmie chińskim 阴阳. Znaki tradycyjne, obowiązujące w Japonii, czyta się po japońsku "in-yō". Znaki te po chińsku czyta się yīnyáng.
W skład regionu wchodzą tereny prefektur: Okayama, Hiroshima i Yamaguchi, czasami wliczana jest również Harima w prefekturze Hyōgo. 

</doc>
<doc id="1351700" url="https://pl.wikipedia.org/wiki?curid=1351700" title="Tokuo Kojima">
Tokuo Kojima



</doc>
<doc id="1351701" url="https://pl.wikipedia.org/wiki?curid=1351701" title="Kusejr">
Kusejr



</doc>
<doc id="1351703" url="https://pl.wikipedia.org/wiki?curid=1351703" title="Gondar">
Gondar



</doc>
<doc id="1351704" url="https://pl.wikipedia.org/wiki?curid=1351704" title="Teresa Miszkin">
Teresa Miszkin

Teresa Miszkin (ur. 20 października 1947 w Gdańsku) – polska malarka, profesor malarstwa ASP w Gdańsku.
Życiorys.
Studiowała w latach 1968–1973, początkowo na Wydziale Sztuk Pięknych Uniwersytetu Mikołaja Kopernika w Toruniu, kontynuowała w Państwowej Wyższej Szkole Sztuk Pięknych w Gdańsku (obecna nazwa uczelni do 1996 r.: Akademia Sztuk Pięknych w Gdańsku). Dyplom w 1973 r. w pracowni prof. Władysława Jackiewicza. Pracę w gdańskiej uczelni rozpoczęła w 1973 roku. Tytuł profesora tytularnego uzyskała w 1993 roku a w 2003 roku tytuł profesora zwyczajnego; prowadzi Pracownię Malarstwa na Wydziale Malarstwa. W latach 1999–2002 prodziekan Wydziału Malarstwa i Grafiki, a od 2002 r. dziekan tego wydziału.
W 2017 została odznaczona Srebrnym Medalem „Zasłużony Kulturze Gloria Artis”.

</doc>
<doc id="1351705" url="https://pl.wikipedia.org/wiki?curid=1351705" title="(9325) Stonehenge">
(9325) Stonehenge

(9325) Stonehenge – planetoida z pasa głównego asteroid okrążająca Słońce w ciągu 3 lat i 288 dni w średniej odległości 2,43 j.a. Została odkryta 3 kwietnia 1989 roku w Europejskim Obserwatorium Południowym przez Erica Elsta. Nazwa planetoidy pochodzi od Stonehenge, megalitycznej budowli związanej najprawdopodobniej z kultem Księżyca i Słońca. Przed nadaniem nazwy planetoida nosiła oznaczenie tymczasowe (9325) 1989 GG4.

</doc>
<doc id="1351706" url="https://pl.wikipedia.org/wiki?curid=1351706" title="Barbecue">
Barbecue

Barbecue (w skrócie BBQ) – angielska nazwa zarówno piecyka (gazowego, elektrycznego lub na węgiel drzewny), jak i rodzaju przyjęcia na świeżym powietrzu.
Urządzenia typu BBQ są popularne na terenie całej Australii, dostępne publicznie w wielu parkach, na wielu parkingach. Korzystanie jest bezpłatne lub za symboliczną opłatą (20 centów do 1 dolara). BBQ znajdują się też w prawie każdym domu.

</doc>
<doc id="1351709" url="https://pl.wikipedia.org/wiki?curid=1351709" title="Gondar (ujednoznacznienie)">
Gondar (ujednoznacznienie)

3 miejscowości w Portugalii:

</doc>
<doc id="1351711" url="https://pl.wikipedia.org/wiki?curid=1351711" title="Buick Rainier">
Buick Rainier

Buick Rainier − samochód osobowy typu SUV klasy wyższej produkowany pod amerykańską marką Buick w latach 2003 – 2007.
Historia i opis modelu.
Rainier trafił do oferty Buicka w połowie 2003 roku jako drugi SUV w ofercie marki plasujący się powyżej modelu Rendezvous. Pojazd był jednym z czterech SUVów opartych na płycie podłogowej "GMT360", na której zbudowano także bliźniacze modele Chevrolet TrailBlazer, GMC Envoy, Isuzu Ascende, Oldmobile Bravada oraz Saab 9-7X. Rainier dostępny był zarówno z napędem tylnym jak i AWD. Wraz z wariantem "CXL" montowano lepszy system nagłośnienia Bose oraz XM Satellite Radio. Z powodu niewielkiej sprzedaży, produkcja zakończyła się w 2007 roku.

</doc>
<doc id="1351713" url="https://pl.wikipedia.org/wiki?curid=1351713" title="Jan Kozina">
Jan Kozina

Jan Kozina (o przydomku "Sladký", ur. 10 września 1652 w Domažlicach, zm. 26 listopada 1695 w Pilźnie) – chłop czeski, przywódca chłopskiego powstania Chodów w Czechach pod koniec XVII wieku.
Był chłopem wolnym ze wsi Újezd k. Domažlic. Został symbolem czeskiego oporu przeciw władzy niemieckiej. Został skazany na karę śmierci i stracony w Pilźnie. W końcu XIX wieku Alois Jirásek opublikował powieść "Psiogłowcy" ("Psohlavci") o tym powstaniu.
W 1678 jego żoną została Dorota Pelnarova. Ich synem był Adam Kozina (1685-1740).
Potomkami w linii prostej Jana Koziny byli Polacy, inżynier leśnik Jan Maciej Kosina (1859-1943), jego synowie najstarszy Jan Józef Kosina (1894-1940, oficer dyplomowany Wojska Polskiego, ofiara zbrodni katyńskiej), Stanisław (1896-1988, doktor praw, konsul), Andrzej (1898-1920, ofiara wojny polsko-bolszewickiej, kawaler Orderu Virtuti Militari) oraz syn Jana Józefa, Jan Juliusz Kosina (1924-1998). Zgodnie z tradycją rodzinną w kolejnych pokoleniach rodu, jeden z synów otrzymywał imię protoplasty Jana.

</doc>
<doc id="1351714" url="https://pl.wikipedia.org/wiki?curid=1351714" title="Dipol półfalowy">
Dipol półfalowy



</doc>
<doc id="1351715" url="https://pl.wikipedia.org/wiki?curid=1351715" title="War dialing">
War dialing

War dialing lub wardialing to technika polegająca na użyciu modemu do automatycznego skanowania listy numerów telefonicznych, zazwyczaj poprzez dzwonienie pod każdy lokalny numer celem poszukiwania komputerów, serwisów BBS lub faksów. Hakerzy używali zdobytych w ten sposób informacji do różnych celów. 
Dzwoniący komputer wybierał nieznany numer czekając zwykle do dwóch dzwonków, ponieważ inne komputery podłączone do sieci telefonicznej odbierały zazwyczaj natychmiast. Jeśli telefon dzwonił dwa razy komputer przerywał próbę i wybierał następny numer, podobnie jak po odebraniu przez człowieka lub automatyczną sekretarkę. Natomiast w przypadku odebrania połączenia przez komputer wyposażony w modem lub faks numer był dopisywany do listy. Zależnie od pory dnia, próba polegająca na sprawdzeniu 10 000 numerów mogła zdenerwować tuziny lub setki osób, które albo nie zdążyły odebrać połączenia, albo też odebrały je tylko po to, by usłyszeć rozłączającego się "rozmówcę" po drugiej stronie.
Nazwa tej techniki została zaczerpnięta z filmu "Gry wojenne" z 1983 roku, w którym to główny bohater zaprogramował swój domowy komputer tak, aby ten przeskanował wszystkie numery telefoniczne w Sunyvalle w Kalifornii, poszukując systemów komputerowych podłączonych do linii telefonicznej. Niedługo potem odpowiednie programy zaczęły pojawiać się w serwisach BBS.
Wardriving – popularna obecnie technika polegająca na skanowaniu otoczenia w poszukiwaniu sieci bezprzewodowych, w szczególności niezabezpieczonych, nawiązuje swoją nazwą do wardialingu.

</doc>
<doc id="1351716" url="https://pl.wikipedia.org/wiki?curid=1351716" title="J. Evan Bonifant">
J. Evan Bonifant

J. Evan Bonifant (ur. 19 sierpnia 1985) – amerykański aktor.

</doc>
<doc id="1351717" url="https://pl.wikipedia.org/wiki?curid=1351717" title="Jurij I">
Jurij I



</doc>
<doc id="1351718" url="https://pl.wikipedia.org/wiki?curid=1351718" title="Wiaczesław Włodzimierzowic">
Wiaczesław Włodzimierzowic

Wiaczesław I Włodzimierzowicz (ur. 1083, zm. w grudniu 1154) − wielki książę kijowski (od 22 lutego 1139 do 4 marca 1139, czerwiec 1150, od marca do grudnia 1154), syn Włodzimierza II Monomacha i Gythy z Wesseksu.
Książę suzdalski (1096-1107), smoleński (1113-1125), turowski (1125-1132, 1132-1142, 1142-1147), perejasławski (1132, 1133, 1142), peresopnycki (1147-1149), wyszhorodzki (1150-1151).

</doc>
<doc id="1351719" url="https://pl.wikipedia.org/wiki?curid=1351719" title="Bushmeat">
Bushmeat

Bushmeat (pot. Buszyzna) mięso pozyskiwane z dzikich zwierząt lądowych, głównie w Afryce, ale również w Azji. Terminem tym określane jest mięso ssaków naczelnych i kopytnych, gryzoni oraz ptaków.
Rocznie w samej tylko Afryce pozyskuje się ok. 1 miliona ton mięsa. Ofiarami kłusowników padają często zwierzęta zagrożone wyginięciem takie jak: szympansy, goryle (chętnie pozyskiwane w Kamerunie, jednak nie jest znana liczba goryli zabijanych każdego roku) jak równie wiele innych naczelnych. Bushmeat stanowi ważny pokarm ludności afrykańskiej. W ostatnich latach mięso to coraz częściej przywożone jest do Europy, Kanady i Stanów Zjednoczonych.

</doc>
<doc id="1351725" url="https://pl.wikipedia.org/wiki?curid=1351725" title="Sao Caetano">
Sao Caetano



</doc>
<doc id="1351726" url="https://pl.wikipedia.org/wiki?curid=1351726" title="Dzikie dzieci">
Dzikie dzieci

Dzikie dzieci, wilcze dzieci – dzieci egzystujące w społecznej izolacji, wychowywane przez zwierzęta lub posiadające jedynie pośredni kontakt z ludźmi (np. dzieci trzymane w niewoli i nie kontaktujące się z innymi ludźmi). Literackim przykładem dzieci wilczych są Romulus i Remus lub Mowgli.
Jednymi z najsłynniejszych dzikich dzieci są Victor i Genie.
Prawdopodobnym przypadkiem dzikiego dziecka jest również tajemniczy Kaspar Hauser.
Dzikie dzieci często mają problemy z opanowaniem ludzkiej mowy.
Istnieje hipoteza stworzona przez Erica Lenneberga, że ludzkie dziecko przechodzi w swym rozwoju okres, kiedy zdolne jest przyswoić sobie język z niezwykłą łatwością. Ten optymalny okres kończy się jednak z wejściem w wiek dojrzewania i człowiek, który swej szansy opanowania mowy nie wykorzystał przed mniej więcej dwunastym rokiem życia, traci ją bezpowrotnie.

</doc>
<doc id="1351727" url="https://pl.wikipedia.org/wiki?curid=1351727" title="Vilela do Tâmega">
Vilela do Tâmega

Vilela do Tâmega - miejscowość w Portugalii, sołectwo gminy Chaves, położona nad rzeką Tâmega. 
Powierzchnia miejscowości to 9,56 km2. W 2001 roku liczba ludności wynosiła 451.

</doc>
<doc id="1351728" url="https://pl.wikipedia.org/wiki?curid=1351728" title="Vilarinho das Paranheiras">
Vilarinho das Paranheiras

Vilarinho das Paranheiras - portugalska miejscowość, sołectwo gminy Chaves. 
Powierzchnia miejscowości to 4,55 km2. W 2001 roku liczba ludności wynosiła 220.

</doc>
<doc id="1351729" url="https://pl.wikipedia.org/wiki?curid=1351729" title="Maesteg">
Maesteg

Maesteg () – miasto w Wielkiej Brytanii, w Walii w hrabstwie Bridgend, dawniej Mid Glamoran. Z populacją ok. 25 000 mieszkańców Znajduje się na 17. miejscu w kraju pod względem liczby ludności. 
Historia.
Położone na północnym skraju doliny Llyfni. Miasto rozwinęło się z małej osady w pobliżu Bridgend w XIX wieku jako mały ośrodek górnictwa węglowego i hutnictwa żelaza. W okolicy Maesteg działało sześć kopalń odkrywkowych, które zalano pod koniec XIX wieku.

</doc>
<doc id="1351731" url="https://pl.wikipedia.org/wiki?curid=1351731" title="Madalena (ujednoznacznienie)">
Madalena (ujednoznacznienie)



</doc>
<doc id="1351732" url="https://pl.wikipedia.org/wiki?curid=1351732" title="Kuni Wierch">
Kuni Wierch

Kuni Wierch (982 m) – szczyt w Beskidzie Sądeckim, w Paśmie Radziejowej. Znajduje się w grzbiecie opadającym z Czeremchy na południe; na południe od szczytu Łysiny. Wschodnie stoki schodzą ku dolinie Sielskiego Potoku. Na południowy zachód od wierzchołka leży punkt zwornikowy, od którego w kierunku również południowo-zachodnim odgałęzia się grzbiet kulminujący w Gwoździance. Sam szczyt porośnięty jest lasem, lecz na zachodnim zboczu występują liczne polany.

</doc>
<doc id="1351733" url="https://pl.wikipedia.org/wiki?curid=1351733" title="Grażyna Kręczkowska">
Grażyna Kręczkowska

Grażyna Kręczkowska (ur. 1965 r. w Gdańsku) – polska malarka, rysownik, profesor Akademii Sztuk Pięknych w Gdańsku.
Życiorys.
Studiowała na Wydziale Malarstwa w Państwowej Wyższej Szkoły Sztuk Plastycznych w Gdańsku (obecna nazwa uczelni od 1996 r: Akademia Sztuk Pięknych w Gdańsku) w latach 1984–1990. Dyplom z malarstwa uzyskała w pracowni prof. Hugona Laseckiego w 1990 roku. Od 1993r pracuje w macierzystej uczelni, od 2008 w Międzywydziałowym Instytucie Nauk o Sztuce. W 2011r uzyskała stopień doktora habilitowanego.

</doc>
<doc id="1351735" url="https://pl.wikipedia.org/wiki?curid=1351735" title="Wiaczesław I">
Wiaczesław I



</doc>
<doc id="1351737" url="https://pl.wikipedia.org/wiki?curid=1351737" title="Zapomniana Dolina Budowniczych">
Zapomniana Dolina Budowniczych



</doc>
<doc id="1351739" url="https://pl.wikipedia.org/wiki?curid=1351739" title="Victor z Aveyron">
Victor z Aveyron

 
Victor (ur. ok. 1788, zm. 1828) – jedno z najsłynniejszych dzikich dzieci.
Został znaleziony 8 stycznia 1800 niedaleko miasteczka Saint-Sernin-sur-Rance w departamencie Aveyron. Wcześniej był dwukrotnie schwytany w sąsiednim departamencie Tarn, ale za każdym razem uciekał. Szacowano, że w 1800 miał ok. 12 lat. Przebywał w lesie i był prawdopodobnie wychowywany przez zwierzęta. Na jego ciele naliczono ok. 40 blizn. Chłopiec nie umiał mówić i zachowywał się jak dzikie zwierzę.
Na rozkaz ministra spraw wewnętrznych Lucjana Bonaparte został przywieziony do Paryża, gdzie zajmował się nim przez wiele lat Jean Marc Gaspard Itard, lekarz specjalizujący się w leczeniu głuchoniemych. Opisy sukcesów i porażek wychowawczych, które odnotował Itard, miały wpływ na teorie i praktykę wychowania oraz wniosły nowe dane do dyskusji nad dylematem „natura czy wychowanie”.
Victor nigdy nie nauczył się mówić. Znał jedynie kilka słów, np. "lait" (fr. „mleko”), "mon Dieu" (fr. „mój Boże”). Początkowo robił duże postępy w życiu społecznym i uczył się wypełniać polecenia. Po pięciu latach rozwój uległ zatrzymaniu. Zmarł w 1828.
W 1970 François Truffaut zrealizował film "Dzikie dziecko" ("L'Enfant sauvage"), opowiadający historię Victora i Itarda.

</doc>
<doc id="1351742" url="https://pl.wikipedia.org/wiki?curid=1351742" title="Wyspa Irdorath">
Wyspa Irdorath



</doc>
<doc id="1351747" url="https://pl.wikipedia.org/wiki?curid=1351747" title="Julia Hailes">
Julia Hailes

Julia Hailes (ur. 1961) – brytyjska pisarka, zadebiutowała w 1988 r. książką "The Green Consumer Guide". Na świecie sprzedano milion egzemplarzy tej książki. W 2007 r. napisała kolejną książkę "The New Green Consumer Guide". W 1999 r. otrzymała Order Imperium Brytyjskiego, za działania na rzecz ochrony środowiska. Była konsultantem międzynarodowych firm, takich jak Shell i Marks &amp; Spencers.

</doc>
<doc id="1351749" url="https://pl.wikipedia.org/wiki?curid=1351749" title="20 000 mil podmorskiej żeglugi">
20 000 mil podmorskiej żeglugi



</doc>
<doc id="1351753" url="https://pl.wikipedia.org/wiki?curid=1351753" title="Hakan Arıkan">
Hakan Arıkan

Hakan Arıkan (17 sierpnia 1982 w Karamürsel) - turecki piłkarz występujący na pozycji bramkarza.
Kariera klubowa.
Jego pierwszym klubem była w latach 1999-2001 młodzieżowa drużyna Pendikspor. Następnie odszedł do Kocaelisporu. Tam przez sezon 2001/2002 grał w zespole juniorskim. W 2002 roku przebił się do pierwszego składu Kocaelispor. Spędził tam kolejne 4 lata. Od roku 2006 przez rok bronił bramki Ankarasporu (w meczu z Galatasaray SK obronił dwa rzuty karne; po tym spotkaniu został powołany do reprezentacji Turcji). Po udanym sezonie wykupił go Beşiktaş JK. W barwach tego klubu w meczu fazy grupowej Ligi Mistrzów 2007/08 z Liverpoolem przepuścił osiem bramek (0:8 dla Liverpoolu). W 2011 roku przeszedł do Mersin İdman Yurdu. W 2012 roku został zawodnikiem Antalyasporu. Następnie grał w Kayserirporze i Trabzonsporze, a w 2016 został piłkarzem Osmanlısporu.
Kariera reprezentacyjna.
W reprezentacji zadebiutował w 2007. Dotąd zagrał 6 spotkań. Został powołany przez trenera Fatiha Terima do szerokiej 26 osobowej kadry na EURO 2008.

</doc>
<doc id="1351754" url="https://pl.wikipedia.org/wiki?curid=1351754" title="Roland Wittmann">
Roland Wittmann

Roland Wittmann (ur. 18 sierpnia 1942 w Budapeszcie, zm. 22 marca 2019) – niemiecki profesor prawa, sędzia, wykładowca, filozof; specjalista prawa cywilnego, prawa rzymskiego i filozofii prawa.
Wykształcenie.
W 1962–1968 studiował nauki prawne na Uniwersytecie Ludwika i Maksymiliana w Monachium, zaś w latach 1967–1973 filozofię i teorię naukową na tej samej uczelni.
W 1968 zdał 1. prawniczy egzamin państwowy ("1. juristisches Staatsexamen"), natomiast 2. prawniczy egzamin państwowy ("2. juristisches Staatsexamen"), będący odpowiednikiem polskiego egzaminu kończącego aplikację, w 1973.
W 1971 uzyskał promocję na doktora nauk prawnych a 7 lat później habilitację, również na Uniwersytecie Ludwika i Maksymiliana w Monachium.
Praca zawodowa.
W latach 1972–1978 był asystentem naukowym, a od 1978 do 1980 docentem na własnej Alma Mater.
Przez okres 1980–1992 był profesorem prawa cywilnego, rzymskiego i filozofii prawa oraz kierownikiem katedry prawa cywilnego, rzymskiego i filozofii prawa na monachijskim uniwersytecie, a od roku 1992 do 2005 kierownikiem katedry prawa cywilnego, filozofii i historii prawa na Europejskim Uniwersytecie Viadrina we Frankfurcie nad Odrą.
W 1994 został sędzią w Brandenburskim Wyższym Sądzie Krajowym ("Brandenburgisches Oberlandesgericht"). Od 2005 był członkiem Polskiej Akademii Umiejętności w Krakowie.
Został pochowany na Cmentarzu Północnym w Monachium.

</doc>
<doc id="1351755" url="https://pl.wikipedia.org/wiki?curid=1351755" title="Mowgli (ujednoznacznienie)">
Mowgli (ujednoznacznienie)



</doc>
<doc id="1351756" url="https://pl.wikipedia.org/wiki?curid=1351756" title="Wilcze dzieci">
Wilcze dzieci



</doc>
<doc id="1351757" url="https://pl.wikipedia.org/wiki?curid=1351757" title="Hakan Arikan">
Hakan Arikan



</doc>
<doc id="1351759" url="https://pl.wikipedia.org/wiki?curid=1351759" title="Shirakawa (miasto)">
Shirakawa (miasto)

 – miasto w Japonii, na wyspie Honsiu, w prefekturze Fukushima. Ma powierzchnię 305,32 km2 . W 2020 r. mieszkało w nim 59 531 osób, w 23 718 gospodarstwach domowych (w 2010 r. 64 710 osób, w 22 684 gospodarstwach domowych).
Położenie.
Miasto leży w południowej części prefektury Fukushima.
Historia.
Shirakawa otrzymała status miasta 1 kwietnia 1949.

</doc>
<doc id="1351760" url="https://pl.wikipedia.org/wiki?curid=1351760" title="Dzikie dziecko">
Dzikie dziecko



</doc>
<doc id="1351761" url="https://pl.wikipedia.org/wiki?curid=1351761" title="20 000 mil podmorskiej żeglugi (film 2002)">
20 000 mil podmorskiej żeglugi (film 2002)

20 000 mil podmorskiej żeglugi (ang. "20.000 Leagues Under the Sea", 2002) − amerykański film animowany w reżyserii Scotta Heminga. Adaptacja powieści Juliusza Verne’a "Dwadzieścia tysięcy mil podmorskiej żeglugi".
Wersja polska.
Udźwiękowienie: Kartunz
Reżyseria: Grzegorz Pawlak
Dialogi: Justyna Janiak
Udział wzięli:

</doc>
<doc id="1351762" url="https://pl.wikipedia.org/wiki?curid=1351762" title="Eurocom Studio">
Eurocom Studio

Eurocom Studio (dawniej Studio Eurocom) – studio dubbingowe mające swoją siedzibę w Warszawie, powstałe w 1990 roku jako spółka z udziałem kapitału francuskiego. Dawniej zajmowało się również dystrybucją filmów w kinach i na kasetach wideo. Obecnie sprzedaż praw emisyjnych została przeniesiona na odrębną spółkę Eurocom Media.
Studio dawniej wykonywało zlecenia dla Telewizji Polskiej, Canal+, Disney XD, ZigZap, Fox Kids/Jetix. W ostatnich latach stworzyło dubbingi dla Disney Channel (Polska) i wersje lektorskie dla TV Puls.
Dystrybucja na kasetach wideo.
Obecnie Eurocom Studio nie zajmuje się dystrybucją kaset wideo. Dawniej studio wydało następujące tytuły:

</doc>
<doc id="1351763" url="https://pl.wikipedia.org/wiki?curid=1351763" title="(7450) Shilling">
(7450) Shilling

(7450) Shilling – planetoida z pasa głównego asteroid okrążająca Słońce w ciągu 4 lat i 88 dni w średniej odległości 2,62 j.a. Została odkryta 24 lipca 1968 roku w obserwatorium "Cerro El Roble" przez "G. A. Plyugina" i "Yu. A. Belyaeva". Nazwa planetoidy pochodzi od "Pawła Szyllinga" (1786-1837), rosyjskiego technika wprowadzającego do użycia telegraf i orientalisty (badacza historii i języków narodów azjatyckich, kolekcjonera orientalnych rękopisów). Przed nadaniem nazwy planetoida nosiła oznaczenie tymczasowe (7450) 1968 OZ.

</doc>
<doc id="1351765" url="https://pl.wikipedia.org/wiki?curid=1351765" title="Adam Majewski">
Adam Majewski



</doc>
<doc id="1351767" url="https://pl.wikipedia.org/wiki?curid=1351767" title="Heckler &amp; Koch">
Heckler &amp; Koch

Heckler &amp; Koch GmbH (H&amp;K) – niemieckie przedsiębiorstwo zajmujące się produkcją broni strzeleckiej z siedzibą w mieście Oberndorf am Neckar. Spółka została założona 28 grudnia 1949 roku przez byłych inżynierów Mauser-Werke – Edmunda Hecklera, Theodora Kocha i Alexa Seidela. Dostarcza ona broń siłom policyjnym, zbrojnym i specjalnym wielu państw świata.
Do najbardziej rozpoznawalnych produktów H&amp;K należą: pistolety USP i HK45, pistolety maszynowe MP5, MP7 i UMP, karabiny i karabinki automatyczne HK416, G3 i G36, karabiny maszynowe - MG3, MG4, MG5 oraz karabiny wyborowe PSG-1.
Spółka posiada spółkę zależną Heckler &amp; Koch Sidearms GmbH zajmującą się produkcją na rynek cywilny oraz spółkę Heckler &amp; Koch USA - powołaną w celu produkcji broni na rynek amerykański.

</doc>
<doc id="1351768" url="https://pl.wikipedia.org/wiki?curid=1351768" title="Zdzisław Przebindowski">
Zdzisław Przebindowski

Zdzisław Przebindowski (ur. 7 listopada 1902 w Krakowie, zm. 4 stycznia 1986 tamże) – polski artysta malarz, profesor Akademii Sztuk Pięknych w Krakowie, wiceprezes krakowskiego Towarzystwa Przyjaciół Sztuk Pięknych. Wychował się w rodzinie o artystycznych tradycjach. Jego stryjeczny dziadek Józef Przebindowski był rzeźbiarzem. Ojciec Franciszek Przebindowski artystą malarzem.
Życiorys.
Po raz pierwszy Zdzisław Przebindowski wystawił swoje prace w gimnazjum im. Jana III Sobieskiego w Krakowie, do którego uczęszczał. W 1920 roku podjął naukę w poznańskiej Szkole Sztuk Zdobniczych i Przemysłu Artystycznego. W 1925 roku powrócił do Krakowa. Został studentem Akademii Sztuk Pięknych (pracownia F. Pautscha), którą to uczelnię ukończył z wyróżnieniem (stypendysta Funduszu Kultury Narodowej). Po skończeniu studiów osiadł na jakiś czas w Paryżu. Następnie mieszkał i pracował kolejno w Wenecji, Florencji i Rzymie. Zwiedzał również wybrzeże Afryki. Na przełomie 1937 i 1938 roku powrócił do Krakowa i podjął pracę pedagogiczną na ASP, którą przerywa II wojna światowa. Wrócił na uczelnię w roku 1945, gdzie pracował do 1972 roku.
Malował pejzaże, sceny rodzajowe, martwe natury, portrety. Działał w licznych organizacjach i towarzystwach (m.in.: Towarzystwo „Sztuka”, Towarzystwo Sztuk Pięknych, Związek Polskich Artystów Plastyków). Odznaczony Krzyżem Kawalerskim Orderu Odrodzenia Polski. Jego prace znajdują się m.in. w Muzeum Narodowym w Krakowie, Muzeum Narodowym w Poznaniu, Muzeum Śląska Opolskiego, Muzeum w Grudziądzu, w kolekcjach prywatnych. Pochowany na Cmentarzu Rakowickim w Krakowie (kwatera VI, pas wschodni). W 1996 roku nazwano jego imieniem jedną z ulic w Krakowie.

</doc>
<doc id="1351769" url="https://pl.wikipedia.org/wiki?curid=1351769" title="Heckler und Koch">
Heckler und Koch



</doc>
<doc id="1351770" url="https://pl.wikipedia.org/wiki?curid=1351770" title="Heckler &amp; Koch GmbH">
Heckler &amp; Koch GmbH



</doc>
<doc id="1351771" url="https://pl.wikipedia.org/wiki?curid=1351771" title="Włodzimierz Iwan">
Włodzimierz Iwan

Włodzimierz Iwan; zm. 10 grudnia 1288) – książę wołyński, syn Wasylka Romanowicza. Tak jak inni ruscy książęta był zależny od Nogaja władcy mongolskiej Złotej Ordy.
Przed objęciem tronu latopisy odnotowują jego udział w wyprawach przecie Litwie i Polsce i ślub z księżniczką briańską Olgą Romanowną. Po objęciu tronu w 1269 rozpoczął wojnę z Jaćwingami, jednak wskutek niepowodzeń był zmuszony prosić o zawarcie pokoju.
W 1274 odpierał atak na swoje włości księcia Trojdena, który mścił się za zabicie przez jego ojca trzech braci Trojdena.
W 1279 Nogaj polecił Włodzimierzowi i jego kuzynowi Lwu Halickiemu zaatakować Litwę, i przysłał na pomoc swoje wojska. Włodzimierz niechętnie udał się w kierunku Nowogródka, jednak tam już byli Tatarzy. Dlatego też po naradzie ze swoimi sojusznikami księciem łuckim Mścisławem i Jurijem Lwowiczem zdecydowali się skierować na Grodno. Wyprawa zakończyła się sukcesem pod Grodnem oraz wzięciem okupu.
W 1280 zmuszony był uczestniczyć w wojnie Lwa Halickiego o tron polski przeciw Leszkowi Czarnemu. W 1282 Nogaj i Töle Buka zażądali, aby książęta ruscy zaatakowali Węgry. Włodzimierz w związku ze złym stanem zdrowia pozostał w domu, a jego wojska dołączyły do wojsk Jerzego Lwowicza. Podczas wyprawy Bolesław II mazowiecki zaatakował księstwo halickie. W rewanżu powracający z wyprawy książę halicki wraz z Włodzimierzem i wojskami litewskimi zaatakowali jego wojska i uzyskali zwycięstwo.
W 1283 według rozkazu Töle Buki Włodzimierz znów zaatakował Polaków, ale z powodu rozwijającej się choroby szybko się wycofał. Nie mając syna, a nie chcąc przekazywać swojej ziemi ani Lwu Halickiemu, ani jego synowi Jerzemu, zdecydował się przekazać swoją ziemię księciu łuckiemu Mścisławowi Daniłowiczowi. Dodatkowo ustalił z Mścisławem, że swojej żonie Oldze i córce Izjasławie oddaje miasto Kobryń, i zobowiązuje księcia do niewydawania Izjasławy za mąż bez zgody żony.

</doc>
<doc id="1351773" url="https://pl.wikipedia.org/wiki?curid=1351773" title="Heckler und Koch GmbH">
Heckler und Koch GmbH



</doc>
<doc id="1351775" url="https://pl.wikipedia.org/wiki?curid=1351775" title="Wolff Heintschel von Heinegg">
Wolff Heintschel von Heinegg

Wolff Heintschel von Heinegg (ur. 12 lutego 1957) – niemiecki profesor prawa, wykładowca.
Specjalista prawa międzynarodowego publicznego, w szczególności prawa morza. Autor kilkudziesięciu publikacji z zakresu prawa międzynarodowego.
W 1977–1983 studiował nauki prawne na Uniwersytecie Ruhry w Bochum. 19 lutego 1983 zdał 1. prawniczy egzamin państwowy ("1. Juristische Staatsprüfung"), natomiast 25 listopada 1986 – 2. prawniczy egzamin państwowy ("2. Juristische Staatsprüfung") będący odpowiednikiem polskiego egzaminu kończącego aplikację.
22 lipca 1988 uzyskał promocję na doktora nauk prawnych za pracę pt. "Der Ägäis-Konflikt – Die Abgrenzung des Festlandsockels zwischen Griechenland und der Türkei und das Problem der Inseln im Seevölkerrecht", a 24 stycznia 1995 habilitację za rozprawę "Seekriegsrecht und Neutralität im Seekrieg".
Wykładowca Uniwersytetu w Trewirze, a następnie Uniwersytetu w Augsburgu. Wykładowca Wydziału Prawa Uniwersytetu Europejskiego Viadrina we Frankfurcie nad Odrą.

</doc>
<doc id="1351779" url="https://pl.wikipedia.org/wiki?curid=1351779" title="Mowgli">
Mowgli

Mowgli – postać fikcyjna, bohater książki Rudyarda Kiplinga pt. "Księga dżungli".
Mowgli jako chłopiec wychował się w stadzie wilków. Został on odbity tygrysowi, Shere Khanowi, i przyjęty do wilczej gromady. Nauczył się języka zwierząt i praw dżungli. Opiekują się nim przybrani wilczy rodzice oraz pantera Bagheera, która już na początku złożyła za niego okup w postaci bydła. Jego nauczycielem jest Baloo, niedźwiedź. Mowgli dorasta wśród przyjaciół, ale liczy się z tym, że kiedyś będzie musiał rozprawić się z kulawym tygrysem, który nie daruje mu, że został ocalony przez wilki. Po latach tygrysiej „propagandy” młodsze wilki okazują Mowgliemu mniej sympatii, aż w końcu, gdy przyjazny mu wilk Akela przestaje być przywódcą stada, Mowgli zostaje zmuszony do odejścia do ludzkiej wsi. Po tym jednak, gdy udaje mu się zabić prześladowcę – tygrysa Shere Khana – zabobonni wieśniacy sprawiają, że Mowgli musi wrócić do dżungli.

</doc>
<doc id="1351780" url="https://pl.wikipedia.org/wiki?curid=1351780" title="Mauser-Werke">
Mauser-Werke



</doc>
<doc id="1351782" url="https://pl.wikipedia.org/wiki?curid=1351782" title="Mother 3">
Mother 3

Mother 3 – japońska komputerowa gra fabularna wydana przez Nintendo w 2006 roku na konsoli Game Boy Advance.

</doc>
<doc id="1351783" url="https://pl.wikipedia.org/wiki?curid=1351783" title="ESDP">
ESDP



</doc>
<doc id="1351784" url="https://pl.wikipedia.org/wiki?curid=1351784" title="Monkey Mia">
Monkey Mia

Monkey Mia – niewielka miejscowość turystyczna w Australii Zachodniej nad Zatoką Rekina, ok. 850 km na północ od Perth i 25 km północny wschód od Denham.
Opis.
Monkey Mia leży na wschodnim wybrzeżu półwyspu Peron nad Zatoką Rekina. Plaża w Monkey Mia to jedno z nielicznych miejsc na świecie, gdzie żyjące na swobodzie delfiny butlonosy podpływają do stojących na brzegu ludzi. Prawie codziennie między godziną 7:45 a 12:00 na plażę przypływa pięć samic z małymi i są karmione przez strażników z Departamentu ds. Parków i Dzikiej Przyrody (ang. "Department Parks and Wildlife" (DPaW)), którym mogą asystować turyści. Delfiny przypływają na plażę od lat 60. XX wieku, kiedy rybacy zaczęli karmić je odpadkami z połowów. 
Od 1984 roku delfiny z Monkey Mia są przedmiotem nieprzerwanych obserwacji i badań biologów z wielu krajów – są to najdłużej prowadzone nieprzerwane badania delfinów butlonosych na świecie. 
Miejscowość znajduje się na terenie Parku Morskiego Zatoki Rekina. Cała Zatoka Rekina wpisana jest na listę światowego dziedzictwa UNESCO.

</doc>
<doc id="1351786" url="https://pl.wikipedia.org/wiki?curid=1351786" title="Vas Blackwood">
Vas Blackwood

Vas Blackwood (ur. 19 października 1962) – brytyjski aktor filmowy i telewizyjny.

</doc>
<doc id="1351787" url="https://pl.wikipedia.org/wiki?curid=1351787" title="Brontoskorpion">
Brontoskorpion



</doc>
<doc id="1351789" url="https://pl.wikipedia.org/wiki?curid=1351789" title="Ewgeni Janew">
Ewgeni Janew

Ewgeni Janew, bułg. Евгени Янев (ur. 16 maja 1973) – bułgarski szachista, arcymistrz od 2002 roku.
Kariera szachowa.
W finałach indywidualnych mistrzostw Bułgarii startuje od 1989. W 1992 reprezentował swój kraj na rozegranych w Sas van Gent mistrzostwach Europy juniorów do lat 20, dzieląc V m. Do końca lat 90. nie osiągnął znaczących sukcesów na arenie międzynarodowej, natomiast w 2001 i 2002 odniósł kilka turniejowych zwycięstw, dzięki którym w otrzymał tytuł arcymistrza.
Do sukcesów Ewgeni Janewa w międzynarodowych turniejach należą m.in.:
Najwyższy ranking w karierze osiągnął 1 lipca 2011, z wynikiem 2528 punktów zajmował wówczas 14. miejsce wśród bułgarskich szachistów.

</doc>
<doc id="1351790" url="https://pl.wikipedia.org/wiki?curid=1351790" title="Dziupla (ujednoznacznienie)">
Dziupla (ujednoznacznienie)



</doc>
<doc id="1351793" url="https://pl.wikipedia.org/wiki?curid=1351793" title="Blank">
Blank

Blank ("Blanc") – polski herb szlachecki, odmiana herbu Prus III.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Na tarczy dwudzielnej w słup w polach I czerwonym i II błękitnym półtora krzyża złotego bez prawej dolnej poprzecznicy, stoi na kosie błękitnej i połowie podkowy srebrnej ze sobą połączonych.
W klejnocie nad hełmem w koronie noga zbrojna zgięta w kolanie.
Labry z prawej czerwone podbite złotem, z lewej błękitne podbite srebrem.
Najwcześniejsze wzmianki.
Nadany 9 listopada 1790 roku Piotrowi Blank.
Herbowni.
Herb ten, jako herb własny, przysługiwał tylko jednej rodzinie herbownych:
Blank (Blanc).
Zobacz też.
herbarz, heraldyka, lista herbów

</doc>
<doc id="1351794" url="https://pl.wikipedia.org/wiki?curid=1351794" title="Szmul Lehman">
Szmul Lehman

Szmul Lehman (ur. w 1886 w Warszawie, zm. 23 września 1941 w Warszawie) – polski zbieracz i badacz folkloru żydowskiego oraz autor zbiorów folklorystycznych żydowskiego pochodzenia.
Życiorys.
Urodził się w Warszawie. Folklorem żydowskim zainteresował się bardzo wcześnie. Jego zbieranie i badanie zaczął już w czasach zaborów, głównie na prowincji. Do wybuchu I wojny światowej prowadził badania głównie w żydowskich ośrodkach centralnej Polski. Po przyłączeniu Galicji do Polski przedostawał się przez byłą austriacko-rosyjską granicę by tam badać różnice i podobieństwa w obyczajach i folklorze Żydów rosyjsko-polskich i Żydów małopolskich. W 1921 roku wydał książkę pt. "Praca i wolność: zbiór pieśni ludowych", a w latach 1926−1933 "Archiwum żydowskiego językoznawstwa, nauki o literaturze i etnologii".
Podczas II wojny światowej wraz z rodziną przebywał w getcie warszawskim. Zamieszkał przy ulicy Orlej. W getcie należał do najbliższych współpracowników archiwum Ringelbluma. Dzięki działaczom Żydowskiej Socjalnej Samopomocy on i jego rodzina nie zaznała w getcie głodu. Pod koniec 1940 roku wykryto u niego raka. Wówczas dostał do dyspozycji sekretarza, który zajął się katalogowaniem i przepisywaniem na maszynie jego materiałów oraz rozszyfrowaniem jego stenograficznych notatek. Szmul Lehman również w getcie badał obyczaje i zachowania Żydów. Zaraz na początku wojny notował różne nowe słowa i słówka, historyjki i kalambury, które były wyrazem reakcji Żydów na zaistniałą sytuację. Szmul Lehman zmarł 23 września 1941 roku. Został pochowany na cmentarzu żydowskim przy ulicy Okopowej w Warszawie lecz jego nagrobek nie zachował się.
Wszystkie prace Lehmana, posegregowane przez jego sekretarza zaginęły. Sam Emanuel Ringelblum kilkakrotnie, osobiście, prosił żonę Lehmana i jego syna, by powierzyli mu dzieło ojca. Spadkobiercy jednak nie zrobili tego. W ten sposób zginął wielki skarb kultury żydowskiej.

</doc>
<doc id="1351799" url="https://pl.wikipedia.org/wiki?curid=1351799" title="Franciszek Ksawery Bohusz">
Franciszek Ksawery Bohusz

Franciszek Ksawery Michał Bohusz pseud. i krypt.: "Weteran światły, dawniejszy dygnitarz W. X. L.; Xiądz X. B. P. K. W. P. W. T. S. G. W. X. X. S. T. i O. P. D.", (ur. 1 stycznia 1746 w powiecie wiłkomierskim, zm. 4 kwietnia 1820 w Warszawie) – ksiądz, doktor filozofii, pisarz, pamiętnikarz, historyk i działacz społeczno-publicystyczny; przeciwnik Targowicy.
Życiorys.
Urodził się 1 stycznia roku 1746, jako syn Józefa Antoniego miecznika wileńskiego, i Wiktorii ze Świętorzeckich. Pierwsze nauki pobierał u wileńskich jezuitów, w latach 1755-1756 uczęszczał do Collegium Nobilium jezuitów w Wilnie, wstępując do ich zakonu w roku 1761, po kasacie zakonu został księdzem diecezjalnym. Studiował prawo, teologię i filozofię w Akademii Wileńskiej. 
W latach 1777–1778 wspólnie z Antonim Tyzenhauzem podróżował po Europie. Był m.in. w Anglii, Czechach, Francji i Holandii. W 1781 został prałatem i biskupem koadiutorem wileńskim. W latach 1780–1782 sprawował funkcję prezydenta trybunału cywilnego. Był wychowawcą Franciszka Sapiehy.
Uczestnik przygotowań do powstania na Litwie w 1794 roku. Aresztowany dwukrotnie: w 1792 (jako przeciwnik rządów targowiczan) oraz w kwietniu 1794 (za udział w spisku Jakuba Jasińskiego). Zwolniony w 1795 powrócił do Wilna. W 1804 przeniósł się do Warszawy. Sprawował tam urząd sędziego pokoju. 
Kawaler orderu Świętego Stanisława. Od roku 1804 członek Towarzystwa Przyjaciół Nauk. Tłumacz i wydawca Kodeksu Napoleona (Warszawa 1810). W 1812 roku jako członek Towarzystwa Królewskiego Gospodarczo-Rolniczego przystąpił do Konfederacji Generalnej Królestwa Polskiego.

</doc>
<doc id="1351800" url="https://pl.wikipedia.org/wiki?curid=1351800" title="Fernando Gomes (portugalski piłkarz)">
Fernando Gomes (portugalski piłkarz)

Fernando Gomes, właśc. Fernando Mendes Soares Gomes (ur. 22 listopada 1956 w Porto, zm. 26 listopada 2022) – portugalski piłkarz występujący na pozycji napastnika.
Kariera klubowa.
Fernando Gomes zawodową karierę rozpoczynał w wieku 18 lat w FC Porto. W ekipie „Smoków” od razu udało mu się wywalczyć miejsce w pierwszym składzie. W debiutanckim sezonie w 24 meczach strzelił 14 bramek i wraz z drużyną zdobył wicemistrzostwo kraju. Pierwsze sukcesy Portugalczyka – zdobycie Pucharu Portugalii oraz wywalczenie korony króla strzelców przypadły na sezon 1976/1977. Najwięcej goli w ekstraklasie Gomes zdobywał także w dwóch kolejnych sezonach. W rozgrywkach 1977/1978 po raz pierwszy w karierze sięgnął po mistrzostwo kraju. Po sześciu sezonach spędzonych w Portugalii Gomes postanowił spróbować swoich sił poza granicami swojego kraju. Ostatecznie w 1980 roku trafił do hiszpańskiego drugoligowca – Sportingu Gijón. W rozgrywkach 1980/1981 zanotował tylko cztery występy, jednak w kolejnym sezonie był już najskuteczniejszym strzelcem zespołu. Latem 1982 roku Gomes zdecydował się jednak powrócić do FC Porto. Na Estádio das Antas portugalski snajper znów prezentował dobrą formę. W sezonach 1982/1983, 1983/1984 i 1984/1985 ponownie zdobywał koronę króla strzelców. Razem z Porto znów odnosił wiele sukcesów w krajowych rozgrywkach – zdobywał mistrzostwa, puchary i superpuchary Portugalii. W rozgrywkach 1986/1987 Gomes wraz z drużyną sięgnął po Puchar Europy, Superpuchar Europy oraz Puchar Interkontynentalny. W FC Porto Gomes spędził łącznie trzynaście lat swojej kariery. W ich trakcie wystąpił w 342 pojedynkach i zdobył 288 bramek. Poprowadził klub do wielu sukcesów, dzięki czemu został jedną z największych legend zespołu W 1989 roku Portugalczyk podpisał kontrakt ze Sportingiem CP. W nowej drużynie grał przez dwa sezony, rozegrał 63 mecze i strzelił 30 goli. Po zakończeniu sezonu 1990/1991 Gomes postanowił zakończyć karierę.
Kariera reprezentacyjna.
W reprezentacji swojego kraju Gomes zadebiutował 9 marca 1975 roku. W 1984 roku znalazł się w kadrze drużyny narodowej na mistrzostwa Europy. Portugalczycy na turnieju tym odpadli w półfinale, kiedy to przegrali po dogrywce z późniejszymi zwycięzcami Euro – Francuzami. W 1986 roku „Selecção das Quinas” po przerwie trwającej 20 lat wystąpili na mistrzostwach świata. Selekcjoner kadry – José Augusto Torres zdecydował się powołać Gomesa do 22-osobowego zespołu. Na meksykańskich boiskach Portugalczycy zajęli jednak ostatnie miejsce w swojej grupie i zostali wyeliminowani z turnieju. Gomes był podstawowym zawodnikiem reprezentacji i wystąpił we wszystkich trzech pojedynkach. Łącznie w barwach drużyny narodowej wystąpił w 48 meczach i strzelił 13 bramek. Ostatnie spotkanie w drużynie narodowej rozegrał 16 listopada 1988 roku przeciwko Luksemburgowi w ramach eliminacji do mistrzostw świata 1990. W pojedynku tym Gomes zdobył jedynego gola.

</doc>
<doc id="1351803" url="https://pl.wikipedia.org/wiki?curid=1351803" title="Luihin ja ytimiin">
Luihin ja ytimiin

Luihin ja ytimiin – szósty album studyjny thrash metalowego zespołu Mokoma. 
Album wydany został 28 listopada 2007 roku przez wytwórnię Sakara Records.
Twórcy.
Mokoma
Gościnnie
Personel

</doc>
<doc id="1351806" url="https://pl.wikipedia.org/wiki?curid=1351806" title="Ferdinand Bol">
Ferdinand Bol

Ferdinand Bol (ur. przed 24 czerwca 1616 w Dordrechcie, zm. przed 24 lipca 1680 w Amsterdamie) – holenderski malarz, rysownik i grafik epoki baroku, naśladowca Rembrandta.
Życie.
Prawdopodobnie urodził się w 1610. Malarstwa uczył się prawdopodobnie u Jacoba Cuypa W latach 1634-42 pracował w warsztacie Rembrandta w Amsterdamie. W 1652 otrzymał obywatelstwo Amsterdamu. W 1653 ożenił się z Lisbeth Dell, z którą miał dwóch synów. W 1669 jako wdowiec poślubił Annę van Erckel, pochodzącą z zamożnej rodziny patrycjuszowskiej.
Malował obrazy o tematyce historycznej i religijnej, pejzaże oraz liczne portrety, także grupowe. Jego najlepsze dzieła pochodzą z lat 1650-1669. Przez dłuższy czas naśladował manierę Rembrandta, w późniejszym okresie twórczości uległ wpływom barokowego malarstwa flamandzkiego.
Jego uczniami byli Sir Godfrey Kneller (1646-1723) i Cornelis Bisschop (1634-1674).

</doc>
<doc id="1351807" url="https://pl.wikipedia.org/wiki?curid=1351807" title="Arturo Di Napoli">
Arturo Di Napoli

Arturo Di Napoli (ur. 18 kwietnia 1974 w Mediolanie) – włoski piłkarz występujący na pozycji napastnika, a także trener.
Początki kariery.
Jest wychowankiem Interu Mediolan. Wypożyczany kolejno do Acireale Calcio, Gualdo i SSC Napoli skąd w 1997 roku został z powrotem ściągnięty do drużyny Interu i zagrał 7 spotkań nie strzelając żadnej bramki.
Sprzedaż definitywna.
Następnie Arturo znów został wypożyczony, tym razem do Vicenza Calcio jednak w 25 spotkaniach zdobył tylko 6 bramek i Inter decyduje się na sprzedaż definitywną. W styczniu 1999 roku podpisał kontakt z klubem Empoli FC, gdzie zabawił tylko jeden sezon i przeniósł się do SSC Venezia. Spędził tam dwa bezbarwne sezony gdzie w 64 meczach zdobył tylko siedemnaście bramek. Następnym przystankiem było US Palermo jednak i tam nie zabawił długo, tudzież tylko jeden sezon, gdzie w 30 spotkaniach zdobył 8 bramek.
Messina.
Kiedy US Palermo zrezygnowało z zawodnika i stał się wolnym piłkarzem dostał propozycje nie tylko z klubów Serie B i Serie C, ale także od zespołów Scottish Premier League. Ostatecznie wybiera ofertę FC Messina. Kibice tego klubu nadali mu pseudonim „Re Artu” (Król Artur). Dla klubu z Sycylii zdobył 43 bramki w 126 meczach. W Serie A natomiast grał 59 razy i zdobył 15 goli.
Odrodzenie w Salernitanie.
Przed sezonem 2007/08 pragnąca powrotu do Serie B Salernitana zdecydowała się na zatrudnienie zawodnika. Złożył podpis pod obowiązującą trzy lata umową. Zawodnik w 32 meczach zdobył aż 21 bramek i został królem strzelców Serie C1/B.
W kolejnym sezonie, grając dla Salernitany już w Serie B ponownie został najlepszym strzelcem drużyny i zakończył rozgrywki z trzynastoma trafieniami na koncie.
Osiągnięcia.
Klubowe.
Salernitana Serie C1 2007–2008
Indywidualne.
Salernitana Serie C1 2007–2008

</doc>
<doc id="1351808" url="https://pl.wikipedia.org/wiki?curid=1351808" title="Kai-Pekka Kangasmäki">
Kai-Pekka Kangasmäki

Kai-Pekka Olavi "Kaikka" Kangasmäki (ur. 9 lipca 1985 w Lappeenrancie) - fiński muzyk, kompozytor i instrumentalista. Kai-Pekka Kangasmäki znany jest przede wszystkim z występów w heavymetalowym zespole Stam1na. Do grupy dołączył w 2005 roku początkowo jako sesyjny basista. Rok później został oficjalnym członkiem formacji. W 2010 roku wraz z grupą otrzymał MTV Europe Music Award w kategorii Best Finnish Act. Trzykrotnie otrzymał także nagrodę fińskiego przemysłu fonograficznego Emma-gaala. Działalność artystyczną rozpoczął w 2000 roku jako gitarzysta melodic deathmetalowego zespołu Frail From Inside przekształconego w latach późniejszych w Disease of the Nation. Od 2006 roku występuje w ramach solowego projektu Ville Ryöti'ego - Devilhorn.

</doc>
<doc id="1351810" url="https://pl.wikipedia.org/wiki?curid=1351810" title="Józef Engling">
Józef Engling

Józef Engling (ur. 5 stycznia 1898 w Prositach, zm. 4 października 1918 w pobliżu Cambrai) – Sługa Boży, kleryk seminarium pallotynów, współtwórca Ruchu Szensztackiego.
Józef Engling urodził się w Prositach, był czwartym z siedmiorga dzieci krawca Augustyna i Marii z d. Masuth.
W roku 1912 wstąpił do gimnazjum pallotynów w Vallendar (k. Koblencji) nad Renem. Tam z ojcem duchowym ks. Józefem Kentenichem doprowadził do założenia ruchu apostolskiego z Szensztat, który stał się zalążkiem ruchu formacyjnego pod nazwą Rodzina Szensztacka. Ruch Szensztacki znany był na Warmii już przed II wojną światową m.in. w Reszlu i Gudnikach.
W czasie I wojny światowej wcielony został do wojska niemieckiego w październiku 1916, trafił do garnizonu w Haguenau na terenie Alzacji. Zginął 4 października 1918 r. we Francji, koło Cambrai. Jako żołnierz doskonalił swoją duchowość poprzez codzienne odmawianie różańca oraz uczestniczenie (w sposób duchowy) w codziennej mszy.
Proces beatyfikacyjny Józefa Englinga rozpoczął się na początku października 1952 w Trewirze, który został zakończony na etapie diecezjalnym w 1964 r. W 1999 Jan Paweł II wznowił proces beatyfikacyjny, powołując komisję, której przewodniczył pallotyn ks. dr Jan Korycki (zm. 2020).

</doc>
<doc id="1351813" url="https://pl.wikipedia.org/wiki?curid=1351813" title="Afazja nominalna">
Afazja nominalna



</doc>
<doc id="1351816" url="https://pl.wikipedia.org/wiki?curid=1351816" title="Parafia Ducha Świętego w Czarnym Lesie">
Parafia Ducha Świętego w Czarnym Lesie

Parafia Ducha Świętego w Czarnym Lesie – parafia rzymskokatolicka.
Okoliczności powstania kościoła i parafii.
Na obrzeżach parafii Bielszowice, Nowy Bytom i Wirek powstała kolonia Czarny Las - Pnioki, gdzie 1 października 1935 roku została ustanowiona lokalia, czyli samodzielna stacja duszpasterska. Biskup Stanisław Adamski mianował pierwszym kuratusem z prawami proboszcza ks. Henryka Ligonia. Bardzo duża odległość od kościoła w Nowym Bytomiu była jedną z przyczyn wynajęcia pomieszczeń jednego z budynków i zaadaptowanie ich na kaplicę i salkę katechetyczną przy ulicy Tołstoja (wcześniej Janasa). W 1936 roku zakupiono grunt pod kościół od Rudzkiego Gwarectwa Węglowego i Spółki Akcyjnej Godula za około 9 tysięcy złotych. W październiku 1936 roku został poświęcony cmentarz parafialny, a 11 lipca następnego roku na odpuście w Nowym Bytomiu poświęcony został kamień węgielny pod nowy kościół. Kamień pochodził z nieistniejącego już dziś kościoła na Zgodzie. 
Nowy kościół pw. Ducha Świętego został poświęcony przez biskupa Juliusza Bieńka 16 października 1938 roku. W 1939 zainstalowano na wieży kościelnej dzwony, które po trzech latach Niemcy, w czasie okupacji, skonfiskowali i przetopili na uzbrojenie. 28 maja 1957 roku dekretem biskupa powstała pełnoprawna parafia w Czarnym Lesie. 
W 1977 zamontowano nowe dzwony, które noszą imiona: Marja, Barbara i Florian. Od roku 1988 w parafii szerzy się kult Bożego Miłosierdzia. W latach osiemdziesiątych rozpoczęto budowę domu parafialnego. Pod koniec lat dziewięćdziesiątych odnowiono elewację kościoła i placu przed kościołem. W 2001 uporządkowano cmentarz, a w ostatnich latach kościół przeszedł generalny remont. W 2010 ogrodzenie cmentarza parafialnego zostało odmalowane i został naprawiony zegar.

</doc>
<doc id="1351828" url="https://pl.wikipedia.org/wiki?curid=1351828" title="Rugby (sport)">
Rugby (sport)

Rugby (ang. "rugby" lub "rugby football") – grupa sportów drużynowych o wspólnym pochodzeniu. Trzema najpopularniejszymi rodzajami rozgrywek są:
Ponadto istnieją wersje bezkontaktowe (paryżanka, rugby TAG), plażowe, rugby na wózkach, rugby podwodne oraz z innymi liczbami zawodników (np. dość popularne w Azji rugby 10).
Podstawowe zasady.
Wszystkie odmiany rugby łączy kilka cech wspólnych. Jest to gra zespołowa, kontaktowa, rozgrywana (w podstawowych odmianach) na prostokątnym boisku, zakończonym z obu stron bramką w kształcie litery H i za nią polem punktowym. Celem gry jest zdobycie większej liczby punktów, które zdobywa się poprzez przyłożenia (położenie piłki na polu punktowym przeciwnika) lub kopnięcia na bramkę, które można wykonać z gry (tzw. drop gol), w ramach rzutu karnego bądź w ramach podwyższenia (dodatkowego kopnięcia, jakie otrzymuje drużyna po zdobyciu przyłożenia). Piłką, mającą owalny kształt, można grać zarówno nogą, jak i ręką. Podania ręką można wykonywać jedynie do tyłu. Szarżować można jedynie zawodnika posiadającego piłkę, w sposób niezagrażający jego zdrowiu (zakazane są kopnięcia, ciosy, przerzucanie, atak powyżej barków). Cechą charakterystyczną są formacje, mające własne, dodatkowe zestawy przepisów, na przykład młyn.
Różnice między rugby union a rugby league.
Rugby union i rugby league są do siebie podobne i przez to zjawisko przechodzenia z jednego kodu na drugi jest powszechne, szczególnie w regionach gdzie istnieją ligi zawodowe w odmianie trzynastoosobowej (Australia, Anglia, Walia). Niemniej jednak rozwój obu dyscyplin doprowadził do kilku poważnych zmian.
Usunięcie z reguł rugby league formacji raków i autów, czy ograniczenie młynów uprościło znacząco grę. Zmiany te, podobnie jak zmniejszenie liczby graczy z 15 do 13 miały na celu zwiększenie widowiskowości meczów. W odmianie league występuje także charakterystyczne wznowienie "play-the-ball" wprowadzone w zastępstwie raków i, wzorowana na futbolu amerykańskim, zasada sześciu prób. Pozostałe różnice w sposobie prowadzenia gry są nieznaczące i wynikają z wymienionych wcześniej zmian.
Między obiema odmianami istnieje także różnica w wartości akcji punktowych. W rugby union przyłożenie jest warte 5 punktów, podwyższenie 2 punkty, bramka z gry i z karnego po 3 punkty. W rugby league drużyna otrzymuje za przyłożenie 4 punkty, za podwyższenie i bramkę z karnego 2 punkty, a za bramkę z gry 1 punkt.
Boiska do obu sportów są niemal identyczne – w rugby league jest ono 2 m węższe, a pole punktowe jest zazwyczaj krótsze. Piłka do gry w rugby league jest minimalnie mniejsza.
Różnice między rugby piętnastoosobowym a siedmioosobowym.
Różnice między wersją piętnastoosobową a olimpijską siedmioosobową rugby union są nieznaczne i wynikają z potrzeby dostosowania przepisów do mniejszej liczby graczy. Zawody odbywają się na takim samym boisku. Najważniejszymi zmianami są:
Porównanie z innymi sportami.
Istnieje kilka podstawowych odmian sportów piłkarskich mających wspólne źródło z rugby: piłka nożna, futbol australijski, futbol rusztowy (ang. "gridiron", do którego zaliczają się odmiany futbolu amerykańskiego i kanadyjskiego) i futbol gaelicki. Wszystkie te dyscypliny (przede wszystkim w odmianach podstawowych rozgrywanych na boisku) łączy kilka cech wspólnych, jednak osoba zaznajomiona z jednym kodem nie jest w stanie od razu zrozumieć zasad drugiego. Na przykład: zagranie „mark” rozwinęło się inaczej w rugby, futbolu australijskim i piłce nożnej. W pierwszej dyscyplinie oznacza wychwycenie we własnym polu obronnym piłki kopniętej przez przeciwnika, co skutkuje rzutem wolnym. W odmianie australijskiej piłkę można wyłapać na całym polu gry i się dostaje za to punkt. W piłce nożnej zagranie zachowało się we wznowieniu wykonywanym po złapaniu piłki przez bramkarza, a na innych pozycjach przekształciło się w grę głową.
Rugby jest sportem kontaktowym, stąd często jest przyrównywane do innych dyscyplin, gdzie dopuszczony jest kontakt zawodników, zarówno zespołowych (futbol amerykański, piłka ręczna), jak i indywidualnych (judo, zapasy).
Rugby a futbol amerykański.
W wielu krajach, w tym w Polsce, rugby i futbol amerykański są często błędnie uznawane za odmianę tego samego sportu. Istnieje jednak wiele znaczących różnic powodujących wzajemne niezrozumienie zasad obu dyscyplin. Do głównych podobieństw należą:
Zagranie snap wywodzi się z formacji młyna (znanej też w pierwotnej piłce nożnej), stąd osobie nieobeznanej z zasadami może wydawać się podobne.
Każde z powyższych podobieństw jest jednocześnie przykładem różnic:
Do innych podstawowych różnic należą:
Historia.
Pochodzenie gry.
Do połowy XIX wieku historia wszystkich kodów futbolowych (piłki nożnej, rugby, futbolów amerykańskiego, australijskiego, gaelickiego i kanadyjskiego oraz ich odmian) jest wspólna. Początków rugby można doszukiwać się w grach popularnych w starożytności w basenie Morza Śródziemnego, choć warto wspomnieć, że sporty z użyciem piłki istniały w różnych cywilizacjach i kulturach na całej Ziemi. W Chinach grano w grę cuju już około 2300 lat temu. Jej reguły spisano między 206 a 220 r.n.e. Gra dotarła później do Korei (znana jako chuk-guk) i Japonii (pod nazwą kemari). Podobne gry mieli Eskimosi (Aqsaqtuk), Indianie (Pahsaheman), Aborygeni, czy Maorysi (Ki-o-rahi). Gumowej piłki używano w prekolumbijskiej Mezoameryce, choć lokalny sport przypominał raczej koszykówkę albo siatkówkę. Gry z piłką znali też Celtowie, choć trudno dziś określić, czy było to zapożyczenie od Rzymian, czy własna inwencja.
W starożytnych Grecji i Rzymie gry z piłką były popularne. Harpastum, wywodzące się od greckiej episkyros często uznaje się za przodka rugby. Jedna z dwóch podstawowych wersji polegała na umieszczaniu gumowej piłki za linią końcową boiska. Rozpowszechnione po całym imperium przez legionistów harpastum dało początek średniowiecznym grom takim jak calcio fiorentino we Włoszech, la soule we Francji, czy mob football na Wyspach Brytyjskich. Nie wiadomo, czy gry piłkarskie dotarły na drugą stronę kanału La Manche z Celtami, Rzymianami, Duńczykami, czy Normanami, można jednak prześledzić ich niesłabnącą popularność od najstarszej notatki, sporządzonej między rokiem 1174 a 1183.
Dotarcie gier piłkarskich na Wyspy Brytyjskie jest o tyle ważne, że to właśnie tam w XIX wieku spisano po raz pierwszy reguły gry. W średniowieczu w wielu miastach grano w różne odmiany futbolu ludowego ("mob football"), jak np. Royal Shrovetide Football. Piłki wtedy głównie przenoszono w rękach, kopiąc je tylko sporadycznie. Grano na ulicach miejskich, a celem było przeniesienie piłki do wyznaczonego miejsca (najczęściej była to brama miejska). Sport ten nie miał spisanych reguł: cechował się dużą brutalnością, drużyny liczyły nawet po kilkuset zawodników, którzy w czasie gry dewastowali miasto. Z tych powodów sport ten był wielokrotnie zakazywany edyktami królewskimi, kościelnymi i miejskimi. Piłki w tym czasie robiono ze zwierzęcych pęcherzy.
Rozwój współczesnego rugby.
W XIX wieku Wielka Brytania była centrum rewolucji przemysłowej, co doprowadziło do znaczących zmian cywilizacyjnych. Piłką zaczęto grać na podmiejskich łąkach, doprowadzono do spisania pierwszych reguł. Prym wiodły szkoły prywatne, które uznały, że gry ruchowe mogą pozytywnie wpłynąć na rozwój i dyscyplinę młodzieży. Powstanie kolei sprawiło, że szkoły mogły dużo łatwiej rywalizować ze sobą. Problemem był jednak brak wspólnych zasad rywalizacji. Reguły – zazwyczaj nieliczne – ustalano tuż przed meczem. Najstarsze spisane zasady gry powstały w 1845 w szkole w mieście Rugby w środkowej Anglii, od którego wzięła się nazwa całej dyscypliny sportu. Apokryficzna historia przypisuje powstanie gry Williamowi Webbowi Ellisowi w 1823, upamiętnionemu m.in. w nazwie Pucharu Świata w rugby union.
W 1863 powstała the Football Association (Stowarzyszenie Futbolowe) mające regulować reguły gry w futbol, jednak narastający od lat 50. spór dotyczący gry ręką i szarżowania doprowadził do rozłamu i powstania Rugby Football Union (Związku Futbolu Rugby) w 1871. Odtąd drogi piłki nożnej i rugby potoczyły się własnymi ścieżkami.
Rugby dotarło wkrótce poza Wyspy Brytyjskie, nie tylko do innych części rozległego Imperium Brytyjskiego, ale m.in. do Argentyny, Francji, Niemiec, czy Stanów Zjednoczonych. W tym ostatnim kraju rugby odcisnęło piętno na powstający futbol amerykański, początkowo przypominający bardziej wczesną piłkę nożną. W 1886 powstała International Rugby Football Board (Międzynarodowa Rada Futbolu Rugby; obecnie World Rugby) dla zarządzania rozwojem dyscypliny. Między 1900 a 1924 rugby union było czterokrotnie obecne na Igrzyskach Olimpijskich.
Dominacja w IRFB ludzi kładących nacisk na etos gry i amatorstwo doprowadził do konfliktu z częścią zespołów z północy Anglii i powstania Northern Rugby Football Union (Północnego Związku Futbolu Rugby, obecnie Rugby Football League), która powołała zawodową ligę rugby (stąd nazwa rugby league). Wkrótce NRFU zmieniła niektóre przepisy, doprowadzające do zróżnicowania obu odmian sportu. Rugby league zdobyło popularność na mającej robotniczy charakter północy Anglii oraz w niektórych regionach Australii, przejściowo – po II wojnie światowej – także we Francji. W 1954 odbyły się pierwsze mistrzostwa świata w rugby league.
Do rozpowszechnienia rugby union poza anglosferę przyczynili się przede wszystkim Francuzi, którzy doprowadzili do powstania FIRA (Międzynarodowego Związku Rugby Amatorskiego) w 1934. W 1987 odbył się pierwszy turniej Pucharu Świata w rugby union, a w 1995 dopuszczono do zawodowstwa w tej odmianie.
Pod koniec XIX wieku w Szkocji rozwinęła się siedmioosobowa odmiana rugby union, która po II wojnie światowej zyskała na popularności w wielu regionach świata. Począwszy od Igrzysk w Rio de Janeiro w 2016. jest ona jedną z dyscyplin olimpijskich.
Popularność.
Rugby jest popularne w kilkudziesięciu państwach świata. Zorganizowane związki sportowe w odmianie union istnieją w ponad 170 państwach i terytoriach zależnych (z czego 117 jest zrzeszonych w World Rugby, reszta jedynie w związkach regionalnych), zaś rugby league w 45. Rugby union jest uznawane za sport narodowy w Walii, Nowej Zelandii, Gruzji, na wielu wyspach Pacyfiku i na Madagaskarze, a także białej mniejszości RPA. Wśród innych wyróżniających się państw należy wymienić m.in. Anglię, Argentynę, Australię, Francję, Irlandię, Japonię, Kanadę, Kenię, Rumunię, Szkocję, Włochy i inne.
Rugby league jest sportem narodowym Papui-Nowej Gwinei, ponadto jest popularne w Australii (przede wszystkim Nowa Południowa Walia i Queensland) i północnej Anglii, w mniejszym stopniu na południu Francji, w Nowej Zelandii na niektórych wyspach Pacyfiku i w pozostałych państwach Wysp Brytyjskich.
W Polsce.
Rugby union pojawiło się w Polsce w okresie międzywojennym, jednak regularne rozgrywki udało się rozwinąć dopiero wraz z założeniem Polskiego Związku Rugby w 1957.
W latach 90. XX wieku zaczęto rozgrywać turnieje siódemek. Obecnie istnieją rozgrywki drużyn piętnastoosobowych (22 zespoły w ramach trzech lig) i siedmioosobowych (około 50 aktywnych drużyn w całym kraju).
W 2001 powstały pierwsze w kraju drużyny żeńskie, a od 2003 rozgrywane są Mistrzostwa Polski w rugby 7 kobiet. Reprezentacja Polski w siódemkach gra obecnie w Dywizji A Mistrzostw Europy. W 2014 żeńska drużyna narodowa zajęła ósme miejsce. W 2022 żeńska reprezentacja Siódemek wystąpi po raz pierwszy w World Series wśród dwunastu najlepszych drużyn świata.
Rugby league pojawiło się w Polsce w 2011 roku, kiedy to powstała pierwsza drużyna: Sroki Łódź. W 2017 roku rozegrano pierwsze Mistrzostwa Polski Rugby League. Polskie drużyny rugby trzynastoosobowego zrzeszone są w ramach Polskiej Federacji Rugby League, która w 2017 roku uzyskała status obserwatora w Europejskiej Federacji Rugby League.

</doc>
<doc id="1351831" url="https://pl.wikipedia.org/wiki?curid=1351831" title="Człowiek pierwotny">
Człowiek pierwotny



</doc>
<doc id="1351834" url="https://pl.wikipedia.org/wiki?curid=1351834" title="Blankensztein">
Blankensztein

Blankensztein ("Blankenstein, Blanckestein") – polski herb szlachecki.
Opis herbu.
Juliusz Karol Ostrowski, za Kasprem Niesieckim, przytacza trzy warianty tego herbu. Opisy z wykorzystaniem zasad blazonowania, zaproponowanych przez Alfreda Znamierowskiego:
Blankensztein: Na tarczy, której jedna trzecia od góry srebrna, a dół błękitny z dwoma czerwonymi pasami poprzecznymi strzała złota żeleźcem do góry. 
W klejnocie nad hełmem w koronie trzy strusie pióra: białe między błękitnymi.
Blankensztein II: Poprzeczny pas czerwony jest jeden.
Blankensztein III: Strzała jest na opak.
Labry: Nieznane. Zgodnie z zasadami heraldyki należałoby zrekonstruować labry dając wierzchowi główną barwę pola, zaś spodowi barwę głównego godła. Wówczas labry byłyby błękitne, podbite złotem (tak jest na rysunku). Jednakże, w heraldyce niemieckiej zdarzało się, że labry barwiono całe barwami pola, jeśli było ich więcej niż jedna. Tak zrekonstruował labry Tadeusz Gajl, dając srebrne podbicie.
Najwcześniejsze wzmianki.
Nieznana geneza herbu. W źródłach od XVII wieku (Wojciech Wijuk Kojałowicz "O familiach pruskich").
Herbowni.
Tadeusz Gajl podaje jedno nazwisko:
Blankensztein (Blankenstein, Blankensztajn, Blanckestein). 
W pracy Elżbiety Sęczys "Szlachta wylegitymowana w Królestwie Polskim w latach 1836-1861(1867)", można znaleźć informację, że z herbem Blankensztein wylegitymował się herbowny o nazwisku Boelke (Boehlke).

</doc>
<doc id="1351836" url="https://pl.wikipedia.org/wiki?curid=1351836" title="Afazja globalna">
Afazja globalna

Afazja globalna – typ afazji będący połączeniem afazji Broki i afazji Wernickego. Powstaje w wyniku rozległego uszkodzenia półkuli dominującej w zakresie unaczynienia tętnicy mózgu środkowej. W afazji globalnej występuje w niej niemal całkowite zniesienie wszystkich aspektów języka pisanego i mówionego, wypowiedzi, jak również zrozumienia. U pacjentów z afazją globalną inne umiejętności poznawcze nadal funkcjonują, co potwierdza, że język stanowi odrębną domenę.

</doc>
<doc id="1351840" url="https://pl.wikipedia.org/wiki?curid=1351840" title="(9123) Yoshiko">
(9123) Yoshiko

(9123) Yoshiko – planetoida z grupy pasa głównego asteroid okrążająca Słońce w ciągu 4 lat i 62 dni w średniej odległości 2,59 j.a. Została odkryta 24 marca 1998 roku w "Gekko Observatory" przez Tetsuo Kagawę. Nazwa planetoidy pochodzi od "Yoshiko Nakano" (ur. 1933), japońskiej dyrektor "Gekko Observatory". Przed nadaniem nazwy planetoida nosiła oznaczenie tymczasowe (9123) 1998 FQ11.

</doc>
<doc id="1351841" url="https://pl.wikipedia.org/wiki?curid=1351841" title="Kolędy Olgi Bończyk">
Kolędy Olgi Bończyk

Kolędy Olgi Bończyk – pierwszy album Olgi Bończyk, nagrany w październiku 2001 i wydany 15 grudnia 2003 roku. Album zawiera nagrania kolęd w wykonaniu aktorki. Autorem aranżacji i producentem płyty jest Hadrian Filip Tabęcki. Kolędy z tej płyty były wielokrotnie wykorzystywane do bożonarodzeniowych programów telewizyjnych z udziałem Olgi Bończyk.

</doc>
<doc id="1351846" url="https://pl.wikipedia.org/wiki?curid=1351846" title="Bjarke Sahl">
Bjarke Sahl

Bjarke Sahl, do 2007 r. Bjarke Kristensen (ur. 9 kwietnia 1956 w Kopenhadze) – duński szachista, reprezentant Norwegii od 2007 roku, mistrz międzynarodowy.
Kariera szachowa.
W latach 80. należał do czołówki duńskich szachistów. Wielokrotnie startował w finałach mistrzostw Danii, najlepszy wynik osiągając w 1981 r. w Aarhus, gdzie podzielił I m. (wspólnie z Erlingiem Mortensenem). Rozegraną w Kopenhadze dogrywkę o tytuł mistrza kraju przegrał 1½ – 2½ i zdobył medal srebrny. W tym samym roku zwyciężył w Esbjergu (turniej B). W 1988 r. jedyny raz w swojej karierze wystąpił w narodowej drużynie na szachowej olimpiadzie w Salonikach, natomiast w 1990 r. podzielił II m. (za Larsem Bo Hansenem) w Gistrup. W 1993 r. osiągnął swój największy międzynarodowy sukces, zwyciężając (przed m.in. Jonathanem Tisdallem, Ferdinandem Hellersem, Einarem Gauselem, Loekiem van Welym i Aleksandrem Baburinem) w silne obsadzonym (X kategoria FIDE) turnieju w Skei. W 1996 r. zajął I m. w "openie" w Hafnarfjordurze.
Od pierwszych lat XXI wieku zaczął występować przede wszystkim w turniejach organizowanych w Norwegii, w tym m.in. w finałach indywidualnych mistrzostw tego kraju (najlepszy dotychczasowy wynik: IV-VI m. w 2006 roku).
Najwyższy ranking w karierze osiągnął 1 lipca 1993 r., z wynikiem 2470 punktów dzielił wówczas IV-V m. wśród duńskich szachistów. W 2002 r. Międzynarodowa Federacja Szachowa zatwierdziła wypełnienie przez niego trzech norm na tytuł arcymistrza, jednakże z powodu braków formalnych tytuł ten nie został mu przyznany. Otrzyma go w przypadku osiągnięcia rankingu min. 2500 punktów.

</doc>
<doc id="1351847" url="https://pl.wikipedia.org/wiki?curid=1351847" title="Bjarke Kristensen">
Bjarke Kristensen



</doc>
<doc id="1351849" url="https://pl.wikipedia.org/wiki?curid=1351849" title="Herbrand Sackville">
Herbrand Sackville

Herbrand Edward Dundonald Brassey Sackville, 9. hrabia De La Warr GBE (ur. 20 czerwca 1900 w Bexhill, zm. 28 stycznia 1976) – brytyjski arystokrata i polityk, członek Partii Pracy i Narodowej Partii Pracy, minister w rządach Neville’a Chamberlaina i Winstona Churchilla. Był synem Gilberta Sackville’a, 8. hrabiego De La Warr, i Muriel Brassey, córki 1. hrabiego Brassey.
Życiorys.
Od urodzenia nosił tytuł „lorda Buckhurst”. Wykształcenie odebrał w Eton College i w Magdalen College na Uniwersytecie Oksfordzkim. Po śmierci ojca, który zginął w 1915, Herbrand odziedziczył tytuł 9. hrabiego De La Warr i, po osiągnięciu pełnoletniości w 1918, zasiadł w Izbie Lordów. Tam został pierwszym parem dziedzicznym, który wstąpił do Partii Pracy. W pierwszym laburzystowskim rządzie w 1924 został "lordem-in-waiting". W latach 1929–1930 był podsekretarzem stanu w Ministerstwie Wojny, a w 1930 został parlamentarnym sekretarzem w Ministerstwie Rolnictwa i Rybołówstwa.
Po utworzeniu rządu narodowego w 1931 De La Warr wstąpił do Narodowej Partii Pracy, która ten rząd popierała. Do 1935 pozostał na swoim poprzednim stanowisku, a w następnie został parlamentarnym sekretarzem przy Radzie Edukacji. W 1936 otrzymał stanowisko parlamentarnego sekretarza w Ministerstwie ds. Kolonii. W 1937 został członkiem gabinetu jako lord tajnej pieczęci. W 1938 został przeniesiony na stanowisko przewodniczącego Rady Edukacji. W kwietniu 1940 objął stanowisko pierwszego komisarza ds. prac publicznych.
W maju 1940 nowym premierem został Winston Churchill, który utworzył koalicję z Partią Pracy. W związku z tym wszyscy ministrowie pochodzący z Narodowej Partii Pracy, w tym De La Warr, zostali usunięci z gabinetu. De La Warr powrócił do rządu dopiero w 1951 jako konserwatysta, kiedy to Churchill w swoim trzecim rządzie powierzył mu stanowisko poczmistrza generalnego, i sprawował ten urząd do 1955.
Rodzina.
30 grudnia 1920 poślubił Dianę Leigh (ok. 1900–1966), córkę kapitana Henry’ego Leigh i Marion Atrobus, córki Hugh Antrobusa. Herbrand i Diana mieli razem dwóch synów i córkę:
1 marca 1968 w Londynie poślubił Sylvię Harrison (ok. 1904–1992), córkę Williama Harrisona, wcześniej żonę hrabiego Kilmuira. Małżonkowie nie mieli razem dzieci.

</doc>
<doc id="1351853" url="https://pl.wikipedia.org/wiki?curid=1351853" title="(9936) Al-Biruni">
(9936) Al-Biruni

(9936) Al-Biruni – planetoida z pasa głównego asteroid okrążająca Słońce w ciągu 5 lat i 142 dni w średniej odległości 3,07 j.a. Została odkryta 8 sierpnia 1986 roku w "Bulgarian National Astronomical Observatory" w Smolanie przez Erica Elsta i Wioletę Iwanową. Nazwa planetoidy pochodzi od Biruniego (973-1048), wszechstronnego uczonego pochodzenia chorezmijskiego, wychowanego w kulturze arabskiej. Przed nadaniem nazwy planetoida nosiła oznaczenie tymczasowe (9936) 1986 PN4.

</doc>
<doc id="1351857" url="https://pl.wikipedia.org/wiki?curid=1351857" title="Damage Done">
Damage Done

Damage Done to szósty studyjny album szwedzkiej grupy Dark Tranquillity.

</doc>
<doc id="1351859" url="https://pl.wikipedia.org/wiki?curid=1351859" title="Hrabia De La Warr">
Hrabia De La Warr

Informacje ogólne.
Baronowie De La Warr 1. kreacji (parostwo Anglii)
Baronowie De La Warr 2. kreacji (parostwo Anglii)
Hrabiowie De La Warr 1. kreacji (parostwo Wielkiej Brytanii)
Najstarszy syn 11. hrabiego De La Warr: William Herbrand Thomas Sackville, lord Buckhurst

</doc>
<doc id="1351862" url="https://pl.wikipedia.org/wiki?curid=1351862" title="Mistrzostwa Europy w Piłce Siatkowej Mężczyzn 2009 (eliminacje)">
Mistrzostwa Europy w Piłce Siatkowej Mężczyzn 2009 (eliminacje)

W eliminacjach do turnieju finałowego Mistrzostw Europy 2009 udział wzięło łącznie 31 reprezentacji krajowych.
I runda eliminacyjna.
Do II rundy awansowali:

</doc>
<doc id="1351873" url="https://pl.wikipedia.org/wiki?curid=1351873" title="Turniej kwalifikacyjny do ME 2009">
Turniej kwalifikacyjny do ME 2009



</doc>
<doc id="1351878" url="https://pl.wikipedia.org/wiki?curid=1351878" title="Baiame">
Baiame

Baiame (także Biame, Boyma, Biam) – bóg nieba i "Ojciec wszystkich rzeczy" według wierzeń Aborygenów z plemion zamieszkujących południowo-wschodnią Australię, takich, jak np.: Kamilaroi, Wiradjuri i Euahlayi. Jest także uznawany za pierwszego lekarza, posiadającego władzę nad życiem i śmiercią. Odgrywa znaczącą rolę w rytuałach inicjacji. Jego żonami są Birrahgnooloo (bogini zsyłająca powódź) oraz Cunnumbeille (bogini matek). 
Stworzenie świata.
Baiame przybył z dwiema żonami z południowego wschodu (według innych wersji z południowego zachodu). Najpierw stworzył on zwierzęta obdarzone rozumem, potem – człowieka (z drzewa, gliny lub własnych odchodów, zależnie od wersji), następnie rzeki, góry i lasy. Pierwszym człowiekiem był Moodgegally. Stał się on jednym z wielu pośredników pomiędzy Baiame a ludźmi. Pozostali ludzie są albo jego potomstwem, albo wywodzą się od pierwotnych zwierząt. Baiame nadał im prawa i obyczaje, do dzisiaj opiekuje się ceremoniami inicjacyjnymi poprzez obmywanie wodą życia młodych adeptów. Z niego też wyszły wszystkie totemy. Po zakończeniu aktu stworzenia opuścił ziemię. Po jego odejściu większość świata zamieniła się w pustynię.
Siedziba.
Istnieje kilka wersji tego, jakie miejsce zamieszkuje Baiame po akcie stworzenia, jednak w każdej z nich jest on oddzielony od świata ludzkiego, nie kontaktuje się z nim bezpośrednio swoją obecnością. Według obecnie bardziej powszechnej wersji, mieszka on w niebie, w pobliżu Wielkiej Rzeki (Drogi Mlecznej). Widoczna jest jedynie górna część jego ciała, dolna jest nierozerwalnie przyłączona do nieboskłonu. Niektórzy interpretują go jako Krzyż Południa. Według plemienia Wiradjuri, Baiame zamieszkuje na wyspie pośrodku morza i żywi się rybami. Jego posiadłości są bacznie pilnowane przez psy z głowami świń – są to przeobrażeni ludzie. Każdego, kto się zbliży, czeka natychmiastowa śmierć.
Posłannicy.
Ponieważ według wszystkich wierzeń Baiame nie przebywa w świecie ludzi, w każdej wersji mitów na jego temat istnieją posłannicy. Informują go oni o tym, co się dzieje na ziemi, i wcielają w życie jego rozkazy. Są to m.in.:
Małżonki.
Baiame ma dwie żony, z którymi przybył z daleka. Główna żona to Birrahgnooloo. Dysponuje ona częścią mocy swojego męża i zasiada na kryształowym tronie obok niego. Według niektórych wersji to ona jest odpowiedzialna za zsyłanie na ziemię deszczu (według innych czyni to sam Baiame). Drugą żoną jest Cunnumbeille, odgrywa ona w religii mniejszą rolę. Według jednego z mitów, obie żony Baiame zostały kiedyś porwane przez potwory wodne z jeziora i zjedzone. Baiame musiał zainterweniować, zabił potwory i wyjął z ich ciała zwłoki obu żon. Następnie Bóg przywrócił Birrahgnooloo i Cunnumbeille do życia, dając im nowe ciała.
Powiązania z chrześcijańskim Bogiem.
Ksiądz misjonarz William Ridley użył imienia Baiame dla określenia Boga Chrześcijan, gdy próbował przetłumaczyć to słowo na język plemienia Kamilaroi. Według niektórych źródeł bóg Baiame w ogóle nie istniał przed przybyciem chrześcijan i został on wymyślony przez XIX-wiecznych misjonarzy. 
Inne informacje.
Według mitów, wynalazł kamienną pułapkę na ryby.
Koncepcja boga, który sam stworzył znany świat i rządzi nim niepodzielnie, nie jest popularna wśród Aborygenów. Większość plemion oddaje cześć bóstwom, które są własnością poszczególnych klanów. Bóg wszystkiego istnieje tylko na południowym wschodzie Australii i na północy kraju. Na północy oddawana jest cześć stwórcy nazywanemu Mutjingga lub Imberombera.

</doc>
<doc id="1351880" url="https://pl.wikipedia.org/wiki?curid=1351880" title="Low ESR">
Low ESR

Low ESR – oznaczenie występujące na niektórych kondensatorach elektrolitycznych. W niektórych podzespołach komputerowych wykorzystywane są powszechnie kondensatory elektrolityczne niskoimpedancyjne, a ściślej low ESR (Equivalent Series Resistance), tj. kondensatory z niską zastępczą rezystancją szeregową. ESR odpowiada szeregowo wpiętemu do pojemności rezystorowi (na rezystancję składają się, w danej częstotliwości napięcia zmiennego, opór elektrolitu, dielektryka, okładek, przewodów wyprowadzających). Kondensatory low ESR zazwyczaj specyfikowane są dla 100kHz, a oznaczone jako Low Impedance mogą być używane w paśmie audio. Kondensator elektrolityczny „idealny” nie posiada żadnej rezystancji, jedynie pojemność. Jednak w rzeczywistości materiał, z którego zbudowano kondensator, posiada skończony opór. Kondensatory low ESR mają niski opór (ściślej impedancję) i dzięki temu m.in. mniej się nagrzewają i nie wprowadzają do układu zbędnej, nadmiernej rezystancji. Kondensatory elektrolityczne low ESR mają zazwyczaj mniejsze wymiary niż zwykłe kondensatory elektrolityczne o tej samej pojemności i na to samo napięcie. Kondensatory z dużym ESR wlutowane tam, gdzie powinny być kondensatory low ESR (np. warunki pracy powyżej 100 kHz), będą się silnie nagrzewać, poziom prądów tętnień będzie nieakceptowalny i szybko ulegną uszkodzeniu.
ESR jest odwrotnie proporcjonalny do pojemności kondensatora, tzn. im większa pojemność, tym niższy ESR. Kondensatory na wyższe napięcie mają niższą wartość ESR w porównaniu z taką samą pojemnością na niższe napięcie. Zazwyczaj także kilka kondensatorów połączonych równolegle ma niższy ESR od jednego o sumarycznej pojemności, a ponadto zwykle mają większy dopuszczalny prąd tętnień (ripple current). W przybliżeniu moc wydzielana na dwóch mniejszych oporach ESR każdej z osobna pojemności to pierwiastek z prądu, który przy zwielokrotnieniu na kilka pojemności jest kilkakrotnie mniejszy.
Częstotliwość i ESR są ze sobą powiązane. Na wykresie przedstawiona jest zależność między innymi ESR i formula_1 od częstotliwości. Z wykresu wynika m.in., że chcąc osiągnąć mniejszy ESR potrzebny jest kondensator o większej pojemności lub mniejszym formula_2 (dielektryk).
Budowa kondensatora.
Kondensator można przedstawić jako złożenie (obwód zastępczy) kilku elementów szeregowo: ESR (ang. "equivalent series resistance" – zastępcza rezystancja szeregowa); równolegle pojemność formula_3 i rezystancja upływu formula_4 ESL (ang. "equivalent series inductance" – zastępcza indukcyjność szeregowa):
gdzie:
Natomiast impedancja kondensatora równa jest:
Pomiar ESR.
Idealny kondensator ma swoją reaktancję formula_10 która jest składową impedancji formula_11 Dla szeregowego połączenia rezystora oraz kondensatora moduł formula_1 wynosi:
Reaktancję "Xc" wylicza się ze wzoru:
Moduł formula_15 można wyznaczyć z prawa Ohma, zasilając kondensator napięciem sinusoidalnie zmiennym. formula_15 mierzy się dla konkretnej częstotliwości napięcia zasilającego. Korzystając z zależności formula_17 można obliczyć ESR.

</doc>
<doc id="1351882" url="https://pl.wikipedia.org/wiki?curid=1351882" title="Efekt Klinkenberga">
Efekt Klinkenberga



</doc>
<doc id="1351883" url="https://pl.wikipedia.org/wiki?curid=1351883" title="Wieża Wolności">
Wieża Wolności



</doc>
<doc id="1351885" url="https://pl.wikipedia.org/wiki?curid=1351885" title="Przepływ Knudsena">
Przepływ Knudsena



</doc>
<doc id="1351887" url="https://pl.wikipedia.org/wiki?curid=1351887" title="Godhra">
Godhra

Godhra – miasto w Indiach, w stanie Gudźarat. W 2001 r. miasto to zamieszkiwało 121 852 osób.
W mieście rozwinął się przemysł drzewny oraz szklarski.

</doc>
<doc id="1351889" url="https://pl.wikipedia.org/wiki?curid=1351889" title="Daniel González Güiza">
Daniel González Güiza



</doc>
<doc id="1351891" url="https://pl.wikipedia.org/wiki?curid=1351891" title="Bezwzględna przyczyna odwoławcza">
Bezwzględna przyczyna odwoławcza

Bezwzględna przyczyna odwoławcza definiowana jest w literaturze prawniczej jako "uchybienie, które wywołuje następstwa procesowe zawsze, bez względu na to, czy było treścią zarzutu strony".
Polski Kodeks postępowania karnego z 1997 roku stanowi, że bezwzględne przyczyny odwoławczą zachodzą, jeżeli:
Tylko na korzyść oskarżonego, a więc z zakazem "reformationis in peius", można uchylić wyrok z bezwzględnych przyczyn odwoławczych wskazanych w pkt 9–11.
Bezwzględną przyczyną odwoławczą jest także rażąca niesprawiedliwość.
Inną jest błędna kwalifikacja prawna, którą sąd odwoławczy poprawia, jednak bez dokonywania zmian w ustaleniach faktycznych. Jeżeli wniesiono środek odwoławczy na niekorzyść oskarżonego, nie obowiązuje zakaz "reformationis in peius". Zastrzeżenia tego nie uwzględniał kodeks postępowania karnego z 1969 roku.

</doc>
<doc id="1351892" url="https://pl.wikipedia.org/wiki?curid=1351892" title="Jan Kuliga">
Jan Kuliga

Jan Kuliga – raciborski polityk, w latach 1990–1994 sprawował funkcję prezydenta Raciborza.
W 1991 roku jako ówczesny prezydent miasta powołał do życia Straż Miejską, której pierwszym komendantem został Jan Klimaszewski.

</doc>
<doc id="1351893" url="https://pl.wikipedia.org/wiki?curid=1351893" title="Nalorfina">
Nalorfina

Nalorfina – organiczny związek chemiczny, opioidowy lek przeciwbólowy o działaniu antagonistycznym na receptory μ oraz agonistycznym na receptory κ. W lecznictwie wykorzystuje się komponentę antagonistyczną w przypadkach przedawkowania morfiny i innych pochodnych fenantrenowych alkaloidów opium, a także propiramu i profadolu. Nie znosi jednak efektów przedawkowania pentazocyny i innych pochodnych benzmorfanu. Przeciwbólowe działanie agonistyczne, mimo dużej skuteczności, nie jest wykorzystywane ze względu na obserwowane objawy dysforyczne i stany senności z zawężoną świadomością. Lek ma mały potencjał uzależniający, a zespół odstawienny obserwuje się jedynie po długotrwałym stosowaniu. U osób uzależnionych od opioidów zastosowanie nalorfiny niesie ze sobą ryzyko zapaści krążeniowej.

</doc>
<doc id="1351900" url="https://pl.wikipedia.org/wiki?curid=1351900" title="Pojezierze Suwalskie">
Pojezierze Suwalskie

Pojezierze Suwalskie – polska część Pojezierza Litewskiego, rozciągającego się na wschód od właściwych Mazur. Odrębność tego terenu polega na innym kierunku ułożenia form polodowcowych ostatniego zlodowacenia, większym kontynentalizmie klimatu oraz innym położeniu hydrograficznym.
Pojezierze Suwalskie nie jest formalną jednostką podziału fizycznogeograficznego Polski. Nazwą tą określane są wspólnie dwa mezoregiony: Pojezierze Zachodniosuwalskie i Pojezierze Wschodniosuwalskie (Pojezierze Sejneńskie). Pojezierze Suwalskie graniczy od zachodu z Pojezierzem Ełckim i Puszczą Romincką, a od południa z Równiną Augustowską, wraz z którą bywa nazywane "Pojezierzem Suwalsko-Augustowskim" lub "Augustowsko-Suwalskim". Pojezierze Zachodniosuwalskie, Pojezierze Wschodniosuwalskie oraz Równina Augustowska i Puszcza Romincka wchodzą w skład polskiej części makroregionu Pojezierze Litewskie. Pojezierze Suwalskie leży w dorzeczu Niemna. 
Spośród około 250 jezior powyżej jednego hektara większość jest jeziorami rynnowymi. Spotyka się także jeziora morenowe, owalne, charakteryzujące się nieregularną linią brzegową. Większość jezior odznacza się czystymi wodami. Pod względem troficznym występują tutaj jeziora oligotroficzne, eutroficzne i dystroficzne. Mimo że większość jezior Pojezierza Suwalskiego należy do zbiorników płytkich, to właśnie tutaj znajdują się dwa z najgłębszych jezior w kraju – Hańcza i Wigry. Do najpiękniejszych pod względem krajobrazowych zaliczane są jeziora: Wigry, Szelment Wielki, Boczne, Rospuda Filipowska.
Różnice klimatyczne zadecydowały o odmienności geobotanicznej Mazur i Pojezierza Litewskiego. Pojezierze Suwalskie ma wiele północnych cech klimatycznych. We florze dominują gatunki borealne, subborealne oraz arktyczne i subarktyczne. W średniowieczu obszar pojezierza pokryty był niemal w całości lasami, w których do schyłku XIII w. znajdowały się osady Jaćwingów zwanych też Sudawami. Na przełomie XV i XVI w. lasy zostały podzielone na mniejsze jednostki administracyjne, zwane puszczami. Na obszarze pojezierza znalazły się częściowo puszcze - Merecka, Przełomska, Perstuńska i Berżnicka. Wtedy też rozpoczęła się kolonizacja obszaru i wycinka lasów. Obecnie brak jest większych kompleksów leśnych. Jedynie okolice Wigier i Puszcza Augustowska tworzą zwarty i duży obszar leśny.
Ukształtowanie powierzchni.
Ukształtowanie powierzchni Pojezierza Suwalskiego jest związane z działalnością najmłodszego na naszych ziemiach lądolodu zlodowacenia bałtyckiego – stadiału pomorskiego i fragmentarycznie fazy Wigier tego zlodowacenia. Charakterystyczne są różnice wysokości, czyli deniwelacje, których nie potrafiły złagodzić nawet późniejsze procesy niszczenia – erozja i denudacja. Zaobserwowano tu jedynie dwa krótkotrwałe cykle niszczenia: w strefie peryglacjalnej i w okresie polodowcowym (holoceńskim).

</doc>
<doc id="1351902" url="https://pl.wikipedia.org/wiki?curid=1351902" title="(9604) Bellevanzuylen">
(9604) Bellevanzuylen

(9604) Bellevanzuylen – planetoida z grupy pasa głównego asteroid okrążająca Słońce w ciągu 3 lat i 270 dni w średniej odległości 2,41 j.a. Została odkryta 30 grudnia 1991 roku w Observatoire de Haute-Provence przez Erica Elsta. Nazwa planetoidy pochodzi od Belle van Zuylen, pseudonimu Isabelle de Charrière (1740–1805), urodzonej jako Isabella Agneta Elisabeth van Tuyll van Serooskerken – holenderskiej pisarki epoki oświecenia, pochodzenia arystokratycznego. Przed nadaniem nazwy planetoida nosiła oznaczenie tymczasowe (9604) 1991 YW.

</doc>
<doc id="1351907" url="https://pl.wikipedia.org/wiki?curid=1351907" title="Grant’s">
Grant’s

Grant’s – szkocka whisky typu blended, wytwarzana i butelkowana przez przedsiębiorstwo William Grant’s &amp; Sons.
Historia.
W roku 1886 William Grant po wielu latach gromadzenia oszczędności założył gorzelnię Glenfiddich w Dufftown w Szkocji. Pierwszą whisky wyprodukowano na Boże Narodzenie roku 1887. W roku 1898 przedsiębiorstwo rodziny Grant znalazło się w sytuacji poważnego zagrożenia swoich interesów, gdyż zbankrutowała spółka Pattison Limited, główny odbiorca jego produktów. William Grant i jego siedmiu synów sami zajęli się produkcją i dystrybucją swojego blendu – "Stand fast". Początki były trudne, ale już w przededniu I wojny światowej spółka posiadała sześćdziesiąt przedstawicielstw w trzydziestu krajach. Spółce do dziś udało się pozostać całkowicie niezależnym przedsiębiorstwem rodzinnym.
Grant’s aktualnie sprzedawany jest w 180 krajach i pod względem sprzedaży pozostaje czwartą szkocką whisky na świecie, z roczną sprzedażą 4 milionów skrzynek.
Whisky.
Grant’s od roku 1957 sprzedawany jest w oryginalnej trójkątnej butelce. Produkowany jest także w wersji okolicznościowej 12- i 18-letniej, jak i w odmianie smakowej "Ale Cask" leżakowanej w beczkach wypełnionych wcześniej na 30 dni Edynburskim piwem Strong Ale, oraz "Sherry Cask" dojrzewającej w beczkach po sherry Oloroso.

</doc>
<doc id="1351911" url="https://pl.wikipedia.org/wiki?curid=1351911" title="Kornice (ujednoznacznienie)">
Kornice (ujednoznacznienie)

Kornice, niem. Kornitz

</doc>
<doc id="1351915" url="https://pl.wikipedia.org/wiki?curid=1351915" title="Ślepota z Rodrigues">
Ślepota z Rodrigues

Ślepota z Rodrigues (ang. Rodrigues blindness) – rzadki zespół wad wrodzonych opisany w 1992 roku u rodzeństwa z wyspy Rodrigues, objawiająca się wrodzoną ślepotą związaną z malformacjami narządu wzroku (małoocze, microcornea, sclerocornea), średniego stopnia opóźnieniem umysłowym, niskorosłością, cechami dysmorficznymi twarzy (wąski grzbiet nosa, wydatne uszy), rzadkimi i cienkimi włosami oraz wadami zębów.

</doc>
<doc id="1351917" url="https://pl.wikipedia.org/wiki?curid=1351917" title="Joe Tracini">
Joe Tracini

Joe Tracini (ur. 19 lipca 1988) – brytyjski aktor znany przede wszystkim z roli Spike'a Bannon'a w serialu Szpiegowska rodzinka. W 2007 artysta ukończył "The Italia Conti Academy of Arts" w Londynie. W 2008 aktor brał udział w serialu komediowym "Coming of Age" nadawanym przez stacje BBC.

</doc>
<doc id="1351922" url="https://pl.wikipedia.org/wiki?curid=1351922" title="Dieter Martiny">
Dieter Martiny

Dieter Martiny (ur. 21 marca 1944 w Mielnie) – niemiecki profesor prawa, wykładowca. Specjalista prawa międzynarodowego prywatnego, prawa międzynarodowego handlowego i prawa rodzinnego.
W 1963 w Emden ukończył egzamin dojrzałości. W latach 1963–1967 studiował nauki prawne na uniwersytetach w Hamburgu, Heidelbergu, Fryburgu Bryzgowijskim i Monachium.
W 1968 zdał 1. prawniczy egzamin państwowy ("1. Juristische Staatsprüfung"), natomiast w 1972 – 2. prawniczy egzamin państwowy ("2. Juristische Staatsprüfung") będący odpowiednikiem polskiego egzaminu kończącego aplikację.
W 1975 w Monachium uzyskał promocję na doktora nauk prawnych a w 1995 – habilitację, także na monachijskiej uczelni.
Wykładowca prawa międzynarodowego prywatnego, prawa międzynarodowego handlowego, prawa międzynarodowego procesowego i wielu innych.

</doc>
<doc id="1351927" url="https://pl.wikipedia.org/wiki?curid=1351927" title="Hamelin Coquina">
Hamelin Coquina

Hamelin Coquina – plaża w Zachodniej Australii nad Zatoką Rekina (Shark Bay). Unikatowa plaża, gdzie podłożem są miliardy muszelek skorupiaków. W przeszłości materiał ten był eksploatowany do celów budowlanych. Obecnie rezerwat.

</doc>
<doc id="1351930" url="https://pl.wikipedia.org/wiki?curid=1351930" title="Zastępcza rezystancja szeregowa">
Zastępcza rezystancja szeregowa



</doc>
<doc id="1351931" url="https://pl.wikipedia.org/wiki?curid=1351931" title="I’m in the Mood for Love...The Most Romantic Melodies of All Time">
I’m in the Mood for Love...The Most Romantic Melodies of All Time

I'm in the Mood for Love...The Most Romantic Melodies of All Time – album saksofonisty Kenny’ego G, złożony z samych coverów, wydany w 2006 roku. 
Album zadebiutował na miejscu #37 zestawienia "Billboard" 200, rozchodząc się w pierwszym tygodniu od premiery w ilości 32,000 egzemplarzy. "I'm in the Mood for Love...The Most Romantic Melodies of All Time" uplasował się również na szczycie notowania Contemporary Jazz oraz na pozycji #22 listy R&amp;B/Hip-Hop Albums.

</doc>
<doc id="1351932" url="https://pl.wikipedia.org/wiki?curid=1351932" title="Wawrzyszewo">
Wawrzyszewo



</doc>
<doc id="1351933" url="https://pl.wikipedia.org/wiki?curid=1351933" title="Święty Konrad">
Święty Konrad

Zobacz też: 

</doc>
<doc id="1351935" url="https://pl.wikipedia.org/wiki?curid=1351935" title="Ateles paniscus">
Ateles paniscus



</doc>
<doc id="1351937" url="https://pl.wikipedia.org/wiki?curid=1351937" title="Oksydaza ksantynowa">
Oksydaza ksantynowa

Oksydaza ksantynowa – enzym (EC 1.17.3.2) z klasy oksydoreduktaz katalizujący przekształcenie hipoksantyny w ksantynę oraz ksantyny w kwas moczowy. Enzym ten odgrywa kluczową rolę w metabolizmie puryn.
Oksydaza ksantynowa jest definiowana jako enzym o aktywności oksydazy (EC 1.17.3.2). To samo białko kodowane przez gen "XDH" może wykazywać aktywność dehydrogenazy ksantynowej (EC 1.17.1.4). Większość białka w wątrobie występuje w formie o aktywności dehydrogenazy ksantynowej, jednak może być ono przemienione w oksydazę ksantynową poprzez odwracalne utlenienie grup sulfhydrylowych (−SH) lub nieodwracalne modyfikacje proteolityczne.
Katalizowane reakcje.
Przy udziale oksydazy ksantynowej katalizowane są następujące reakcje: 
Oksydaza ksantynowa może również katalizować przemiany niektórych puryn, pteryn oraz aldehydów, np. efektywnie katalizuje przemianę 1-metyloksantyny (metabolitu kofeiny) do kwasu 1-metylomoczowego; natomiast wobec 3-metyloksantyny wykazuje niewielką aktywność katalityczną.
W niektórych okolicznościach może umożliwić wytworzenie jonu nadtlenkowego:
Inne reakcje.
Ponieważ oksydaza ksantynowa jest enzymem wytwarzającym nadtlenki o ogólnej niskiej swoistości, więc może łączyć z innymi związkami oraz enzymami i tworzyć reaktywne utleniacze, a także utleniać substraty.
Początkowo sugerowano, że bydlęca oksydaza ksantynowa (z mleka) posiada miejsce wiążące do redukcji cytochromu c. Jednak teraz wiadomo, że za mechanizm redukcyjny cytochromu c odpowiada produkt uboczny działania oksydazy ksantynowej anionorodnik ponadtlenkowy (O2–•), konkurencyjnie hamowany przez anhydrazę węglanową.
Kolejną reakcją katalizowaną przez oksydazę ksantynową jest rozkład "S"-nitrozotioli, RSNO (reaktywnej formy azotu) do tlenku azotu (NO), który reaguje z anionorodnikiem ponadtlenkowym tworząc w warunkach tlenowych nadtlenoazotyn (ONOO-).
W wyniku utleniania aldehydu octowego w obecności katalazy i wodorowęglanu, oksydaza ksantynowa wytwarza anionorodnik węglanowy (CO3-•) będący silnym utleniaczem jednoelektronowym. Sugeruje się, że anionorodnik węglanowy jest wytwarzany w jednym z centrów redoks enzymu przy udziale nadtlenowęglanu.
Struktura.
Jest to duże białko o masie cząsteczkowej 270 kDa zawierające dwie grupy flawinowe (związane jako FAD), 2 atomy molibdenu i 8 atomów żelaza w jednostce enzymatycznej. Atomy molibdenu są zawarte w kofaktorach - molibdenopterynach, które stanowią centrum aktywne enzymu. Atomy żelaza są częścią centrum żelazowo-siarkowego ferrodoksyny [2Fe-2S] i biorą udział w reakcjach przeniesienia elektronów.
Mechanizm katalityczny.
Miejsce aktywne oksydazy ksantynowej jest zbudowane z molibdenopteryny (zawierającej atom molibdenu); jest regulowane przez terminalny atom tlenu, atomy siarki oraz terminalny jon wodorotlenowy. W reakcji wytworzenia kwasu moczowego z ksantyny atom tlenu jest przenoszony z molibdenu na ksantynę (w reakcji tej biorą udział kofaktory). Przekształcenie do formy wyjściowej centrum aktywnego molibdenopteryny wymaga udziału wody. Jak w przypadku innych oksydoreduktaz zawierających molibden, atom tlenu włączany do substratu przez oksydazę ksantynową pochodzi raczej z wody niż z cząsteczki tlenu.
Znaczenie kliniczne.
Oksydaza ksantynowa jest enzymem wytwarzającym nadtlenki. Stwierdzono wzrost jej aktywności w surowicy krwi oraz w płucach podczas infekcji wirusem grypy typu A, co prowadzi do szkodliwego wzrostu stężenia nadtlenków.
Podczas ciężkiego uszkodzenia wątroby dochodzi do uwolnienia oksydazy ksantynowej do krwiobiegu, w związku z tym badanie oznaczające stężenie oksydazy ksantynowej może pozwolić na ocenę stanu wątroby.
W związku z tym, że oksydaza ksantynowa należy do enzymów szlaku metabolicznego, w wyniku działania którego wytwarzany jest kwas moczowy, jej inhibitor, allopurynol, jest lekiem stosowanym w leczeniu dny moczanowej - schorzenia w któremu towarzyszy hiperurykemia. Ponieważ oksydaza ksantynowa jest zaangażowana również w metabolizm 6-merkaptopuryny, należy zachować szczególną ostrożność przy jednoczesnym stosowaniu allopurynolu oraz 6-merkaptopuryny (lub jej proleku, azatiopryny).
Ksantynuria jest rzadką chorobą genetyczną, w której brak oksydazy ksantynowej prowadzi do wysokiego stężenia ksantyny we krwi, czego następstwem mogą być problemy zdrowotne takie jak niewydolność nerek. Nie ma swoistego leczenia tej choroby. Lekarze zalecają chorym unikanie produktów z wysoką zawartością puryn w diecie oraz przyjmowanie dużej ilości płynów. Za ksantynurię typu I odpowiadają bezpośrednio mutacje w genie "XDH", który wpływa na aktywność oksydazy ksantynowej. Ksantynuria typu II może być wynikiem niewydolnego mechanizmu, który odpowiada za "wstawianie" atomu siarki w miejsca aktywne oksydazy ksantynowej i oksydazy aldehydowej (pokrewnego enzymu wykazującego podobną aktywność (np. przy konwersji allopurynolu do oksypurynolu).
Sugeruje się, że inhibicja oksydazy ksantynowej może być dobrym mechanizmem pozwalającym na poprawę stanu zdrowia układu krwionośnego. U pacjentów z przewlekłą obturacyjną chorobą płuc (POChP), którzy stosują allopurynol w celu zahamowania oksydazy ksantynowej obserwuje się spadek poziomu stresu oksydacyjnego, oksydacji glutationu oraz peroksydacji lipidów. Stres oksydacyjny może być spowodowany przez wolne rodniki hydroksylowe i nadtlenek wodoru, które są produktami ubocznymi aktywności oksydazy ksantynowej.
Podwyższone stężenie kwasu moczowego w surowicy może być wskaźnikiem stanu zdrowia układu krwionośnego. Wykazano, że jest ono silnym czynnikiem predykcyjnym śmiertelności i konieczności przeszczepu serca. Źródła tej zależności nie są jasne. Typowymi przyczynami wysokiego stężenia kwasu moczowego w surowicy jest stan wzmożonego podziału komórek oraz przyjmowanie alkoholu.
Potwierdzono, że reaktywne formy azotu, takie jak nadtlenoazotyn (ONOO-), które mogą być wytwarzane przy współudziale oksydazy ksantynowej, reagują z DNA i białkami, powodując uszkodzenia komórek lub nawet wykazując toksyczność. Wykazano, że szlaki sygnałowe reaktywnych form azotu i reaktywnych form tlenu odgrywają kluczową rolę w funkcjonowaniu mięśnia sercowego oraz naczyń krwionośnych. Wyjaśnia to potrzebę badań oksydazy ksantynowej w ocenie stanu zdrowia układu krwionośnego.
Stwierdzono obecność zarówno oksydazy ksantynowej, jak i oksydoreduktazy ksantynowej w nabłonku oraz śródbłonku rogówki. Sugeruje się, że mogą być one zaangażowane w uszkodzenia oksydacyjne oka.
Inhibitory.
Inhibitorami oksydazy ksantynowej są allopurynol, oksypurynol i kwas fitowy. Wykazano, że oksydaza ksantynowa jest hamowana również przez flawonoidy, na tej podstawie swoje zastosowanie znalazły liście bugenwilli okazałej ("Bougainvillea spectabilis" Wild) (z rodzaju bugenwilli) (o wartości połowy maksymalnego stężenia hamującego (IC50) równej 7,23 μM), tradycyjnie stosowane w medycynie ludowej.

</doc>
<doc id="1351939" url="https://pl.wikipedia.org/wiki?curid=1351939" title="Dhakhan">
Dhakhan

Dhakhan – duch przodków czczony przez plemię Kabi, zamieszkujące na wybrzeżu Queensland w Australii, którego emanacją jest tęcza.
Według mitów ma kształt ryby lub węża. Zamieszkuje głębokie otwory na wodę.

</doc>
<doc id="1351942" url="https://pl.wikipedia.org/wiki?curid=1351942" title="Retrokognicja">
Retrokognicja

Retrokognicja ("łac." "retro" – przedtem, wstecz; "cognitio" – poszukiwanie, rozpoznawanie) − odmiana jasnowidzenia, która według jej zwolenników, umożliwia widzenie zdarzeń przeszłych, „odbieranych z wymiaru normalnie niedostępnego”. Zjawisko zaliczane jest do pseudonauki, ponieważ nie istnieją wiarygodne badania potwierdzające jego istnienie. Jej obrońcy natomiast twierdzą, że retrokognicja istnieje.

</doc>
<doc id="1351943" url="https://pl.wikipedia.org/wiki?curid=1351943" title="Bloom 06">
Bloom 06

Bloom 06 – włoski zespół grający elektroniczną muzykę pop w latach 2006–2010. Nazwa grupy wynika z połączenia roku jej założenia w 2006 oraz angielskiego słowa „bloom” oznaczającego "rozkwitać”. Zespół składał się z Gianfranco Randone (pseudonim Jeffrey Jey) oraz Maurizio Lobina. Obydwaj należeli wcześniej do zespołu Eiffel 65.
Zespół nagrał łącznie dwie płyty, a materiał, który się na nich znalazł, był przygotowywany jako piąta płyta zespołu Eiffel 65. W czerwcu 2010 roku doszło do reaktywacji zespołu Eiffel 65.

</doc>
<doc id="1351944" url="https://pl.wikipedia.org/wiki?curid=1351944" title="Rodzaje państw kapitalistycznych">
Rodzaje państw kapitalistycznych



</doc>
<doc id="1351945" url="https://pl.wikipedia.org/wiki?curid=1351945" title="Gomati">
Gomati

Gomati – rzeka w Indiach, w stanie Uttar Pradesh. Długość 800 km, powierzchnia dorzecza 28 000 km².
Rzeka ta wypływa z bagien na wschód od miasta Pilibbit, a uchodzi ona do rzeki Ganges.

</doc>
<doc id="1351947" url="https://pl.wikipedia.org/wiki?curid=1351947" title="Szopy (Warszawa)">
Szopy (Warszawa)

Szopy – dawna wieś podwarszawska, od 1916 w granicach miasta w dzielnicy Mokotów, dzieląca się od XVIII wieku na Szopy Polskie i Szopy Niemieckie. Historycznie Szopy Polskie zlokalizowane były w rejonie Królikarni na południe od niej, Szopy Niemieckie po przeciwnej stronie późniejszej ulicy Puławskiej. W systemie MSI głównie na obszarach Ksawerowa i Stegien.
Wieś szlachecka, wymieniana w 1456, od XVII wieku własność zakonu karmelitów bosych, po 1795 własność rządowa. Pod koniec XVIII wieku władze pruskie osadziły tu na terenie folwarku kolonistów niemieckich w kolonii "Szopy Niemieckie", na terenie wsi powstała kolonia "Szopy Polskie". W 1916 wraz z gminą Mokotów i kilkoma okolicznymi wsiami włączona w granice miasta. 
W 1898 oddana została do użytku Grójecka Kolej Dojazdowa pomiędzy placem Keksholmskim (plac przy koszarach Pułku Keksholmskiego, na południe od rogatek Mokotowskich przy placu Unii Lubelskiej) a Piasecznem, jedna ze stacji nosiła nazwę Szopy. W 1938 linia została wycofana z Warszawy aż do stacji Szopy, a w 1943 nazwa stacji została zmieniona na Dworzec Warszawa Południowa. Kolejka została zlikwidowana w 1969 roku, a obecnie funkcjonuje tu pętla autobusowa i stacja metra Wilanowska.
Najstarszym reliktem dawnej zabudowy Szopów Polskich jest przypominający dworek murowany dom przy ul. Potoki 5 z ok. 1860.

</doc>
<doc id="1351949" url="https://pl.wikipedia.org/wiki?curid=1351949" title="Sergio Castellitto">
Sergio Castellitto

Sergio Castellitto (ur. 18 sierpnia 1953 w Rzymie) – włoski aktor, reżyser i scenarzysta filmowy i teatralny.
Życiorys.
Absolwent aktorstwa na Narodowej Akademii Sztuki Dramatycznej im. Silvia D'Amico w Rzymie. Po ukończeniu studiów w 1978 zdecydował się na teatr, współpracując z wieloma znanymi twórcami, takimi jak Luigi Squarzina, Aldo Trionfo i Enzo Muzii. 
Pod koniec lat 80. zagrał w głośnych filmach "Rodzina" (1987) Ettore Scoli i "Wielki błękit" (1988) Luka Bessona. Popularność przyniosły też role w takich tytułach, jak "Wieczór u Alicji" (1990) Carla Verdone, "Valentina i Arturo" (1993) Franceski Archibugi i zwłaszcza "Sprzedawca marzeń" (1995) Giuseppe Tornatore.
Castellitto był czołowym włoskim aktorem pierwszej dekady XXI wieku. Właśnie wtedy miały swoje premiery takie głośne filmy, jak m.in. "Ostatni pocałunek" (2001) Gabriele Muccino, "Tylko Marta" (2001) Sandry Nettelbeck, "Czas religii" (2002) Marco Bellocchio, "Caterina w wielkim mieście" (2003) Paola Virzìego czy "Zagubiona gwiazda" (2006) Gianniego Amelio.
Jego debiutem reżyserskim był film "Libero Burro" (1999). Później nakręcił jeszcze m.in. "Namiętność" (2004), "Piękno osła" (2010), "Powtórnie narodzonego" (2012) i "Fortunatę" (2017). Współscenarzystką wszystkich filmów Castellitta była jego żona, pisarka Margaret Mazzantini.

</doc>
<doc id="1351951" url="https://pl.wikipedia.org/wiki?curid=1351951" title="Sachmis">
Sachmis



</doc>
<doc id="1351955" url="https://pl.wikipedia.org/wiki?curid=1351955" title="Bloch (herb szlachecki)">
Bloch (herb szlachecki)

Bloch − polski herb szlachecki z nobilitacji.
Opis herbu.
W polu błękitnym nad srebrnym kołem kolejowym pół pierścienia srebrnego, z którego barku wychodzi srebrna strzała bez opierzenia.
W klejnocie nad hełmem w koronie trzy pióra strusie: białe między błękitnymi.
Labry błękitne, podbite srebrem.
Na wstędze pod tarczą dewiza: "OMNIA LABORE".
Najwcześniejsze wzmianki.
Nadany 22 listopada 1883 Janowi Gotlibowi Bloch, rzeczywistemu radcy stanu, przez cesarza Aleksandra III.
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Bloch. Rodzina o tym samym nazwisku używała herbu Ogończyk. Zwraca uwagę identyczność głównych godeł obu herbów.

</doc>
<doc id="1351960" url="https://pl.wikipedia.org/wiki?curid=1351960" title="Al-Bir al-Hilw">
Al-Bir al-Hilw

Al-Bir al-Hilw (arab. بئر الحلوة, dialekt hassanija: بير لحلو; fr. "Bir Lehlou"; hiszp. "Bir Lehlú") – miasto w Saharze Zachodniej, na obszarze kontrolowanym przez ruch Polisario. Rząd Saharyjskiej Arabskiej Republiki Demokratycznej, urzędujący na uchodźstwie w Tinduf w Algierii, uznaje miasto za tymczasową stolicę (główne miasto Sahary Zachodniej Al-Ujun znajduje się pod kontrolą marokańską). Działa tu także rozgłośnia "Radio Nacional de la Republica Árabe Saharaui Democrática", nadająca programy w hassanija – miejscowym dialekcie języka arabskiego, a także po francusku i hiszpańsku.

</doc>
<doc id="1351962" url="https://pl.wikipedia.org/wiki?curid=1351962" title="Bir Lehlou">
Bir Lehlou



</doc>
<doc id="1351963" url="https://pl.wikipedia.org/wiki?curid=1351963" title="Typtologia">
Typtologia



</doc>
<doc id="1351967" url="https://pl.wikipedia.org/wiki?curid=1351967" title="Bożena Tokarz">
Bożena Tokarz

Bożena Maria Pikala-Tokarz (ur. 17 października 1946 w Łodzi) - polska uczona, historyk i teoretyk literatury, badaczka dwudziestowiecznej poezji polskiej i słoweńskiej, przekładoznawczyni.
Życiorys.
W 1969 roku ukończyła studia magisterskie na wydziale filologicznym w Łodzi. W 1972 roku uzyskała tytuł doktora. W 1987 roku wyjechała na studia na Uniwersytet Clermont-Ferrandu. Od roku 1994 jest profesorem w Instytucie Filologii Słowiańskiej Uniwersytetu Śląskiego w Katowicach. Funkcję kierownika Zakładu Teorii Literatury i Translacji pełni od początku jego istnienia, czyli od 1992 roku.
Zajmuje się teorią literatury i przekładu, poetyką historyczną oraz komparatystyką, bada dwudziestowieczną poezję polską i słoweńską (Krzysztof Kamil Baczyński i France Balantič, Adam Mickiewicz i France Prešeren). Bada typologiczne paralele i rozbieżności współczesnej poetyki pod względem stosunku do tradycji XIX i XX wieku, prądów literackich, stylów i gatunków (poetycki konstruktywizm Srečka Kosovela). Z perspektywy językowo-semiotycznej badała teorię i praktykę polskich przekładów słoweńskiej i słoweńskich przekładów polskiej literatury, między innymi wiersze miłosne Prešerna w polskim przekładzie, poezję Tadeusza Różewicza i Miłosza w przekładzie słoweńskim (‘’Wzorzec, podobieństwo, przypominanie’’, Katowice 1998).
Historyk literatury Bożena Tokarz wraz z mężem Emilem Tokarzem zajmują się promocją słoweńskiej literatury. Publikują rozprawy o literaturze i języku słoweńskim oraz troszczą się o słoweńskie przekłady i rozwój słowenistyki w Polsce.
Założyli lektorat języka słoweńskiego na Uniwersytecie Mikołaja Kopernika w Toruniu, w Gdańsku oraz Poznaniu. Przyczynili się do powołania słowenistyki na Uniwersytecie Śląskim w Katowicach i Bielsku-Białej. Zachęcają wielu studentów do studiowania słoweńskiej literatury i języka, co przyczynia się do trwałej promocji słoweńskiej kultury w Polsce. Bożena i Emil Tokarzowie są również założycielami Towarzystwa polsko-słoweńskiego w Polsce.
W 2007 roku Bożena Tokarz wraz z mężem Emilem otrzymali międzynarodową Nagrodę Pretnara za promocję literatury i kultury słoweńskiej w Polsce.

</doc>
<doc id="1351970" url="https://pl.wikipedia.org/wiki?curid=1351970" title="Crash Test 02">
Crash Test 02

Crash Test 02 to drugi album studyjny zespołu Bloom 06 wydany nakładem Blue Boys. Premiera odbyła się 23 maja 2008 roku we Włoszech, zaś 30 stycznia 2009 album został wydany również w Niemczech, Austrii oraz Szwajcarii i zawiera dodatkowo piosenkę "Being Not Like You" (anglojęzyczną wersję utworu "Un'Altra Come Te"), będącą jednocześnie singlem promującym album w tych krajach.

</doc>
<doc id="1351973" url="https://pl.wikipedia.org/wiki?curid=1351973" title="Alfabet typtologiczny">
Alfabet typtologiczny

Alfabet typtologiczny – system znaków używany w kręgach spirytystycznych do uprawiania typtologii (komunikowania się między człowiekiem a rzekomym duchem poprzez puknięcia). Przypisywał umownie określone (umówione między uczestnikami seansu a duchem) znaczenie zestawom uderzeń, np. jedno uderzenie znaczyło "nie", dwa uderzenia znaczyły "tak", trzy uderzenia znaczyły "dyktować alfabet". Przy wolnym dyktowaniu alfabetu, istota duchowa wybierała litery (poprzez puknięcie), z których powstawały wyrazy, a z nich całe zdania.

</doc>
<doc id="1351977" url="https://pl.wikipedia.org/wiki?curid=1351977" title="Św. Konrad">
Św. Konrad



</doc>
<doc id="1351978" url="https://pl.wikipedia.org/wiki?curid=1351978" title="Podwyższanie i obniżanie indeksów">
Podwyższanie i obniżanie indeksów



</doc>
<doc id="1351980" url="https://pl.wikipedia.org/wiki?curid=1351980" title="Dyskografia Nick Cave and the Bad Seeds">
Dyskografia Nick Cave and the Bad Seeds

Dyskografia Nick Cave'a and the Bad Seeds, australijskiego zespołu rockowego o wielonarodowościowym składzie. 
Do maja 2008, wydali 14 albumów, 28 singli oraz dwa album live. Lista nie zawiera płyt, wydanych w osobnych projektach Nicka Cave'a czy innych członków zespołu.

</doc>
<doc id="1351981" url="https://pl.wikipedia.org/wiki?curid=1351981" title="Tamiel">
Tamiel

Tamiel ("doskonałość Boża") – w mitologii hebrajskiej anioł głębin. Znany również pod imionami Tamel, Temel i Tamuel. W etiopskiej Księdze Henocha uznawany jest za upadłego anioła.

</doc>
<doc id="1351982" url="https://pl.wikipedia.org/wiki?curid=1351982" title="Polityka zagraniczna Słowacji">
Polityka zagraniczna Słowacji

Polityka zagraniczna Słowacji obejmuje relacje dwustronne oraz członkostwo w organizacjach międzynarodowych (m.in. ONZ, Unia Europejska, NATO, OBWE, Rada Europy) i regionalnych formatach współpracy politycznej (m.in. Grupa Wyszehradzka, Trójkąt Sławkowski).
Polityką zagraniczną Słowacji prowadzi i realizuje rząd, a w szczególności Ministerstwo Spraw Zagranicznych i Europejskich. Do kompetencji prezydenta, oprócz funkcji reprezentacyjnych, należy ratyfikowanie umów międzynarodowych (przy czym w niektórych sytuacjach wymagana jest także zgoda parlamentu).
Polityka zagraniczna Słowacji jako kraju o ograniczonych wpływach politycznych, gospodarczych i militarnych oparta jest przede wszystkim o członkostwo w Unii Europejskiej i NATO oraz bliskie relacje z państwami sąsiedzkimi. Ważnym czynnikiem wpływającym na politykę zagraniczną jest otwarty charakter gospodarki oparty na inwestycjach i eksporcie. Według rządowych założeń, wśród celów i kierunków polityki zagranicznej znajdują się między innymi:

</doc>
<doc id="1351983" url="https://pl.wikipedia.org/wiki?curid=1351983" title="Bogusław Banaszak">
Bogusław Banaszak

Bogusław Marian Banaszak (ur. 3 lutego 1955 we Wrocławiu, zm. 9 stycznia 2018 w Warszawie) – polski prawnik, profesor nauk prawnych, specjalista prawa konstytucyjnego i prawa administracyjnego. Dziekan Wydziału Prawa i Administracji Uniwersytetu Zielonogórskiego. W latach 2017–2018 sędzia Trybunału Stanu.
Życiorys.
W latach 1973–1975 studiował prawo na Uniwersytecie Wrocławskim. W 1983 uzyskał stopień naukowy doktora nauk prawnych na podstawie rozprawy "Cechy ustrojowe państw socjalistycznych w Azji" napisanej pod kierunkiem Aleksandra Patrzałka. W 1991 uzyskał stopień naukowy doktora habilitowanego na podstawie rozprawy pt. "Sądownictwo konstytucyjne a ochrona podstawowych praw obywateli".
W semestrze letnim 1994 był profesorem wizytującym na Uniwersytecie Wiedeńskim. Od 1998 był profesorem nauk prawnych.
Został wykładowcą prawa konstytucyjnego i prawa administracyjnego na Uniwersytecie Wrocławskim oraz w Collegium Polonicum w Słubicach, wspólnej placówce Uniwersytetu im. Adama Mickiewicza i Europejskiego Uniwersytetu Viadrina we Frankfurcie nad Odrą. Przez kilkanaście lat pełnił funkcję kierownika Katedry Prawa Konstytucyjnego UWr.
Od maja 2000 do października 2001 członek Rady Doradczej do spraw Praw Człowieka przy Ministrze Spraw Zagranicznych. 4 listopada 2004 odebrał tytuł doktora "honoris causa" Uniwersytetu w Peczu (Węgry), natomiast w 2010 otrzymał tytuł doktora "honoris causa" Uniwersytetu w Piteşti w Rumunii.
W związku z wydaniem w 2003 polsko-niemieckiego "Słownika prawa i gospodarki" pod red. B. Banaszaka został on posądzony o plagiat. Toczył się przeciwko niemu proces w sprawie cywilnej z powództwa dr Aliny Kilian, autorki "Słownika języka prawniczego i ekonomicznego" wydanego w 2000. W listopadzie 2015 Sąd Okręgowy w Warszawie wydał nieprawomocny wyrok za naruszenie praw autorskich, nakazując zapłacenie 25 tys. zł zadośćuczynienia. Prof. Banaszak wraz z wydawnictwem C.H. Beck odwołali się od wyroku.
Od 2010 był członkiem korespondentem hiszpańskiej Królewskiej Akademii Nauk. Był doradcą Rzecznika Praw Obywatelskich Janusza Kochanowskiego i przewodniczącym Rady Legislacyjnej przy Prezesie Rady Ministrów.
W listopadzie 2010 został zgłoszony przez posłów Platformy Obywatelskiej jako kandydat na sędziego Trybunału Konstytucyjnego. Po nieudzieleniu mu rekomendacji przez prezydium klubu parlamentarnego PO w związku z ujawnieniem zarzutów o plagiat zrezygnował z kandydowania.
Przygotowywał opinie zlecone przez Biuro Analiz Sejmowych w czasie kryzysu wokół Trybunału Konstytucyjnego, a także głosowania Sejmu RP w Sali Kolumnowej. Przygotowywane przez niego ekspertyzy były korzystne dla Prawa i Sprawiedliwości (m.in. w jednej z nich uznał, że TK powinien orzekać o konstytucyjności ustawy o zmianie ustawy o TK z 22 grudnia 2015 w oparciu o nią samą). Wylansował także zasadę tzw. autonomii parlamentarnej, podnosząc ją do rangi naczelnej normy konstytucyjnej. W październiku 2016 przygotował opinię dla Komisji Sprawiedliwości i Praw Człowieka w której uznał, że uchwała o projekcie budżetu Trybunału Konstytucyjnego na 2017 jest nieważna, gdyż Zgromadzenie Ogólne Sędziów TK podjęło ją w niewłaściwym składzie, tj. bez trójki sędziów wybranych przez Sejm VIII kadencji w listopadzie 2015.
30 marca 2016 został powołany przez marszałka Sejmu Marka Kuchcińskiego w skład Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii powodujących kryzys w działalności TK (zespół złożył raport 1 sierpnia 2016).
W kwietniu 2016 został nominowany przez rząd Beaty Szydło przedstawicielem Polski w tzw. komisji weneckiej. W styczniu 2017 wybrany przez Sejm sędzią Trybunału Stanu.
W czerwcu 2017 wspólnie z Anną Łabno i Bogumiłem Szmulikiem opracował na zlecenie partii Prawo i Sprawiedliwość ankietę w sprawie nowej konstytucji skierowaną do polskich prawników-konstytucjonalistów. Na ponad 102 rozesłane ankiety poza autorami odpowiedziało 11 osób.
Autor ponad 250 prac naukowych, wśród których są monografie, podręczniki, studia i artykuły. Kilkadziesiąt z nich opublikowano za granicą (na Węgrzech, w Austrii, Niemczech, Francji, Chile, Korei Południowej, Holandii).
Był członkiem założycielem i prezesem Dolnośląskiego Stowarzyszenia Ekologicznego, które przez lata blokowało autostradową obwodnicę Wrocławia. W pobliżu planowanej trasy znajdował się jego dom.
9 stycznia 2018 w trakcie podróży samolotem miał zawał serca. Jeszcze tego samego dnia zmarł w Warszawie. 18 stycznia 2018, po mszy pogrzebowej w Głosce, został pochowany na cmentarzu w Miękini.
Publikacje.
W dorobku publikacyjnym B. Banaszaka znajdują się m.in.:

</doc>
<doc id="1351984" url="https://pl.wikipedia.org/wiki?curid=1351984" title="Crash Test 01">
Crash Test 01

Crash Test 01 – debiutancka płyta zespołu Bloom 06 wydana nakładem Universal Records. Premiera odbyła się 13 października 2006 roku.

</doc>
<doc id="1351985" url="https://pl.wikipedia.org/wiki?curid=1351985" title="Cecile de France">
Cecile de France



</doc>
<doc id="1351989" url="https://pl.wikipedia.org/wiki?curid=1351989" title="Schronisko księcia Liechtensteina na Śnieżniku">
Schronisko księcia Liechtensteina na Śnieżniku

Schronisko księcia Liechtensteina (niem. Fürst Johann Liechtenstein Schutzhaus, Liechtensteinschutzhaus, czes. Liechtensteinova bouda) – nieistniejący obiekt znajdujący się w przeszłości po czeskiej stronie Śnieżnika, poniżej szczytu.
Historia.
Początki schroniska.
Pomysł wybudowania schroniska zaproponowała sekcja Staré Město pod Sněžníkem organizacji Morawsko-Śląskiego Sudeckiego Towarzystwa Górskiego ("Mährisch-Schlesischer Sudetengebirgsverein"). Pomysłodawcą był Gustav Baldermann, długoletni członek zarządu sekcji, a pracami kierował prezes sekcji Alois Bulla przy wsparciu leśniczego Eduarda Letfußa ze wsi . Teren należał do księcia Jana Liechtensteina ("Johann II Liechtenstein"), więc najpierw uzyskano zgodę administracji dóbr, a w 1908 położono kamień węgielny. W tym też czasie podjęto decyzję o nazwaniu schroniska imieniem księcia Jana, w podziękowaniu za jego działalność dobroczynną dla MSSGV.
Obiekt zaprojektował inżynier Wojtek, a wykonała firma Robert Winter z Šumperku. Schronisko miało być drewniane i podpiwniczone z miejscami noclegowymi na 60–70 osób. Na parterze miały znajdować się dwie małe jadalnie, kuchnia z rożnem, mieszkanie gospodarza i suszarnia, na pierwszym piętrze 11 pokoi, a na poddaszu sypialnie zbiorowe. Obok powstała szopa, w trakcie budowy służąca jako mieszkanie dla robotników, a po jej zakończeniu jako budynek gospodarczy. Wodę do schroniska dostarczał wodociąg z odległego o 200 metrów źródła Morawy.
Książę Johann ofiarował grunt i drewno, ale sekcja ze Starégo Města pod Sněžníkem nie była sobie w stanie poradzić finansowo, zaciągnięto więc pożyczkę; otrzymano też 2000 koron od austriackiego ministerstwa pracy. Samo MSSGV nie potrafiło pomóc w większym stopniu, gdyż w tym czasie budowało m.in. kosztowną wieżę widokową na szczycie Pradziada. Z powodu tych trudności schronisko otwarto dopiero w 1912 (początkowo miało przyjmować turystów już w 1909).
Na uroczyste otwarcie przybyło około 1000 osób i orkiestra, wznoszono przemówienia i toasty za księcia Liechtensteina oraz cesarza austriackiego i niemieckiego. W budynku cztery pokoje wyposażył książę Jan, dwa sekcja z Ołomuńca, a po jednym Staré Město pod Sněžníkem, Wiedeń, Zábřeh i Králíky. Bieżąca woda dochodziła do pierwszego piętra.
Obok schroniska wybudowano także murowaną stajnię. Po podliczeniu wszystkich wydatków koszty budowy wyniosły od ponad 72 tysięcy koron (w lipcu 1913) do 85 tysięcy koron (obliczenia w 1917).
Pierwszym dzierżawcą został Franz Himmel zarządzający położonym po śląskiej stronie schroniskiem "Schweizerei am Schneeberg", dzisiejszym schroniskiem „Na Śnieżniku”. Warunkiem było wprowadzenie austriackiej kuchni oraz serwowanie austriackich win.
W 1914 obiekt wynajęto Fritzowi Poppowi z Litovla, ale po wybuchu I wojny światowej schronisko zamknięto. Zaczęły się kradzieże i dewastacja; MSSGV musiała zatrudnić stróża, który zresztą szybko zrezygnował.
Okres międzywojenny.
Schronisko otwarto ponownie w 1919, w zmienionych warunkach politycznych. Pierwszym dzierżawcą została Marie Pattermann, na którą zaczęły napływać wkrótce skargi – zarzucano jej złą kuchnię, brak dbałości o porządek oraz pijaństwo. Sekcja Staré Město pod Sněžníkem w 1921 wypowiedziała jej umowę, a kolejny najemca gospodarzył w nim tylko przez rok. Od 1922 dzierżawcami zostało małżeństwo Gutwinskich – Oskar, popularyzator turystyki górskiej i narciarstwa oraz jego żona Adele, którzy przeprowadzili remont, doprowadzili energię elektryczną (było to pierwsze zelektryfikowane schronisko w Jesionikach) i zbudowali nową stajnię. W 1925 otwarto połączenie telefoniczne. Obiekt uchodził wówczas za jeden z najlepiej wyposażonych w całym pasmie górskim.
W schronisku chętnie widziani byli również Czesi, a członkowie Klubu Czechosłowackich Turystów mieli takie same zniżki jak MSSGV (ci posiadali jednak pierwszeństwo w uzyskaniu noclegu).
W 1928 w wyniku reformy rolnej grunt pod schroniskiem przejęło państwo. Klub Czechosłowackich Turystów podjął próbę zawłaszczenia obiektu dla siebie (czynił tak wielokrotnie w innych częściach Czechosłowacji), ale działania te nie przyniosły skutku i administracja lasów państwowych wynajęła MSSGV na kolejne 30 lat z prawem pierwszeństwa do przedłużenia umowy.
W 1932 z okazji 20-lecia otwarcia schroniska członkowie grupy artystycznej Jescher ustawili przed obiektem rzeźbę białego słonia, będącą dziś symbolem Śnieżnika. W tym czasie schronisko było jednym z miejsc, w których spotykała się bohema artystyczna.
W 1934 schronisko miało 40 miejsc noclegowych i 50 materaców, ale w 1936 po zaostrzeniu przepisów granicznych ruch turystyczny wyraźnie się zmniejszył. Po śmierci męża Adele Gutwinski samodzielnie prowadziła obiekt, ale jako obywatelka niemiecka musiała opuścić Śnieżnik. Nowym dzierżawcą został Leo Stoppel, długoletni kelner.
W 1938 schronisko znalazło się w III Rzeszy, wraz z całym Krajem Sudetów. Wybuch kolejnej wojny światowej przyniósł znowu spadek liczby turystów, a Leo Stoppla około 1942 powołano do wojska; obiektem zarządzała wówczas jego żona. Budynek był nierentowny, były także kłopoty z dostarczaniem zaopatrzenia.
Schronisko po 1945.
Po wojnie rodzina Stoppel została wysiedlona z terenu Czechosłowacji i schronisko przejął Klub Czeskich Turystów. Pierwszym najemcą od 1947 był Slávek Chlup, który dwa lata później zbiegł na Zachód. W 1949 po likwidacji Klubu Czechosłowackich Turystów schronisko stało się własnością Sokoła. Nadal służyło turystom, ale było coraz bardziej zaniedbane, praktycznie w ogóle nie przeprowadzono remontów. W 1949 zlikwidowano połączenie telefoniczne. Zarządcy często się zmieniali. Ostatnimi byli od 1964 Otto Novák z żoną Liselotte.
5 sierpnia 1968 schronisko zostało zamknięte z powodu złego stanu technicznego. Nie powiodły się starania o przeprowadzenie remontu, w następstwie czego w sierpniu–wrześniu 1971 w wyniku decyzji władz czechosłowackich obiekt zburzono. Do dzisiaj pozostała rzeźba kamiennego słonia. Ponadto do 2021 znajdowały się tu piwnice (służące jako prowizoryczne schronienie) i resztki fundamentów (ok. 400 ton metali, drewna, betonu, eternitu i śmieci), w miejsce których ma powstać niski murek i miejsce wypoczynku. Odpady zostaną usunięte z wykorzystaniem śmigłowca. Przesadzono zarazem w inne miejsce 63 sztuki jastrzębca śnieżnickiego, endemitu występującego jedynie na kopule Śnieżnika.

</doc>
<doc id="1351992" url="https://pl.wikipedia.org/wiki?curid=1351992" title="Mantus">
Mantus

Mantus – w mitologii etruskiej demon, król świata podziemnego, którym władał ze swoją żoną Mania. W sztuce był przedstawiany ze skrzydłami, z pochodnią i w koronie na głowie. Rzymianie utożsamiali go z Dis Pater. 

</doc>
<doc id="1351995" url="https://pl.wikipedia.org/wiki?curid=1351995" title="Simchazi">
Simchazi



</doc>
<doc id="1351996" url="https://pl.wikipedia.org/wiki?curid=1351996" title="Łomna (Słowacja)">
Łomna (Słowacja)

Łomna (słow. "Lomná") – wieś (obec) w północnej Słowacji, w powiecie Namiestów, w kraju żylińskim. Została założona pod koniec XVI wieku na prawie wołoskim; pierwsza wzmianka o niej pochodzi z 1609 roku.

</doc>
<doc id="1351997" url="https://pl.wikipedia.org/wiki?curid=1351997" title="Akcja bezpośrednia">
Akcja bezpośrednia

Akcja bezpośrednia – działanie polityczne, prowadzone bez pośrednictwa osób trzecich, takich jak wybrani przedstawiciele (w ramach systemu parlamentarnego); jedna z podstawowych zasad działalności anarchosyndykalistycznej a także anarchistycznej w ogóle, mające stanowić akt sprzeciwu wobec konkretnego istniejącego problemu społecznego.
Nieagresywne metody akcji bezpośrednich mogą stanowić: strajki, sabotaże, blokady uliczne, czy bojkoty. Zaś agresywne metody mogą stanowić: przemoc polityczna, napaści, podpalenia i niszczenie mienia. Z kolei polityka parlamentarna, dyskusje, negocjacje czy arbitraż nie są zwykle określane jako akcje bezpośrednie, ponieważ są wiążą się z podejściem reformistycznym.
Akcje bez użycia przemocy są czasami formą nieposłuszeństwa obywatelskiego i mogą wiązać się z pewnym stopniem celowego łamania prawa, kiedy to osoby ryzykują aresztowaniem za cenę wygłoszenia politycznego sprzeciwu, ale inne akcje (takie jak strajki) na ogół nie powinny naruszać prawa karnego.
Celem akcji bezpośredniej jest albo przeszkodzenie innemu podmiotowi politycznemu lub organizacji politycznej w wykonaniu jakiejś praktyki, której aktywiści się sprzeciwiają, albo rozwiązanie dostrzeżonych problemów, z którymi tradycyjne instytucje społeczne (rządy, organizacje religijne lub żółte związki zawodowe) nie radzą sobie w sposób satysfakcjonujący według uczestników akcji bezpośredniej.
Akcje bezpośrednie bez użycia przemocy były w przeszłości asertywną, regularną taktyką stosowaną przez ruchy społeczne, w tym przez Ruch Niepodległości Indii Mahatmy Gandhiego i Ruch Praw Obywatelskich. Anarchiści organizują się niemal wyłącznie w ramach akcji bezpośrednich (bez przemocy lub z jej użyciem) ze względu na odrzucenie polityki partyjnej i odmowę pracy w ramach hierarchicznych instytucji biurokratycznych.
Historia.
Taktyka akcji bezpośredniej istnieje od tak dawna, jak długo istnieją konflikty, ale nie wiadomo, kiedy termin ten pojawił się po raz pierwszy. Radykalny związek zawodowy Robotnicy Przemysłowi Świata po raz pierwszy wymienił termin „akcja bezpośrednia” w swojej publikacji w odniesieniu do strajku w Chicago przeprowadzonego w 1910. Inni znani praktycy akcji bezpośredniej to m.in. amerykański Ruch Praw Obywatelskich, Globalny Ruch Sprawiedliwości, sufrażystki, LGBT+ i inne ruchy na rzecz praw człowieka (np. ACT UP); rewolucjonista Che Guevara i niektóre grupy obrońców środowiska.
Amerykańska anarchistka Voltairine de Cleyre napisała w 1912 esej zatytułowany "Direct Action", który jest dziś często cytowany. W eseju tym de Cleyre wskazuje na historyczne przykłady, takie jak herbatka bostońska i amerykański ruch antyniewolniczy, zauważając, że „akcja bezpośrednia zawsze była stosowana i ma historyczną sankcję tych samych ludzi, którzy ją teraz ganią”. Natomiast anarchosyndykalista Rudolf Rocker wskazywał, że akcja bezpośrednia podejmowana przez robotników, w przeciwieństwie do działań pośrednich, takich jak wybór przedstawiciela na stanowisko rządowe, pozwoliłaby pracownikom osiągnąć prawdziwe wyzwolenie.
W swojej książce z 1920 zatytułowanej "Direct Action", William Mellor umieścił akcję bezpośrednią jako walkę pomiędzy pracownikiem a pracodawcą o kontrolę „nad ekonomicznym życiem społeczeństwa”. Mellor zdefiniował akcję bezpośrednią „jako użycie jakiejś formy sprawczości ekonomicznej dla zabezpieczenia celów pożądanych przez tych, którzy tę sprawczość posiadają”. Mellor uważał, że akcja bezpośrednia jest narzędziem zarówno właścicieli, jak i robotników, dlatego w swojej definicji uwzględnił lokauty i kartele, a także strajki i sabotaż.
Martin Luther King Jr. uważał, że celem akcji bezpośredniej bez użycia przemocy jest „stworzenie takiego kryzysu i takiego napięcia”, które będzie wymagało reakcji. Retoryka Kinga, Jamesa Bevela i Mahatmy Gandhiego promowała akcję bezpośrednią bez użycia przemocy jako środek do zmiany społecznej. Gandhi i Bevel inspirowali się książką Lwa Tołstoja z 1894 "Królestwo Boże jest w tobie", która jest uważana za klasyczny tekst promujący bierny opór.
Do połowy XX wieku sfera akcji bezpośrednich niewątpliwie się rozszerzyła, choć znaczenie tego terminu być może się skurczyło. Wiele kampanii na rzecz zmian społecznych – takich jak te, które dążą do uzyskania praw wyborczych, poprawy warunków pracy, praw obywatelskich, praw do aborcji lub jej zaprzestania, zaprzestania gentryfikacji czy ochrony środowiska – twierdzi, że stosuje przynajmniej niektóre rodzaje agresywnych lub nieagresywnych akcji bezpośrednich.
Niektóre ruchy anty-atomowe stosowały akcje bezpośrednie, zwłaszcza w latach 80. Grupy sprzeciwiające się wprowadzeniu pocisków manewrujących do Wielkiej Brytanii stosowały takie taktyki, jak włamywanie się i okupowanie baz lotniczych Stanów Zjednoczonych oraz blokowanie dróg w celu uniemożliwienia przemieszczania się konwojów wojskowych i zakłócania projektów wojskowych. W USA masowe protesty długo sprzeciwiały się energii jądrowej, broni i interwencjom wojskowym, co doprowadziło do tysięcy aresztowań. Wiele grup założyło również tymczasowe „obozy pokoju” poza bazami lotniczymi, takimi jak Molesworth i Greenham Common, oraz na poligonie Nevada Test Site.
Grupy antyaborcyjne w Stanach Zjednoczonych, zwłaszcza Operation Rescue, często stosowały nieagresywne strajki przy wejściach do klinik aborcyjnych jako formę akcji bezpośredniej pod koniec lat 80. i na początku lat 90. Niekiedy jednak akcje bezpośrednie przybierały formę wandalizmu, wtargnięć, porwać, a nawet morderstw.
Aktywiści antyglobalizacyjni trafili na pierwsze strony gazet na całym świecie w 1999, kiedy to zmusili do wcześniejszego zakończenia konferencji ministerialnej WTO w Seattle, stosując taktykę akcji bezpośredniej. Cel, jaki sobie postawili, czyli zamknięcie spotkania, został bezpośrednio osiągnięty poprzez zablokowanie delegatom WTO dojścia do budynku, w którym miało dojść do spotkania. Aktywiści angażowali się również w niszczenie mienia jako bezpośredniego sposobu wyrażania swojego sprzeciwu wobec kultury korporacyjnej – można to postrzegać jako akcję bezpośrednią, jeśli celem było zamknięcie sklepów na pewien czas, lub pośrednie, jeśli celem było wpłynięcie na politykę korporacji.
Jedna z największych akcji bezpośrednich w ostatnich latach miała miejsce w San Francisco dzień po rozpoczęciu wojny w Iraku w 2003. Dwadzieścia tysięcy ludzi okupowało ulice, a ponad 2000 osób zostało aresztowanych w akcjach wspólnot interesów w centrum San Francisco, gdzie znajdują się siedziby korporacji związanych z wojskiem, takich jak Bechtel.
Akcje bezpośrednie były również stosowane na mniejszą skalę. Uchodźca Salim Rambo został uratowany przed deportacją z Wielkiej Brytanii z powrotem do Demokratycznej Republiki Konga, gdy jedna osoba wstała podczas lotu i nie chciała usiąść. Po dwugodzinnym opóźnieniu mężczyzna został aresztowany, ale pilot odmówił lotu z Rambo na pokładzie. Salim Rambo został ostatecznie zwolniony z aresztu stanowego i do dziś pozostaje na wolności.
Aktywiści na rzecz praw człowieka wykorzystali akcje bezpośrednie w trwającej kampanii na rzecz zamknięcia School of Americas, przemianowanej w 2001 na Instytut Współpracy w Dziedzinie Bezpieczeństwa na Zachodniej Półkuli. W rezultacie 245 obrońców praw człowieka z SOA Watch spędziło łącznie prawie 100 lat w więzieniu. Ponad 50 osób odbywało kary w zawieszeniu.
Organizacje ekologiczne, takie jak Greenpeace, od lat wykorzystują akcje bezpośrednie do wywierania presji na rządy i firmy, by zmieniały politykę ochrony środowiska. 28 kwietnia 2009 aktywiści Greenpeace, w tym Phil Radford, ustawili dźwig naprzeciwko Departamentu Stanu, wzywając światowych przywódców do zajęcia się zmianami klimatycznymi. Wkrótce potem aktywiści Greenpeace zrzucili na Mount Rushmore baner z napisem „History Honors Leaders; Stop Global Warming”, umieszczając twarz prezydenta Baracka Obamy obok innych historycznych prezydentów.
W 2009, po konferencji Power Shift w Waszyngtonie, setki osób zablokowały bramy elektrowni węglowej zasilającej budynek Kongresu USA. W akcji klimatycznej na Kapitolu wzięli udział Bill McKibben, Terry Tempest Williams, Phil Radford, Wendell Berry, Robert Kennedy Junior, Judy Bonds i wiele innych prominentnych postaci ruchu na rzecz sprawiedliwości klimatycznej. 
„Akcja Bezpośrednia” służyła również jako nazwa co najmniej dwóch grup: francuskiej Action Directe, jak również kanadyjskiej grupy częściej znanej jako Squamish Five.„Direct Action” to także nazwa pism australijskiego oddziału Robotników Przemysłowych Świata, jak i brytyjskiej Solidarity Federation. Do 1990 Socjalistyczna Partia Robotnicza Australii wydawała gazetę partyjną, która również nosiła nazwę „Direct Action”, na cześć historii Robotników Przemysłowych Świata. Jedna z następczyń grupy, Rewolucyjna Partia Socjalistyczna, ponownie rozpoczął publikację o tej nazwie.
Food Not Bombs jest często opisywana jako akcja bezpośrednia, ponieważ osoby zaangażowane w nią działają bezpośrednio w celu rozwiązania problemu społecznego. Akcji towarzyszy przekaz antyrządowy i antywojenny, a jej ideą przewodnią jest pokazanie, że kiedy władza wydaje pieniądze na – zdaniem działaczy – niepotrzebne zbrojenia, wielu ludzi umiera z głodu.
Od 2012 na Lower East Side w Nowym Jorku działa Museum of Reclaimed Urban Space, które posiada kronikę historyczną akcji bezpośrednich i oddolnego aktywizmu.
W Polsce.
Na terenach współczesnej oraz historycznej Polski akcje bezpośrednią jako formę walki politycznej stosowano już od początków XX w. Przybierała ona formę strajków, manifestacji, niszczenia własności prywatnej, napadów, zastraszania, jak i również pobić, zabójstw i zamachów. Przy czym, metody te były stosowane niezależnie od opcji politycznej.
W okresie 1903-1907 przemoc polityczna na terenach Królestwa Polskiego przybierała na sile. Spośród dokonanych wówczas akcji bezpośrednich można wymienić przeprowadzane przez członków Organizacji Bojowej PPS napady na pociągi, m.in. pod Rogowem czy Bezdanami. Organizacja dokonywała również zamachów na wysoko postawionych urzędników, policmajstrów i wojskowych; jak i tzw. ekspropriacji. W tym samym okresie podobne metody stosowały takie organizacje jak Międzynarodówka, Federacja Grup Anarchokomunistów „Internacjonał” czy Grupa Rewolucjonistów Mścicieli. Ta ostatnia funkcjonowała od 1910 do 1914 na terenie Łodzi, Częstochowy oraz Krakowa. Dokonywała zabójstw politycznych, rabunków oraz zamachów skierowanych przeciwko przedstawicielom władzy carskiej i austriackiej, jak i burżuazji. Jednym z głośniejszych zabójstw dokonanych przez Mścicieli było postrzelenie 21 czerwca 1912 dyrektora Huty Częstochowa, Mariusza Bojemskiego.
W okresie międzywojennym akcje bezpośrednie były stosowane przez wszystkie stronnictwa polityczne, jak i również grupy społeczne niezwiązane z żadną opcją polityczną. Jedną z powszechniejszych form działania były . Miały również miejsce zamachy na polityków, jak np. zabójstwo Bronisława Pierackiego czy Gabriela Narutowicza.
Akcje bezpośrednie w PRL dalej opierały się na strajkach, przede wszystkim robotniczych oraz (np. Poznański Czerwiec, Lubelski Lipiec 1980 czy strajk studentów uczelni łódzkich w 1981). Po okresie powstania Niezależnego Samorządnego Związku Zawodowego „Solidarność” akcje bezpośrednie przybrały na sile i polegały – poza demonstracjami – również na rozrzucaniu ulotek, plakatowaniu, happeningach, strajkach głodowych, okupacji budynków itd.
Po upadku komunizmu i powstaniu III Rzeczypospolitej akcje bezpośrednie zaczęły być stosowane przez szerszą grupę społeczeństwa. Dalej miały miejsce strajki, często wymierzone w ówczesne władze oraz przeprowadzane przez nie reformy gospodarcze. Przykładem takiego wystąpienia może być trwający od 2 lipca do 8 września 1991 strajk okupacyjny Miejskiego Przedsiębiorstwa Komunikacyjnego Białystok, w czasie którego pracownicy sami zaczęli kierować przedsiębiorstwem. W późniejszym czasie, tj. 2007, np. Białe miasteczko. Miały również miejsce o wiele bardziej radykalne działania (m.in. plakatowanie, rozdawanie ulotek, happeningi, demonstracje, niszczenie własności itd.) stosowane np. przez Federację Anarchistyczną czy Ruch Wolność i Pokój.
Jedna z głośniejszych akcji bezpośrednich w latach po 2010 miała miejsce w nocy z 28 na 29 lipca, kiedy kolektywy Stop Bzdurom, Gang Samzamęt oraz Poetka zorganizowały akcję obywatelskiego nieposłuszeństwa polegającej na wywieszeniu tęczowych flag na warszawskich pomnikach. Przy każdym umieszczono również odezwę ideową, a na niektórych powieszono różowe chusty z symbolem queer anarchizmu. Pomnikami, na których pojawiły się flagi, były pomnik Marszałka Józefa Piłsudskiego, Mikołaja Kopernika, Jezusa Chrystusa, Wincentego Witosa, a także Syreny. O akcji niemal natychmiast zrobiło się głośno w internecie. Spowodowała ona również wiele kontrowersji, związanych szczególnie z wywieszeniem flagi na pomniku Jezusa Chrystusa przy bazylice Świętego Krzyża w Warszawie. O sprawie wypowiadano się w ogólnopolskich mediach, a środowiska konserwatywne oskarżyły osoby uczestniczące w akcji o profanację.
Akcje bezpośrednie były masowo stosowane podczas protestów przeciwko zaostrzeniu przepisów dotyczących aborcji w Polsce. Po ogłoszeniu przez Trybunał Konstytucyjny orzeczenia, które uznało za niezgodne z konstytucją przepis dopuszczający aborcję z powodu ciężkiego i nieodwracalnego upośledzenia płodu albo nieuleczalnej choroby zagrażającej jego życiu, w wielu polskich miastach, a także za granicą, odbyły się spontaniczne demonstracje, w którym brało udział niekiedy po kilkanaście tysięcy ludzi. Według OKO.press co najmniej 80% haseł wykrzykiwanych przez manifestantów zawierała wulgaryzmy, najpopularniejsze kierowane były w stosunku do Kai Godek, Krzysztofa Bosaka oraz partii Prawo i Sprawiedliwość. Policja poinformowała, że 25 października 2020 (dwa dni po ogłoszeniu orzeczenia) w całym kraju odbyło się łącznie 226 demonstracji.
Akcje pokojowe.
Inne terminy określające akcje bezpośrednie bez użycia przemocy to: opór cywilny, obywatelskie nieposłuszeństwo, satjagraha, bierny opór i akcja pozytywna. Przykłady akcji bezpośrednich bez użycia przemocy to m.in. protesty siedzące, siedzenie na drzewie, strajki, okupacje miejsc pracy, blokady ulic, haktywizm czy odmowa płacenia podatków.
Gene Sharp w swojej książce "Social Power and Political Freedom" akcje pokojowe opisał w ten sposób:
Martin Luther King Jr. radził, aby przed podjęciem akcji bezpośrednich najpierw upewnić się, że istnieje problem, edukować innych na ten temat, negocjować z przeciwnikiem w taki sposób, aby skłonić go do współpracy, a nie uczynić z niego wroga, a następnie, jeśli to nie przyniesie żadnych skutków, podjąć akcję bezpośrednią. Proponowane przez niego akcje bezpośrednie obejmowały bojkoty, marsze, kampanie pisania listów, głosowania, a także sztukę publiczną i performance.
Metody Mahatmy Gandhiego nie zakładały bezpośredniej konfrontacji i można je określić jako „likwidacja poparcia” bez łamania prawa. W dużej mierze symboliczne i pokojowe, preferowane przez niego działania mogą obejmować „wycofanie członkostwa, uczestnictwa lub obecności w obsługiwanych przez rząd szkołach, sądach i wszystkich oficjalnych instytucjach”.
George Lakey, socjolog, aktywista polityczny oraz autor wielu książek na temat akcji pokojowych. Jako swoje podstawy do działania uznaje "realne cele, protesty bez użycia przemocy, ukierunkowane kampanie i wierność swoim wartościom”. W 2018 odświeżył w nowym wydaniu swoją książkę z 1965 "A Manual for Direct Action w How We Win: A Guide to Nonviolent Direct Action Campaigning". W wywiadzie z 2019 Lakey powiedział: „Po prostu byłem tak napędzany nie tylko przez serce, które mówiło, że zabijanie innej osoby jest po prostu proste, fundamentalnie złe, ale także pragmatyczne argumenty, które wynikały z niezwykłych sukcesów, które znalazłem w historii, kiedy ludzie odważnie próbowali niestosowania przemocy i to działało”.
Akcje z użyciem przemocy.
Akcja bezpośrednia z użyciem przemocy to każda akcja bezpośrednia, która wykorzystuje siłę fizyczną przeciwko osobom lub mieniu. Przykłady takiej akcji bezpośredniej obejmują: zamieszki, lincz, terroryzm, zabójstwa polityczne, uwalnianie więźniów politycznych, zakłócanie działań policji i zbrojna insurekcja.
Insurekcjonizm to bojowa szkoła anarchizmu zajmująca się przede wszystkim bezpośrednimi akcjami przeciwko rządom; postrzegają państwa jako z natury kontrolowane przez klasy wyższe, a tym samym niemożliwe do zreformowania. Insurekcjoniści podejmują gwałtowne akcje przeciwko państwu i innym celom. Większość insurekcjonistów w dużej mierze odrzuca masowe organizacje oddolne tworzone przez innych anarchistów, zamiast tego wzywając do skoordynowanych działań bojowych, które mają być podejmowane przez zdecentralizowane sieci komórek. Insurekcjoniści nawołują do ciągłego konfliktu klasowego przeciwko bogatym i wyższym klasom. W przeciwieństwie do innych anarchistów, wzywają również do tworzenia anarchistycznych społeczeństw masowych poprzez przejmowanie i zajmowanie ziemi od państwa, tak jak to ma miejsce w społeczeństwie neozapatystowskim czy w Rożawie. Insurekcjoniści angażowali się w masowe protesty i akcje bezpośrednie przeciwko państwu, od Rosji po Stany Zjednoczone w przeciwieństwie do innych anarchistów, którzy nawołują do tworzenia spółdzielni i małych stowarzyszeń w ramach społeczności. Zaś zdecydowana większość z nich nie angażuje się w działania stricte bojówkarskie.
Ann Hansen, członkini Squamish 5, grupy znanej również jako Vancouver 5, kanadyjska anarchistka i samozwańcza bojowniczka miejska, napisała w swojej książce "Direct Action: Memoirs of an Urban Guerrilla":
Niszczenie własności.
Niszczenie własności może obejmować wandalizm, kradzież, włamanie, sabotaż, tree-spiking, podpalenie, zamach bombowy, czy ekoterroryzm. Podpalenie, zwyczajowo uważane za przestępstwo przeciwko własności, jest często klasyfikowane przez prawo jako przestępstwo z użyciem przemocy.
Dieter Rucht twierdzi, że określenie, czy dany czyn jest przemocą, mieści się w pewnym spektrum, gdzie mniejsze szkody materialne wyraźnie nie są przemocą, obrażenia ludzi są wyraźnie przemocą, a czyny pomiędzy nimi mogą być zakwalifikowane jako przemoc w zależności od okoliczności. Stwierdza on, że definicje „przemocy” są bardzo zróżnicowane, a perspektywy kulturowe mogą również wpływać na kształt takiej etykiety. Przedstawia on zdanie, że lepsza jest podstawowa definicja przemocy z 1969: „Przemoc oznacza celowo spowodowane uszkodzenie/zniszczenie mienia lub zranienie/zabicie ludzi”.
Niektóre grupy aktywistów, takie jak Front Wyzwolenia Ziemi i Front Wyzwolenia Zwierząt, stosują akcje bezpośrednie, które obejmują niszczenie mienia, podpalenia i sabotaż. Twierdzą, że nie stosują przemocy, a przemocą jest krzywda skierowana przeciwko istotom żywym, a nie własności.
Przykładem tego jest Jerry Vlasak, rzecznik Północnoamerykańskiego Biura Prasowego Wyzwolenia Zwierząt, w swoim wystąpieniu na konferencji dotyczącej praw zwierząt w 2003. Przyzwalał na przemoc dla ich sprawy, w tym zabójstwa wiwisektorów, i stwierdził, że spodziewa się, iż w końcu ktoś zginie w jednym z ich podpaleń, po czym Steven Best stwierdził, że przemówienie Vlasaka było jedynie hipotetyczną gadaniną.
Prawo amerykańskie i międzynarodowe włącza akty przeciwko mieniu do definicji przemocy i stwierdza, że nawet w czasie wojny „Zniszczenie [mienia] jako cel sam w sobie jest naruszeniem prawa międzynarodowego”.
Ekstremizm.
W Wielkiej Brytanii, Ministerstwo Sprawiedliwości zakwalifikowało niektórych eko-aktywistów jako ekstremistów. "Ekstremistów środowiskowych opisuje się jako popełniających działalność przestępczą motywowaną szeroką filozofią i ruchem społecznym skupionym na trosce o ochronę i poprawę stanu środowiska naturalnego", oraz "Działalność ekstremistów krajowych ma charakter bardziej przestępczy niż działalność aktywistów – ale nie jest to terroryzm”.

</doc>
<doc id="1351998" url="https://pl.wikipedia.org/wiki?curid=1351998" title="Monica Niculescu">
Monica Niculescu

Monica Niculescu (ur. 25 września 1987 w Slatinie) – rumuńska tenisistka, finalistka Wimbledonu 2017 w grze podwójnej, reprezentantka kraju w Pucharze Federacji.
Kariera tenisowa.
Pierwszy tytuł w grze pojedynczej odniosła we Florianópolis w 2013 roku, kiedy w finale pokonała Olgę Puczkową wynikiem 6:2, 4:6, 6:4. Prócz tego osiągała także finały w Luksemburgu w 2011 oraz w 2012 roku. Łącznie w singlu wygrała 3 turnieje WTA, a 5 razy przegrywała w finałach. Oprócz tego wygrała jeden turniej z cyklu WTA 125K series.
Swój pierwszy tytuł w grze podwójnej zdobyła podczas turnieju w Budapeszcie w 2009 roku. Kolejny zwycięski finał miał miejsce w Hobart w 2012 roku, kiedy w parze z Iriną-Camelią Begu pokonały Chuang Chia-jung oraz Marinę Erakovic. Kolejny triumf osiągnęła na początku sezonu 2014 w Shenzhen. W grze podwójnej wygrała w dziesięciu turniejach (po dwa razy w parach z Iriną-Camelią Begu i Klárą Zakopalovą oraz po razie w parze z Alisą Klejbanową, Vanią King, Yaniną Wickmayer, Sanią Mirzą, Hsieh Su-wei i Anną-Leną Friedsam), a także dwadzieścia jeden razy przegrywała w finałach.

</doc>
<doc id="1351999" url="https://pl.wikipedia.org/wiki?curid=1351999" title="Banaszak">
Banaszak



</doc>
<doc id="1352001" url="https://pl.wikipedia.org/wiki?curid=1352001" title="Mapinguar">
Mapinguar



</doc>
<doc id="1352006" url="https://pl.wikipedia.org/wiki?curid=1352006" title="The Fighting Temptations (ścieżka dźwiękowa)">
The Fighting Temptations (ścieżka dźwiękowa)

The Fighting Temptations OST – ścieżka dźwiękowa do filmu "Wojna pokus" ("The Fighting Temptations") z 2003 roku.

</doc>
<doc id="1352008" url="https://pl.wikipedia.org/wiki?curid=1352008" title="Bir al-Hilw">
Bir al-Hilw



</doc>
<doc id="1352009" url="https://pl.wikipedia.org/wiki?curid=1352009" title="Dis Pater">
Dis Pater

Dis Pater "(z łac. dives pater 'bogaty ojciec', dosł. Bogaty)" – bóg rzymski pochodzenia italskiego; mąż Prozerpiny. W jego orszaku znajdowały się Furie i Libitina - bogini śmierci. Był bogiem świata podziemnego i bogactwa. Patronował Manom, Larwom i Lemurom – dobrym i złym duchom świata podziemnego. W ofierze składano mu czarnego byka. Razem z Prozerpiną odbierał cześć podczas "ludi Tarentini" obchodzonych co sto lat. Czczono go też w czasie "ludi Taurii", razem z innymi podziemnymi bóstwami. Identyfikowany z Veiovisem i Plutonem.

</doc>
<doc id="1352010" url="https://pl.wikipedia.org/wiki?curid=1352010" title="Bir al-Hilwa">
Bir al-Hilwa



</doc>
<doc id="1352012" url="https://pl.wikipedia.org/wiki?curid=1352012" title="Hejnał Mławy">
Hejnał Mławy

Hejnał Mławy – melodia skomponowana w 1999 r. przez Mariusza „Mario” Szabana, wygrywana na trąbce, odtwarzana elektronicznie, codziennie o godzinie 12:00 oraz w rocznicę: wybuchu II wojny światowej i bitwy pod Mławą (1 września o godz. 19.00) oraz w początek nowego roku. Podczas uroczystości i świąt wygrywana jest przez trębacza.

</doc>
<doc id="1352014" url="https://pl.wikipedia.org/wiki?curid=1352014" title="Nazli Sabri">
Nazli Sabri

Nazli Sabri (arab. نازلى صبرى; ur. 25 czerwca 1894, zm. 29 maja 1978) – królowa Egiptu i Sudanu w latach 1919-1936, druga żona króla Fu’ada I. Była córką Abd ar-Rahima Paszy Sabriego, egipskiego ministra rolnictwa i gubernatora Kairu. Z jej związku z królem Fuadem urodziło się pięcioro dzieci:
Po śmierci męża w 1936 roku Nazli Sabri przyjęła tytuł Królowej Matki. W 1950 roku przeszła na katolicyzm i straciła tytuły. W 1952 roku, po rewolucji Wolnych Oficerów, jej syn Faruk został zmuszony do zrzeczenia się tronu na rzecz jej wnuka Fu’ada II, mającego wówczas pół roku. Wkrótce potem zniesiono monarchię i cała rodzina królewska udała się na wygnanie. Nazli Sabri umarła w USA w 1978 roku, 13 lat po śmierci syna.
W 1917 została odznaczona egipską wielką wstęgą Orderu Doskonałości z brylantami.

</doc>
<doc id="1352019" url="https://pl.wikipedia.org/wiki?curid=1352019" title="Stara proza. Nowe wiersze">
Stara proza. Nowe wiersze

Stara proza. Nowe wiersze – poezje Mirona Białoszewskiego wydane w 1984 roku w Warszawie.
Książka dzieli się na dwie części: pierwszą stanowią krótkie opowiadania z tomów "Donosy rzeczywistości", "Szumy, zlepy, ciągi", "Rozkurz", "Przepowiadanie siebie" i "Nowe prozy". 
Druga część to zbiór wierszy: "Namysły i rozmysły", "Przesuwy chęci", "W hotelu", "Spania (sen)", "Korytarzowiec", "Wiersze bez bicia", "Przejście 1", "Przejście 2", "Trawopis", "Domki i psy w lesie tej planety", "Słońce puściło tuby", "Życie i współ", "Fafultety", "Po Dziadku", "Ballada bez porwania", "Fermanta", "Denderowianka", "Kaktus Feluni", "Potrzeby", "Wypadkowa", "Dyszel Wielkiego Wozu", "Kuzynka czyli moloyoga", "Strachy i wykroje", "Dawne imieniny na wsi", "Wiersze o ścianę", "Po ostatnich podrygach", "Wiersze baby z bloku" ("Ja czarownica? - dobrze", "Spięcie", "Ja do niego", "Podjęcie", "Prze...", "Wró...", "Co się stałoż?", "Mrówki blokówki", "Wiersz baby z bloku", "Wiersz baby z drugiego bloku").

</doc>
<doc id="1352020" url="https://pl.wikipedia.org/wiki?curid=1352020" title="Hassanijja">
Hassanijja

Hassanijja (arab. حسانية) – dialekt języka arabskiego, używany głównie w Mauretanii i Saharze Zachodniej, a także na przyległych obszarach Algierii, Maroka, Mali i Senegalu. W Mauretanii ma status języka urzędowego. Wykazuje wpływy języków zenaga i wolof. Cechuje się bogatym systemem spółgłoskowym.

</doc>
<doc id="1352024" url="https://pl.wikipedia.org/wiki?curid=1352024" title="Język hassanija">
Język hassanija



</doc>
<doc id="1352025" url="https://pl.wikipedia.org/wiki?curid=1352025" title="Shinobu Ishihara">
Shinobu Ishihara

 – japoński lekarz okulista.
Życiorys.
Studiował na Cesarskim Uniwersytecie w Tokio w ramach stypendium, które zobowiązywało go do służby wojskowej po ukończeniu studiów. W 1905 roku został lekarzem wojskowym i rozpoczął specjalizację z oftalmologii na swoim uniwersytecie u profesora Jūjirō Kōmoto, pracując przez dwa lata w uniwersyteckiej klinice okulistycznej. Następnie został wykładowcą okulistyki na Wojskowej Akademii Medycznej (Rikugun Gun’i Gakkō) w Tokio.
Specjalizując się w okulistyce, w latach 1912–1914, Ishihara przebywał u Wolfganga Stocka w Jenie, Karla Theodora Paula Axenfelda we Freiburgu i Carla von Hessa w Monachium. Po wybuchu I wojny światowej powrócił do Tokio i do pracy w szkole medycznej.
W maju 1916 roku Ishihara otrzymał stopień doktora nauk medycznych ("igaku-hakushi") na Cesarskim Uniwersytecie w Tokio, a w 1922 roku zastąpił Kōmoto na stanowisku kierownika katedry. Od 31 marca 1927 do 31 marca 1940 był dziekanem Szkoły Medycznej Cesarskiego Uniwersytetu W Tokio. W 1940 roku przeszedł na emeryturę. Przez 14 lat był prezydentem Japońskiego Towarzystwa Oftalmologicznego.
W 1940 roku otrzymał Nagrodę Asahi.
Dorobek naukowy.
Prace Ishihary dotyczyły diagnostyki jaglicy i widzenia barwnego. Stworzył znane dziś na całym świecie tablice izochromatyczne, określane jego imieniem. Był redaktorem naczelnym czasopisma „"Acta societatis ophthalmologicae japonicae"”.

</doc>
<doc id="1352026" url="https://pl.wikipedia.org/wiki?curid=1352026" title="Pijałka">
Pijałka

Pijałka - kubek do picia wody mineralnej, używany zwłaszcza w uzdrowiskach. Może mieć różne kształty, ale zazwyczaj jest dość płaski; jego nieodłącznym elementem jest ceramiczna rurka, przez którą pije się wodę.
Często przywożony jest przez kuracjuszy jako pamiątki, zwłaszcza, że bywa ozdabiany napisem z nazwą uzdrowiska lub podobnym motywem. 
Może być także używany przez chorych, którzy mają problemy z piciem - jego budowa ogranicza rozlewanie napoju. 

</doc>
<doc id="1352028" url="https://pl.wikipedia.org/wiki?curid=1352028" title="Estadio Presidente Juan Domingo Perón">
Estadio Presidente Juan Domingo Perón

Estadio Juan Domingo Perón (El Cilindro) – stadion piłkarski położony w argentyńskim mieście Avellaneda leżącym na terenie wielkiego Buenos Aires. Stadion został otwarty 3 września 1945 roku a jego pojemność wynosi 64,161 miejsc. Na stadionie swoje mecze domowe rozgrywa drużyna Racing Club.
Historia.
16 sierpnia 1946 rząd Argentyny podpisała dekret za pomocą którego udzielił Racingowi pożyczki w wysokości trzech milionów peso na budowę dużego stadionu na swoim terenie, dla ekspozycji i uprawiania kultury fizycznej. Wkrótce potem do pierwotnej kwoty dołożono kolejne osiem, płatne w terminie, który zakładał nieprzekraczalność na okres 65 lat. Dzięki pożyczce Juan Perón został mianowany honorowym prezesem klubu, natomiast jego małżonka Eva Perón i minister finansów Ramón Cereijo zostali jego honorwymi członkami. Stadion został otwarty 3 września 1950 roku meczem Racingu z Vélez Sarsfield, w którym Racing wygrał 1:0 dzięki bramce Llamila Simesa.

</doc>
<doc id="1352031" url="https://pl.wikipedia.org/wiki?curid=1352031" title="The Holiday Collection (Kenny G)">
The Holiday Collection (Kenny G)

The Holiday Collection – kompilacyjny, złożony ze świątecznych piosenek album saksofonisty Kenny’ego G, wydany w 2006 roku. Uplasował się on na szczycie notowania Contemporary Jazz, na pozycji #40 listy R&amp;B/Hip-Hop Albums, a także na miejscu #85 "Billboard" 200.

</doc>
<doc id="1352035" url="https://pl.wikipedia.org/wiki?curid=1352035" title="Order Słońca Peru">
Order Słońca Peru

Order Słońca Peru lub Order Słońca (hiszp. "Orden El Sol del Perú", ang. "Order of the Sun") – najwyższe peruwiańskie odznaczenie cywilne i wojskowe przyznawane za zasługi na rzecz Peru. Jest to najstarszy order w Ameryce Południowej.
Historia.
Order został ustanowiony 8 października 1821 z rozkazu generała Joségo de San Martína, po zdobyciu Limy, dla specjalnie zasłużonych w walkach o uzyskanie niepodległości Peru. Po czterech latach zaprzestano jego nadawania. Order przywrócono dekretem prezydenta Peru Augusta Bernardina Leguíi y Salcedo 14 kwietnia 1921 z okazji setnej rocznicy proklamowania niepodległości.
Order występuje w pięciu klasach:

</doc>
<doc id="1352036" url="https://pl.wikipedia.org/wiki?curid=1352036" title="Dania w Konkursie Piosenki Eurowizji">
Dania w Konkursie Piosenki Eurowizji

Dania uczestniczy w Konkursie Piosenki Eurowizji od 1957 i do tej pory wzięła w nim udział 50 razy. Od czasu debiutu konkursem w kraju zajmuje się nadawca publiczny DR.
Reprezentant Danii wybierany jest w trakcie koncertu "Dansk Melodi Grand Prix". W 1965 przedstawicielka kraju na konkurs, Birgit Brüel z piosenką „For din skyld”, została wybrana wewnętrznie przez władze telewizji.
Dania trzykrotnie wygrała finał konkursu: w 1963 (Grethe i Jørgen Ingmann z piosenką „Dansevise”), 2000 (Olsen Brothers z „Fly on the Wings of Love”) i 2013 (Emmelie de Forest z „Only Teardrops”). Telewizja duńska trzy razy była gospodarzem: w 1964, 2001 i 2014. Wszystkie trzy konkursy odbyły się w Kopenhadze.
W 1967 telewizja DR wycofała się z udziału w konkursie i powróciła do niego dopiero w 1978. Z powodu słabych wyników nie wystawiła swojego reprezentanta także na konkursy w 1994 i 1998.
Dania była gospodarzem koncertu "", zorganizowanego w 2005 z okazji 50-lecia Konkursu Piosenki Eurowizji. Podczas wydarzenia wybrany został najlepszy utwór w historii konkursu; szóste miejsce w plebiscycie zajął duński utwór „Fly on the Wings of Love” Olsen Brothers.
Historia Danii w Konkursie Piosenki Eurowizji.
Lata 50..
Nadawca duński chciał wystąpić podczas pierwszego Konkursu Piosenki Eurowizji w 1956, ale władze telewizji nie zgłosiły na czas konkursowego utworu.
Telewizja DR zadebiutowała w konkursie w 1957 podczas 2. Konkursu Piosenki Eurowizji organizowanego we Frankfurcie nad Menem. Na reprezentantów kraju zostali wybrani Birthe Wilke i Gustav Winckler, którzy 17 lutego wystąpili w selekcjach "Dansk Melodi Grand Prix", mających na celu wyłonienie ich eurowizyjnej propozycji. Spośród 117 zgłoszeń w finale zaprezentowano sześć: „Chanson Ordinaire” i „Hele Verden Venter På Vår” (wykonane solowo przez Wilke), „Fata Morgana” i „Længslernes Veje” (solowo przez Wincklera) oraz „Kærlighedens Cocktail” i „Skibet skal sejle i nat” (zaśpiewane w duecie). 10-osobowa komisja jurorska zdecydowała o wygranej piosenki „Skibet skal sejle i nat”. Wybór spotkał się z negatywnymi komentarzami widzów oraz prasy, która uznała piosenkę za „niemającą iskry”. 3 marca wystąpili podczas finału konkursu jako dziewiąty w kolejności i zajęli trzecie miejsce po zdobyciu 10 pkt. Para zakończyła występ kilkunastosekundowym pocałunkiem, który wywołał kontrowersje w niektórych państwach. Powodem jego długiego trwania był brak wcześniej umówionego sygnału od producenta, który miał zakończyć pocałunek.
W 1958 telewizja DR wystawiła reprezentanta na 3. Konkurs Piosenki Eurowizji. Podobnie jak rok wcześniej, do finału "Dansk Melodi Grand Prix" zakwalifikowano sześć piosenek. 16 lutego 1958 w Kopenhadze wystąpili: Raquel Rastenni (z utworami „Jeg rev et blad ud af min dagbog” i „Refræn”), Bent Weidich („Nanina”), Preben Uglebjerg („Evas lille sang”), Preben Neergaard („Mit gamle hakkebræt”) oraz Birthe Wilke i Gustav Winckler („For altid”). Reprezentanta Danii wytypowała 10-osobowa komisja sędziowska, która wybrała Raquel Rastenni z piosenką „Jeg rev et blad ud af min dagbog”. 12 marca wystąpiła w finale konkursu jako szósta w kolejności i zajęła ósme miejsce, zdobywszy trzy punkty.
W 1959 stacja DR wysłała reprezentanta na 4. Konkurs Piosenki Eurowizji organizowany w Cannes. Finał "Dansk Melodi Grand Prix" odbył się 11 lutego, wystartowali w nim: Grete Klitgaard, Gustav Winckler, Preben Uglebjerg i Birthe Wilke, którzy wykonali łącznie sześć piosenek: „Engang bli’r det forår igen” (Winckler), „Jeg er på vej til dig” (Uglebjerg), „Uh – jeg ville ønske jeg var dig” (Wilke), „Alt, hvad der er værd at få” (Klitgaard i Winckler), „Det første lille kys” (Klitgaard) i „Latinersangen” (Wilke i Uglebjerg). Jurorzy (Kai Mortensen, Ole Mortensen, Axel Thingsted i Walther Schrøder) wytypowali piosenkę „Uh, jeg ville ønske jeg var dig” wykonywany przez Wilke, która 11 marca wystąpiła jako druga w kolejności podczas finału i zajęła piąte miejsce po zdobyciu 12 pkt.
Lata 60. i 70..
W 1960 przedstawicielem DR podczas 5. Konkursu Piosenki Eurowizji został zwycięzca eliminacji "Dansk Melodi Grand Prix 1960", których finał rozegrano 4 marca w kopenhaskim Radiohuset. W finale selekcji wystąpili: Otto Hænning, Katy Bødtger, Otto Brandenburg, Inge Strauss, Grethe Sønck, Peter Sørensen i Gustav Winckler. Komisja sędziowska (Børge Nordlund, Poul Clemensen, Erik Kaare, Peter Deutsch, Otto Francker, Ib Glindeman i Morten Reesen) zdecydowała, że reprezentantem kraju w konkursie będzie Bødtger z piosenką „Det var en yndig tid”. 29 marca zajęła 10. miejsce po zdobyciu czterech punktów.
W 1961 stacja DR wysłała przedstawiciela na 6. Konkurs Piosenki Eurowizji. Reprezentant został wybrany w trakcie koncertu "Dansk Melodi Grand Prix 1961", rozgrywanego 19 lutego 1961 we Frederice. O udział w konkursie ubiegało się siedmiu kandydatów. Decyzją jurorów, po zdobyciu 14 pkt, na konkurs oddelegowany został Dario Campeotto z piosenką „Angelique”. 18 marca wystąpił w finale konkursu i zajął piąte miejsce po zdobyciu 12 pkt.
W 1962 reprezentantem Danii w finale 7. Konkursie Piosenki Eurowizji organizowanego w Luksemburgu został laureat selekcji "Dansk Melodi Grand Prix", do których zgłoszono 463 propozycji. 11 lutego 1962 w kopenhaskim Tivolis Koncertsal odbył się finał eliminacji, w którym wystąpiło pięciu wykonawców: Chris Dane, Ellen Winther, Baard Owe, Birthe Wilke i Dario Campeotto. Szóstą uczestniczką miała być Gitte Hænning, ale niedługo przed koncertem została zdyskwalifikowana za złamanie regulaminu – kompozytor piosenki „Jeg snakker med mig selv” został przyłapany na pogwizdywaniu w rytm utworu w stołówce DR, co uznano za naruszenie regulaminu, zabraniającego wykonywania publiczne konkursowych propozycji przez finałem selekcji. Otto Francker, współtwórca utworu i zarazem organizator "Dansk Melodi Grand Prix", zagroził, że jeśli piosenka nie znajdzie się na liście uczestników, to koncert się nie odbędzie. Doszło do kompromisu, a Hænning zaśpiewała utwór poza konkursem, w trakcie przerwy na głosowanie. Finał selekcji wygrała Ellen Winther z piosenką „Vuggevise”. 18 marca wystąpiła na Eurowizji jako piąta w kolejności i zajęła 10. miejsce, zdobywszy dwa punkty.
W 1963 reprezentantem Danii w 8. Konkursie Piosenki Eurowizji został zwycięzca "Dansk Melodi Grand Prix 1963", którego finał odbył się 24 lutego w Tivolis Koncertsal. Wystąpiło w nim ośmiu wykonawców, wyłonionych spośród 404 zgłoszeń: Melody Mixers, Dario Campeotto, Gitte Hænning, Bjørn Tidmand, Grethe Sønck, Preben Mahrta, Birthe Wilke oraz Grethe i Jørgen Ingmannowie. Największą liczbę 44 pkt od jurorów zdobyli Ingmannowie za piosenkę „Dancevise”. Finał selekcji poprowadziła Marianne Birkelund. 23 marca duet wystąpił z ósmym numerem startowym w finale konkursu organizowanym w Londynie, zdobyli łącznie 42 pkt, dzięki czemu zajęli pierwsze miejsce. Z powodu zamieszania związanego z nieprawidłowym podaniem głosu przez norweskiego sekretarza Roalda Øyena podważano sprawiedliwość wygranej pary. EBU uznała duński wynik za prawidłowy, ogłaszając duet zwycięzcą konkursu.
W 1964 po raz pierwszy w historii "Dansk Melodi Grand Prix" reprezentanta Danii w 9. Konkursie Piosenki Eurowizji wyłonili telewidzowie, którzy oddawali głosy za pomocą kart pocztowych. 15 lutego w finale wystąpiło dziewięciu uczestników: Bjørn Tidmand, Raquel Rastenni, Otto Brandenburg, Grethe Morgensen i Dario Campeotto oraz duety: Else i Preben Oxbøl, Vivian i Berit, Grethe Sønck i Gustav Wincker oraz Grethe Thordahl i Frederik. Największą liczbę 101,171 z 233,465 głosów otrzymał Bjørn Tidmand z piosenką „Sangen om dig”, zostając reprezentantem gospodarza Eurowizji 1964, której finał odbył się 21 marca w Tivolis Koncertsal. Zajął dziewiąte miejsce z czterema punktami na koncie.
W 1965 reprezentant Danii podczas 10. Konkursu Piosenki Eurowizji został wyłoniony wewnętrznie przez DR. 18 lutego w siedzibie radia Studio 2 odbyło się spotkanie, podczas którego komisja jurorska (Eivind Helsted, Ib Glindemann, Mogens Kilde oraz Peder Holm) wybrała zwycięzcę spośród ośmiu propozycji napisanych przez zaproszonych kompozytorów. Na konkurs została oddelegowana Birgit Brüel z utworem „For din skyld”, z którym 20 marca zajęła siódme miejsce w finale Eurowizji, zdobywszy 10 pkt.
Przed konkursem w 1966 stacja DR powróciła do formatu "Dansk Melodi Grand Prix", zrezygnowała jednak z wyboru zwycięzcy poprzez wysyłanie kart pocztowych. Finał selekcji, który prowadziła Annette Faaborg, odbył się 6 lutego w Tivolis Koncersal. Zakwalifikowano do niego sześć utworów: „Salami” Gustava Wincklera, „Melodien kan findes” Annette Blegvad, „Mon Coeur” Sussie Faber, „Hjerte for hjerte” Dario Campeottego, „Lille veninde” Ib Hansen oraz „Stop, mens legen er god” Ulli Pii, której sędziowie przyznali najwięcej punktów (27) i tytuł reprezentantki kraju podczas 11. Konkursu Piosenki Eurowizji. 5 marca wystąpiła w koncercie finałowym i zdobyła cztery punkty, kończąc udział na 14. miejscu.
Przed konkursem w 1967 stacja DR poinformowała, że nie weźmie udziału w 12. Konkursie Piosenki Eurowizji. Prawdopodobnym powodem rezygnacji kraju z konkursu było objęcie stanowiska dyrektora zarządu telewizji przez Jørgena Ifversena, który uznał konkursu za „rozrywkę, na którą nie warto wydawać pieniędzy”. Kraj nie uczestniczył w konkursie do 1978. W 1978 prezes DR – Niels Kaiser – ogłosił powrót kraju na Eurowizję po 11 latach przerwy i jednocześnie potwierdził organizację programu "Dansk Melodi Grand Prix" wyłaniającego reprezentanta Danii podczas 23. Konkursu Piosenki Eurowizji. Do selekcji zgłosiło się 359 kandydatów, którzy w sumie zaproponowali 518 utworów. 25 lutego w finale wystąpili: Grethe Ingmann, Ulla „Sniff” Neumann, Daimi i Birds of Beauty, duet Olsen Brothers, zespół Flair oraz grupa Mabel, która wygrała eliminacje z utworem „Boom Boom”, który zdobył 46 pkt od komisji sędziowskiej (Willy Grevelund, Preben Kaas, Dan Turèll, Ole Schmidt i Jørgen De Mylius). Zespół wystąpił w finale Eurowizji 1978, odbywającej się w Paryżu, i zdobył 13 pkt, dzięki czemu zajął 16. miejsce na 20 uczestników.
W finale "Dansk Melodi Grand Prix" wzięło udział 17 uczestników: Pia Dalsgaard i Thorstein Thomsen, Rasmus Lyberth, Allan Mortensen, Pierre Dørger, Jannie Høeg, Olsen Brothers, Grethe Ingmann i Bjarne Liller P, Tamra Rosanes, Tommy Seebach, Mona Larsen, Mabel, Lecia i Lucienne Ltd., Pia i Ina Rosenbaum, Nis P. Jørgensen, Kim Larsen, Anette Toft oraz Annika Hoydal. W przeciwieństwie do poprzednich lat, podczas eliminacji w 1979 wszystkie piosenki konkursowe nagrane zostały wcześniej na taśmie, a uczestnikom nie towarzyszyła orkiestra na żywo. Koncert odbył się w siedzibie DR, a prowadzącymi zostali Jørgen Mylius oraz Erling Bundgaard. Po raz pierwszy użyto techniki komputerowego zliczania głosów, jednak nie zadziałała ona podczas transmisji na żywo. Jurorzy regionalni przyznali po 82 pkt dwóm kandydatom: Seebachowi oraz duetowi Ingmann i Liller P. W rundzie rozstrzygającej remis wygrała propozycja Seebacha „Disco Tango” (przewaga 51:36). Po finale eliminacji pojawiły się doniesienia o popełnieniu plagiatu przez zwycięzcę. „Disco Tango” porównano do piosenki „Paint It, Black” zespołu The Rolling Stones oraz „Tango Jealousie” Gade. Kompozycja ostatecznie została dopuszczona do udziału w 24. Konkursie Piosenki Eurowizji, który odbył się 31 marca w Binyanei Ha’ouama Centre w Jerozolimie. Seebach zdobył w finale łącznie zdobył 76 pkt, w tym maksymalną liczbę 12 pkt od Grecji i Izraela, kończąc udział na szóstym miejscu.
Lata 80..
W 1979 telewizja potwierdziła udział w 25. Konkursie Piosenki Eurowizji oraz wyłonienie reprezentanta poprzez eliminacje "Dansk Melodi Grand Prix 1980". W finale wystąpiło 12 kandydatów: Vivian Johansen, Tommy P, Lollipops, Breuning, Bamses Venner, Grethe Ingmann i Rainbow, Daimi, Birthe Kjær i Henning Vilén, Olsen Brothers, McKinleys, Allan Mortensen i Hans Mosters Vovse oraz Lecia i Lucienne. Zwycięzcę wybrała publiczność zasiadająca w Falkonér Theatre w Kopenhadze. Najwięcej punktów (84) otrzymał zespół Bamses Venner z utworem „Tænker altid på dig”. Grupa składała się z czterech muzyków – Flemminga Jørgensena, Mogensa Balle’a, BjArne’a Greena i Arne Østergaarda. 19 kwietnia wystąpili w finale Eurowizji 1980 w Hadze i zdobyli 25 pkt, plasując się na 14. miejscu.
W finale "Dansk Melodi Grand Prix 1981", który odbył się 28 lutego w Resturant Valencia w Kopenhadze, zaprezentowało się pięcioro uczestników: Hans Mosters, Anniqa, Theis Jensen, Carsten Elmer i Jørgen Klubin oraz Tommy Seebach i Debbie Cameron. Początkowo w konkursie wystąpić miała także Gitte Hænning, jednak w ostatniej chwili wycofała się z udziału. Reprezentanta Danii wybrało 120 zaproszonych przez DR gości, którzy największą liczbę 441 pkt przyznali duetowi Seebach i Cameron oraz ich piosence „Krøller eller ej”. 4 kwietnia 1981 wystąpili w finale 26. Konkursu Piosenki Eurowizji i zdobyli 41 pkt, w tym najwyższą notę 12 pkt od Belgii, zajmując 11. miejsce. Niezadowolona z wyniku Cameron oskarżyła organizatorów o zakłócenie dźwięku podczas występu, poza tym skrytykowała zwycięzców konkursu, formację Bucks Fizz z Wielkiej Brytanii, a w wydanej w 2010 książce Seebacha przyznała, że szef telewizji BBC zdradził jej, jakoby problemy technicznie podczas występów faworytów (czyli nie tylko Danii, ale też Izraela i Niemczech) specjalnie nie były rozwiązywane, aby reprezentanci Wielkiej Brytanii mieli większe szanse na zwycięstwo.
Finał "14. Dansk Melodi Grand Prix" odbył się 13 marca 1982 w Studie 3. Do udziału zgłosiło się 370 uczestników, którzy łącznie wysłali do siedziby nadawcy 566 utworów. Ostatecznie w rundzie finałowej zaprezentowało się dwunastu kandydatów: Brixx, Tommy Seebach Band, Jacob Groth Band, Fenders, Carsten Elmer i Jørgen Klubin, Käte Sievert i Per Damgaard, Jannie Høeg, Taxi, Anne Karin i Peter Belli. 45 jurorów, podzielonych na pięć regionalnych ośrodków, największą liczbę 55 pkt oddało na propozycję „Video, Video” grupy Brixx, w której skład weszli Jens Brixtofle, John Hatting, Torben Jacobsen, Steen Ejler Olsen i Bjørn Holmgård Sørensen. 24 kwietnia kwartet wystąpił w finale 27. Konkursu Piosenki Eurowizji, jednak nowoczesne brzmienia użyte w piosence „Video, Video” nie zdobyły większego uznania europejskich jurorów, bowiem przyznali oni Danii jedynie 5 pkt, tym samym reprezentacja zajęła przedostatnie, 17. miejsce w konkursie.
Do udziału w "Dansk Melodi Grand Prix 1983" zgłoszono 763 utwory, a do finału, organizowanego 5 marca, zakwalifikowano 10 z nich. Z rywalizacji została zdyskwalifikowana piosenka „Hvis jeg bare vidste” Henry’ego, ponieważ złamała regulamin konkursu – została zaprezentowana w radiu przed finałem selekcji. Podobnie jak rok wcześniej, o wygranej zdecydowało 45 jurorów podzielonych na pięć regionalnych ośrodków. Największą liczbę 60 pkt przyznali Gry Johansen i utworowi „Kloden drejer”, z którym 23 kwietnia wystąpiła w finale 28. Konkursu Piosenki Eurowizji w Monachium i zdobyła 16 pkt, plasując się na 17. miejscu w rankingu.
Do napisania utworów do "Dansk Melodi Grand Prix 1984" zaproszono 132 kompozytorów, którzy nadesłali w sumie 115 utworów. Pięcioosobowa komisja sędziowska w składzie Claus Hagen-Petersen, Henrik Krogsgaard, Monica Krogh Meyer, Michael Juul Sørensen i Jørgen De Mylius wyłoniło spośród nich dziesięć kompozycji, które 14 lutego 1984 w studiu Eldorados zaprezentowali: Trax, Regnar Egekvist, Snapshot, Lecia Jønsson, Lollipops, Shelia (Lone Christensen), Boulevard, John Hatting, Tommy Seebach Band oraz duet Hot Eyes. Koncert poprowadził Jørgen De Mylius. Zwycięzcę wybrało 55 sędziów podzielonych na ośrodki regionalne. W finale zwyciężył duet Hoe Eyes (Kirsten Siggard i Søren Bundgaard), który za utwór „Det’ lige det” zdobył 47 pkt, jeden punkt więcej od zdobywczyni drugiego miejsca – Christensen. Podczas występu Siggard wepchnęła swojego partnera do basenu, jednak już podczas finału 29. Konkursu Piosenki Eurowizji tego triku nie zastosowano. 5 maja duet wystąpił w finale Eurowizji i zdobył 101 pkt (w tym dwie najwyższe noty 12 pkt od Norwegii i Wielkiej Brytanii), zajmując czwarte miejsce.
"17. Dansk Melodi Grand Prix" zorganizowany został 9 marca 1985 w Danske Filmstudier i Lyngby w Kopenhadze. W finale udział wzięło 10 uczestników, których komisja sędziowska (Lene Andersen, Jannie Høeg, Henrik Krogsgaard, Michael Juul Sørensen, Claus Hagen-Petersen, Jørgen De Mylius) wyłoniła spośród 186 zgłoszeń. Koncert finałowy prowadził Jørgen De Mylius, a o zwycięzcy eliminacji zdecydowało 55 sędziów podzielonych na ośrodki regionalne. Największą liczbę 58 pkt otrzymał za piosenkę „Sku’ du spørg’ fra no’en?” duet Hot Eyes, który został pierwszym reprezentantem Danii występującym na konkursie dwa lata z rzędu. 4 maja w Scandinavium w Göteborgu duet wystąpił w finale 30. Konkursu Piosenki Eurowizji i zdobył 41 pkt, plasując się na 11. miejscu. Na scenie u boku rodziców wystąpiła wówczas 9-letnia córka wykonawców.
W 1986 nadawca DR zmienił format selekcji "Dansk Melodi Grand Prix", dzieląc program na dwie rundy konkursowe, które odbyły się 22 lutego w Studie 3. Pierwszą część koncertu otworzyła grupa baletowa Louise Freverta. Podczas pierwszej części koncertu zaprezentowało się 10 uczestników: Hilda i Keld Heick, Trax, J.P. West, Lotte Rømer, Olsen Brothers, Lecia Jønsson, Hot Eyes, Lørdagskyllingerne, Fenders, Birthe Kjær. Spośród nich wyeliminowano pięciu zawodników, a pozostali zaśpiewali ponownie podczas drugiej części eliminacji, w której zwycięzcę wyłonili jurorzy – Lene Andersen, Jannie Høeh, Henrik Krogsgaard, Michael Juul Sørensen, Klaus Reitov oraz Jørgen De Mylius. Największą liczbę 29 pkt otrzymała Lise Haavik i jej zespół Trax za utwór „Du er fuld af løgn”. Piosenka „Du er fuld af løgn” została wykonana 3 maja podczas finału 31. Konkursu Piosenki Eurowizji organizowanego w Grieghallen w Bergen; zdobyła w sumie 77 pkt, zajmując szóste miejsce.
W 1987 kontynuowano nowy format selekcji "Dansk Melodi Grand Prix", a finał 19. edycji konkursu odbył się 28 lutego w Tivolis Koncersal. Koncert prowadził Jørgen De Mylius. Do siedziby DR przesłano 200 utworów napisanych przez 80 kompozytorów. Do finałowej „dziesiątki” zakwalifikowały się piosenki, które zgłosili: Dorthe Kollo i Johnny Reimar, Hot Eyes, Trine Dyrholm i Moonlighters, Dario Campeotto, Hilda i Keld Heick, Lille Palle, Birthe Kjær, Tommy Seebach, Anne Cathrine Herdorf i Bandjo oraz Limelight. W drugiej rundzie jurorzy przyznali najwięcej głosów – 40 pkt piosence „En lille melodi” wykonanej przez Herdorf, która została ogłoszona reprezentantką Danii w 32. Konkursie Piosenki Eurowizji. 9 maja wystąpiła jako 19. w finale konkursu, który odbył się w Palais de Centenaire w Brukseli. Zdobyła 83 pkt, kończąc udział na piątym miejscu.
W 1988 format selekcji "Dansk Melodi Grand Prix" pozostał bez zmian. Do udziału w programie zgłoszono 741 utworów, spośród których trzy zdyskwalifikowano: „Kobberbryllup-boggie” posądzono o naruszenie praw autorskich i porównano do piosenki „E’de’ det här du kallar kärlek” Moniki Törnell i Lasse Holma, a „Natalie” i „Start nu” zostały zgłoszone przez Borana Mounzersa, który przy rejestracji nielegalnie podał imiona swoich dzieci, aby mieć większą szansę na występ w eliminacjach. W pierwszej rundzie selekcji, który odbyły się 27 lutego 1988 w Studie 3, wystąpiło 10 finalistów: Anne Mette i zespół Hip-Hop, Paul Mathiesen, Snapshot, Stig Rossen, Anne Marie Busk, Lulu, Henriette Lykke, Anne Karin, Susanne Winstrøm i Sirius oraz Kirsten Siggard i Søren Bundgaard (duet Hot Eyes). Jurorzy przyznali najwięcej punktów duetowi Hot Eyes i ich piosence „Ka’ du se hva’ jeg sa'”, dzięki czemu wykonawcy wystąpili 30 kwietnia w finale 33. Konkursu Piosenki Eurowizji w Dublinie. W czasie, kiedy odbywał się konkurs, Siggard była w zaawansowanej ciąży. Za piosenkę zdobyli 92 pkt, w tym maksymalne noty 12 pkt od Austrii, Francji i Holandii, zajmując trzecie miejsce.
W 1989 format "Dansk Melodi Grand Prix" uległ drobnej zmianie, a organizator ograniczył program do jednej rundy. Do udziału w konkursie zaproszono prawie 200 kompozytorów, którzy nadesłali łącznie 88 piosenek. Finał selekcji odbył się 25 marca 1989 w Bella Centeret w Kopenhadze, wystąpili w nim: Birthe Kjær, Maria Cecilie Vonsild, Lars Fenger, Pia Cohn, Snapshot, Keld i Hilda Heick, Lecia Jønsson, Gry Johansen, Peter Belli i Jørgen Olsen. Koncert prowadził Jarl Friis-Mikkelsen, który po 11 latach zajął w tej roli miejsce Jørgena De Myliusa. Najwyżej ocenioną propozycją została „Vi maler byen rød” wykonywana przez Birthe Kjær, która zdobyła 32 pkt od 45 sędziów obecnych podczas koncertu w Bella Centeret. 6 maja piosenkarka wystąpiła podczas 34. Konkursu Piosenki Eurowizji. Podczas prezentacji na scenę wszedł dyrygent występu Henrik Krogsgaard, który wcielił się w rolę chórzysty i tancerza. Piosenka zdobyła w sumie 111 pkt (w tym maksymalne noty 12 pkt z Finlandii, Holandii i Szwecji), plasując się tym samym na trzecim miejscu rankingu. Po finale konkursu utwór „Vi maler byen rød” stał się przebojem w kraju, a Kjær miała wykonać go podczas koncertu z okazji 50-lecia istnienia Konkursu Piosenki Eurowizji, jednak problemy zdrowotne uniemożliwiły jej występ. W 2009 rozpoczęto przygotowania musicalu opartego na 20 najpopularniejszych propozycjach eurowizyjnych z Danii, a tytuł sztuki – "Vi maler byen rød: The Musical" – nawiązywał do utworu Kjær.
Lata 90..
Format programu "Dansk Melodi Grand Prix" w 1990 zmienił się: sędziów zastąpiono wprowadzeniem głosowania telewidzów oraz przywrócono dwuetapowy finał rozgrywki. Do udziału w konkursie zgłoszono 58 utworów, spośród których wybrano 10 finalistów: Kirsten Siggard, Vocal Crew (Sidsel From, Mette Riis i Lena Brostrøm), Lecia Jønsson, Lonnie Devantier, Jørgen Olsen, Helle Guldbech, Käte i Per Damgaard, Aviaja Lumholt, Birgitte Gade i The Boyz. Rundę finałową zorganizowano 24 marca w Tivolis Koncertsal, koncert poprowadzili Birthe Kjær i Dario Campeotto. Wszystkie zakwalifikowane piosenki wykonane zostały przy akompaniamencie orkiestry pod dyrygenturą Henrika Krogsgaarda. W chórkach zaśpiewali: Lei i Lupe Moe, Jacob Launbjerg oraz Peter Busborg. W drugiej rundzie selekcji najwięcej głosów widzów (68,628) otrzymała Lonnie Devantier za piosenkę „Hallo Hallo”. Finał 35. Konkursu Piosenki Eurowizji odbył się 5 maja w Koncertna Dvorana Vatroslav Lisinski w Zagrzebiu. Devantier zdobyła w nim 64 pkt, kończąc udział na ósmym miejscu.
W 1991 finał "Dansk Melodi Grand Prix" odbył się na takich samych zasadach, jak rok wcześniej. Selekcje odbyły się 16 marca w Aarhus. Koncert prowadzili Camilla Miehe-Renard i Mek Pek, dyrygentem orkiestry ponownie został Henrik Krogsgaard, a w chórkach wystąpili Lei i Lupe Moe, Jacob Launbjerg oraz Peter Busborg. W finale eliminacji wystąpili: Birthe Kjær, Lise Dandanell i Lars Berthelsen, Lars Nielsen, Anders Frandsen, Käte Sivert i Per Damgaard, Helle Børgesen, Pernille Petersson, The Boyz, Annette Heick i Egil Edøen, Ulla Bjerre i Ole Bredahl oraz Anders Frandsen, który w drugiej rundzie zdobył największą liczbę głosów widzów – 3819 – za wykonanie utworu „Lige der hvor hjertet slår”. 4 maja wystąpił w finale 36. Konkursu Piosenki Eurowizji organizowanym w Studio 15 de Cinecittà w Rzymie i zajął 19. miejsce na 22. uczestników.
Selekcje "Dansk Melodi Grand Prix 1992" zostały zorganizowane 29 lutego w Aalborgu według formatu, którego użyto w 1990 i 1991. Finał poprowadzili Anne-Catherine Herdorf i Anders Frandsen. W konkursie wystąpili: Bebiane Jacobsen, Dorthe Andersen, Kenny &amp; Lotte, Anne Karin &amp; Hans Dal, Holger Nielsen, Linda D. Vilhelmsen, Zindy Laursen, Lise Lotte Norup oraz Fenders. W finale miał wystąpić również Keld Heick, ale jego utwór „Du er mit liv” zdyskwalifikowano z powodu zbyt wczesnego zaprezentowania go publicznie. Kompozytor nie był świadomy tej publikacji, znalazł się jednak na liście finalistów. Telewizja DR zaproponowała mu zmianę piosenki na „Det vil vi da blæse på”, którą ostatecznie wykonał ze swoimi znajomymi pod nazwą Sweet Keld &amp; Hilda Hearts. W drugiej rundzie finałowej najwięcej głosów od telewidzów (6438) otrzymał duet Nilsson &amp; Lübcke, który wykonał utwór „Alt det som ingen ser”. 9 maja w MalmöMässan w szwedzkim Malmö wystąpili podczas finału 37. Konkursu Piosenki Eurowizji i zdobyli łącznie 47 pkt, zajmując 12. miejsce.
Duńskie preselekcje do 38. Konkursu Piosenki Eurowizji odbyły się 3 kwietnia 1993 w Kongrescenter w Odense. Koncert prowadzili Keld Heick i Kirsten Siggaard. Format eliminacji został nieco zmieniony – przywrócono głosowanie sędziów, którzy decydowali, które pięć utworów zostanie zakwalifikowanych do kolejnej rundy. O zwycięzcy decydowali telewidzowie. W finale selekcji wzięło udział 10 z 231 kandydatów, którzy zgłosili swoje utwory: Teddy Edelmann, Birgitte Gade, Gaia, Iben Plesner, Anders Nyborg, Vivian Jacobsen, Ditte Højgaard Andersen, Tine Bjerggaard &amp; Gorm Bull Saring, Anne Karin oraz Tommy Seebach Band, który ostatecznie wygrał drugi etap z utworem „Under stjernerne på himlen”. Zdobył w sumie 16463 głosów widzów i po raz trzeci został reprezentantem Danii w konkursie. 15 maja wystąpił ze swoim zespołem jako piąty w finale Eurowizji organizowanym w Green Glens Arena w Millstreet. Otrzymał łącznie 9 pkt, zajmując 22. miejsce na 25 uczestników finału.
Ze względu na duże zainteresowanie eurowizyjnym debiutem krajów Europy Wschodniej podczas 39. Konkursu Piosenki Eurowizji, Europejska Unia Nadawców postanowiła uniemożliwić udział w konkursie sześciu państwom, które podczas konkursu w 1993 zajęły najniższe miejsca. Wśród tych krajów, obok Turcji, Słowenii, Izraela, Belgii i Włoch, znalazła się Dania. Tym samym duński nadawca po raz pierwszy w historii nie miał prawa wysłania swojego reprezentanta na konkurs, a "Dansk Melodi Grand Prix" nie odbył się. Aby móc powrócić do stawki konkursowej, DR musiała transmitować koncert.
W 1995 Dania wróciła do konkursu, a reprezentant kraju został wybrany w programie "Dansk Melodi Grand Prix", z którego wycofano głosowanie telewidzów. W pierwszej rundzie eliminacji wzięło udział 11 uczestników: Johnny Jørgensen, Jacob Launbjerg, Missen Larsen, Søren Launbjerg, Channe Nussbaum, Mads Nørregaard, Ulla Henningsen, Master Fatman, Veronica Mortensen i Aud Wilken. Koncert odbył się 25 marca w Kopenhadze, prowadzili go Gry La Cour i Sidsel Agensø. Po pierwszej rundzie sędziowie (Søs Fenger, Sebastian, Bent Fabricius Bjerre, Monica Krogh-Meyer i Dorte Hygum) wyeliminowali sześcioro uczestników, a decydujący etap selekcji wygrała Aud Wilken z utworem „Fra Mols til Skagen”, zdobywając 46 pkt od jury. 13 maja 1995 wystąpiła podczas finału 40. Konkursu Piosenki Eurowizji, organizowanego w Point Theatre w Dublinie, i zdobyła łącznie 92 pkt (w tym maksymalne oceny od Norwegii i Szwecji), zajmując piąte miejsce.
Telewizja DR po raz kolejny zmieniła zasady programu "Dansk Melodi Grand Prix", przywracając głosowanie telewidzów. 9 marca 1996 w rywalizacji konkursowej wzięło udział pięciu uczestników: Peter Belli, Channe Nussbaun, Mark Linn i duety: Jannie Høgh i Master Fatman oraz Martin Loft i Dorthe Andersen, którzy ostatecznie wygrali selekcje, zdobywając za utwór „Kun med dig” 9422 głosy. Ze względu na narastające zainteresowanie udziałem w konkursie coraz większej liczby państw, EBU postanowiła zorganizować specjalną, nietransmitowaną w telewizji rundę kwalifikacyjną, podczas której jurorzy z każdego kraju oceniali piosenki na podstawie ich wersji studyjnych. Siedem najniżej ocenionych kompozycji nie otrzymało awansu do finału 41. Konkursu Piosenki Eurowizji. Jedną z nich była duńska „Kun med dig”, która na etapie półfinałowym zajęła 25. miejsce z 22 pkt.
1 marca 1997 w Kopenhadze odbył się 28. finał "Dansk Melodi Grand Prix", w której wzięło udział 10 finalistów wyłonionych spośród 670 zgłoszeń: Lars Nielsen, Gry Harrit, Gorm Bull Sarning, Maria Abel, Stay Tuned, Dennis Adamsen Jensen, Kølig Kaj, Jette Torp, Hans Olseni Lei Moeto. Dyrygentem orkiestry został Jan Glæsel, a w chórkach wystąpili: Lise Dandanell, Bobo Moreno, Susanne Carstensen i Jorn Lindorph. Podczas eliminacji odbyła się tylko jedna runda głosowania, a największą liczbę 5695 pkt zdobył hip-hopowy utwór „Stemmen i mit liv” Køliga Kaja. Raperowi na scenie towarzyszyła Christina Juul Hansen. 3 maja wystąpił podczas 42. Konkursu Piosenki Eurowizji organizowanego przez Irlandię. Zdobył 25 pkt i zakończył udział na 16. miejscu w finale.
W 1998 EBU wprowadziła nowe zasady, które uniemożliwiały udział w 43. Konkursie Piosenki Eurowizji krajom, które w ciągu pięciu ostatnich lat osiągnęły najniższe wyniki. Tym samym Dania nie została dopuszczona do udziału w konkursie ze względu na dwukrotny brak reprezentanta oraz słabe rezultaty w konkursach w latach 1995–1997. Duński nadawca transmitował finał konkursu. Po rocznej przerwie Dania powróciła do udziału w konkursie w 1999. Krajowa telewizja zorganizowała selekcje "Dansk Melodi Grand Prix 1999" ze zmienionym formatem. Eliminacje poprowadził Keld Heick, a o zwycięzcy zdecydowali zarówno sędziowie (Anders Frandsen, Carola, Johnny Reimer, Anne Catrine Herdorf, Ann-Louse, Alex Nyborg Madsen), jak i telewidzowie. W finale, który odbył się 13 marca, wzięło udział pięciu kandydatów: Stine Findsen, Clark Best, Jacob Haugaard, Susanne Marcussen oraz duet Michael Teschl i Trine Jepsen, którzy wygrali eliminacje, zdobywając za utwór „Denne Gang” 60 pkt i tym samym możliwośćudziału w finale 44. Konkursu Piosenki Eurowizji organizowanego 29 maja w Usshishkin Hall w Jerozolimie. W związku ze zniesieniem przez EBU zasady nakazującej każdemu reprezentantowi śpiewanie w swoim ojczystym języku, Dania postanowiła wysłać na finał konkursu anglojęzyczną wersję piosenki – „This Time (I Mean It)”. Zdobyła 71 pkt, w tym najwyższą notę od Islandii, zapewniając duetowi ósme miejsce. Dania po raz pierwszy zastosowała w konkursie metodę głosowania audiotele.
Lata 2000..
Format finału duńskich selekcji "Dansk Melodi Grand Prix 2000" ponownie został zmodyfikowany, powrócono do organizacji dwóch rund głosowania. Eliminacje zorganizowano 19 lutego w Cirkusbygningen w Kopenhadze, prowadzącymi zostali Natasja Crone i Michael Carøe. W pierwszej rundzie finałowej wzięło udział dziesięciu uczestników, spośród których telewidzowie wytypowali pięciu: Trine’a Gadeberga, trio Ole Skovhøj, Jan Peber oraz Jes Kerstein, Sanne Gottlieb, zespół AIDA oraz duet Olsen Brothers. W drugim etapie komisja sędziowska (Richard Herrey, Bjørn Tidmand, Lecia, Charlotte Nilsson oraz Michael Teschl) przyznała najwięcej punktów (58) braciom Jørgenowi i Nielsowi Olsen za utwór „Smuk som et stjerneskud”. Duet wielokrotnie brał udział w duńskich selekcjach (w 1978, 1979, 1980, 1982 i 1986). Jørgen wystąpił także w eliminacjach w 1989 i 1990, w obu zajął trzecie miejsce. Podobnie jak rok wcześniej, zwycięski utwór otrzymał przetłumaczony na język angielski. Podczas finału 45. Konkursu Piosenki Eurowizji został wykonany jako „Fly on the Wings of Love”. Bracia zdobyli za niego 195 pkt, w tym najwyższą notę 12 pkt z ośmiu krajów, dzięki czemu zdobyli pierwsze miejsce, wygrywając finał. Po nieoczekiwanym zwycięstwie piosenki rosyjska delegacja złożyła podanie o jej dyskwalifikację. Powodem miało być użycie przez Jørgena vocoderu, który podczas występu zmodyfikował jego głos tak, by brzmiał jak elektryczny. EBU odrzuciła wniosek.
Dzięki wygranej braci Olsenów w konkursie w 2000, 46. Konkurs Piosenki Eurowizji odbył się w Danii. Stacja DR wyłoniła reprezentanta podczas "31. Melodi Grand Prix", który odbył się 17 lutego w Messecenter w Herning. Zwycięzcę wybrali telewidzowie i komisja sędziowska w stosunku głosów 80:20. W pierwszym etapie eliminacji wystąpiło 10 uczestników, którzy zaprezentowali swoje utwory w języku duńskim. Do drugiej rundy konkursu zakwalifikowali się: Katrine Daugaard, BaSix, Anne Murillo, Helge Engelbrecht oraz Rollo &amp; King, którzy zdobyli ostatecznie najwięcej punktów (58) za piosenkę „Der står et billede af dig på mit bord” i wygrali finał. 12 maja wystąpili w finale Rurowizji z angielską wersją swojej piosenki – „Never Ever Let You Go” i zajęli drugie miejsce z 177 pkt, w tym z maksymalnymi notami 12 pkt od sześciu krajów.
Selekcje "Dansk Melodi Grand Prix 2002" zorganizowano 9 lutego w Cirkusbygningen w Kopenhadze, prowadzącymi zostali Signe Svendsen i Michael Carøe. Scenografia zaprojektowana została przez Svenda Hangaarda na wzór filmu "Moulin Rouge". Podczas koncertu gościnnie wystąpił Cliff Richard. W pierwszej rundzie eliminacji wystąpiło dziesięciu uczestników, którzy zostali wybrali spośród 662 zgłoszeń, a do drugiego etapu zakwalifikowano dziesięć utworów. W finale selekcji wystąpili, dzięki głosom telewidzów i komisji sędziowskiej: Luna Park, Morten Fleck, Neibourghs, Pætur vid Keldu oraz faworytka konkursu – Malene Mortensen, która za utwór „Vis mig hvem du er” zdobyła największą liczbę 60 punktów, wygrywając eliminacje. Zwycięstwo wokalistki obejrzało w telewizji ok. 2,6 mln telewidzów. 25 maja wystąpiła w finale 47. Konkursu Piosenki Eurowizji z anglojęzyczną wersją piosenki, „Tell Me Who You Are”. Po występie zdobyła siedem punktów, kończąc udział na ostatnim miejscu, zostając tym samym została pierwszą reprezentantką Danii, która tego dokonała. Wokalistka przyznała, że była zaskoczona wynikiem, obwiniała się za osiągnięcie słabego rezultatu dla kraju. Jedna z członkiń krajowej komisji jurorskiej, Sascha Dupont, przyznała, że „angielskie słowa piosenki były dwadzieścia razy lepsze od duńskich”, które – według niej – „były słabe”. Podczas występu Mortensen towarzyszył chórek w składzie: Michael Ronson, Kenny Lübcke, Stine Findsen, Tina Lupe Moe i Lei Aloha Moe.
W związku z dużą liczbą krajów, które zainteresowane były debiutem na Konkursie Piosenki Eurowizji, dziesięć państw (w tym m.in. Dania) z najgorszymi wynikami podczas konkursu w 2002 nie mogło wziąć udziału w konkursie w 2003. Po rocznej przerwie telewizja duńska powróciła do udziału w konkursie. Zmieniła format eliminacji, usuwając z nich głosowanie jurorskie. Finał "Dansk Melodi Grand Prix 2004" zorganizowany został 7 lutego w Atletion Arena w Aarhus. Do udziału w selekcjach zgłoszono 315 utworów, wśród nich znalazła się piosenka napisana przez zmarłego pół roku wcześniej Tommy’ego Seebacha i Torbena Lundgreena. Rodzina oraz najbliżsi Seebacha domagali się wycofania propozycji z udziału w eliminacjach, posądzając współautora kompozycji o „promowanie się na nazwisku zmarłego”. Ostatecznie spośród wszystkich kandydatur wytypowano 10 finalistów, których ujawniono w grudniu 2003. Koncert finałowy poprowadzili Peter Mygind i Natascha Crone. W pierwszej rundzie głosowania telewidzowie zdecydowali, że do drugiego etapu awansowali: Neighbours, Petsi Tvørfoss, Zididada, Ditlev oraz Tomas Thordarson. Drugi etap wygrał Thordarson, który zdobył największą liczbę 60 głosów publiczności za utwór „Sig det’ løgn”. W 2004 EBU wprowadziła rundę półfinałową, w której wystąpił m.in. reprezentant Danii z anglojęzyczną wersją swojej piosenki, „Shame on You”. Zdobył 56 pkt, w tym 12 pkt z Islandii, zajmując 13. miejsce, nie premiowane awansem do finału, do którego awansowała pierwsza „dziesiątka” z ogólnej klasyfikacji. Po półfinale konkursu duńska delegacja wyraziła niezadowolenie z wyboru fragmentu występu wykorzystanego w skrócie wszystkich prezentacji, co – ich zdaniem – mogło wpłynąć na brak awansu Danii do finału.
W sierpniu 2004 rozpoczęto proces zbierania zgłoszeń do udziału w "Dansk Melodi Grand Prix 2005". Po raz pierwszy w historii selekcji można było zgłosić utwór napisany w języku angielskim. Do siedziby krajowego nadawcy nadesłano łącznie 263 propozycji, zaś do udziału w finale selekcji wybrano 10 uczestników, którymi zostali: Chi Hua Hua, Maria Keis Uhre, Jakob Sveistrup, Luna Park, Kim Schwartz, Tamra Rosanes, Kandis, Ditlev Ulriksen, Sweethearts i duet Olsen Brothers, któremu na scenie towarzyszyła Kayo Shekoni z girls bandu Afro-dite. 10 lutego stacja DR umożliwiła internetową transmisję prób do koncertu finałowego. Finał selekcji odbył się 12 lutego w hali Forum w Horsens. Do drugiego etapu głosowania finałowego awansowało pięciu najwyżej ocenionych uczestników, tj. Keis Uhre, Luna Park, Rosanes, Olsen Brothers i Sveistrup, który uzyskał największą liczbę 58 pkt za utwór „Tænder på dig”, dzięki czemu został wybrany na reprezentanta Danii w 50. Konkursie Piosenki Eurowizji w Kijowie. Obie rundy głosowania prowadzili Jarl Friis Mikkelsen i Birthe Kjær. W trakcie finału telewidzowie oddali największą wówczas liczbę głosów, co spowodowało przeciążenie sieci komórkowej odpowiedzialnej za przyjmowanie głosów. Problemy techniczne nie wpłynęły na ostateczny wynik. 19 maja Sveistrup wystąpił w półfinale Eurowizji z anglojęzyczną wersją swojej piosenki, „Talking to You”, i z trzeciego miejsca awansował do finału, w którym otrzymał łącznie 125 pkt, w tym maksymalną notę 12 pkt od Norwegii, dzięki czemu zajął dziewiąte miejsce.
Do udziału w "Dansk Melodi Grand Prix" w 2006 zgłoszono 336 kompozycji. 11 lutego w Aalborgu odbył się dwuetapowy finał selekcji, w którym wzięło udział 10 uczestników: Søren Poppe i Lene Matthiesen Nørrelykke, Danni Elmo, Kristine Blond, Trine Jepsen i Christian Bach, David Mader, Neighbours, Kim Schwartz, Sidsel Ben Semmane, Jørgen Thorup i Claus Hasfeldt. W drugiej rundzie głosowania telewidzów wystąpili: Poppe i Mathiesen, Neighbours, Schwartz, Elmo i Semmane, która wygrała eliminacje z utworem „Twist of Love”, otrzymawszy w sumie 48 pkt od widzów. Koncert prowadzili Mads Vangsø i Adam Duvå Hall. Dzięki zajęciu dobrego miejsca w 2005, Semmane miała gwarantowane miejsce w finale 51. Konkursu Piosenki Eurowizji w Atenach. 20 maja otrzymała w nim 26 pkt, kończąc udział na 18. miejscu.
Formuła "Dansk Melodi Grand Prix" w 2007 zmieniła się: finał konkursu poprzedzony został dwiema rundami półfinałowymi transmitowanymi w telewizji, w którym wzięło udział po 8 uczestników. Pierwszy półfinał odbył się 26 stycznia w Holstebro Musikteater, a drugi – 2 lutego w hali Centrum Kongresowo-Kulturowym w Aalborgu. Do rundy finałowej zakwalifikowali się: Jacob Andersen, Annette Heick, Danni Elmo, Annika Askman, Stig Rossen, Katrine Falkenberg, James Sampson i Me &amp; My. Aby dopełnić stawkę finałową, by znalazło się w niej 10 kandydatów, zorganizowano dwie rundy dogrywkowe dla wyeliminowanych piosenek. W każdej z nich brały udział po 4 utwory, a słuchacze stacji radiowych P3 i P4 typowali dwa najlepsze. W pierwszej rundzie awans zdobył drag queen Peter „DQ” Andersen (60% głosów), a w drugiej – Jørgen Olsen (47%). W finale zwycięzcą głosowania regionalnego został utwór „Drama Queen”, który otrzymał 56 pkt, w tym najwyższe oceny od Jutlandii Północnej, Zelandii i Kopenhagi. Z powodu zajęcia słabego miejsca rok wcześniej Dania musiała wziął udział w półfinale 52. Konkursu Piosenki Eurowizji, który zorganizowano 10 maja w Hartwall Arena w Helsinkach. DQ otrzymał w sumie 45 pkt, które uplasowały go na 19. miejscu, tym samym nie awansował do finału.
Formuła eliminacji "Dansk Melodi Grand Prix 2008" nie uległa zmianom: ponownie zorganizowano dwa półfinały, dwie rundy dogrywkowe oraz finał. W każdym półfinale wystąpiło po ośmiu uczestników wybranych spośród 443 zgłoszeń: Anorah, Sidse Holte, UNITE, Amin Jensen, Anne-Marie &amp; Claus Hassing, Louise Victoria, Camille &amp; Ulrik, Charlie, Gunhild, Julie Rugaards, Simon Mathews, Kendr Lou, Lars &amp; Josefine, Sandee May, Lasse Lindorff i The Dreams. Pierwsza runda półfinałowa odbyła się 12, a druga – 19 stycznia, oba w DR Byen w Kopenhadze. Do finału selekcji awansowało ośmiu kandydatów: Unite, Jensen, duet Hassing &amp; Hassing, Charlie, Mathew, Josefine &amp; Lars, May oraz The Dreams. Pozostałymi finalistami zostali zwycięzcy rund dogrywkowych – Kendra Lou oraz Lasse Lindorff. W finale, który zorganizowano 2 lutego w hali Forum w Horsens, najwięcej punktów (48) zdobył Simon Mathew i utwór „All Night Long”. W 2008 EBU zmieniła format imprezy, wprowadzając podczas 53. Konkursu Piosenki Eurowizji dwie rundy półfinałowe. Nowe zasady wymagały podzielenia wszystkich uczestników na tzw. „koszyki”, aby rozdzielić państwa wzajemnie popierające się punktami. Dania trafiła do koszyka skandynawskiego wraz ze Szwecją, Finlandią, Norwegią, Islandią i Estonią. Duński reprezentant został przydzielony do drugiego półfinału, odbywającego się 22 maja. Zdobył 112 pkt, w tym 12 pkt od Islandii, Szwecji i Węgier, dzięki czemu awansował do finału z trzeciego miejsca. W finale, który odbył się 24 maja, otrzymał 60 pkt, w tym najwyższe noty 12 pkt od Islandii i Norwegii, kończąc udział na 15. miejscu.
W 2009 stacja DR zmieniła format selekcji "Dansk Melodi Grand Prix 2009", przywracając komisję sędziowską (w składzie: Søs Fenger, Bent Fabrisius Bjerre, Anna David, Martin Brygman, Kjeld Tolstrup, Kalle Vestergaard), zrezygnując z przygotowywania półfinałów i organizując jednodniowy koncert finałowy z 10 piosenkami. Sześć utworów wybrała komisja sędziowska spośród 684 zgłoszeń, a pozostałe cztery otrzymały tzw. „dzikie karty” od DR. Głosowanie finałowe podzielono na trzy części: najpierw widzowie i jurorzy wybrali czterech uczestników (Herę Björk, grupę Sukkerchok, Brincka (Nielsa Kristensena) oraz Johnny’ego Deluxe), których połączono na dwie pary. Potem zwycięzcy poszczególnych duetów wzięli udział w dogrywce, a wygrany został reprezentantem Danii podczas 54. Konkursu Piosenki Eurowizji. Finał odbył się 31 stycznia w Messecenter w Herning, prowadzili go Felix Smith i Birthe Kjær. W finałowej dogrywce znalazła się Björk oraz Brinck, który z utworem „Believe Again” wygrał eliminacje. Z powodu błędu technicznego album z utworami konkursowymi został wypuszczony do sprzedaży internetowej jeszcze przed rozstrzygnięciem finału selekcji, co wywołało kontrowersje w kraju. Wytwórnia My Way Music, odpowiedzialna za dystrybucję płyty, oskarżyła internautę, który rozpowszechnił nagrania, o nielegalne udostępnienie utworów. Ponadto zwycięski utwór „Believe Again” oskarżono o plagiat, porównując jego tekst do „Bigger Than Us” Miley Cyrus, a melodię – do „I Will Remember You” Ryana Cabrera, jednak nie wszczęto żadnych oficjalnych postępowań w sprawie, a Brinck mógł wystąpić na Eurowizji. 14 maja zaśpiewał swój utwór w drugim półfinale konkursu i awansował do finału z ósmego miejsca. 16 maja zdobył w nim 74 pkt, kończąc udział na 13. miejscu.
Lata 2010–2019.
Telewizja duńska zachowała format preselekcji "Dansk Melodi Grand Prix" wprowadzony rok wcześniej. Do konkursu zgłoszono 562 utwory, spośród których komisja sędziowska (Paw Lagermann, Camille Jones, Søs Fenger, Bent Fabricius-Bjerre, Kenneth Kreutzmann) wybrała do finału siedmiu uczestników. W stawce finałowej znaleźli się: Joakim Tranberg, MariaMathilde Band, Jens Marni, Chanée i Tomas N’evergreen, Thomas Barsøe, Silas i KatSimone oraz Bryan Rice, Kaya Brüel i Sukkerchok, którzy otrzymali od krajowego nadawcy zaproszenia. Do udziału zaproszona została również Zindy Laursen, jednak wycofała się z rywalizacji dzień przed oficjalną prezentacją uczestników. Powodem rezygnacji było opublikowanie jej konkursowej piosenki „All About Me” przed regulaminowym czasem (podczas pokazu mody w Holstebro). Zamiast wokalistki do rywalizacji przystąpił zespół MarieMatilde Band. Finał selekcji odbył się 6 lutego 2009 w hali Gigantium w Aalborgu, gospodarzami zostali Felix Smith i Julie Berthelsen. W pierwszej rundzie głosowania odpadło sześciu kandydatów, a do super finału zakwalifikował się Rice oraz duet Chanee i N’evergreen, który ostatecznie wygrał eliminacje z utworem „In a Moment Like This”. Po finale pojawiły się pogłoski o podejrzeniu popełniania plagiatu przez twórców piosenki. Zwycięski utwór porównano do przeboju grupy The Police „Every Breath You Take”. Plotki zdementowano, a duet został dopuszczony do udziału w 55. Konkursie Piosenki Eurowizji organizowanym w Oslo. Podczas losowania półfinałowego Dania trafiła do jednego koszyka ze Szwecją, Islandią, Finlandią, Estonią, Litwą i Łotwą, ostatecznie została przydzielona do drugiego półfinału, który odbył się 27 maja. Przed koncertem utwór wygrał międzynarodowe głosowanie klubów Stowarzyszenia Miłośników Konkursu Piosenki Eurowizji (OGAE), stając się faworytem fanów do zwycięstwa. Występ otrzymał 101 pkt, w tym 12 pkt od Szwecji i Rumunii, które zapewniły duetowi awans do finału z piątego miejsca. W sobotniej rundzie finałowej para zdobyła w sumie 149 pkt, w tym najwyższe noty 12 pkt z pięciu krajów, zajmując tym samym czwarte miejsce. Podczas występów parze towarzyszył czteroosobowy chórek.
Do udziału w "Dansk Melodi Grand Prix 2011" zgłoszono rekordową liczbę 663 propozycji. Podobnie jak rok wcześniej, do finału zakwalifikowano siedmiu uczestników (dopuszczeni przez jurorów zostali: A Friend in London, Christopher Brandt, Jenny Berggren, Kat i Justin Hopkins, Le Freak, Lee Hutton, Sine Vig Kjærgaard), a pozostałych trzech (Annę Noa, Jenny Berggren i Stine Kinck) zaprosił duński nadawca, wręczając im tzw. „dzikie karty”. Koncert odbył się 26 lutego 2011 w Ballerup Super Arena w Kopenhadze, poprowadzili go Felix Smith i Lise Rønne. W pierwszej rundzie głosowania telewidzowie i sędziowie wyeliminowali sześciu kandydatów, a w decydującym udziale znalazła się Anna Noa oraz zespół A Friend in London, który ostatecznie wygrał selekcje. Duńską propozycją eurowizyjną podczas 56. Konkursu Piosenki Eurowizji został utwór „New Tomorrow”. Po zwycięstwie zespołu w krajowych eliminacjach pojawiły się podejrzenia o popełnieniu plagiatu. Kompozycję porównano do utworów: „Sing For Me” Andreasa Johnsona, „Shine” grupy Take That, „Face To Face” Future Trance United, „Yasashii Uta” Mucc, „Herz an Herz” Paso Doble, „Silk Road” Kitarooraz „Super Star” S.H.E. Doniesienia zostały jednak zdementowane. Podczas losowania grup półfinałowych Dania trafiła do koszyka razem ze Szwecją, Norwegią, Estonią, Finlandią i Islandią. Kraj trafił do drugiego półfinału organizowanego 12 maja. Zespół otrzymał w półfinale w sumie 135 pkt, w tym maksymalne noty 12 pkt z czterech krajów, dzięki czemu awansował z drugiego miejsca do finału. Zdobył w nim łącznie 134 pkt, w tym 12 pkt z Islandii, Irlandii i Holandii, które zapewniły mu piąte miejsce w końcowej klasyfikacji. Pod koniec maja EBU opublikowała szczegółowe rankingi jurorów i widzów, z których wynikało, że gdyby występy oceniali tylko krajowi sędziowie, Duńczycy zajęliby trzecie miejsce, a gdyby o wynikach decydowali telewidzowie, to skończyliby udział na 18. miejscu.
W 2012 telewizja DR po raz kolejny zmieniła format krajowych selekcji. Finał "Dansk Melodi Grand Prix" składał się z dwóch rund, które rozegrano 21 stycznia w Aalborgu, a do głosowania w super-finale wprowadzono międzynarodowych sędziów, którzy stworzyli cztery oddziały: azerski, niemiecki, norweski i rosyjski. Prowadzącymi eliminacje zostali Louise Smith i Emil Thorup, a wprowadzoną w tym roku funkcję komentatora konkursu objął Ole Tøpholm. Do siedziby duńskiego nadawcy napłynęło 678 propozycji, a w stawce finałowej znaleźli się: Aya, Kenneth Potempa, Ditte Marie, Philip Halloun &amp; Emilia, Karen Viuff oraz Soluna Samay, Christian Brøns i Patrik Isaksson, Jesper Nohrstedt i Heidi „Suriya” Sørensen, którzy otrzymali „dzikie karty” od telewizji. Dziesiątą finalistką miała zostać Tine „Valen:tine” Lynggaard, jednak kilka dni po ogłoszeniu listy uczestników eliminacji została ona zdyskwalifikowana za opublikowanie swojego konkursowego utworu „Nowhere” przed 1 września 2011, czym naruszyła regulamin Eurowizji. Dzięki głosom telewidzów i duńskiej komisji jurorskiej (Kenneth Bager, Søs Fenger, Laust Sonne, Lars Trillingsgaard, Freja Loeb) do super-finału eliminacji awansowała trójka uczestników: Nohrstedt, Brøns &amp; Isaksson oraz Samay, która ostatecznie zdobyła najwięcej głosów telewidzów i jurorów, dzięki czemu została reprezentantką Danii podczas 57. Konkursu Piosenki Eurowizji. Podczas losowania przydzielającego wszystkich uczestników do półfinałów Dania trafiła do jednego koszyka z pozostałymi państwami nordyckimi. Samay została uczestniczką pierwszej rundy półfinałowej, która odbyła się 24 maja. Zdobyła w niej 63 pkt i awansowała z dziewiątego miejsca do odbywającego się 28 maja finału, w którym zdobyła 21 pkt, plasując się na 23. miejscu.
W 2013 stacja DR wyłoniła reprezentanta na 53. Konkurs Piosenki Eurowizji za pośrednictwem formatu "Dansk Melodi Grand Prix 2013". Finał został zorganizowany 26 stycznia w Boxen w Herning, koncert poprowadzili: Sofie Lassen-Kahlke, Louise Wolff i Lise Rønne. Scenę koncertową, największą w dotychczasowej historii selekcji, zaprojektował Claus Zier, a organizatorzy zdecydowali się także na przygotowanie kulis dla uczestników, tzw. green roomu. Do siedziby nadawcy DR dotarła rekordowa liczba 692 propozycji. W finale selekcji wystąpili: Frederikke Vedel, Brinck, Kate Hall, Daze, Simone Egeriis, Emmelie de Forest, Albin i Mohamed, a także Louise Dubiel oraz Jack Rowan i Sam Gray, którzy otrzymali „dzikie karty” od telewizji DR. Decyzją widzów i komisji sędziowskiej (w składzie: Jørgen de Mylius, Lis Sørensen, Maria Lucia, Cutfather i Kato), do decydującej rundy awansowali Simone, Ali i de Forest. Największą liczbę 26 punktów otrzymała Emmelie de Forest z piosenką „Only Teardrops”. Ze względu na chęć doprowadzenia do sprawiedliwej dystrybucji biletów na Eurowizję 2013, odbywającą się w Malmö, i uniknięcia problemów z ich sprzedażą, EBU automatycznie przydzieliła do poszczególnych półfinałów oba sąsiadujące z miastem gospodarza kraje: Danię do pierwszej rundy, a Norwegię – do drugiej. Przed rundami półfinałowymi piosenka „Only Teardrops” wygrała głosowanie klubów OGAE i była głównym faworytem do wygrania konkursu. Emmelie de Forest wystąpiła w pierwszym półfinale, rozgrywanym 14 maja, i zdobyła 167 pkt, dzięki czemu wygrała półfinał i awansowała z pierwszego miejsca do sobotniego finału. Otrzymała w nim 281 pkt, w tym 12 pkt z ośmiu krajów, dzięki czemu wygrała, zapewniając Danii trzecie zwycięstwo w historii startu na Eurowizji. Na scenie wystąpiła w sukience wykonanej z ekologicznej bawełny, uszytej według projektu Anji Elefterii. Na scenie pojawił się flecista Jacob Baagøe Thomsen.
Dzięki wygraniej Emmelie de Forest w 2013, 59. Konkurs Piosenki Eurowizji odbył się w Danii. 20 sierpnia 2013 nadawca DR rozpoczął przyjmowanie zgłoszeń do "Dansk Melodi Grand Prix". Do siedziby telewizji napłynęła rekordowa liczba 872 zgłoszeń. Eliminacje odbyły się 8 marca 2014 w Odense, wzięło w nim udział 10 uczestników, w tym sześciu wybranych przez komisję jurorską spośród wszystkich zgłoszeń (tj. Bryan Rice, Basim, Rebekka Thornbech, Danni Elmo, Emilie Moldow, GlamboyP) oraz czterech zaproszonych do udziału przez DR (tj. Sonny, Nadia Malm, Anna David, Michael Rune). Koncert finałowy poprowadzili Louise Wolff i Jacob Riising. Do drugiej rundy finałowej zakwalifikowali się: Thornbech, Basim oraz Rune i Bessez. Największe poparcie komisji jurorskiej (w składzie: Jørgen de Mylius, Camille Jones, Søs Fenger, Lars Pedersen, Mich Hedin „Cutfather” Hansen) i telewidzów zdobył Basim z piosenką „Cliché Love Song”, zostając reprezentantem gospodarzy Eurowizji 2014. 10 maja wystąpił w finale konkursu i zajął dziewiąte miejsce, zdobywając 74 pkt. Podczas występu towarzyszyli mu tancerze Tobias Ellehammer i Ivan Spahi oraz chórek w składzie: Ayoe Angelica, Andy Roda i Marcel Gbekle. W krajowej komisji jurorskiej zasiedli: Lise Cabble, Rune Funch, Monique Spartalis, Cutfather i Sys Bjerre. Finał konkursu obejrzało łącznie ok. 195 mln telewidzów na świecie.
Pod koniec maja 2014 nadawca DR potwierdził udział w 60. Konkursie Piosenki Eurowizji. Termin nadsyłania zgłoszeń przez kompozytorów i wykonawców minął 8 września tegoż roku. Do siedziby telewizji napłynęło łącznie 687 propozycji, spośród których wybrano dziesięciu uczestników rundy finałowej. Pod koniec października telewizja zaprezentowała nowe, odświeżone logo konkursu, a 26 stycznia 2015 ogłosiła listę finalistów selekcji, którymi zostali: Sara Sukurani, Tina &amp; René, Marcel &amp; Soulman Group, Cecilie Alexandra, Andy Roda, Julie Bjerre, Anti Social Media, Anne Gadegaard, Babou i World of Girls. Tego samego dnia wszystkie zakwalifikowane utwory zostały premierowo zaprezentowane przez nadawcę. Finał krajowych selekcji został rozegrany 7 lutego w hali Gigantium Arena w Aalborgu, koncert finałowy poprowadzili Esben Bjerre i Jacob Riising. Zwycięzcę wyłonili telewidzowie i komisje jurorskie z poszczególnych krajów – Søren Poppe, Pelle Peter Jensen i Anna David z Regionu Stołecznego, Tim Schou, Maria Montell i Lars Trillingsgaard z Zelandii, Trine Jepsen, Claus Visbye i Jette Torp z Jutlandii Środkowej, Lotte Feder, Jan H. Jensen i Henrik Milling z Jutlandii Północnej oraz Jakob Sveistrup, Trine Gadeberg i Maria Theessink z Danii Południowej. Największą liczbę głosów zdobył boys band Anti Social Media za utwór „The Way You Are”. 19 maja wystąpił podczas pierwszego półfinału Eurowizji 2015 w Wiedniu, jednak nie zakwalifikował się do rundy finałowej. Tym samym Dania po raz pierwszy od 2008 nie znalazła się w stawce finałowej konkursu.
Kilka dni po rozegraniu finału konkursu w 2015 krajowa telewizja potwierdziła udział w 61. Konkursie Piosenki Eurowizji organizowanym w Sztokholmie w maju 2016. Pod koniec czerwca stacja opublikowała regulamin eliminacji "Dansk Melodi Grand Prix 2016" oraz uruchomiła proces nadsyłania propozycji przez zainteresowanych kompozytorów i wykonawców. Termin nadsyłania zgłoszeń minął 7 września 2015, do siedziby nadawcy napłynęło łącznie 982 propozycji, spośród których telewizja DR wybrała w styczniu 2016 10 finałowych utworów. Finał selekcji odbył się 13 lutego 2016 w hali Horsens Forum w Horsens. Wygrał je boysband Lighthouse X z utworem „Soldiers of Love”, z którym 12 maja wystąpił w drugim półfinale Eurowizji i zajął 17. miejsce, nie zdobywając awansu do finału.
Od 2020.
W styczniu 2020 telewizja DR ogłosiła listę uczestników kolejnej edycji programu "Dansk Melodi Grand Prix", którymi zostali: Ben and Tan, Benjamin Kissi, Emil, Isam B, Jamie Talbot, Jasmin Rose feat. RoxorLoops, Kenny Duerlund, Maja og de Sarte Sjæle, Mielou, Nick Jones, Samsara, Sander Sanchez, Søren Okholm i Sys Bjerre. Ostatecznie, decyzją internautów, do finału zostało zakwalifikowanych 10 wykonawców: Isam B, Ben &amp; Tan, Maja og de Sarte Sjæle, Benjamin Kissi, Emil, Sys Bjerre, Jamie Talbot, Sander Sanchez, Kenny Duerlund i Jasmin Rose feat. RoxorLoops. W zorganizowanym 7 marca finale zwyciężył duet Ben i Tan z piosenką „Yes”, otrzymując 61% głosów od telewidzów, dzięki czemu zostali reprezentantami Danii w 65. Konkursie Piosenki Eurowizji organizowanym w Rotterdamie. 18 marca Europejska Unia Nadawców poinformowała o odwołaniu konkursu z powodu pandemii COVID-19. Telewizja zdecydowała się wyłonić nowego reprezentanta na Konkurs Piosenki Eurowizji 2021, po czym od 29 października do 20 listopada 2020 przyjmowała zgłoszenia do festiwalu "Dansk Melodi Grand Prix". 10 lutego 2021 organizatorzy ujawnili w trakcie radiowych audycji "P3 Buffeten, Formiddag på 4'eren" i "P4 Play" listę ośmiu finalistów selekcji, którymi zostali: Chief 1 and Thomas Buttenschøn, Nanna Olivia, The Cosmic Twins, Claudia Campagnol, Mike Tramp, Fyr og Flamme, Emma Nicoline i Jean Michel. 6 marca 2021 w finale wygrał duet Fyr og Flamme z utworem „Øve os på hinanden”, który stał się piosenką reprezentującą Danii w konkursie. 20 maja duet zamknął występem drugi półfinał Eurowizji i zajął 11. miejsce z dorobkiem 89 punktów, przez co nie awansował do finału.
W 2022 reprezentant Danii został tradycyjnie wyłoniony poprzez program "Dansk Melodi Grand Prix". 10 lutego 2022 ujawniono listę finalistów konkursu, którymi zostali: Conf3ssions, Der Var Engang, Fuld Effekt, Josie Elinor i Jack Warren, Juncker, Morten Fillipsen, Patrick Dorgan i Reddi. 5 marca 2022 w finale eliminacji wygrał żeński zespół Reddi z utworem „The Show”. 10 maja reprezentantki wystąpiły w pierwszym półfinale 66. Konkursu Piosenki Eurowizji, jednak nie zakwalifikowały się do finału po zdobyciu 13 miejsca z 54 punktami.
Uczestnictwo.
Dania uczestniczy w Konkursie Piosenki Eurowizji od 1957 i do tej pory wzięła w nim udział 50 razy. Poniższa tabela uwzględnia nazwiska wszystkich duńskich reprezentantów, tytuły konkursowych piosenek oraz wyniki w poszczególnych latach:
Legenda:
Historia głosowania w finale (1957-2022).
Poniższe tabele pokazują, którym krajom Dania przyznaje w finale najwięcej punktów oraz od których państw duńscy reprezentanci otrzymują najwyższe noty.
Kraje, którym Dania "przyznała" najwięcej punktów:
Kraje, od których Dania "otrzymała" najwięcej punktów:
Legenda:
Konkursy Piosenki Eurowizji zorganizowane w Danii.
Konkurs Piosenki Eurowizji odbył się w Danii trzy razy. Dzięki wygranej duetu Jørgena i Grethy Ingmannów w finale konkursu w 1963, duńska telewizja była gospodarzem Eurowizji 1964, której finał odbył się 21 marca w Tivolis Koncertsal. Koncert poprowadziła Lotte Wæver, a w trakcie przerwy na zliczenie głosów jurorskich zaprezentowała się grupa baletowa „Harlequinade”. Nagrania z koncertu nie są dostępne, ponieważ filmowe nagranie finału uległo zniszczeniu podczas pożaru siedziby DR w latach 70.; żaden inny nadawca nie zachował w archiwum nagrania.
W 2001, po 36 latach przerwy, nadawca DR ponownie zorganizował Eurowizję. Finał 46. konkursu odbył się na stadionie Parken, który pomieścił ok. 30 tys. ludzi, co dało mu rekord pod względem największej liczby widzów zgromadzonych podczas finałów Eurowizji. Koncert poprowadzili Natasja Crone Back i Søren Pilmark. Na otwarcie konkursu wystąpili Olsen Brothers, którzy zaśpiewali premierowy singiel „Walk Right Back”, a w trakcie trwania głosowania na scenie wystąpił zespół Aqua w towarzystwie Safri Duo.
Dzięki wygranej Emmelie de Forest w finale Eurowizji 2013, 59. konkurs odbył się w Danii. Koncerty odbyły się 6, 8 i 10 maja w B&amp;W Hallerne w Kopenhadze, wszystkie trzy koncerty konkursowe poprowadzili: Nikolaj Koppel, Pilou Asbæk i Lise Rønne. Gospodarzami konferencji prasowych oraz ceremonii otwarcia zostali Ulla Essendrop i Abdel Aziz Mahmoud.
Faworyt OGAE.
OGAE (fr. "Organisation Générale des Amateurs de l’Eurovision", pol.: "Stowarzyszenie Miłośników Konkursu Piosenki Eurowizji") – międzynarodowy fanklub Konkursu Piosenki Eurowizji założony przez Jari-Pekka Koikkalainena w 1984. Ma na celu szerzenie krajowej muzyki popularnej na całym świecie, promocję konkursu i utworzenie silnych relacji z krajowymi nadawcami.
Od 2007 OGAE przeprowadza przed każdym konkursem ankietę, w której każdy klub głosuje na wszystkie piosenki zgłoszone do danego konkursu, przy użyciu tzw. „systemu eurowizyjnego” (1–8, 10 i 12 pkt dla 10 najwyżej ocenionych utworów; klub nie może głosować na propozycję z własnego kraju).
Poniżej uwzględniono wszystkich duńskich zwycięzców plebiscytu:
Gratulacje: 50 lat Konkursu Piosenki Eurowizji.
W październiku 2005 w Kopenhadze odbył się specjalny koncert jubileuszowy "", który został zorganizowany przez EBU z okazji 50-lecia Konkursu Piosenki Eurowizji. W trakcie koncertu odbył się plebiscyt na najlepszą piosenkę w całej historii imprezy. W stawce konkursowej znalazła się m.in. duńska propozycja „Fly on the Wings of Love” braci Olsen, która wygrała 45. Konkurs Piosenki Eurowizji w 2000. Utwór zajął ostatecznie szóste miejsce z 111 punktami na koncie.

</doc>
<doc id="1352037" url="https://pl.wikipedia.org/wiki?curid=1352037" title="Best (Kenny G)">
Best (Kenny G)

Best – nagrany na żywo album klarnecisty Kenny’ego G, wydany w 2006 roku. Większość piosenek, które się na nim znalazły pochodzi z płyty "The Essential Kenny G".

</doc>
<doc id="1352040" url="https://pl.wikipedia.org/wiki?curid=1352040" title="Mayer Amschel Rothschild">
Mayer Amschel Rothschild

Mayer Amschel von Rothschild (ur. 23 lutego 1744 we Frankfurcie nad Menem, zm. 19 września 1812 tamże) – niemiecki bankier pochodzenia żydowskiego, założyciel dynastii finansowej rodziny Rothschildów. W 2005 roku znalazł się na 7 miejscu w rankingu magazynu Forbes na dwudziestu najbardziej wpływowych biznesmenów wszech czasów. Został określony przez ten magazyn jako „ojciec finansów międzynarodowych”.
Życiorys.
Mayer Amschel Rothschild urodził się 23 lutego 1744 roku w żydowskiej dzielnicy Judengasse we Frankfurcie nad Menem, w ówczesnym Świętym Cesarstwie Rzymskim jako jedno z ośmiorga dzieci Amschela Mojżesza Rothschilda (zm. 1755) oraz jego żony Schönche Rothschild (nazwisko panieńskie Lechnich, zm. 1756).
Rodowód rodziny Rothschildów sięga do Isaaka Elchanana (zm. 1585 lub 1588), którego nazwisko pochodziło z niemieckiego określenia "zum rothen Schild" (ze starym zapisem „th”) co znaczy "pod czerwonym szyldem". Określenie to odnosi się do domu, w którym rodzina zamieszkiwała przez wiele pokoleń. (W tamtych czasach domy były rozpoznawane poprzez szyldy z różnymi symbolami i kolorami, a nie numerami jak jest obecnie). Jego wnukowie i dalsi potomkowie przyjęli tę nazwę jako nazwisko rodziny i utrzymali je po przeprowadzce w 1664 do innego domu na Judengasse – "Hinterpfann", co w literalnym tłumaczeniu znaczy "dom z tyłu rondla".
Ojciec Amschela prowadził kantor wymiany walut oraz handlował różnego rodzaju towarami takimi jak jedwab. Jego klientem był także książę heski Wilhelm.
Kariera biznesowa.
Mayer A. Rothschild po ukończeniu początkowego nauczania we Frankfurcie nad Menem uczęszczał do szkoły talmudycznej w Fürth jednakże porzucił ją po śmierci obojga rodziców w latach 1755 oraz 1756 w wyniku panującej w Niemczech epidemii. Przy pomocy krewnych zatrudnił się w 1757 roku w domu handlowo-bankowym założonym przez Samuela Oppenheimera w Hanowerze, gdzie uczył się handlu zagranicznego oraz wymiany walut pod kierunkiem jego prawnuka Jacoba Wolfa Oppenheimera. W roku 1763 powrócił do Frankfurtu nad Menem aby pomóc bratu w prowadzeniu biznesu. W tym czasie zajmował się sprzedażą rzadkich monet oraz wygrał patronat księcia korony Wilhelma (patronat księcia przysługiwał także jego ojcu), który nadał mu tytuł Hoffaktora w 1769 roku. Biznes numizmatyczny Rothschilda obejmował wiele książęcych patronatów, a następnie powiększył się dzięki prowizjom z usług finansowych świadczonych księciu Wilhelmowi, który w 1785 roku objął rządy po śmierci swojego ojca jako Wilhelm IX, landgraf Hesji-Kassel.
Biznes gwałtownie powiększył swoje rozmiary podczas rewolucji amerykańskiej oraz francuskiej (patrz: Rewolucja irlandzka), kiedy Rothschild obsługiwał płatności Wielkiej Brytanii na rzecz elektora za wypożyczanie królowi brytyjskiemu żołnierzy heskich.
W 1806 roku Napoleon Bonaparte najechał księstwo Hesji-Kassel w reakcji na wsparcie jakie Prusy otrzymały od Wilhelma. Landgraf udał się na emigrację do księstwa Holsztyn, ale Rothschild mógł dalej kontynuować swoje usługi bankowe dla księcia, prowadząc działalność inwestycyjną w Londynie. Osiągał także zyski z importu towarów omijając blokadę kontynentalną wprowadzoną przez Napoleona.
Dynastia Rothschildów.
W 1798 roku, jego trzeci z kolei syn, Nathan Mayer Rothschild został wysłany do Manchesteru w Anglii w celu dalszego rozwoju rodzinnego biznesu w branży tekstylnej. W mieście tym prowadził biznes z kapitałem zakładowym o wartości 20000 funtów kupując materiały i barwniki i sprzedając gotowe produkty za granicę, co w ciągu 7 lat działalności w tym mieście przyniosło mu zysk nie mniejszy niż 40000 funtów. Nathan 12 czerwca 1804 roku został naturalizowanym obywatelem Wielkiej Brytanii a w roku 1805 przeniósł się do Londynu, gdzie zakupił pałac St. Helen oraz utworzył oddział firmy w New Court, St. Swithin's lane. W tym czasie Nathan chwalił się do jednego z antwerpskich kupców słowami: "Możesz dostać ode mnie cokolwiek wytworzonego w Anglii a zapewniam Cię, że otrzymasz cenę niższą o 10% od tej, którą zaoferuje Ci jakakolwiek firma z Frankfurtu".
W 1810 roku Mayer utworzył formalne partnerskie porozumienie ze swoimi trzema najstarszymi synami. Najmłodszy – James został wysłany do Paryża w 1811 roku, wzmacniając zdolności operacyjne rodziny w Europie kontynentalnej. Pozwoliło to rodzinie czerpać zyski z szansy jaką dawało finansowanie armii Wellingtona w Portugalii, wymagającej zasilania w duże ilości złota w imieniu rządu Wielkiej Brytanii.
Mayer Amschel Rothschild zmarł 19 września 1812 we Frankfurcie nad Menem i został pochowany tamże na starym cmentarzu żydowskim przy Judengasse (obecnie "Battonstrasse"). Nadal istnieje jego nagrobek na tym cmentarzu. Jeden z parków we Frankfurcie nad Menem nosi jego imię oraz istnieje także ulica w tym mieście jego imienia – Rothschildallee. W 1817 roku został pośmiertnie nobilitowany przez cesarza Austrii, Franciszka I.
Rodzina.
Mayer A. Rotschild ożenił się 29 sierpnia 1770 roku z Guttle Schnapper (1749–1849), córką Wolfa Salomona Schnappera. Mieli pięciu synów i pięć córek.

</doc>
<doc id="1352042" url="https://pl.wikipedia.org/wiki?curid=1352042" title="The Essential Kenny G">
The Essential Kenny G

The Essential Kenny G – album z największymi przebojami saksofonisty Kenny’ego G, wydany w 2006 roku. Uplasował się on na miejscu #3 notowania Contemporary Jazz.

</doc>
<doc id="1352043" url="https://pl.wikipedia.org/wiki?curid=1352043" title="Ochotnicza Straż Pożarna Czaszyn">
Ochotnicza Straż Pożarna Czaszyn



</doc>
<doc id="1352044" url="https://pl.wikipedia.org/wiki?curid=1352044" title="Traktat z Osimo">
Traktat z Osimo

Traktat z Osimo to dokument podpisany przez stronę włoską (Aldo Moro i Mariano Rumor, delegaci ministra gospodarki, Eugenio Carbone) i stronę jugosłowiańską (Miloš Minić), potwierdzający przebieg granicy między tymi dwoma państwami. Został on zatwierdzony 10 listopada 1975 roku.
Po rozwiązaniu Wolnego Terytorium Triestu, jego "strefa A" weszła w granice Włoch, a "strefa B" w granice Jugosławii. Linia graniczna została wtedy wyznaczona przez delegatów francuskich i zatwierdzona przez Włochy i Jugosławię tylko w formie memorandum.
Włochy i Jugosławia zdecydowały się zawrzeć traktat, by ustalić oficjalnie granicę i zabezpieczyć ją oficjalnym dokumentem.
Osimo, miejsce podpisania traktatu, to miejscowość we Włoszech niedaleko Ankony, w regionie Marche, nad Morzem Adriatyckim.

</doc>
<doc id="1352052" url="https://pl.wikipedia.org/wiki?curid=1352052" title="The Greatest Holiday Classics">
The Greatest Holiday Classics

The Greatest Holiday Classics – kompilacyjny, złożony ze świątecznych piosenek album saksofonisty Kenny'ego G, wydany w 2005 roku. Uplasował się on na szczycie notowania Contemporary Jazz, na pozycji #26 listy R&amp;B/Hip-Hop Albums, a także na miejscu #38 "Billboard" 200.

</doc>
<doc id="1352054" url="https://pl.wikipedia.org/wiki?curid=1352054" title="Marder (żywa torpeda)">
Marder (żywa torpeda)

Marder – typ niemieckich żywych torped z okresu II wojny światowej.
Historia.
Ich produkcję rozpoczęto w roku 1944. Były one rozwinięciem konstrukcji torped typu "Neger". Główne ulepszenie, w stosunku do poprzedniej wersji, polegało na możliwości zanurzenia się na głębokość 30 metrów. Konstrukcja ta oparta była na połączeniu dwóch torped typu G7e jedna pod drugą, gdzie górną przystosowano do kierowania pojazdem (było miejsce dla pilota), zaś dolna była torpedą bojową. W "Mardery" szybko wyposażono jednostki niemieckiej Floty K na kanale La Manche i nad Morzem Śródziemnym. Ich wprowadzenie w 1944 było zbyt późne aby zmienić losy wojny, a odsetek pilotów, którzy nie wrócili do swoich baz wynosi 80% (alianci dobrze już sobie wtedy radzili z zatapianiem niemieckich żywych torped). Dodatkowo zawiodła niemiecka strategia wykorzystania żywych torped gdyż wykorzystywane były w atakach grupowych (podobnie do taktyki U-Bootów nazywanej taktyką wilczych stad), podczas gdy była to broń typowo dywersyjna, więc należało raczej organizować wypady pojedynczych "Marderów" na wybrane cele.
Zastosowanie bojowe.
Torpedy "Marder" zostały użyte bojowo na dwóch teatrach działań wojennych: kanale La Manche i Morzu Śródziemnym. U brzegów Normandii (okolice Courseulles-sur-Mer) w sierpniu 1944 "Mardery" brały dwukrotnie udział w kombinowanych wspólnie z motorówkami wybuchowymi Linse atakach na okręty aliantów. Zadaniem "Marderów" było przerwanie "linii Pstrąga", aby motorówki mogły uderzyć w pływające za podwójną linią ochronną większe jednostki wroga. Atak został okupiony ogromnymi stratami, sięgającymi 80%, nie osiągając przy tym żadnych efektów poza uszkodzonym niszczycielem eskortowym HMS „Quorn”. 
Drugim teatrem działań „Marderów” było Morze Śródziemne. Bazę żywych torped założono wówczas w San Remo (364 Flotylla K), bowiem na południu Francji wylądowali alianci ("operacja Dragoon"). Operacje „Marderów” na tym teatrze wojennym również nie przyniosły żadnych efektów, a straty w niektórych misjach dochodziły do 100%. Główną przyczyną takiego stanu rzeczy było to, że wiele żywych torped wysyłano do boju za dnia, wystawiając ich pilotów na pewną śmierć.

</doc>
<doc id="1352056" url="https://pl.wikipedia.org/wiki?curid=1352056" title="Hieronim Kaliński">
Hieronim Kaliński

Hieronim Kaliński (1792–1860) – polski poeta związany z nurtem klasycyzmu.
W 1821 roku opublikował pracę „"Listy o literaturze polskiej"” w piśmie "Astrea". Wziął udział w sporze pomiędzy klasykami a romantykami (1818–1830). Klasyczność utożsamił z Bogiem, który łagodnie doradza dzięki Swojemu doświadczeniu.

</doc>
<doc id="1352060" url="https://pl.wikipedia.org/wiki?curid=1352060" title="Operación Masacre">
Operación Masacre

Operación Masacre – hiszpańskojęzyczna powieść należąca do gatunku dziennikarstwa śledczego, autorstwa argentyńskiego dziennikarza Rodolfo Walsha. Książkę opublikowano w 1957 roku, na 9 lat przez publikacją książki Trumana Capote pt. "Z zimną krwią", która należy do tego samego gatunku, a przez jej autora uważana jest za pierwszą w swoim rodzaju.
Opis.
Powieść opisuje "masakrę León Suárez", podczas której w 1956 roku złapano i zastrzelono peronistycznych milicjantów, w tym przedstawiciela rebelii Juan José Valle. Wydarzenia te były konsekwencją zamachu stanu z 1955 roku zwanego "Revolución Libertadora". W konsekwencji zamachu stanu do władzy doszedł Pedro Eugenio Aramburu.
Adaptacja filmowa.
Na podstawie książki, w 1973 roku powstał film o tym samym tytule, w reżyserii Jorge'a Cedrón. W filmie wystąpili Norma Aleandro, Carlos Carella, Víctor Laplace, Ana María Picchio i Julio Troxler. Film trwa 115 minut, nakręcony został w Buenos Aires.

</doc>
<doc id="1352062" url="https://pl.wikipedia.org/wiki?curid=1352062" title="At Last...The Duets Album">
At Last...The Duets Album

At Last...The Duets Album – album saksofonisty Kenny’ego G, złożony z samych duetów, wydany w 2004 roku. Uplasował się on na szczycie notowania Contemporary Jazz, na pozycji #21 listy R&amp;B/Hip-Hop Albums, a także na miejscu #40 "Billboard" 200.

</doc>
<doc id="1352064" url="https://pl.wikipedia.org/wiki?curid=1352064" title="Operacion Masacre">
Operacion Masacre



</doc>
<doc id="1352066" url="https://pl.wikipedia.org/wiki?curid=1352066" title="Kwas krotonowy">
Kwas krotonowy

Kwas krotonowy – organiczny związek chemiczny z grupy nienasyconych kwasów monokarboksylowych z jednym wiązaniem podwójnym o konfiguracji "trans" (jego izomer "cis" to kwas izokrotonowy). Jest metylowym analogiem kwasu akrylowego ().

</doc>
<doc id="1352069" url="https://pl.wikipedia.org/wiki?curid=1352069" title="Piotr Karczewski">
Piotr Karczewski

Piotr Mariusz Karczewski (ur. 14 sierpnia 1964 w Żarowie) – polski polityk, przedsiębiorca i samorządowiec, w latach 2006–2007 wicewojewoda, w 2007 wojewoda pomorski, od 2019 doradca społeczny prezydenta RP Andrzeja Dudy.
Życiorys.
Jest absolwentem Wydziału Mechanicznego Wyższej Szkoły Morskiej w Szczecinie, ukończył następnie studia podyplomowe m.in. z zakresu handlu zagranicznego na Uniwersytecie Gdańskim oraz z zakresu ubezpieczeń gospodarczych na Akademii Ekonomicznej w Poznaniu.
Od 1989 pracował w Polskiej Żegludze Morskiej, następnie w Powszechnym Zakładzie Ubezpieczeń. W latach 2001–2005 był dyrektorem inspektoratu PZU w Kościerzynie, Tczewie i Iławie.
Wstąpił do Prawa i Sprawiedliwości. W 2006 mianowano go wicewojewodą pomorskim. Po odwołaniu Piotra Ołowskiego w lutym 2007 został pełniącym obowiązki wojewody. Nominację na stanowisko wojewody otrzymał w maju tego samego roku. Był społecznym doradcą szefa Kancelarii Prezydenta RP Lecha Kaczyńskiego, przewodniczącym Wojewódzkiej Komisji Dialogu Społecznego w Gdańsku, Pomorskiego Komitetu Monitorującego Fundusze Europejskie oraz członkiem Polsko-Rosyjskiej Rady ds. Współpracy Regionów RP z Regionem Sankt Petersburg. W latach 2008–2012 był prezesem zarządu SITA Kościerzyna spółka z.o.o oraz prezesem zarządu SITA Pomorze spółka z.o.o. Później prowadził własną działalność gospodarczą.
W przedterminowych wyborach parlamentarnych w 2007 bez powodzenia ubiegał się o mandat poselski, a w wyborach do Parlamentu Europejskiego w 2009 o mandat eurodeputowanego z listy PiS. W 2014 został natomiast wybrany do sejmiku pomorskiego V kadencji z ramienia PiS, objął funkcję przewodniczącego Komisji Samorządu Terytorialnego i Bezpieczeństwa Publicznego. W 2015 ponownie z listy PiS wystartował w wyborach do Sejmu, nie uzyskując mandatu.
W czerwcu 2016 został powołany przez radę nadzorczą na prezesa zarządu przedsiębiorstwa Port Gdański Eksploatacja. W lutym 2018 złożył rezygnację z tego stanowiska. W tym samym roku utrzymał mandat radnego sejmiku na okres VI kadencji. Wkrótce potem uzyskał możliwość objęcia mandatu posła po zmarłej Jolancie Szczypińskiej, na co jednak nie wyraził zgody, decydując się pozostać na stanowisku radnego.
W lipcu 2019 prezydent RP Andrzej Duda powołał go na swojego doradcę społecznego. W wyborach w tym samym roku bezskutecznie kandydował ponownie do Sejmu. W listopadzie 2019 został wybrany na wiceprzewodniczącego sejmiku pomorskiego.

</doc>
<doc id="1352070" url="https://pl.wikipedia.org/wiki?curid=1352070" title="NGC 4676">
NGC 4676

NGC 4676 A / B, tzw. Myszy (również Arp 242) – para zderzających się galaktyk w gwiazdozbiorze Warkocza Bereniki. Nazwa odnosi się do charakterystycznego kształtu tej pary galaktyk, których znakiem rozpoznawczym są długie „ogony” gwiazd, rozciągające się daleko od obszaru zderzających się jąder. Pierwotnie były to sąsiednie galaktyki spiralne, obecnie jedna z galaktyk zatraciła już w znacznym stopniu swoją strukturę. Galaktyki te są obserwowane w drugiej fazie łączenia się i najprawdopodobniej w przyszłości zleją się w jedną galaktykę eliptyczną.
NGC 4676 odkrył William Herschel 13 marca 1785 roku, choć widział je w swoim teleskopie jako jeden podłużny obiekt.
Obie galaktyki mają aktywne jądra. Galaktyki te prawdopodobnie należą do Gromady galaktyk w Warkoczu Bereniki.

</doc>
<doc id="1352071" url="https://pl.wikipedia.org/wiki?curid=1352071" title="Cypel Czerniakowski">
Cypel Czerniakowski

Cypel Czerniakowski – wydłużony teren położony między Wisłą a Portem Czerniakowskim w Warszawie, o długości ok. 1 km.
Opis.
Na cyplu mieszczą się ośrodki i bazy żeglarskie, m.in. Warszawskiego Towarzystwa Wioślarskiego, Harcerski Ośrodek Specjalności i Harcerski Ośrodek Wodny Chorągwi Stołecznej ZHP oraz korty tenisowe.
Nad północną częścią Cypla Czerniakowskiego przechodzi most Łazienkowski. Na teren cypla można wjechać samochodem od ul. Czerniakowskiej ulicą gen. Mariusza Zaruskiego.
Jesienią 2010 rozstrzygnięto konkurs na opracowanie koncepcji zagospodarowania przestrzennego obszaru Portu i Cypla Czerniakowskiego.

</doc>
<doc id="1352076" url="https://pl.wikipedia.org/wiki?curid=1352076" title="The Romance of Kenny G">
The Romance of Kenny G

The Romance of Kenny G – kompilacyjny album saksofonisty Kenny’ego G, wydany w 2004 roku.

</doc>
<doc id="1352077" url="https://pl.wikipedia.org/wiki?curid=1352077" title="Amara Diané">
Amara Diané

Amara Diané (ur. 19 sierpnia 1982 w Abidżanie) – iworyjski piłkarz grający na pozycji napastnika.
Kariera klubowa.
Piłkarską karierę Diané rozpoczął w szkółce piłkarskiej ASEC Mimosas, jednej z największych na afrykańskim kontynencie. Grał w młodzieżowej drużynie ASEC, ale z czasem wyemigrował do Francji. Trenował w zespole FC Rouen, a w 2000 roku odszedł do piątoligowego FC Mantes 78. Tam grał przez dwa lata, a w 2002 roku został zawodnikiem innego piątoligowca, US Roye. W Roye wykazał się wysoką skutecznością i zdobył 26 goli zdobywając tym samym tytuł króla strzelców piątej ligi. W 2003 roku Amara trafił do Stade de Reims. Także w trzeciej lidze wykazywał skuteczność i zdobywając 19 goli dla Reims przyczynił się do awansu klubu do Ligue 2. Na drugim froncie grał przez rok w barwach Reims i zaliczył 8 trafień.
W lipcu 2005 roku zmienił barwy klubowe i został piłkarzem grającego w ekstraklasie Francji Racingu Strasbourg, który zapłacił za niego 1,3 miliona euro. W Ligue 1 zadebiutował 30 lipca w zremisowanym 0:0 spotkaniu z AJ Auxerre, jednak na początku sezonu był tylko rezerwowym. W listopadzie zdobył pierwszego gola w pierwszej lidze, a Strasbourg uległ na wyjeździe 3:4 FC Nantes. Jednak od tego czasu Amara coraz częściej występował w pierwszym składzie i zdobył łącznie 9 bramek w Ligue 1 oraz dwie w Pucharze UEFA.
Zespół ze Strasbourga spadł do Ligue 2, a latem 2006 roku Diané zamienił Racing na stołeczny Paris Saint-Germain (kosztował 3 miliony euro). W nowej drużynie po raz pierwszy wystąpił 10 września przeciwko Olympique Marsylia (1:3). W pierwszym sezonie na Parc des Princes zdobył 5 bramek, a w kolejnym był najskuteczniejszym zawodnikiem zespołu z 11 golami na koncie i walnie przyczynił się do utrzymania PSG w lidze oraz zdobycia Pucharu Ligi Francuskiej.
W 2008 roku Diané, pomimo ofert z Newcastle United i Portsmouth F.C., odszedł za 7 milionów euro do katarskiego klubu Al-Rayyan. Następnie grał w Al-Gharafa oraz klubach z ZEA, Al-Nasr Dubaj i Al Dhafra Club i belgijskim AFC Tubize.
Kariera reprezentacyjna.
W sierpniu 2006 roku Diané został po raz pierwszy powołany do reprezentacji Wybrzeża Kości Słoniowej na spotkanie z Senegalem, jednak nie wystąpił w nim z powodu kontuzji. Opuścił także kolejne spotkania, na które był powoływany: z Gabonem oraz ze Szwecją. Wystąpił dopiero 24 marca w meczu z Madagaskarem (3:0), w którym zdobył gola. Był bliski wyjazdu na Puchar Narodów Afryki 2008, jednak nie znalazł się w ostatecznej 23-osobowej kadrze na ten turniej.

</doc>
<doc id="1352078" url="https://pl.wikipedia.org/wiki?curid=1352078" title="Amara Diane">
Amara Diane



</doc>
<doc id="1352082" url="https://pl.wikipedia.org/wiki?curid=1352082" title="Wieledrog">
Wieledrog

Wieledrog — staropolskie imię męskie, zrekonstruowane na podstawie nazwy wsi Wielodróż, dawniej "Wieledróż", złożone z członów "Wiele-" ("chcieć, kazać, radzić") i "-drog" ("drogi"). 
Wieledrog imieniny obchodzi 24 lutego.

</doc>
<doc id="1352089" url="https://pl.wikipedia.org/wiki?curid=1352089" title="Zbigniew Sieczkoś">
Zbigniew Sieczkoś

Zbigniew Sieczkoś (ur. 4 listopada 1949 w Stalowej Woli) – polski polityk, prawnik, związkowiec i samorządowiec, wojewoda rzeszowski (1997–1998) i podkarpacki (1999–2001), członek Trybunału Stanu (2015–2019).
Życiorys.
Ukończył w 1971 studia prawnicze na Uniwersytecie Marii Curie-Skłodowskiej w Lublinie. Podjął następnie pracę w rzeszowskim oddziale PKO Bank Polski. W 1976 w Rzeszowie uzyskał uprawnienia radcy prawnego i sędziego oraz podjął pracę jako radca prawny tamtejszego oddziału Narodowego Banku Polskiego (do 1997), a także w Przedsiębiorstwach Gospodarki Komunalnej i Mieszkaniowej w Rzeszowie i Łańcucie (do 1990).
W 1981 był członkiem prezydium zarządu regionu „Solidarności”. Po wprowadzeniu stanu wojennego organizował i do 1989 stał na czele RKW związku w Rzeszowie. Po ponownej rejestracji NSZZ „S” kierował jej strukturami w regionie. W rządzie Jerzego Buzka z ramienia Akcji Wyborczej Solidarność był kolejno wojewodą rzeszowskim (1997–1998) i podkarpackim (1999–2001). W latach 1997–1999 był szefem rady regionalnej AWS. Do 2002 działał w Ruchu Społecznym AWS. Od 2002 do 2003 pracował jako radca prawny w Podkarpackiej Regionalnej Kasie Chorych.
W latach 2002–2006 zasiadał w sejmiku podkarpackim. Został wybrany z ramienia komitetu wyborczego Podkarpacie Razem. Związał się w trakcie tej kadencji z Prawem i Sprawiedliwością, pod koniec kadencji zasiadał w klubie radnych tej partii. W październiku 2006 objął stanowisko dyrektora podkarpackiego oddziału Narodowego Funduszu Zdrowia, zajmował je do 2008. Objął też stanowisko przewodniczącego rady nadzorczej Polskiego Radia Rzeszów. Bez powodzenia kandydował w 2009 do Parlamentu Europejskiego i w 2010 ponownie do sejmiku województwa.
18 listopada 2015 z rekomendacji Prawa i Sprawiedliwości wybrany na członka Trybunału Stanu. Zasiadał w tym gremium do końca kadencji w 2019.

</doc>
<doc id="1352090" url="https://pl.wikipedia.org/wiki?curid=1352090" title="When I Grow Up">
When I Grow Up

When I Grow Up – pierwszy singel The Pussycat Dolls z ich drugiego albumu studyjnego "Doll Domination". Piosenkę napisali Rodney Jerkins, Theron Thomas, Timothy Thomas, Jim McCarty i Paul Samwell-Smith. Dziewczyny zaprezentowały ją na koncercie Jimmy'ego Kimmel'a.
Teledysk.
Reżyserem teledysku do piosenki „When I Grow Up” jest Joseph Kahn. Gościnnie w teledysku wystąpiła Britney Spears, lecz jej rola została wycięta przez producentów.
Wideo rozpoczyna się sceną, w której dziewczyny siedzą w samochodzie stojąc w korku. Gdy rozpoczyna się pierwsza zwrotka Nicole zdejmuje okulary i pokazuje pierścień, na którym znajduje się słowo "famous". Następnie wyskakują z samochodu i przechodząc obok innych aut wychodzą na ich dachy po czym zaczynają na nich tańczyć. Potem schodzą w dół ulicą ukazując gwiazdy na chodniku (międzyczasie znikąd wydobywają się bańki mydlane). Podczas kolejnego refrenu dziewczyny wspinają się na rusztowanie i zaczynają na nim tańczyć. Gdy Nicole zaczyna swoją solową partię stoi w małym obszarze a za nią znajduje się napis "Pussycat Dolls" po lewej stronie a po prawej lustro a między tym migają światła. W końcowej scenie widać całą grupę tańczącą układ choreograficzny (za nimi znajduje się napis When I Grow Up na budynku oraz stojący samochód). Na początku teledysku ukazuje się logo zespołu natomiast na samym jego końcu to samo logo lecz z napisem When I Grow Up.

</doc>
<doc id="1352091" url="https://pl.wikipedia.org/wiki?curid=1352091" title="Wspólna Polityka Zagraniczna i Bezpieczeństwa">
Wspólna Polityka Zagraniczna i Bezpieczeństwa



</doc>
<doc id="1352092" url="https://pl.wikipedia.org/wiki?curid=1352092" title="Wielimir">
Wielimir

Wielimir — staropolskie imię męskie, zrekonstruowane na podstawie nazwy wsi Wielmoża oraz Wielmierzowice, dawniej "Wieledróż", złożone z członów "Wiele-" ("chcieć, kazać, radzić") i "-mir" ("pokój, spokój, dobro").
Wielimir imieniny obchodzi 28 października.

</doc>
<doc id="1352093" url="https://pl.wikipedia.org/wiki?curid=1352093" title="Drugi filar Unii Europejskiej">
Drugi filar Unii Europejskiej



</doc>
<doc id="1352095" url="https://pl.wikipedia.org/wiki?curid=1352095" title="Otto Knott">
Otto Knott

Otto Karl Knott (ur. 5 czerwca 1910 w Gottswalde, zm.?) – zbrodniarz hitlerowski, sanitariusz SS w obozie koncentracyjnym Stutthof oraz SS-Unterscharführer.
Życiorys.
Po przeszkoleniu w obozach w Oranienburgu i Majdanku został skierowany do Stutthofu, gdzie pełnił służbę w latach 1942–1944 jako sanitariusz SS. Jego głównym obowiązkiem było dokonywanie selekcji i wrzucanie Cyklonu B do komór gazowych, w których mordowano Żydów. Oprócz tego zabijał więźniów śmiertelnymi zastrzykami i brał udział w egzekucjach przez rozstrzelanie.
Po zakończeniu wojny Knott dwukrotnie stanął przed sądami zachodnioniemieckimi jako oskarżony o zbrodnie popełnione w Stutthofie. W latach 1955–1957 zasiadł na ławie oskarżonych wraz z komendantem obozu Paulem Wernerem Hoppe przed Sądem w Bochum. 5 stycznia 1957 Knott skazany został na 3 lata i 3 miesiące więzienia. Kolejny jego proces odbył się w Tybindze w 1964 a na ławie oskarżonych zasiedli również Otto Haupt i Bernard Lüdtke. Oskarżonym postawiono zarzuty udziału w zamordowaniu setek Żydów, jeńców radzieckich i członków polskiego podziemia. Knott jako jedyny z oskarżonych został uniewinniony. 

</doc>
<doc id="1352096" url="https://pl.wikipedia.org/wiki?curid=1352096" title="EPBiO">
EPBiO



</doc>
<doc id="1352099" url="https://pl.wikipedia.org/wiki?curid=1352099" title="Jaromír Vejvoda">
Jaromír Vejvoda

Jaromír Vejvoda (ur. 28 marca 1902 w Zbrasławiu, zm. 13 listopada 1988) – czeski kompozytor i muzyk. Światową sławę uzyskał dzięki polce „Škoda lásky”, znanej w Polsce jako „Banda” lub „My młodzi, my młodzi, nam bimber nie zaszkodzi...”.
Życiorys.
Vejvoda pochodził z rodziny o tradycjach muzycznych. W wieku sześciu lat rozpoczął naukę gry na skrzypcach, a w wieku czternastu lat na trąbce skrzydłówce. W wieku piętnastu lat został członkiem zespołu, którego kapelmistrzem był jego ojciec, po czym w 1926 r. przejął z jego rąk kierowanie kapelą. Mieszkał w Cieplicach, później w Pradze. Nazywano go „królem muzyki na orkiestry dęte”. Spoczywa na miejscowym cmentarzu w Zbrasławiu.
Vejvoda miał trzech synów: Jaromíra, Jiřího i Josefa. Po ojcu pałeczkę w dziedzinie muzyki przejął syn Josef, który został muzykiem, kompozytorem i kapelmistrzem. Wnuczka kompozytora Zuzanna jest artystką, także działającą w dziedzinie muzyki.
Od 1996 r. w Zbrasławiu w ostatni weekend września odbywa się co roku międzynarodowy festiwal małych orkiestr dętych pod nazwą "Vejvodova Zbraslav".
Twórczość.
Skomponował ok. 82 utworów i piosenek. Najbardziej znana to powstała w 1927 "Modrzanska polka – Škoda lásky", która została uznana za jeden z największych przebojów muzyki rozrywkowej XX wieku w plebiscycie Czeskiego Radia w 2000 r. 

</doc>
<doc id="1352100" url="https://pl.wikipedia.org/wiki?curid=1352100" title="Dixon 37">
Dixon 37



</doc>
<doc id="1352102" url="https://pl.wikipedia.org/wiki?curid=1352102" title="Tomasz Czopik">
Tomasz Czopik

Tomasz Czopik (ur. 4 sierpnia 1964 w Częstochowie) – polski kierowca rajdowy, mistrz Polski RSMP w 2003 roku, prywatny przedsiębiorca, promotor bezpieczeństwa w ruchu drogowym, właściciel Szkoły Bezpiecznej Jazdy, którą założył w 2004 roku. Wykształcenie wyższe: magister inżynier. Żonaty, ma dwójkę dzieci.
Kariera.
Przed 1997 rokiem był pilotem Bartłomieja Baniowskiego (Nissan Sunny GTi-R). W roku 1997 postanowił spróbować swych sił jako kierowca rajdowy i już w pierwszym roku swych startów, pilotowany przez Łukasza Wrońskiego, zdobył w Hondzie Civic tytuł mistrza Polski w Klasie A-6. W następnym sezonie nadal startował Hondą Civic, ale w Klasie N-2, co zaowocowało czwartym miejscem na koniec sezonu. W roku 1999 Łukasza Wrońskiego zastąpił Dariusz Burkat, Czopik startował natomiast nową, A-grupową Hondą Civic. Od Rajdu Kormoran Czopik postanowił startować N-grupowym Mitsubishi Lancerem Evo III. Sezon ten kierowca zakończył na drugim miejscu w grupie N, a piątym w klasyfikacji generalnej. W sezonie 2000 nadal startował on Mitsubishi Lancerem, tym razem w specyfikacji Evo VI. Zaowocowało to zwycięstwem w klasyfikacji grupy N. Sezon 2001, mimo powrotu na "prawy fotel" Łukasza Wrońskiego, był niezbyt udany – Czopik zakończył sezon na piątym miejscu w grupie N i 10 w klasyfikacji generalnej. W sezonie 2002 pięciokrotnie zwyciężał w grupie N, co sprawiło, że zakończył sezon na pierwszym miejscu w swojej grupie. W sezonie 2003 Czopik postanowił zmienić samochód – początkowo na Subaru Imprezę WRC, później Mitsubishi Lancera Evo VII. Czysta jazda (oraz pech głównego konkurenta Leszka Kuzaja) spowodowały, że Tomasz Czopik wywalczy tytuł rajdowego mistrza Polski w klasyfikacji generalnej, co stanowi jego największy jak dotąd sukces. Sezon 2004 był nieudany – awarie Mitsubishi Lancera spowodowały, iż obrońca tytułu mistrzowskiego musiał zadowolić się szóstym miejscem w klasyfikacji generalnej. Sezon później wskutek problemów finansowych Czopik wystartował tylko w trzech rajdach. W sezonie 2006 Czopik startował Mitsubishi Lancerem Evo IX. Na koniec sezonu Czopik zdołał wywalczyć szóste miejsce w klasyfikacji generalnej. W sezonie 2007 Czopik zmienił zespół oraz pilota – Wrońskiego zastąpił Ukrainiec, Glib Zagorii, co dzięki drugiemu miejscu w Rajdzie Subaru zaowocowało 13. miejscem w klasyfikacji ogólnej. W sezonie 2008 zajął ostatecznie ósme miejsce w klasyfikacji generalnej. Od roku 2009 Tomasz Czopik sporadycznie pojawiał się na trasach rajdowych. W 2012 wygra klasyfikacji grupy "N" podczas Rajdu Karkonoskiego. Czopik brał udział również w kilku eliminacjach Mistrzostw Europy, jednakże bez większych sukcesów.
Poza ściganiem się w rajdach Czopik jest również prywatnym przedsiębiorcą i promotorem bezpieczeństwa w ruchu drogowym. Od marca 2013 pełni funkcję Prezesa Zarządu Ośrodka Doskonalenia Techniki Jazdy "Sobiesław Zasada Centrum" w Bednarach k/Poznania.

</doc>
<doc id="1352106" url="https://pl.wikipedia.org/wiki?curid=1352106" title="Górnośląska Wyższa Szkoła Pedagogiczna">
Górnośląska Wyższa Szkoła Pedagogiczna



</doc>
<doc id="1352107" url="https://pl.wikipedia.org/wiki?curid=1352107" title="Trzeci filar Unii Europejskiej">
Trzeci filar Unii Europejskiej



</doc>
<doc id="1352108" url="https://pl.wikipedia.org/wiki?curid=1352108" title="Parkinsonizm gwadelupski">
Parkinsonizm gwadelupski

Parkinsonizm gwadelupski (parkinsonizm karaibski, ang. Guadeloupean parkinsonism, Caribbean parkinsonism) – rzadka postać parkinsonizmu obserwowana u ludności Antyli Francuskich. Na obraz kliniczny składają się zaburzone odruchy postawne i częste upadki, dysfunkcja kory czołowej i porażenie rzekomoopuszkowe. 1/3 pacjentów spełnia kryteria rozpoznania postępującego porażenia nadjądrowego (PSP). Zespół przypomina endemicznie występującą na Guam chorobę lytico-bodig, w części przypadków chorzy obok parkinsonizmu mają stwardnienie zanikowe boczne. W patogenezie schorzenia pod uwagę bierze się inhibitory kompleksu I łańcucha oddechowego: chinolony, acetogeniny i rotenoidy, zawarte w tropikalnych roślinach, zwłaszcza alkaloidów benzyltetrahydroizochinolonowych zawartych w owocach roślin z rodziny "Annonaceae" ("Annona muricata" i "Annona squamosa"). Brak odpowiedzi na leczenie lewodopą dotyczy 3/4 pacjentów. Zespół opisano pod koniec lat 90. na Gwadelupie.

</doc>
<doc id="1352110" url="https://pl.wikipedia.org/wiki?curid=1352110" title="Parkinsonizm karaibski">
Parkinsonizm karaibski



</doc>
<doc id="1352111" url="https://pl.wikipedia.org/wiki?curid=1352111" title="Ochrona wód">
Ochrona wód

Ochrona wód – badania i ocena jakości wód prowadzona jest w ramach Państwowego Monitoringu Środowiska w bloku stan i w podsystemie "Monitoring jakości wód". Według "Programu Państwowego Monitoringu Środowiska na lata 2007-2009", w sieci krajowej monitoring wód realizowany jest w oparciu o sieć obserwacyjną, specjalnie dobraną i zapewniającą reprezentatywną ocenę jakości wód.
Wprowadzenie.
Woda jako wszechobecny związek chemiczny w przyrodzie, nigdy nie jest w stanie czystym chemicznie tylko złożonym roztworem zawierającym równocześnie gazy, jony, koloidy, związki organiczne, zawiesiny pyłowe a także mikroorganizmy np. bakterie czy wirusy.
W składzie naturalnym wód możemy wyróżnić domieszki naturalne oraz zanieczyszczenia antropogeniczne, np.
Zanieczyszczenia sztuczne związane są z działalnością człowieka. Pochodzą głównie ze ścieków przemysłowych, bytowych, gospodarczych, opadowych, a także z powierzchniowych i gruntowych spływów z terenów rolniczych i wysypisk śmieci.
Dla odbiorców i użytkowników wody najistotniejsze są właściwości fizyczne i organoleptyczne.
Wszelkie działania prowadzone w kierunku ograniczenia owych zanieczyszczeń to ochrona wód.
Mówiąc o ochronie wód należy mieć jednocześnie na uwadze ochronę innych elementów środowiska: ochronę powietrza, gleby i przyrody. Natomiast jeżeli woda wykorzystywana będzie do picia i na potrzeby gospodarcze, należy mówić również o całym systemie zaopatrzenia, uzdatniania i dystrybucji wody.
Kierunki ochrony wód.
Ilościowa ochrona wód.
Polega na prawidłowej ich eksploatacji tak, aby zachowana została równowaga hydrodynamiczna między ilością wody czerpanej a zasilaniem. Ilościowa ochrona zasobów wymaga:
Jakościowa ochrona wód.
Polega na zabezpieczeniu ich przed zanieczyszczeniem lub skażeniem i na niedopuszczeniu do powstawania powierzchniowych źródeł zanieczyszczenia przez:
Czynna ochrona wód.
Ochrona ta wymaga środków technicznych. Polega ona w głównej mierze na:
Bierna ochrona wód.
Elementami biernymi ochrony są tzw. strefy ochronne, w których obowiązują zakazy i ograniczenia różnych czynności gospodarczych (np. działalności górniczej, wiercenia, nawożenia itp.). Elementem czynnym w strefie ochronnej może być nakaz usunięcia lub zabezpieczenia potencjalnego ogniska zagrożenia czystości.
Profilaktyka ochronna, polegająca w głównej mierze na tworzeniu odpowiednich stref ochronnych, a także coraz częściej na zakładaniu sieci obserwacyjno-kontrolnej.
Poczynania ochronne zależą od wymienionych warunków przyrodniczo-technicznych, ale głównie od możliwości przenikania zanieczyszczeń do eksploatowanego poziomu wodonośnego z istniejących lub potencjalnych ognisk zanieczyszczeń. Ich rozpoznanie obok wiadomości o zasobach i jakości chronionych wód stanowi podstawę prawidłowego wyznaczania stref, wymiarowania oraz zaprojektowania sieci obserwacyjno-kontrolnej i ewentualnie dodatkowych zabezpieczeń.
Ochrona wód podziemnych.
Zagadnienie ochrony wód podziemnych jest różnie traktowane w różnych krajach. Prawie w każdym przyjmuje się podobne kryteria wydzielania stref ochronnych i działalności w ich obrębie, ale przypisuje się im inne znaczenie.
Kryteriami są:
Poczynania ochronne zależą od wymienionych warunków przyrodniczo-technicznych, ale głównie od możliwości przenikania zanieczyszczeń do eksploatowanego poziomu wodonośnego z istniejących lub potencjalnych ognisk zanieczyszczeń. Ich rozpoznanie obok wiadomości o zasobach i jakości chronionych wód stanowi podstawę prawidłowego wyznaczania stref, wymiarowania oraz zaprojektowania sieci obserwacyjno-kontrolnej i ewentualnie dodatkowych zabezpieczeń.
Wytyczanie stref ochronnych tkwi tradycjami przede wszystkim w zabezpieczeniu wody przed bakteriami chorobotwórczymi. Strefę ochrony bezpośredniej (I) wyznacza się zwykle zupełnie schematycznie na podstawie praktyki, np. zakreślając wokół studni okrąg o promieniu 10 m, lub podając odpowiednią odległość od końca drenu, itd. Przy wymiarowaniu strefy tak zwanej ochrony pośredniej (II) uwzględnia się kierunek przepływu wody do ujęcia i szereg innych okoliczności. Głównym kryterium jest jednak minimalny czas przepływu wody podziemnej (w strumieniu wód podziemnych) potrzebny do samooczyszczenia się wody z bakterii chorobotwórczych. Często nie uwzględnia się ani roli nadkładu, a więc warunków panujących ponad zwierciadłem wód podziemnych, ani możliwości wyznaczenia następnej strefy ochronnej (III) – zewnętrznej.
Rozwiązania techniczne.
Ochrona wód przed zanieczyszczeniami polega również na rozwiązaniach technicznych, takich jak:
Ochrona wód powierzchniowych.
Wody powierzchniowe zasilane są głównie poprzez opady atmosferyczne i spływ powierzchniowy. Ciek wodny może być drenujący jak i infiltrujący. Źródła zanieczyszczeń wód powierzchniowych możemy podzielić na punktowe i obszarowe. Źródła obszarowe to przede wszystkim spływy powierzchniowe z pól, z których wymywane są cząstki gleby z materią organiczną, resztki nawozów mineralnych. Źródła punktowe to wszelkiego rodzaju odprowadzenia (zrzuty) z oczyszczalni ścieków czy wody odprowadzane z terenów zurbanizowanych i placów zakładów przemysłowych. Nie małe znaczenie dla jakości wód mają odprowadzenia z systemów chłodniczych. W celu ograniczenia zanieczyszczeń współczesne metody idą w kierunku:
Poważnym zagrożeniem dla cieków wodnych są zanieczyszczenia wprowadzane razem z wodami opadowymi wymywane z powietrza aerozole, spłukiwane zanieczyszczenia z terenów przemysłowych czy z utwardzonych obszarów miejskich. Można temu zaradzić poprzez:
Regulacje prawne.
Ochronę wód w Polsce regulują akty prawne:
Poza przepisami prawnymi regulującymi ochronę wewnątrz kraju istnieją porozumienia z krajami sąsiadującymi.

</doc>
<doc id="1352116" url="https://pl.wikipedia.org/wiki?curid=1352116" title="Witomysł">
Witomysł

Witomysł – staropolskie imię męskie, zrekonstruowane na podstawie nazwy wsi Wytomyśl, złożone z członów "Wito-" („pan, władca”) i "-mysł" („myśleć”).
Witomysł imieniny obchodzi 11 czerwca.

</doc>
<doc id="1352117" url="https://pl.wikipedia.org/wiki?curid=1352117" title="Łata murarska">
Łata murarska

Łata murarska – długa listwa z poziomicą. Służy do wyznaczania linii startowej układanej glazury. Do przytwierdzania łaty do ściany służą haki murarskie. Łaty murarskie najczęściej są wykonywane z aluminium, o trapezowym przekroju poprzecznym.

</doc>
<doc id="1352120" url="https://pl.wikipedia.org/wiki?curid=1352120" title="Turniej eliminacyjny do Mistrzostw Europy w piłce siatkowej mężczyzn 2009">
Turniej eliminacyjny do Mistrzostw Europy w piłce siatkowej mężczyzn 2009



</doc>
<doc id="1352125" url="https://pl.wikipedia.org/wiki?curid=1352125" title="Interkosmos (film)">
Interkosmos (film)

Interkosmos – film fabularny science-fiction produkcji amerykańskiej z 1987 roku, nagrodzony Oscarem za najlepsze efekty specjalne. Reżyserem filmu jest Joe Dante, a producentem Steven Spielberg. Film ten jest oparty na wcześniejszej produkcji z 1966 roku – Fantastyczna podróż.
Fabuła.
Film opowiada o podróży pilota wojskowego w zminiaturyzowanej łodzi podwodnej wewnątrz ciała człowieka, który nie wie o tym fakcie.

</doc>
<doc id="1352128" url="https://pl.wikipedia.org/wiki?curid=1352128" title="Ryszard Masłowski">
Ryszard Masłowski

Ryszard Masłowski (ur. 23 marca 1954 w Gorlicach) – polski urzędnik państwowy, związkowiec, nauczyciel akademicki, w latach 1997–1998 wojewoda krakowski, w latach 1999–2001 wojewoda małopolski.
Życiorys.
Ukończył w 1978 studia na Wydziale Inżynierii Lądowej Politechniki Krakowskiej, w 1987 w tej samej jednostce obronił doktorat. W 1978 został pracownikiem naukowym w Instytucie Mechaniki Budowli PK. Był członkiem senatu tej uczelni, zasiadał też w Radzie Głównej Szkolnictwa Wyższego.
W 1980 wstąpił do „Solidarności”. Od 1991 przez kilkanaście lat (z czteroletnią przerwą w okresie pełnienia urzędu wojewody) wchodził w skład Krajowej Komisji Rewizyjnej tego związku.
W okresie rządu Jerzego Buzka z ramienia Akcji Wyborczej Solidarność był wojewodą krakowskim (1997–1998) i wojewodą małopolskim (1999–2001). Działał w RS AWS, po porażce w wyborach parlamentarnych w 2001 wycofał się z bieżącej polityki.
Od 2000 Komandor Orderu Zasługi Republiki Włoskiej.
W 2006 otrzymał Brązowy Krzyż Zasługi.

</doc>
<doc id="1352129" url="https://pl.wikipedia.org/wiki?curid=1352129" title="Fumi-e">
Fumi-e

 – podobizna Jezusa lub Maryi, którą władze japońskiego siogunatu Tokugawa kazały deptać podejrzanym o wyznawanie chrześcijaństwa w celu wykazania, iż nie są oni członkami nielegalnej religii. "E-bumi" (絵踏み), „nakazany akt deptania”. 
Tło.
Chrześcijaństwo zostało wyjęte spod prawa zakazem wydanym przez Hideyoshiego w 1587 roku, a w 1639 (Iemitsu Tokugawa) wprowadzono izolację kraju. Była ona spowodowana przede wszystkim zbyt dużą ingerencją w życie Japonii hiszpańskich i portugalskich kupców oraz misjonarzy jezuickich i franciszkańskich, a także dążeniami do stabilizacji i wzmocnienia władzy sioguna. 
Po raz pierwszy "fumi-e" zostało zastosowane podczas prześladowań chrześcijan w Nagasaki w 1629 roku. Formalny zakaz wprowadzono dopiero w okresie Meiji. Zakaz wyznawania chrześcijaństwa i polityka izolacji doprowadziły do wydalenia z kraju cudzoziemców (Hiszpanów w 1624 roku, Anglicy sami wycofali się rok wcześniej), a Japończykom zabroniono opuszczania kraju edyktem ogłoszonym w 1635 roku. Jedynymi Europejczykami w Japonii pozostali Holendrzy, którzy jako protestanci nie wahali się deptać wizerunków Matki Boskiej i Chrystusa, co miało świadczyć o tym, iż nie są chrześcijanami. Ostatecznie pozwolono im handlować na sztucznej wyspie Dejima u wybrzeży Nagasaki na Kiusiu.
"Fumi-e" były obrazami Maryi Panny lub Chrystusa, służącymi rządowi japońskiemu do ujawniania praktykujących katolików i ich sympatyków. Tych, którzy odmawiali podeptania wizerunków, uważano za chrześcijan i wydawano na śmierć, wygnanie lub tortury. W ocenie Kościoła katolickiego, liczba przypadków śmierci męczeńskiej w tamtym okresie wyniosła około trzech tysięcy.
Forma.
"Fumi-e" były zwykle wykonane z miedzi, brązu, drewna lub wyrzeźbione w kamieniu, a także malowane. Wiele z nich, jeśli nie wszystkie, wykonano z troską, która odzwierciedlała wysokie standardy artystyczne okresu Edo. Do dziś przetrwało niewiele "fumi-e", a większość z nich wyrzucono lub przetworzono.

</doc>
<doc id="1352131" url="https://pl.wikipedia.org/wiki?curid=1352131" title="Block (herb szlachecki)">
Block (herb szlachecki)

Block ("Trzy orle skrzydła") – polski herb szlachecki z indygenatu.
Opis herbu.
Opisy z wykorzystaniem zasad blazonowania, zaproponowanych przez Alfreda Znamierowskiego:
W polu barwy niewiadomej trzy czarne orle skrzydła w rosochę. Nad tarczą hełm w koronie.
Najwcześniejsze wzmianki.
Nadany indygenatem z roku 1768 Krzysztofowi Blockowi.
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Block-Bolten, Block (Błocki).

</doc>
<doc id="1352133" url="https://pl.wikipedia.org/wiki?curid=1352133" title="Zdziesuł">
Zdziesuł

Zdziesuł — staropolskie imię męskie, zrekonstruowane na podstawie nazwy wsi Zdzieszulice Dolne i Górne, złożone z członów "Zdzie-" ("uczynić, zdziałać, zrobić") i "-suł" ("obiecywać" albo "lepszy, możniejszy"). 
Zdziesuł imieniny obchodzi 19 lipca.

</doc>
<doc id="1352135" url="https://pl.wikipedia.org/wiki?curid=1352135" title="Klatka (film 2003)">
Klatka (film 2003)

Klatka – film dokumentalny produkcji polskiej z 2003 roku w reżyserii Sylwestra Latkowskiego mówiący o kulcie przemocy wśród młodych ludzi. Premiera filmu odbyła się 22 listopada 2003 roku na 12. Forum Kina Europejskiego w Łodzi w kinie Charlie.
Film prezentuje wypowiedzi chuliganów walczących w ustawkach oraz zawodników nielegalnych walk w klatkach o ich życiu codziennym, treningach i starciach z przeciwnikami. W obrazie tym znajdziemy fragmenty walk ulicznych i stadionowych, pomiędzy kibicami i policją, jak i również ustawek zorganizowanych w lasach czy też na boiskach.
Film w formacie DVD ukazał się 15 grudnia 2003 roku.
Ścieżka dźwiękowa.
Klatka – ścieżka dźwiękowa z filmu ukazała się 22 listopada 2003 roku nakładem wytwórni muzycznej T1-Teraz. Na płycie znalazły się nagrania wykonawców hip-hopowych działających w podziemiu artystycznym.
Opracowano na podstawie materiału źródłowego.

</doc>
<doc id="1352137" url="https://pl.wikipedia.org/wiki?curid=1352137" title="Masterton">
Masterton



</doc>
<doc id="1352139" url="https://pl.wikipedia.org/wiki?curid=1352139" title="Falling Down (singel Duran Duran)">
Falling Down (singel Duran Duran)

„Falling Down” to pierwszy singiel zespołu Duran Duran z albumu Red Carpet Massacre.

</doc>
<doc id="1352143" url="https://pl.wikipedia.org/wiki?curid=1352143" title="Masterton (jezioro)">
Masterton (jezioro)



</doc>
<doc id="1352146" url="https://pl.wikipedia.org/wiki?curid=1352146" title="Hak murarski">
Hak murarski

Hak murarski – połączenie masywnego gwoździa i wygiętego płaskownika. Najczęściej wykonany z kutej stali. Haki służą do mocowania łat murarskich, listew i innych elementów do ściany bez ich uszkadzania.

</doc>
<doc id="1352147" url="https://pl.wikipedia.org/wiki?curid=1352147" title="Jacek Duchnowski">
Jacek Duchnowski

Jacek Janusz Duchnowski (ur. 12 października 1968 w Wyszkowie) – polski polityk, samorządowiec, ostatni wojewoda ostrołęcki.
Życiorys.
Ukończył politologię na Uniwersytecie Warszawskim oraz studia podyplomowe z zakresu zarządzania w administracji publicznej w Akademii Leona Koźmińskiego w Warszawie. Otworzył przewód doktorski z zakresu funduszy strukturalnych.
W latach 1997–1998 z ramienia Akcji Wyborczej Solidarność pełnił funkcję wojewody ostrołęckiego. W wyborach samorządowych w 1998 uzyskał mandat radnego sejmiku mazowieckiego I kadencji. Od 1999 był zatrudniony w Kancelarii Prezesa Rady Ministrów.
W 2002 przystąpił do Platformy Obywatelskiej. W 2005 z jej listy bez powodzenia kandydował do Sejmu. W 2006 został powołany na stanowisko burmistrza Wawra, a w 2010 na zastępcę burmistrza w Ursusie. W 2014 bezskutecznie kandydował do sejmiku województwa, przestał też pełnić funkcję wiceburmistrza.

</doc>
<doc id="1352150" url="https://pl.wikipedia.org/wiki?curid=1352150" title="AMPRNet">
AMPRNet

AMPRNet ("AMateur Packet Radio Network") – zbudowana przez krótkofalowców amatorska sieć komputerowa połączona z radiostacjami. Inne nazwy tej sieci to IPv4 Network 44/8 i Network 44.
Krótkofalarstwo używało już protokołu TCP/IP w sieci Packet Radio długo przed pojawieniem się publicznego internetu. Klasa A 44 posiada zarezerwowane ponad 16,7 milionów adresów IP przeznaczonych dla radioamatorów na całym świecie, nastąpiło to w latach siedemdziesiątych dzięki staraniom Hanka Magnuskiego, kiedy internet był jeszcze w powijakach.
AMPRNet jest związany łączami (linkami) z siecią Packet Radio. Z powodu ograniczeń szerokości pasma radiowego, linki zwykle ograniczone są do maksimum 9600 bodów, najczęściej 1200 bd na VHF i UHF oraz 300 bd na KF. AMPRNet w pełni obsługuje TCP/IP uwzględniając obsługę protokołów FTP, Telnet, Ping, Finger i HTTP. Ostatnio AMPRNet zyskał szybkość połączenia radiowego do 108 Mbit/s używając protokołu HSMM.
Adresy IP w tym bloku (A 44) zawierają się w przedziale 44.0.0.0/8 i są dostępne dla każdego licencjonowanego krótkofalowca. Adresy przypisywane są przez koordynatorów wolontariuszy i są routowane przez internet.
Koordynatorem polskiej sieci AMPRNet od 03.2013 roku jest Janusz Przybylski (Szczecin).
Sieć AMPRNet używa domen drugiego poziomu ampr.org, które dostępne są dla krótkofalowców chcących zarejestrować i uruchomić swoje hosty lub do innych celów związanych z amatorskimi systemami komputerowymi.

</doc>
<doc id="1352153" url="https://pl.wikipedia.org/wiki?curid=1352153" title="Sprint (pocisk)">
Sprint (pocisk)

Sprint – uzbrojony w głowicę jądrową o mocy 1 kT pocisk antybalistyczny krótkiego zasięgu, stanowiący – obok pocisku Spartan – element amerykańskiego systemu antybalistycznego "Safeguard".
Geneza.
Po likwidacji programu antybalistycznego Sentinel i rezygnacji z rozwoju związanego z tym programem pocisku Nike-Zeus, sekretarz obrony USA Robert McNamara zdecydował iż Armia potrzebuje bardziej zaawansowanego systemu obrony antybalistycznej, uzbrojonego w ulepszone pociski o większym przyśpieszeniu. Decyzja o powstaniu nowego systemu, pod tymczasowym kodem "Nike X", została ogłoszona 30 stycznia 1964 roku. Nowy system miał być systemem dwuwarstwowym, w którym nadlatujące głowice międzykontynentalnych pocisków balistycznych miałyby być zwalczane w pierwszej kolejności na wysokości od 112 do 160 km, druga zaś linia obrony przechwytywać miała wrogie głowice na wysokości od 32 do 48 km. Realizując tę koncepcję, podjęto prace nad pociskiem dalekiego zasięgu Spartan oraz pociskami krótkiego zasięgu "Sprint".

</doc>
<doc id="1352157" url="https://pl.wikipedia.org/wiki?curid=1352157" title="Ariola">
Ariola



</doc>
<doc id="1352158" url="https://pl.wikipedia.org/wiki?curid=1352158" title="Włodzimierz Gruszczyński (filolog)">
Włodzimierz Gruszczyński (filolog)

Włodzimierz Waldemar Gruszczyński (ur. 14 marca 1953 w Warszawie) – polski językoznawca polonistyczny, profesor nauk humanistycznych.
Życiorys.
Ukończył studia na Wydziale Polonistyki Uniwersytetu Warszawskiego (1977). W 1987 obronił na UW doktorat "Fleksja rzeczowników we współczesnym języku polskim. Opis i próba jego zastosowania w słowniku" (promotor – Zygmunt Saloni). Habilitował się w 2000, przedstawiwszy dzieło "Wokabularze ryskie na tle XVI- i XVII-wiecznej leksykografii polskiej". Tytuł profesora uzyskał w 2014. Od 1978 do 2010 pracował w Instytucie Dziennikarstwa na Wydziale Dziennikarstwa i Nauk Politycznych UW. W 2002 został profesorem nadzwyczajnym w tej jednostce. Pracował także w SWPS Uniwersytecie Humanistycznospołecznym w Warszawie.
W latach 80. i 90. był lektorem języka polskiego na uniwersytetach w Bukareszcie, Uppsali i Sztokholmie. W latach 1990–1991 sekretarz redakcji „Computerworld".
W 2003 rozpoczął pracę w Instytucie Języka Polskiego PAN, gdzie kieruje Pracownią Historii Języka Polskiego XVII–XVIII wieku, zajmującej się opracowaniem słownika języka polskiego z tego okresu. Jest wiceprzewodniczącym Rady Naukowej Instytutu.
Członek Prezydium Komitetu Językoznawstwa PAN.

</doc>
<doc id="1352160" url="https://pl.wikipedia.org/wiki?curid=1352160" title="Release">
Release

„Release” – singiel amerykańskiego rapera i producenta Timbalanda. Utwór pochodzi z płyty Timbaland Presents Shock Value z 2007 roku.

</doc>
<doc id="1352161" url="https://pl.wikipedia.org/wiki?curid=1352161" title="Żeligniew">
Żeligniew

Żeligniew — staropolskie imię męskie, zrekonstruowane na podstawie nazwy wsi Zelgniewo, złożone z członów "Żeli-" ("pragnąć") i "-gniew".
Żeligniew imieniny obchodzi 26 stycznia.

</doc>
<doc id="1352163" url="https://pl.wikipedia.org/wiki?curid=1352163" title="Guy Feutchine">
Guy Feutchine

Guy Armand Feutchine (ur. 18 listopada 1976 w Douali) – kameruński piłkarz występujący na pozycji pomocnika.
Feutchine jest wychowankiem kameruńskiego Union Duala, z którego w lecie 1996 roku trafił do Wisły Kraków. Pod koniec 1997 roku trafił do Cracovii. Kolejnym przystankiem w jego karierze była Grecja. Najpierw grał w PAS Janina, a później przez kilka lat występował w PAOKu Saloniki, z którego trafił do Szwajcarskiego FC Sankt Gallen. W sezonie 2008/09 grał w greckim GS Diagoras Rodos. W 2010 roku odszedł do azerskiego FK Gəncə. W 2013 roku kończył karierę jako piłkarz GS Kallithea.

</doc>
<doc id="1352171" url="https://pl.wikipedia.org/wiki?curid=1352171" title="Si Tú No Vuelves">
Si Tú No Vuelves

Si Tu No Vuelves – singiel Miguela Bosé.

</doc>
<doc id="1352172" url="https://pl.wikipedia.org/wiki?curid=1352172" title="Marta Wiecka">
Marta Wiecka

Marta Wiecka (właśc. Marta Anna Wiecka; herbu Wiecki; ur. 12 stycznia 1874 w Nowym Wiecu, zm. 30 maja 1904 w Śniatyniu, obecnie Ukraina) – polska zakonnica w Zgromadzeniu Sióstr Miłosierdzia św. Wincentego à Paulo (szarytek) oraz błogosławiona Kościoła katolickiego.
Życiorys.
Lata dzieciństwa i młodości.
Urodziła się 12 stycznia 1874 w Nowym Wiecu na Pomorzu, w rodzinie wielodzietnej (trzynaścioro dzieci, z których troje zmarło w dzieciństwie) jako trzecie dziecko właściciela ziemskiego Marcelego Wieckiego herbu Wiecki i Pauliny z domu Kamrowskiej. Rodzina posiadała duże gospodarstwo rolne. Sześć dni później (18 stycznia) została ochrzczona w filialnym kościele św. Andrzeja w Szczodrowie przez wikariusza Józefa Larischa jako Marta Anna z udziałem rodziców chrzestnych Franciszka i Barbary Kamrowskich (rodziców jej matki). Religijna atmosfera domu rodzinnego była inspiracją do pogłębienia przez nią prawd wiary oraz uwrażliwienia na ludzi potrzebujących pomocy. W pokoju przeznaczonym na wspólną modlitwę, rodzice uformowali ołtarz domowy z figurą Matki Bożej, przed którą cała rodzina codziennie wieczorem zbierała się na wspólny pacierz i różaniec. Mając dwa lata ciężko zachorowała. W obliczu grożącej śmierci – przypuszcza się – że została ocalona, przez modlitwę rodziców w kościele pw. Narodzenia Najświętszej Maryi Panny w Piasecznie i znajdującym się tam obrazem Matki Bożej.
W siódmym roku życia zaczęła uczęszczać do niemieckojęzycznej szkoły ludowej (okres zaborów) w Nowym Wiecu. Jako dwunastolatka poświęciła się pielęgnowaniu zaszczepionej w domu rodzinnym wiary (wstawała o godz. 5:00, uczestniczyła codziennie we mszy świętej, pokonując przy tym pieszo około jedenastokilometrową drogę do kościoła parafialnego św. Michała Archanioła w Skarszewach, gdzie następnie dwa razy w tygodniu pobierała lekcje religii). Najstarsza z jej rodzeństwa, Franciszka kontynuowała naukę i przebywała w internacie Sióstr elżbietanek w Kościerzynie. Większość obowiązków domowych w późniejszych latach spadła na nią oraz jej starszą siostrę Barbarę. Będąc młodą dziewczyną otrzymała od swojego wuja Dionizego Wieckiego figurę św. Jana Nepomucena, którą rodzice umieścili na cokole w przydomowym ogrodzie (tuż obok biegnącej drogi), a którą poświęcił uroczyście proboszcz Otto Reiske. Odtąd ten święty stał się jej modlitewnym powiernikiem i patronem. 3 października 1886 przystąpiła do pierwszej Komunii świętej w kościele w Skarszewach. 
Powołanie zakonne.
W wieku piętnastu lat zdecydowała się pod wpływem przeżyć duchowych na wybór drogi życia konsekrowanego, prosząc listownie swojego spowiednika ks. Mariana Dąbrowskiego, by jako kapelan, wstawił się za nią u sióstr miłosierdzia w Chełmnie, by zechciały ją przyjąć. Rok później przekonała rektora Seminarium Duchownego w Pelplinie, aby przyjął jej brata Jana w szeregi alumnów, mimo przepełnienia i wielu chętnych. Z uwagi na młody wiek prośba jej o przyjęcie do szarytek nie została spełniona. Wkrótce ponowiła starania, pisząc kolejny list, na który siostry odpowiedziały zaproszeniem ją na okres Bożego Narodzenia do klasztoru, gdzie poznała życie wspólnotowe. Na kilka miesięcy przed wstąpieniem do zakonu dowiedziała się, że jej koleżanka, Monika Gdaniec także chce zostać siostrą miłosierdzia. Napisała więc prośbę do sióstr z Chełmna, ale otrzymała odpowiedź odmowną ze względu na brak miejsc w postulacie.
W tej sytuacji, w trosce o dar powołania napisała kolejną prośbę, tym razem do Krakowskiej Prowincji Sióstr Miłosierdzia, gdzie została ostatecznie przyjęta wraz z Moniką Gdaniec, 26 kwietnia 1892 do klasztoru przy ul. Warszawskiej 8 w Krakowie. W okresie od 26 kwietnia do 11 sierpnia 1892 odbyła tam postulat, a następnie od 12 sierpnia tegoż roku przez osiem miesięcy nowicjat, tzw. „seminarium”. W Zgromadzeniu Sióstr Miłosierdzia jest zwyczaj, że w dniu zakończenia formacji, siostry zapisują w specjalnej księdze swoje myśli. W księdze tej zapisała ona wówczas:
W tym okresie jej autorytetem i wzorem do naśladowania stała się s. Joanna Dalmagne, żyjąca w XVII w., zmarła w wieku zaledwie 33 lat. Jej sposób życia, praktyka cnót chrześcijańskich i zakonnych oraz wierność duchowi św. Wincentego à Paulo stała się inspiracją do pracy nad sobą. 
21 kwietnia 1893 otrzymała habit siostry miłosierdzia, rozpoczynając posługę pielęgnowania chorych. Jej pierwszą placówką był Szpital Powszechny we Lwowie tzw. "Pijary" na około 1000 łóżek, gdzie posługiwało około 50 sióstr miłosierdzia. Po półtorarocznym pobycie we Lwowie, 15 listopada 1894 została przeniesiona do Szpitala Powiatowego w Podhajcach, który dysponował 60 łóżkami. Nosiła tam imię siostra Zuzanna. 15 sierpnia 1897 złożyła pierwsze śluby zakonne, po których napisała do rodziców list stwierdzając:
19 października 1899 decyzją przełożonej domu zakonnego została przeniesiona do pracy w szpitalu w Bochni (50 łóżek, 5 sióstr). Pewnego dnia podczas modlitwy miała wizję. Dostrzegła mistyczny krzyż, z którego wydobywały się promienie oraz usłyszała następujące słowa:
Wkrótce po tym widzeniu została niesłusznie pomówiona przez jednego z pacjentów, który doniósł miejscowemu proboszczowi o jej niemoralnym prowadzeniu. Z tego powodu spotkało ją wiele nieprzyjemności oraz presja nieprzychylnego otoczenia. Prowadzone postępowanie wyjaśniające oraz stanowcza postawa przełożonej s. Marii Chabło SM sprawiły, że została oczyszczona z zarzutów.
Z woli wyższych przełożonych została wówczas przeniesiona 4 lipca 1902 do Śniatynia, gdzie pracowała w szpitalu miejskim. Przybrała wówczas imię Marta Maria, aby odróżnić się od innych posługujących tam sióstr: Marii Adamczak SM oraz Marty Binki SM. Spędzała dużo czasu w salach szpitalnych, służąc bezinteresownie chorym i cierpiącym w wincentyńskim duchu pokory, prostoty i miłości. Ponadto w codziennej służbie uwidoczniły się jej szczególne dary, np. przepowiadanie przyszłości. Jedna ze współsióstr z nią pracujących tak ją wspominała:
Posiadała umiejętność przekonywania ludzi do wyboru wiary katolickiej. Szczególną troską otaczała Żydów, okazując im wiele współczucia oraz przedstawiając argumenty, które skłaniały ich do porzucenia własnego wyznania i przejścia na katolicyzm. Pod nieobecność lekarza pomogła ona pewnemu rabinowi w złożeniu i usztywnieniu złamanej nogi, który po opuszczeniu szpitala wyraził jej za to swoją wdzięczność. 
Podczas pracy nad dezynfekcją izolatki szpitalnej po chorej na tyfus plamisty w 1904 została zarażona tą chorobą, w wyniku której zaatakowała ją wysoka gorączka, a następnie zapalenie płuc. 27 maja 1904 przybył do Śniatynia brat Marty, ks. Jan Wiecki, który udzielił jej ostatniej Komunii świętej. Zmarła trzy dni później (30 maja) leżąc na łóżku szpitalnym w obecności modlących się chorych, trzymając w ręku gromnicę. Mszę żałobną odprawił jej brat ks. Jan Wiecki. Pogrzeb przemienił się w wielką manifestację, będącą wyrazem wdzięczności mieszkańców Śniatynia. Zgodnie ze swoją wolą została pochowana na miejscowym cmentarzu obok figurki św. Jana Nepomucena, swojego patrona. Przy jej grobie modlili się katolicy, unici, ormianie, prawosławni, a nawet Żydzi nazywając ją "matuszką" lub "mateczką". 
Publikacje.
Zebrano jej listy oraz modlitwy, wydając je w następującej pozycji:
Proces beatyfikacji.
Z inicjatywy sióstr miłosierdzia przekonanych o świątobliwości jej życia podjęto próbę wyniesienia jej na ołtarze. 27 kwietnia 1990 wyjechała do Śniatyna delegacja kościelna, której celem było stwierdzenie istniejącego kultu. W pozostawionym protokole, członkowie komisji (dwaj księża misjonarze i dwie siostry miłosierdzia) potwierdzili żywotność tego kultu. Na tej podstawie 9 października 1997 Stolica Apostolska wydała zgodę tzw. "Nihil obstat" na rozpoczęcie procesu jej beatyfikacji. Proces diecezjalny odbył się w okresie od 16 października 1997 do 30 czerwca 1998, po czym 9 kwietnia 1999 Kongregacja Spraw Kanonizacyjnych w Rzymie wydała dekret o ważności tego postępowania. Odtąd przysługiwał jej tytuł Służebnicy Bożej. W 2001 złożono tzw. "positio" wymagane w dalszej procedurze beatyfikacyjnej. Po odbytym 11 maja 2004 posiedzeniu konsultorów teologicznych oraz 5 października tegoż roku sesji kardynałów i biskupów Kongregacji Spraw Kanonizacyjnych, papież św. Jan Paweł II wydał zgodę na promulgowanie 20 grudnia 2004 dekretu o heroiczności jej cnót. Odtąd przysługiwał jej tytuł Czcigodnej Służebnicy Bożej. Postulatorem generalnym mianowano ks. Shijo Kanjirathamkunnela CM.
Do beatyfikacji potrzebny był cud za jej wstawiennictwem, jakim okazało się cudowne wyleczenie mieszkańca Słubic Bronisława Kohna z choroby raka prostaty. Został on wybrany do procesu spośród 270 różnych łask zgłoszonych z różnych stron Polski i z zagranicy. Opis tych łask znajduje się w Archiwum Sióstr Miłosierdzia Prowincji Krakowskiej. Po odbytej 5 czerwca 2007 sesji kardynałów i biskupów papież Benedykt XVI, 6 lipca 2007 upoważnił Kongregację Spraw Kanonizacyjnych do zatwierdzenia dekretu dotyczącego cudu uzyskanego przez jej wstawiennictwo. 
24 maja 2008 we Lwowie w Parku kultury im. Bohdana Chmielnickiego uroczystą mszą świętą, której przewodniczył sekretarz stanu Stolicy Apostolskiej kard. Tarcisio Bertone z udziałem m.in. kard. Stanisława Dziwisza i przełożonej generalnej sióstr szarytek s. Evelyn Franc SM odbyła się ceremonia jej beatyfikacji.
Jej wspomnienie liturgiczne w Kościele katolickim wyznaczono na 30 maja (dies natalis).
Upamiętnienie.
Od 31 maja 2007 Publiczna Szkoła Podstawowa w Szczodrowie nosi jej imię.
W 2008 nakręcono film dokumentalny w reżyserii Krzysztofa Żurowskiego pt. "Marta Wiecka. Wybij Szyba" poświęcony historii jej życia.
Z inicjatywy dyrekcji szpitala, w 2010 podczas sesji Rady Powiatu w Bochni nadano miejscowemu szpitalowi jej imię. 
W miejscu jej urodzenia w Nowym Wiecu biskup pomocniczy diecezji pelplińskiej Wiesław Śmigiel poświęcił 30 maja 2013 figurę Marty Wieckiej autorstwa Piotra Tyborskiego ze Skórcza, która stanęła obok czczonej przez nią figury św. Jana Nepomucena.
W Nowym Wiecu koło Skarszew od 2009 promocją i jej kultem zajęły się panie zrzeszone w Kole gospodyń wiejskich. Z ich inicjatywy zrodził się pomysł założenia Katolickiego Stowarzyszenia Błogosławionej Siostry Marty Wieckiej, którego celem jest szerzenie kultu i pogłębianie wiedzy na temat cnót i wartości. Biskup pelpliński Ryszard Kasyna dekretem wydanym 8 grudnia 2014 przychylił się do próśb o zatwierdzenie tego Stowarzyszenia, którego asystentem kościelnym został ks. Kamil Sobiech, wikariusz parafii św. Marcina w Starej Kiszewie. 
We wsi Onyskowo, niedaleko Odessy, 24 września 2016 została konsekrowana przez biskupa diecezji odesko-symferopolskiej Bronisława Bernackiego pierwsza kaplica na Ukrainie pw. bł. Marty Wieckiej zbudowana dzięki staraniom proboszcza Jana Trzopa CM.

</doc>
<doc id="1352175" url="https://pl.wikipedia.org/wiki?curid=1352175" title="Parafia Podwyższenia Krzyża Świętego w Czaszynie">
Parafia Podwyższenia Krzyża Świętego w Czaszynie

Parafia Podwyższenia Krzyża Świętego w Czaszynie – parafia rzymskokatolicka w dekanacie Rzepedź archidiecezji przemyskiej.
Historia.
Czaszyn jest wzmiankowany w źródłach od I połowy XV wieku. W latach 1825–1835 została zbudowana cerkiew św. Mikołaja. 
Po wysiedleniu grekokatolików, cerkiew została zaadaptowana na kościół rzymskokatolicki. 28 listopada 1952 roku została erygowana parafia "pw. Podwyższenia Krzyża Świętego", z wydzielonego terytorium parafii w Porażu. 
W 2004 roku rozpoczęto budowę nowego murowanego kościoła, który 18 września 2011 roku został konsekrowany przez abpa Józefa Michalika.
Na terenie parafii jest 1 245 wiernych (w tym: Czaszyn – 1 161, Brzozowiec – 50).
Relikwie.
W kościele Podwyższenia Krzyża Świętego w Czaszynie znajdują się relikwie trójki świętych w postaci kropli ich krwi. 

</doc>
<doc id="1352176" url="https://pl.wikipedia.org/wiki?curid=1352176" title="Carlos Spadaro">
Carlos Spadaro

Carlos Spadaro (5 lutego 1902 - 15 listopada 1985) – piłkarz argentyński, napastnik (lewoskrzydłowy).
Jako piłkarz klubu Lanús wziął wraz z reprezentacją Argentyny udział w finałach mistrzostw świata w 1930 roku, gdzie Argentyna zdobyła wicemistrzostwo świata. W meczu z Meksykiem Spadaro zastąpił Maria Evarista.
W 1931 zdobył wraz z reprezentacją puchar Copa Chevallier Boutell
Nigdy nie zagrał w turnieju Copa América.
Po mistrzostwach świata przeniósł się do klubu Estudiantil Porteño Buenos Aires, z którym już w 1931 roku zdobył mistrzostwo Argentyny w ramach federacji piłkarskiej Asociación Argentina de Football.

</doc>
<doc id="1352181" url="https://pl.wikipedia.org/wiki?curid=1352181" title="Kościół Wszystkich Świętych w Dąbrowie Tarnowskiej">
Kościół Wszystkich Świętych w Dąbrowie Tarnowskiej

Kościół pw. Wszystkich Świętych w Dąbrowie Tarnowskiej − drewniana, barokowa świątynia konstrukcji zrębowej, zbudowana w 1771 roku z fundacji kanonika krakowskiego Kajetana Potockiego. Rozmiary i układ przestrzenny obiektu są przykładem przenoszenia wzorów monumentalnej architektury murowanej na drewnianą.
Budynek został wpisany do rejestru zabytków nieruchomych województwa małopolskiego i jest
jednym z największych kościołów drewnianych w Polsce. Świątynia znajduje się na szlaku architektury drewnianej województwa małopolskiego.
Architektura.
Trzynawowy kościół w typie bazylikowym, z parą kaplic o charakterze transeptu i trójbocznie zamkniętym prezbiterium powstał na miejscu wcześniejszych świątyń, pierwszej wzmiankowanej w 1430 roku i kolejnej z XVII wieku. Prezbiterium i nawa główna przykryte są dwuspadowym dachem pokrytym blachą z wieloboczną wieżyczką na sygnaturkę z latarnią.
Ściany wnętrza pokryte są polichromią figuralną i ornamentalną z XIX wieku, nawiązującą do tradycji późnego baroku. Prezbiterium oddziela od nawy głównej spłaszczony łuk tęczowy z profilowaną belką z krucyfiksem z XVIII wieku. Większość wyposażenia wnętrza kościoła reprezentuje styl rokokowy, uzupełniony późnogotyckim krucyfiksem z końca XV wieku. W ołtarzu głównym wisi obraz Matki Boskiej z Dzieciątkiem w metalowych sukienkach.

</doc>
<doc id="1352183" url="https://pl.wikipedia.org/wiki?curid=1352183" title="Miejski Zakład Komunikacji Ostrów Wielkopolski">
Miejski Zakład Komunikacji Ostrów Wielkopolski

Miejski Zakład Komunikacji w Ostrowie Wielkopolskim – przedsiębiorstwo transportowe, które świadczy usługi w zakresie lokalnego transportu zbiorowego na terenie miasta Ostrowa Wielkopolskiego oraz na terenie przyległych gmin.
Historia.
23 grudnia 1959 roku nastąpiło uroczyste otwarcie ostrowskiej komunikacji miejskiej obsługiwanej przez Miejskie Przedsiębiorstwo Gospodarki Komunalnej – zostały uruchomione pierwsze 4 linie autobusowe. W 1996 roku zakupione zostały pierwsze autobusy niskopodłogowe. 1 stycznia 2013 roku zaczął działać system Ostrowskiego Biletu Elektronicznego – w autobusach pojawiły się nowe kasowniki, a w marcu tego samego roku wycofane zostały papierowe bilety miesięczne.. W następnym roku przy największych przystankach pojawiły się elektroniczne tablice z rozkładem jazdy. Testowane od 2015 roku autobusy elektryczne zaczęły jeździć po ostrowskich drogach dwa lata później (jako pierwsze w województwie). Są one zasilane energią wytwarzaną z biomasy w Ostrowskim Zakładzie Ciepłowniczym. W tym samym roku co elektryczne autobusy na ulicach Ostrowa pojawiły się rowery miejskie, a w 2019 roku w autobusach oraz na 5 przystankach zostały zamontowane biletomaty oraz zostało otwarte Centrum Przesiadkowe koncentrujące ruch większości linii autobusowych oraz pełniące funkcję dworca autobusowego..
Tabor.
Większość autobusów ostrowskiego MZK to autobusy niskopodłogowe. Aktualny tabor MZK:

</doc>
<doc id="1352186" url="https://pl.wikipedia.org/wiki?curid=1352186" title="Daimon">
Daimon

Daimon lub dajmon może oznaczać:

</doc>
<doc id="1352187" url="https://pl.wikipedia.org/wiki?curid=1352187" title="AX.25">
AX.25

AX.25 – protokół pakietowy warstwy sieciowej standardu X.25 przeznaczonym do użytku przez krótkofalowców, szeroko używany w sieciach Packet Radio.
AX.25 zajmuje pierwszą i drugą warstwę modelu OSI i jest odpowiedzialny za przesyłanie danych zawartych w pakietach między węzłami oraz wykrywanie błędów wprowadzonych do kanału komunikacyjnego. Tym samym można go porównać do sieci ethernet.
AX.25 obsługuje zarówno przewodowe jak i bezprzewodowe tryby pracy, ten drugi używany zwykle w Automatic Position Reporting System.
Implementacje.
Zwykle krótkofalowcy łączą się z siecią AX.25 używając terminali TNC, które zawierają mikroprocesor i zaimplementowany protokół w swoim wbudowanym oprogramowaniu. Przy pomocy tych urządzeń oraz transceiverów można korzystać z zasobów sieci.
Ostatnio implementacje AX.25 pojawiły się dla komputerów osobistych. Na przykład jądro Linuksa zawiera naturalne wsparcie dla sieci AX.25.
Technicznie AX.25 nie definiuje całkowicie fizycznej implementacji warstwy, chociaż definiuje jej warstwę fizyczną. W praktyce AX.25 używany jest wyłącznie do pracy z szybkością 300 bodów na HF i 1200 Bd na VHF. Ta kombinacja jest tak wszechobecna, że większość użytkowników nie widzi różnicy między warstwą danych AX.25 i warstwą fizyczną.
Zastosowanie.
AX.25 najczęściej jest używany do ustanowienia bezpośrednich połączeń (linki) pomiędzy stacjami Packet Radio bez jakichkolwiek dodatkowych warstw sieciowych. Jest to wystarczające do kontaktów klawiatura-klawiatura między stacjami i do uzyskania dostępu do lokalnych systemów BBS i DX Clusterów.
Na tym poziomie działania dostępny jest prosty mechanizm trasowania używający digipeaterów. Digipeatery działają jako simpleksowe przemienniki, przyjmując i retransmitując pakiety od lokalnych stacji i pozwalają na połączenia multi-hop między dwoma stacjami niezdolnymi skomunikować się bezpośrednio.
Specyfikacja AX.25 definiuje kompletny protokół warstwy sieciowej ale ma wąskie zastosowanie. NET/ROM, ROSE i TexNet są powszechnymi protokołami, które zapewniają trasowanie między węzłami. W zasadzie z AX.25 może być używany którykolwiek protokół warstwy 3, włącznie z wszechobecnym protokołem internetowym.
W ostatnich latach najpopularniejszą aplikacją stał się APRS.

</doc>
<doc id="1352188" url="https://pl.wikipedia.org/wiki?curid=1352188" title="Lost One">
Lost One

Lost One – singiel amerykańskiego rapera Jay-Z. Utwór pochodzi z albumu Kingdom Come z 2006 roku.

</doc>
<doc id="1352189" url="https://pl.wikipedia.org/wiki?curid=1352189" title="Lokata progresywna">
Lokata progresywna

Lokata progresywna – rodzaj lokaty bankowej (formy terminowego depozytu bankowego), w której klient po określonym czasie (miesiącu lub kwartale) może się wycofać przed końcem okresu trwania umowy bez utraty odsetek, i w której oprocentowanie lokaty w każdym kolejnym okresie wzrasta.

</doc>
<doc id="1352194" url="https://pl.wikipedia.org/wiki?curid=1352194" title="Zakazane królestwo">
Zakazane królestwo

Zakazane królestwo () – amerykańsko-chiński przygodowy film fantasy z 2008 roku w reżyserii Roba Minkoffa. W rolach głównych Jet Li i Jackie Chan.
Film zarobił 52 040 293 dolarów amerykańskich w Stanach Zjednoczonych, 67 806 687 pesos filipińskich na Filipinach, 24 625 401 bahtów w Tajlandii, 2 987 200 ringgitów w Malezji, 1 498 697 dolarów singapurskich w Singapurze oraz 1 215 459 funtów szterlingów w Wielkiej Brytanii.
Fabuła.
Jason Tripitikas (Michael Angarano) nastolatek z Bostonu jest zafascynowany chińskimi stylami walki. Przyjaźni się z Hopem imigrantem z Chin prowadzącym sklep z chińskimi filmami DVD. Pewnego razu Jason wracając do domu napotyka bandę miejscowych bandytów. Mimo woli wciągają oni go do napadu na sklep Hopa. Podczas kradzieży poważnie ranią starca, który ostatnimi siłami wręcza Jasonowi tajemniczą laskę i nakazuje znaleźć jej właściciela. Podczas ucieczki laska przenosi młodzieńca do tajemniczej wioski gdzieś w Chinach. Spotyka on tam Lu Yana (Jackie Chan), który opowiada mu legendę o Królu Małp (Jet Li).
Obsada.
reżyseria:
scenariusz:
aktorzy:
zdjęcia:
muzyka:
scenografia:
producent:
producent wykonawczy:
montaż:
kostiumy:
Nagrody i nominacje.
W 2008 roku podczas 8. edycji Golden Trailer Awards film był nominowany w kategorii Best Action TV Spot do nagrody Golden Trailer za walecznych wojowników, w kategorii Best Action TV Spot było nominowane zakończenie. Podczas 9. edycji Teen Choice Awards Jackie Chan był nominowany do nagrody Teen Choice Award w kategorii Choice Movie Actor: Action Adventure, film był nominowany w kategorii Choice Movie: Action Adventure.

</doc>
<doc id="1352196" url="https://pl.wikipedia.org/wiki?curid=1352196" title="Škoda lásky">
Škoda lásky

„Škoda lásky” ([] , po czesku – „Szkoda miłości”, czyli żal za utraconą miłością) – jeden z najbardziej znanych czeskich przebojów XX w. (w plebiscycie Czeskiego Radia w 2000), spopularyzowany w wielu krajach w czasie II wojny światowej; znany w Polsce pod tytułem „Banda”.
Historia.
W maju 1927 r. czeski kompozytor i kapelmistrz Jaromír Vejvoda z miasteczka Zbraslav (obecnie dzielnicy Pragi) skomponował utwór instrumentalny, który nazwał „Modřanská polka” (wym. po czesku „Modrzanska polka”). Nazwę przyjął od miejscowości Modřany, położonej niedaleko Zbraslavi – bo jakaś „Zbraslavska polka” już wówczas istniała. Prawykonanie utworu miało miejsce na zabawie tanecznej w „Sokolovni” – siedzibie zbraslavskiej organizacji sokolskiej. Melodia spodobała się – wkrótce grały ją już wszystkie orkiestry dęte w okolicach Pragi. W 1934 r. prawa wydawnicze polki kupiła praska firma Jana Hoffmanna. W tym samym roku Václav Zeman do melodii „Modrzanskiej polki”, napisał tekst „Škoda lásky”.
Utwór stał się szybko popularny również za granicą. W połowie lat 30. – pod nazwą "„Rosamunde”" – śpiewały ją już całe Niemcy. W 1936 r. nagrał ją niemiecki akordeonista Will Glahé, który w 1938 r. zdobył złotą płytę za sprzedaż ponad miliona krążków z tym utworem. W 1937 r. prawa do tego utworu na amerykańskim rynku wykupiła firma Shapiro&amp;Bernstein, a następnie wydała utwór pod nazwą "Beer Barrel Polka". Do chwili przystąpienia USA do wojny w 1941 r. sprzedał się na tamtym rynku milion płyt z utworem. Do swojego repertuaru włączyły go (ze słowami, które napisali Lew Brown i Wladimir Timm) słynne The Andrews Sisters (w 1939 r.), a później również m.in.: Orkiestra Glenna Millera, Benny Goodman, Billie Holiday, Harry James, Frank Sinatra, Bobby Vinton, Willie Nelson i Luciano Pavarotti.
Podczas II wojny światowej piosenka została przetłumaczona na wiele języków i stała się popularna wśród żołnierzy na wielu frontach (np. czeski film „Szkoła podstawowa” 1991). W wielu krajach melodia ta stała się tak popularna, że uznano ją za melodię ludową, zapominając o autorze. Jako przykład popularności "Škoda lásky" można przytoczyć opinię Hansa Dietricha Genschera z 1980, który publicznie gotów był się założyć, że "Rosamunde" to ludowa melodia niemiecka. W 1995 r. melodia i znamienne słowa "Roll out the barrels!" budziły co rano załogę amerykańskiego promu kosmicznego „Discovery”.
„Banda” i inne polskie wersje.
Piosenka biesiadna „Banda” zaczyna się od słów „Precz smutki niech zginą, Wspomnienia niechaj płyną...” (zob. tekst „Banda” w linkach zewn.) do melodii „Modrzańskiej polki” sprzed 1939, prawdopodobnie (hipoteza) można przypisać Wiktorowi Budzyńskiemu (1906–1972), autorowi tekstów także do innych melodii Jaromíra Vejvody, pisanych dla Wesołej Lwowskiej Fali lub komuś z jej kręgów. W śpiewnikach funkcjonuje bez podanego autora.
Inna wersja – autor nieznany, zaczyna się od słów „My młodzi, nam bimber nie zaszkodzi...”. Wersja popularna w czasie okupacji, wspomina o niej Roman Bratny w powieści „Kolumbowie. Rocznik 20” i Tadeusz Borowski w opowiadaniu „Pożegnanie z Marią”. Obecnie funkcjonuje jako przyśpiewka weselna.

</doc>
<doc id="1352202" url="https://pl.wikipedia.org/wiki?curid=1352202" title="Lamb (album)">
Lamb (album)

Lamb to debiutancki album duetu Lamb, wydawnictwo ukazało się w 1996 roku nakładem wytwórni muzycznych Fontana Records i Marcury Records.

</doc>
<doc id="1352203" url="https://pl.wikipedia.org/wiki?curid=1352203" title="Emil Tokarz">
Emil Tokarz

Emil Franciszek Tokarz (ur. 6 października 1944 w Chodorowie) – polski językoznawca, slawista, nauczyciel akademicki związany ze śląskimi uczelniami wyższymi.
Życiorys.
W 1968 ukończył studia i uzyskał tytuł magistra w instytucie slawistyki Uniwersytetu Jagiellońskiego w Krakowie. W tym samym roku po raz pierwszy pojechał do Słowenii, gdzie uczestniczył w Seminarium słoweńskiego języka, literatury i kultury. Właśnie wtedy podjął decyzję o studiowaniu języka słoweńskiego.
W roku akademickim 1969/70 otrzymał stypendium i na Wydziale Humanistycznym w Lublanie ukończył studia podyplomowe (mentor: prof. dr Jože Toporišič). Zaraz po powrocie do Polski, Emil Tokarz założył lektorat języka słoweńskiego na Uniwersytecie Mikołaja Kopernika w Toruniu, po przeprowadzce do Katowic w 1973 założył również lektorat na Uniwersytecie Śląskim. W 1990 prof. dr hab. Emil Tokarz przeorganizował Katedrę Filologii Słowiańskiej na Uniwersytecie Śląskim w Instytut Filologii Słowiańskiej, zapoczątkowując niezwykle dynamiczny rozwój ośrodka. Dwukrotnie kierował Instytutem w latach 1981–1985 oraz 1989–2001. W 1990 zlikwidował „jugoslawistykę” i powołał samodzielne filologie: macedonistykę, kroatystykę i pierwszą w Polsce słowenistykę.
W pracy magisterskiej pisał o języku serbsko-chorwackim. Pracę doktorską pt. "Konstrukcje parataktyczne w języku słoweńskim" ("Parataksa v slovenskem jeziku") obronił na Wydziale Humanistycznym Uniwersytetu Mikołaja Kopernika w Toruniu w 1973 (promotor: prof. dr hab. Leszek Moszyński)
W latach 1984–1988 studiował językoznawstwo ogólne i informatykę oraz językoznawstwo romańskie na Uniwersytecie Pascala w Clermont-Ferrand we Francji. W 1987 uzyskał habilitację w Wyższej Szkole Pedagogicznej w Opolu. Od roku 1991 jest profesorem zwyczajnym języka słoweńskiego oraz innych języków południowosłowiańskich na Uniwersytecie Śląskim w Katowicach. W 1998 otrzymał tytuł profesora, a w 2000 tytuł profesora zwyczajnego.
W Instytucie Filologii Słowiańskiej UŚ pracował do 2002. W 2002 przeniósł się do Akademii Techniczno-Humanistycznej w Bielsku-Białej, gdzie stworzył Katedrę Studiów Środkowoeuropejskich. W 2006 został wybrany prorektorem ds. nauki i spraw ogólnych ATH. Jest też dziekanem Wydziału Humanistyczno-Społecznego. Analizuje przede wszystkim słoweńską składnię i leksykę, w swoich książkach i rozprawach bada polsko-południowosłowiańskie zagadnienia morfologiczne.
Małżeństwo Bożena i Emil Tokarzowie założyli w Polsce Towarzystwo polsko-słoweńskie. Zachęcają studentów do studiowania słowenistyki na wydziałach, z którymi współpracują. Twierdzą, że Słowenia przyciąga mieszkańców krajów północnych swoją historią i osiągnięciami cywilizacyjnymi w dziedzinie nauki i kultury. Uniwersytet Śląski w Katowicach każdego roku przyjmuje na Wydziale Slawistyki około dziewięćdziesięciu studentów, podobnie Akademia Techniczno-Humanistyczna w Bielsku-Białej, w Warszawie i Łodzi łącznie około sześćdziesięciu. Zainteresowanie językiem słoweńskim istnieje również na studiach magisterskich. Lektoraty języka słoweńskiego funkcjonują również na wydziałach w Krakowie, Gdańsku, Toruniu i Poznaniu. 
W 2007, ze względu na wszechstronną, rzetelną i długotrwałą pracę w jednoczeniu polskiej i słoweńskiej literatury i języka, Emil Tokarz wraz z małżonką, otrzymali międzynarodową Nagrodę Pretnara za promocję literatury i kultury słoweńskiej w Polsce. Państwo Tokarzowie osobiście poznali dr Tone Pretnara, którego imię nosi nagroda.

</doc>
<doc id="1352212" url="https://pl.wikipedia.org/wiki?curid=1352212" title="Pulmonaria">
Pulmonaria



</doc>
<doc id="1352214" url="https://pl.wikipedia.org/wiki?curid=1352214" title="Laminy">
Laminy

Laminy – rodzaj białek fibrylarnych pełniących w jądrach komórkowych funkcje strukturalne i regulacyjne podczas mitozy. Są trudno rozpuszczalne, a ich ciężar cząsteczkowy wynosi 60–75 kDa.
Wyróżnia się trzy zasadnicze typy: A, B i C (u żaby szponiastej zidentyfikowano 4 typy). Jądra komórkowe poszczególnych organizmów charakteryzują się różną ilością typów lamin – dojrzały oocyt ma 1 typ, a wiele komórek ssaków posiada po 3 typy. Laminy podlegają potranslacyjnym modyfikacjom, np. fosforylacji, metylacji, glikozylacji lub geranylacji. Laminy oddziałują z wewnętrzną błoną jądrową za pomocą białek receptorowych. Umożliwiają utrzymanie porów jądrowych w danym miejscu. Laminy należą do białek tzw. filamentów pośrednich typu V, o długości ok. 50 nm. Laminy zbudowane są z 2 łańcuchów polipeptydowych o strukturze helisy alfa, skręconych wokół siebie równolegle. Każdy polipeptyd składa się z 3 domen: N-końcowej (tzw. głowy), wewnętrznej domeny pałeczkowatej i C-końcowej (tzw. ogon – miejsce ewentualnej geranylacji).

</doc>
<doc id="1352218" url="https://pl.wikipedia.org/wiki?curid=1352218" title="Skoda lasky">
Skoda lasky



</doc>
<doc id="1352223" url="https://pl.wikipedia.org/wiki?curid=1352223" title="Zespół Pelizaeusa-Merzbachera">
Zespół Pelizaeusa-Merzbachera



</doc>
<doc id="1352228" url="https://pl.wikipedia.org/wiki?curid=1352228" title="Omphalodes">
Omphalodes



</doc>
<doc id="1352233" url="https://pl.wikipedia.org/wiki?curid=1352233" title="Ivan Tavčar">
Ivan Tavčar

Ivan Tavčar (ur. 28 sierpnia 1851 w Poljane nad Škofjo Loko, zm. 19 lutego 1923 w Lublanie) – słoweński pisarz, prawnik, polityk i dziennikarz, jeden z pierwszych epików w okresie realizmu w Słowenii.
Życiorys.
Urodził się w ubogiej chłopskiej rodzinie. W 1858 roku rozpoczął naukę w pierwszej klasie w Poljane nad Škofjo Loko, którą kontynuował w Lublanie. W 1863 roku dostał się do gimnazjum w Lublanie, z którego z powodu występków musiał się przepisać do gimnazjum w miejscowości Novo Mesto. Potem znów przepisał się do lublańskiego gimnazjum. Po ukończeniu gimnazjum w 1871 roku dostał się na prawo na Uniwersytecie Wiedeńskim. W 1875 roku został stażystą w kancelarii adwokackiej. Posiadał bogatą wyobraźnię i wrażliwość. Nie interesowała go umysłowa analiza życia, mechaniczne wyjaśnianie jego zjawisk, społecznych i biologicznych znaków. W latach 1912–1921 był burmistrzem Lublany.
Twórczość.
Okres młodzieńczy (1863–1893).
Na początku swojej twórczości zajmowała go poezja. Napisał i opublikował kilka wierszy:
"Jesenske pesni", "Moj dom", "Rože", "Slavec", "Poldne na deželi", "Pomlad", "Stari stolp", "Duh slavljanski se je" "zbudil", "Gazela". Oprócz licznej poezji i niewielkiej prozy w swoim młodzieńczym okresie, próbował również swoich sił w dramacie. Dramat uprawiał jako nowicjusz. Jego jedyne teatralne dzieło to skecz "Erazem iz jame".
Jednakże główne charakterystyczne cechy okresu młodzieńczego to opowiadania, nowele i powieści, napisane według wzoru epickiego towarzystwa niemieckich pisarzy z połowy XIX wieku. Świat przedstawiony jest na wpół zamkowy oraz na wpół wiejski i intelektualny. Można wyczuć przeplatanie się mocnego sentymentalizmu, liberalnych idei z moralistyczną krytyką kręgów szlacheckich i z mieszczańskim zmysłem do demokracji.
Okres dojrzały (1876–1893).
W tym okresie skupia się przede wszystkim na chłopskich i historycznych opowiadaniach. Na tym opiera się proza Tavčara dojrzałego i późniejszego okresu.
Typowe dla Tavčara jest, że w okresie dojrzałym zawsze pisał mniej, jednakże największe i najlepsze dzieła stworzył dopiero w tym właśnie okresie. Ukazały się na końcu słoweńskiego modernizmu i dzięki temu okres między romantyzmem a realizmem, dzięki dziełom Tavčara zostaje przedłużony do końca I wojny światowej i przeżywa szczyt słoweńskiego modernizmu, jak również jego współczesnych.
Charakterystyczną cechą Tavčara jest styl, który wychodzi od obiektywno-umysłowego, jakiego w prozie wykorzystywali Josip Jurčič i Janko Kersnik, do bardziej subiektywnie– poetycko zabarwionego języka.
Dzięki dojrzałym dziełom ustanowił szczyt epickiej prozy w okresie między romantyzmem a realizmem. Z nowelami ukazującymi wiejskie życie i opowiadaniami nakreślił drogę tego gatunku w słoweńskiej literaturze od Finžgara, Prežihovego Voranca i Cirila Kosmača.
Literacki dorobek zaczął publikować będąc jeszcze studentem. Publikował w uczniowskiej gazetce "Slavec," w "Stritarjevem zvonu", "Ljubljanskim zvonu", "Zori" i "Slovanu". Swoje pierwsze opwiadanie opublikował w 1868 roku w "Slavljanskim jugu" pod tytułem "Primola". Oprócz tego pisał również dla Towarzystwa Św. Hermagorasa "(Mohorjeva družba)."
Znane dzieła.
Jego najważniejsze dzieło to "Visoška kronika", która ukazuje wydarzenia w XVII wieku, w którym skończyła się wojna 30-letnia. Dzięki temu dziełu, dał Słoweńcom pierwszą w rzeczywistości ideowo i estetycznie osiągniętą powieść.
Pozostałe znane dzieła:
Literackie ukierunkowanie.
Literackie ukierunkowanie Tavčara opiera się na romantyzmie, od którego się bliżej lub bardziej oddalał w swoim pisarskim rozwoju, jednakże od strony duchowej i estetycznej został z nim związany. To ukierunkowanie przede wszystkim widać w jego młodzieńczych utworach – społeczno-rozrywkowych opowiadaniach, ukształtowanych na podłożu romantycznych tematów, motywach i ideowych elementów. Później, gdy wszedł w zakres artystycznej epiki, przejął realistyczne motywy, zwłaszcza w opracowaniu wiejskiego życia. Jednakże został duchowo wierny romantyzmowi ze swoim poglądem o przewadze ludzkiego ducha nad biologicznymi i społecznymi prawami. Mimo tego romantyzm w dziele Tavčara został złagodzony jego liberalnymi i demokratycznymi ideami. W okresie dojrzałym dorównywał słoweńskiemu modernizmowi, a jego późny romantyzm to współczesne i literacko postępowe zjawisko.
Przekład dzieł na język polski.
Kronika rodu Khallanów/Ivan Tavčar;tłumaczyła Maria Łobzowska. Warszawa: Nasza Księgarnia, 1961. (tytuł oryginału Visoška kronika)
jedna z noweli z Med gorami znajduje się w Antologii noweli jugosłowiańskiej, Warszawa 1964

</doc>
<doc id="1352234" url="https://pl.wikipedia.org/wiki?curid=1352234" title="Emanuele Sella">
Emanuele Sella

Emanuele Sella (ur. 9 stycznia 1981 w Vicenzy) – włoski kolarz szosowy, zawodnik grupy UCI Professional Continental Teams Androni Giocattoli.
Sella został zawodowcem w roku 2004 w drużynie Ceramica Panaria. Swój pierwszy sukces świętował podczas Giro d’Italia 2004. Dzięki udanej próbie ucieczki wygrał górski etap i obok Damiano Cunego był jednym z wielkich odkryć. W klasyfikacji łącznej znalazł się wtedy na 12. miejscu. W następnym Giro zdobył już 10. lokatę. Poza tym w roku 2005 wygrał swój pierwszy wyścig etapowy – Brixia Tour.
W roku 2008 na Giro zajął 6. miejsce i udało mu się wygrać trzy ciężkie etapy górskie. Został jednak zdyskwalifikowany i pozbawiony triumfów.
5 sierpnia 2008 roku został przyłapany na stosowaniu dopingu.

</doc>
<doc id="1352235" url="https://pl.wikipedia.org/wiki?curid=1352235" title="Caniformia">
Caniformia



</doc>
<doc id="1352237" url="https://pl.wikipedia.org/wiki?curid=1352237" title="Izba Deputowanych (Luksemburg)">
Izba Deputowanych (Luksemburg)

Izba Deputowanych jest to unikameralny parlament Luksemburga. Metonimiczną nazwą parlamentu jest Krautmaart (nazwa placu na którym znajduje się budynek parlamentu).
Parlament składa się z 60 członków wybieranych na pięcioletnią kadencję pochodzących z dwumandatowych okręgów wyborczych.
Funkcja.
Funkcja parlamentu jest zapisana w konstytucji Luksemburga w rozdziale IV. Pierwsze artykuły przedstawiają zasady wyborów kandydatów na członków parlamentu. Ogólnonarodowe głosowanie wybiera członków parlamentu na zasadzie metody d'Hondta oraz proporcjonalne większości głosów jaką otrzymała każda partia polityczna. Następny artykuł jest poświęcony zasadom głosowania.
Każda ustawa parlamentarna musi podlegać ogólnemu głosowaniu w parlamencie. Każda propozycja ustalenia prawa musi podlegać dwukrotnemu głosowaniu w parlamencie w przeciągu trzech miesięcy oraz zdobyć większość parlamentarną do poparcia uchwalenie ustawy. Jedynie w takich warunkach parlament może zaakceptować daną uchwałę.
Budynek parlamentu.
Budynkiem parlamentu jest Hôtel de la Chambre który jest położony na placu Krautmaart, który leży w dzielnicy Ville Haute. Hotel został zbudowany w latach 1858-1860 jak dobudowa pałacu wielkiego księcia Luksemburga.
Budynek został zaprojektowany przez Antoine Hartmana w stylu neogotyckim, neorenesansowym oraz w stylu neoklasycznym. W 1891 roku odbyła się renowacja neorenesansowej części budynku.
Obecny skład.
Oto skład parlamentu z podziałem na partie oraz mandaty które partie posiadają:
Linki zewnętrzne.
Oficjalna strona parlamentu

</doc>
<doc id="1352239" url="https://pl.wikipedia.org/wiki?curid=1352239" title="Kerki">
Kerki

Kerki (w latach 1999-2017 "Atamyrat") – miasto w Turkmenistanie, w wilajecie lebapskim, nad Amu-darią. Liczy 34 tys. mieszkańców (2005). Posiada port rzeczny i muzeum. Jest ośrodkiem przemysłowym.

</doc>
<doc id="1352240" url="https://pl.wikipedia.org/wiki?curid=1352240" title="Eugeniusz Cieśla">
Eugeniusz Cieśla

Eugeniusz Cieśla (ur. 8 sierpnia 1922 w Mielcu, zm. 18 sierpnia 2018 w Warszawie) - geolog, specjalista geologii złóż rud metali, a zwłaszcza złóż żelaza oraz mezozoiku Gór Świętokrzyskich. 
Życiorys.
Wykształcenie.
Szkołę Podstawową i Gimnazjum Ogólnokształcące ukończył w 1939 w Krakowie. Podczas okupacji, w latach 1941–1945, pracował w urzędzie pocztowym Kraków 2 jako pracownik fizyczny. 
Po wojnie, w latach 1945–1946, ukończył liceum o kierunku matematyczno-fizycznym. Następnie w latach 1946–1950 odbył studia wyższe na Wydziale Geologiczno-Mierniczym Akademii Górniczo-Hutniczej w Krakowie.
Praca zawodowa i naukowa.
Już podczas studiów podjął pracę w Państwowym Instytucie Geologicznym w Krakowie, na Wydziale Rud: w latach 1948–1949 na umowie o dzieło, jako pracownik pomocniczy, następnie, do stycznia 1952, na umowach krótkoterminowych, jako młodszy pracownik naukowy. Brał udział w pracach prowadzonych przez Romana Krajewskiego w rejonie Końskich i Przysuchy, na obszarze liasu świętokrzyskiego. Zajmował się kartowaniem geologicznym w skali 1: 25 000, nadzorowaniem wierceń i robót górniczych i profilowaniem geologicznym rdzeni wiertniczych i wyrobisk górniczych. W grudniu 1951 uzyskał dyplom inżyniera nauk technicznych i magistra geologii na podstawie pracy "Opracowanie geologiczne między Bliżynem a Odrowążem", wykonanej pod kierunkiem Romana Krajewskiego.
Od lutego 1952 został zatrudniony na podstawie nakazu pracy w Wydziale Rud Państwowego Instytutu Geologicznego w Krakowie jako pracownik stały. Po przeniesieniu służbowym w 1952 do Warszawy pracował w Zakładzie Złóż Kruszców PIG, prowadząc prace geologiczno-wiertnicze, badające rudonośność utworów mezozoiku na obszarze świętokrzyskim, częstochowskim i w Karpatach.
W 1954 otrzymał stanowisko adiunkta i objął kierownictwo Sekcji Świętokrzyskich Złóż Rud, a od 1956, po reorganizacji Instytutu, kierownictwo Pracowni Staropolskich Złóż Rud Żelaza w Zakładzie Złóż Rud Żelaza. Badał wówczas perspektywy złożowe paleozoicznego trzonu Gór Świętokrzyskich oraz ich obrzeżenia mezozoicznego. Wyniki badań znajdują się w licznych sprawozdaniach, opracowaniach i dokumentacjach geologicznych. Prace te dostarczyły również bogatego materiału do znajomości stratygrafii i budowy geologicznej wspomnianych obszarów. Od października 1959 do listopada 1961 pełnił obowiązki kierownika Zakładu Złóż Rud Żelaza, zastępując Romana Osikę, który był w tym czasie oddelegowany do Demokratycznej Republiki Wietnamu.
Od kwietnia 1962 do lipca 1963 był oddelegowany do Demokratycznej Republiki Wietnamu, gdzie pełnił funkcję Kierownika Polskiej Ekspedycji Geologicznej. Wykonał w tym czasie dokumentację geologiczną złoża rud limonitowych "Quý Xa" ("Quí Xa"), weryfikował dokumentacje geologiczne złóż "Làng Vinh", "Tác Ái" i "Làng Cọ", wykonywane przez Wietnamską Grupę Geologiczną Bảo Hà, a także liczne projekty i prace geologiczne, prowadzone na wystąpieniach rud żelaza, miedzi i innych metali. Uczestniczył również w szkoleniu wietnamskiej kadry geologicznej.
Po powrocie z Wietnamu w 1963 został Kierownikiem Zakładu Złóż Rud Żelaza. Na tym stanowisku pracował do 1973. Kierował wówczas pracami geologiczno-poszukiwawczymi za osadowymi rudami żelaza oraz za rudami magnetytowo-ilmenitowymi, odkrytymi w 1962 na suwalskim masywie anortozytowym. W latach 1973–1977, po kolejnej reorganizacji Instytutu, kierował Grupą Problemową Osadowych Złóż Rud Żelaza. Opracował w tym czasie mapę metalogeniczną jury górnej w skali 1: 50 000 na arkuszach Opoczno, Przysucha, Końskie, Niekłań, Krasna. W latach 1977–1980 prowadził badania iłów ochrowych w liasie świętokrzyskim, a w latach 1981–1987 – opracował (wraz z Leszkiem Lindnerem) arkusz Końskie Szczegółowej Mapy Geologicznej Polski w skali 1: 50 000.
W 1987 przeszedł na emeryturę. W latach 1989–1990 pełnił funkcję Głównego Koordynatora Szczegółowej Mapy Geologicznej Polski w skali 1:50 000, a w latach 1993–1996 opracował arkusz Niekłań tej mapy. Od 1986 do 2005 był członkiem Komisji Zasobów Kopalin przy Ministrze Ochrony Środowiska.

</doc>
<doc id="1352243" url="https://pl.wikipedia.org/wiki?curid=1352243" title="Globus Toolkit">
Globus Toolkit

Globus Toolkit – zbiór narzędzi (framework) ułatwiających tworzenie usług pracujących w środowisku gridowym. 
Globus Toolkit jest otwartym oprogramowaniem przygotowanym w C i Javie, rozwijanym przez Globus Alliance oraz szereg innych developerów. Przeznaczony jest na systemy typu Unix, część oparta na Javie może być także uruchamiana na innych platformach obsługujących Java SDK.
Zespół
Globus Toolkit powstaje od lat 90. w zespole Iana Fostera (Argonne National Laboratory) oraz Carla Kessleman (Information Sciences Institute, University of Southern California). W zespole Fostera pracowało również kilka osób o polskich korzeniach: Jarek Gawor, Kate Keahey oraz Paweł Płaszczak. Niektórzy autorzy literatury książkowej która powstała o Globusie, to wspomniani Foster, Kesselman, Płaszczak oraz Jarek Nabrzyski.

</doc>
<doc id="1352247" url="https://pl.wikipedia.org/wiki?curid=1352247" title="Kings Park (park)">
Kings Park (park)

Kings Park park wypoczynkowy w Perth, Australia Zachodnia. 
Park mieści się na wzgórzu Elizy, obejmuje 500 ha. Powstał z końcem XIX wieku nad rzeką Swan (Rzeka Łabędzia). Dla Aborygenów miejsce to było uważane za święte. Legenda mówi, że mityczny wąż Wagyl wszedł pod ziemię i zamienił się w wodę, tworząc u stóp wzgórza Elizy rzekę Swan.

</doc>
<doc id="1352250" url="https://pl.wikipedia.org/wiki?curid=1352250" title="Nizina Mezopotamska">
Nizina Mezopotamska

Nizina Mezopotamska – nizina w Iraku oraz w Iranie i Kuwejcie, w dorzeczach Eufratu i Tygrysu. Jej powierzchnia wynosi ok. 250 tys. km2. Znajduje się na wysokości poniżej 100 m n.p.m. Przez tę nizinę przepływają rzeki Eufrat i Tygrys. Leży w strefie klimatu podzwrotnikowego, suchego.

</doc>
<doc id="1352251" url="https://pl.wikipedia.org/wiki?curid=1352251" title="Dirty South">
Dirty South



</doc>
<doc id="1352252" url="https://pl.wikipedia.org/wiki?curid=1352252" title="Winfryd Bonifacy">
Winfryd Bonifacy



</doc>
<doc id="1352253" url="https://pl.wikipedia.org/wiki?curid=1352253" title="Winfrid">
Winfrid



</doc>
<doc id="1352254" url="https://pl.wikipedia.org/wiki?curid=1352254" title="Dans ma bulle">
Dans ma bulle

Dans Ma Bulle – album wydany w 2006 przez francuską raperkę Diam’s. Był to najlepiej sprzedający się album we Francji w 2006.

</doc>
<doc id="1352259" url="https://pl.wikipedia.org/wiki?curid=1352259" title="Dwoiśniaczek">
Dwoiśniaczek

Dwoiśniaczek, Dwoiśniaczki – zbiorowa nazwa kilku małych jeziorek tatrzańskich z grupy Gąsienicowych Stawów. Położone są w Dolinie Zielonej Gąsienicowej w kosodrzewinie tuż na północ od stawu Kurtkowiec. W "Wielkiej encyklopedii tatrzańskiej" Zofii i Witolda Henryka Paryskich pod tą nazwą opisane są dwa stawki o głębokości ok. 1,5 m, bez podanej powierzchni. W rzeczywistości Dwoiśniaczków przy przeciętnym poziomie wody jest aż cztery. Na zdjęciu satelitarnym z 2004 r. mają one odpowiednio 0,019, 0,014, 0,007 i 0,002 ha – dwa ostatnie nie są uwzględniane do tej pory w literaturze tatrzańskiej. Przy niskim stanie wody stawy wysychają i pozostaje ich jeden lub żaden.
Dwoiśniaczek nie jest dostępny dla turystów. Najbliższy mu jest czarny szlak turystyczny z Doliny Gąsienicowej na Świnicką Przełęcz. Stawy można też dojrzeć ze zboczy Kościelca.

</doc>
<doc id="1352263" url="https://pl.wikipedia.org/wiki?curid=1352263" title="Ultimate Kenny G">
Ultimate Kenny G

Ultimate Kenny G – album z największymi przebojami saksofonisty Kenny'ego G, wydany w 2003 roku. Uplasował się on na miejscu #2 notowania Contemporary Jazz oraz na pozycji #42 listy "Billboard" 200.

</doc>
<doc id="1352265" url="https://pl.wikipedia.org/wiki?curid=1352265" title="Dick Van Dyke">
Dick Van Dyke

Richard Wayne „Dick” Van Dyke (ur. 13 grudnia 1925 w West Plains) – amerykański aktor teatralny, filmowy i telewizyjny, laureat nagrody Emmy.
Życiorys.
Urodził się w West Plains w Missouri jako syn Hazel Victorii (z domu McCord; 1896–1992), stenografki, i Lorena Wayne’a „Cookie” Van Dyke’a (1898–1976), sprzedawcy. Jego ojciec był z pochodzenia Holendrem, a matka potomkinią Petera Browne’a – pasażera płynącego z Anglii na statku Mayflower. Jego młodszy brat Jerry McCord Van Dyke (1931–2018) był także aktorem. Dorastał w Danville w Illinois.
Van Dyke opuścił szkołę średnią w 1944, w swoim ostatnim roku nauki, zamierzając dołączyć do United States Army Air Forces na szkolenie pilotów podczas II wojny światowej. Kilkakrotnie odmówiono mu zaciągnięcia się z powodu niedowagi, ale ostatecznie został przyjęty do służby jako spiker radiowy, po czym przeniósł się do służb specjalnych i zebrał żołnierzy w kontynentalnych Stanach Zjednoczonych. Dyplom ukończenia szkoły średniej otrzymał w 2004 w wieku 78.
W 1947 został radiowym DJ w Danville. W 1947 Van Dyke został przekonany przez mima Phila Ericksona do stworzenia z nim duetu komediowego o nazwie „Eric and Van – the Merry Mutes”, który występował w klubie nocnym na Zachodnim Wybrzeżu. Na początku lat 50. przenieśli się Atlanty w stanie Georgia i zagrali lokalny program telewizyjny z oryginalnymi skeczami i muzyką o nazwie „The Merry Mutes”.
W listopadzie 1959 Van Dyke zadebiutował na Broadwayu w "Girls Against the Boys". Następnie od 14 kwietnia 1960 do 7 października 1961 grał główną rolę Alberta Petersona w musicalu "Bye Bye Birdie", za którą w 1961 otrzymał Tony Award. W 1964 zdobył nagrodę Grammy wraz z Julie Andrews za ścieżkę dźwiękową do "Mary Poppins" w kategorii najlepszy album – muzyka dla dzieci. W 1980 wystąpił w tytułowej roli Harolda Hilla w "The Music Man". Powszechną sławę zyskał jako Robert Simpson „Rob” Petrie w sitcomie CBS "The Dick Van Dyke Show" (1961–1966), za który w latach 1964–1966 odebrał trzy nagrody Emmy.
Życie prywatne.
12 lutego 1948 poślubił Margorie Willett, koleżankę z liceum. Mieli czworo dzieci: dwóch synów – Barry’ego Wayne’a (ur. 31 lipca 1951) i Christiana oraz dwie córki – Carrie-Beth i Stacy. 4 maja 1984 rozwiedli się. W latach 1976-2009 był związany z Michelle Triolą, która zmarła na raka płuc. 29 lutego 2012 ożenił się z makijażystką Arlene Silver. Jego wnuk Shane Van Dyke to także aktor.

</doc>
<doc id="1352266" url="https://pl.wikipedia.org/wiki?curid=1352266" title="Ed Wynn">
Ed Wynn

Isaiah Edwin Leopold (ur. 9 listopada 1886 w Filadelfii, zm. 19 czerwca 1966 w Beverly Hills) − amerykański aktor, nominowany do Oscara za rolę drugoplanową w filmie "Pamiętnik Anny Frank".
W 1964 wystąpił w serialu "Prawo Burke’a".

</doc>
<doc id="1352268" url="https://pl.wikipedia.org/wiki?curid=1352268" title="Albin Ekdal">
Albin Ekdal

Albin Ekdal (ur. 28 lipca 1989 w Sztokholmie) – szwedzki piłkarz grający na pozycji pomocnika we włoskim klubie UC Sampdoria.
Życiorys.
Kariera klubowa.
Jest wychowankiem IF Brommapojkarna. 1 stycznia 2007 został włączony do kadry seniorskiego zespołu tego klubu. W lidze Allsvenskan zagrał po raz pierwszy 6 kwietnia 2007 w wygranym 1:0 meczu z Djurgårdens IF. 1 lipca 2008 odszedł za 600 tysięcy euro do włoskiego Juventusu F.C.. W Serie A zadebiutował 18 października 2008 w przegranym 1:2 spotkaniu z SSC Napoli. Do gry wszedł w 75. minucie, zmieniając Christiana Poulsena. Od 15 lipca 2009 do 30 czerwca 2010 przebywał na wypożyczeniu w AC Siena. 13 sierpnia 2010 Bologna FC nabyła za 2,4 miliona euro 50% praw do jego karty zawodniczej, w związku z czym w sezonie 2010/2011 grał w tym klubie. 1 lipca 2011 Juventus odkupił udział Bolonii, po czym 20 sierpnia 2011 sprzedał Ekdala do Cagliari Calcio. W Cagliari występował w latach 2011–2015, rozgrywając w tym czasie 116 meczów ligowych. 18 lipca 2015 został piłkarzem niemieckiego Hamburgera SV. Kwota transferu wyniosła 4,5 miliona euro. W Bundeslidze zadebiutował 14 sierpnia 2015 w przegranym 0:5 meczu z Bayernem Monachium. Grał w nim do 61. minuty, po czym został zastąpiony przez Ivicę Olicia. W barwach HSV zagrał w sumie w 54 meczach ligowych. 14 sierpnia 2018 odszedł za 2,2 miliona euro do włoskiego UC Sampdoria.
Kariera reprezentacyjna.
Reprezentował Szwecję w kategoriach wiekowych do lat 17, 18, 19 i do lat 21. W tej ostatniej po raz pierwszy wystąpił 19 listopada 2008 w wygranym 3:0 meczu z Holandią. W seniorskiej reprezentacji zadebiutował 10 sierpnia 2011 w wygranym 1:0 towarzyskim spotkaniu z Ukrainą. Do gry wszedł w 60. minucie, zastępując Sebastiana Larssona. W 2016 roku został powołany na Mistrzostwa Europy we Francji, grając na nich we wszystkich meczach fazy grupowej (z Irlandią, Włochami i Belgią). W 2018 roku wraz z reprezentacją wystąpił na Mistrzostwach Świata w Rosji. Zagrał we wszystkich meczach fazy grupowej (z Koreą Południową, Niemcami i Meksykiem), w 1/8 finału ze Szwajcarią oraz w ćwierćfinale z Anglią.

</doc>
<doc id="1352270" url="https://pl.wikipedia.org/wiki?curid=1352270" title="Fundacja „Świat na Tak”">
Fundacja „Świat na Tak”

Fundacja „Świat na Tak” – fundacja działająca od 1998 roku na rzecz młodzieży.
Celem działania Fundacji jest wszechstronna pomoc młodzieży oraz promocja wolontariatu. Fundacja została zarejestrowana w grudniu 1998 roku, ale pierwsze zadanie – Samorządowy Konkurs Nastolatków „Ośmiu Wspaniałych” – było realizowane już 5 lat wcześniej. W 2001 r. zostało podpisane porozumienie pomiędzy Fundacją a Minister Edukacji Narodowej o promocji wolontariatu, podejmowaniu wspólnych działań wspierających programy wychowawcze upowszechniających altruizm oraz służące rozwojowi młodzieży i właściwego przygotowania jej do odpowiedzialnego wejścia w dorosłe życie oraz promowania programu doskonalenia nauczycieli do rozwijania wolontariatu.
W marcu 2004 roku Fundacja uzyskała status organizacji pożytku publicznego, a w listopadzie 2004 roku nagrodę w konkursie Pro Publico Bono. Prezesem zarządu Fundacji jest Joanna Fabisiak.
Cele statutowe.
Działalność nieodpłatna:
Działalność odpłatna:
Programy Fundacji.
Samorządowy Konkurs Nastolatków „Ośmiu Wspaniałych”
Konkurs organizowany od 1993 r. jako forma przeciwstawienia się brutalności i przemocy wśród młodzieży promuje pozytywne, prospołeczne postawy i działania młodych ludzi na rzecz osób potrzebujących. Organizowany przy współpracy z władzami samorządowymi w ponad 100 miastach całej Polski. Konkurs jest elementem procesu wychowawczego młodzieży i poprzez wskazanie postaw altruistycznych ma na celu kształtowanie charakteru młodych ludzi. Konkurs skierowany jest zarówno do uczniów szkół podstawowych, jak też do młodzieży gimnazjalnej i ponadgimnazjalnej.
Kluby Ośmiu Młodzieżowego Wolontariatu
Kluby Ośmiu Młodzieżowego Wolontariatu proponując wartościową formę aktywności młodzieży w czasie pozalekcyjnym uzupełniają program wychowawczy młodzieży. Celem istnienia i działalności Klubów jest wychowywanie do brania pełnej odpowiedzialności za własne życie oraz obywatelskiej odpowiedzialności za życie społeczne.
Kluby kierują się trzema zasadami: indywidualnego zaangażowania wolontariuszy w pomoc potrzebującym, etyczną zasadą Kazimierza Lisieckiego „wstyd za zło”, polegającą na systematycznym kształtowaniu własnego charakteru oraz zasadą budowania cywilizacji miłości.
Wolontariusze na co dzień pracują na rzecz osób chorych, sędziwych, samotnych, dzieci z domów dziecka, niepełnosprawnych.
Kluby Ośmiu Młodzieżowego Wolontariatu Jako skuteczna metoda przeciwdziałania przemocy
1 września 2009 r. Fundacja rozpoczęła realizację nowego programu pod nazwą „Kluby Ośmiu Młodzieżowego Wolontariatu Jako skuteczna metoda przeciwdziałania przemocy” finansowanego ze środków Programu Operacyjnego Fundusz Inicjatyw Obywatelskich.
Projekt realizowany będzie na terenie całej Polski, zakłada szerzenie idei wolontariatu jako skutecznej metody wychowawczej przeciw przemocy w szkołach i środowiskach lokalnych poprzez tworzenie Klubów Ośmiu Młodzieżowego Wolontariatu. Kluby Ośmiu Młodzieżowego Wolontariatu są nowoczesnym i innowacyjnym sposobem na pożyteczne spędzenie wolnego czasu wśród dzieci i młodzieży. W trakcie realizacji projektu zostanie wyłonionych 16 lokalnych Liderów Młodzieżowego Wolontariatu, których zadaniem będzie koordynowanie pracy Klubów Ośmiu na terenie swojego województwa. Lokalni Liderzy zostaną wyposażeni w niezbędne środki edukacyjne do wykonania zadania. Odbędą oni 3 szkolenia w trakcie trwania programu m.in. z zakresu pedagogiki, psychologii, pozyskiwania środków. Zostanie również zorganizowany obóz dla wolontariuszy Klubów Ośmiu pozwalający na wymianę doświadczeń i pogłębienie wiedzy młodych ludzi z całej Polski.
Bliżej Siebie
Program organizowany przez naszą Fundację wraz z Fundacją Polsko-Niemieckie Pojednanie. Celem tego programu jest zainteresowanie młodzieży losem i potrzebami osób, które w czasie II Wojny Światowej były więźniami obozów koncentracyjnych. W ramach programu nasi wolontariusze organizują dla byłych więźniów okolicznościowe spotkania, odwiedzają kombatantów w domach, pomagają przy codziennych czynnościach. Pracownicy Fundacji Polsko-Niemieckie Pojednanie spotykają się także z naszymi wolontariuszami opowiadając im o możliwościach pracy wolontariuszy w Fundacji Polsko-Niemieckie Pojednanie oraz o możliwości współpracy Klubów Ośmiu z Fundacją.
Radosna Jesień Życia
Jest to program aktywizacji osób powyżej 50 roku życia. W ramach programu odbywają się między innymi szkolenia. Niektóre z nich, takie jak np. nauka obsługi komputera, organizują i prowadzą wolontariusze Klubów Ośmiu. Głównym celem programu jest aktywizowanie osób starszych poprzez integrację z młodzieżą. Dzięki spotkaniom integracyjnym i komputerowym, w których brały udział seniorzy i osoby młodsze, uczestnicy mogą zdobyć nowe umiejętności, wspólnie się poznać i zaprzyjaźnić. Wymiana doświadczeń między obydwoma pokoleniami ma również znaczenie wychowawcze dla młodzieży. Nasi wolontariusze pomagają także w pracach Uniwersytetów Trzeciego Wieku.
Program prowadzony we współpracy z Urzędem m.st. Warszawy, którego celem jest integracja młodzieży i seniorów. Fundacja podpisała porozumienie o współpracy z ursynowskim Uniwersytetem III Wieku. W ramach spotkań integracyjnych organizowane są imprezy świąteczne, wspólne wycieczki, wyjścia do kina, teatru. Ponadto organizowany jest regularny kurs obsługi komputera.
Ambasador Dobra
W 2003 roku Fundacja ogłosiła Społeczną Kampanię na Rzecz Dobra Wspólnego AMBASADOR DOBRA. Celem kampanii jest poprawa relacji międzyludzkich i humanizacja życia społecznego. Ambasador Dobra podejmuje zadania wolontarystyczne na miarę swoich możliwości oraz zobowiązuje się do świadomego przekazywania dobrych słów, gestów, obyczajów i zasad.
„Nie jesteś jednak tak bezwolny,
A choćbyś był jak kamień polny,
Lawina bieg od tego zmienia,
Po jakich toczy się kamieniach.
I jak zwykła mawiać już ktoś inny,
Możesz, więc wpłyń na bieg lawiny,
Łagódź jej dzikość, okrucieństwo,
Do tego też potrzebne męstwo, (...)
A więc pamietaj – w trudną porę
Marzeń masz być ambasadorem (...)”
Traktat moralny (Czesław Miłosz)
Ambasador Dobra lubi dobre słowo, dobre zasady, dobre obyczaje, stara się wnosić dobro w otaczający świat pomaga potrzebującym cieszy go powodzenie innych życzliwość towarzyszy jego działaniu Zabiega o poprawę relacji międzyludzkich przezwycięża trudności napotykane w staraniach o powiększanie dobra.
Jesteśmy Tacy Sami
Od 10 lat wolontariusze Fundacji organizują Karnawałowe Bale Integracyjne, kursy tańca, spotkania z kulturą, wyjazdy turystyczne dla osób niepełnosprawnych.
Celem jest promowanie idei integracji, nauka budowania solidarności między młodzieżą ze specjalnymi potrzebami i ich rówieśnikami.
Droga do samodzielności
Jest to program pomocy dla młodzieży, która rozpoczyna dorosłe życie. Prowadzimy szkolenia z zakresu umiejętnego poszukiwania pracy, pozyskiwania informacji. Udzielamy porad psychologicznych, prawnych i medycznych dla osób w trudnej sytuacji życiowej. W zakres programu wchodzą także realizowane przez nas od 8 lat bezpłatne korepetycje ze wszystkich przedmiotów, które pomagają uczniom nadrabiać zaległości edukacyjne.
Pogotowie Naukowe
Program pozwalający młodzieży gimnazjalnej i licealnej z terenu m.st. Warszawy na nadrobienie zaległości w nauce oraz wyrobienia w sobie umiejętności samodzielnego uczenia się. Zajęcia prowadzone są raz w tygodniu w zaprzyjaźnionych szkołach oraz w siedzibie Fundacji, przez doświadczonych nauczycieli w zakresie nauk ścisłych, humanistycznych i języków obcych.
Pragnę Zwyciężać

</doc>
<doc id="1352280" url="https://pl.wikipedia.org/wiki?curid=1352280" title="Labirynt (film 1962)">
Labirynt (film 1962)

Labirynt – fantastycznonaukowy film animowany z 1962 roku w reżyserii Jana Lenicy.
"Labirynt" opowiada o człowieku, który na własnoręcznie wykonanych skrzydłach przylatuje do pozornie idealnej metropolii. Film jest alegorią totalitarnego społeczeństwa.

</doc>
<doc id="1352283" url="https://pl.wikipedia.org/wiki?curid=1352283" title="Prežihov Voranc">
Prežihov Voranc

Prežihov Voranc (właśc. Lovro Kuhar; ur. 10 sierpnia 1893 w Kotlje, zm. 18 lutego 1950 w Mariborze) – słoweński pisarz i polityk komunistyczny.
Pseudonim.
Forma „Prežihov” pojawiająca się w pseudonimie artystycznym pisarza to przymiotnik, pochodzący od nazwy gospodarstwa Prežiha, u którego najemnikiem był jego ojciec, Voranc to dialektalna postać imienia Lovrenc albo Lovro używana przez mieszkańców Koroški. W polskich opracowaniach, dotyczących historii literatury słoweńskiej forma „Prežihov” traktowana jest jako nazwisko, cały zaś pseudonim pisarza zapisywany jest jako Voranc Prežihov, podczas gdy w materiałach słoweńskich pseudonim ten ujmowany jest najczęściej jako całość, dlatego też np. w katalogach bibliotecznych pisarz ten umieszczany jest pod literą P.
Życiorys.
Urodził się w ubogiej chłopskiej rodzinie w miejscowości Kotlje, gdzie ukończył również szkołę podstawową. Jego rodzice nie posiadali własnego domu ani ziemi, dlatego też często zmieniali miejsce zamieszkania. Był najstarszym dzieckiem, dlatego już od wczesnego dzieciństwa zajmował się wypasaniem bydła, później musiał wykonywać również cięższe prace gospodarskie. W szkole plasował się wśród najlepszych, bowiem po matce odziedziczył zamiłowanie do wiedzy, przy jej opowiadaniach kształtował się jego dar narracyjny. Pragnął pójść do gimnazjum, jednak ojciec mu na to nie pozwolił, ponieważ starszy syn był dla niego ogromną pomocą przy pracach gospodarskich, dlatego do gimnazjum poszedł jego młodszy brat. Zaczął w związku z tym kształcić się na własną rękę. Pierwsze swe szkice opublikował w prasie mając szesnaście lat. Tak zaczęła się pisarska przygoda Lovra Kuhara. Na jego twórczość wpływały wydarzenia z pierwszej i drugiej wojny światowej. W czasie pierwszej wojny światowej uciekł z austriackiego wojska, podczas bitwy nad Isonzo do Włoch, gdzie aresztowano go, resztę wojny spędził w więzieniu. W 1919 roku wrócił do domu i zatrudnił się jako pracownik, potem jako urzędnik w hucie w miejscowości Ravne. Ponieważ nielegalnie działał w Komunistycznej Partii Jugosławii musiał w roku 1930 wyemigrować, mieszkał potem w Wiedniu, w Paryżu a także w Moskwie. Jako agent Kominternu podróżował po Europie. Z powodu działalności komunistycznej wielokrotnie był aresztowany. Z czasem został jednym z przywódców KPJ. Po sporze z Tito, nowym generalnym sekretarzem KPJ, w roku 1939 nielegalnie powrócił do Słowenii i ukrywał się w okolicy Lublany. Do kwietnia 1941, początku drugiej wojny światowej w Jugosławii, wycofał się z polityki i poświęcił działalności pisarskiej.
Po powołaniu konspiracyjnej organizacji Osvobodilna Fronta (OF) ponownie uaktywnił się w organach partyjnych i różnych komisjach OF. Na początku 1943 aresztowali go przedstawiciele MVAC (wł. Milizie volontarie anticomunista) i przekazali go Włochom. W przesłuchaniach Prežihova brali udział również Niemcy, którzy przyjechali z Berlina. Zgodnie z jego oczekiwaniami, w czasie przesłuchań zaproponowali mu stanowisko przewodniczącego słoweńskiego marionetkowego państwa, w skład którego oprócz dzielnicy Lublany i regionu Przymorza wchodziłyby również Górna Kraina i Styria. Propozycję odrzucił. Został zesłany do obozu koncentracyjnego Sachsenhausen, a w styczniu 1945 do Mauthausen, skąd wrócił po wojnie do ojczyzny.
Jego brat Alojzij Kuhar był katolickim księdzem i jednym z czołowych polityków Słoweńskiej Partii Ludowej.
Okres literacki.
Voranc Prežihov jest reprezentantem realizmu społecznego w literaturze słoweńskiej, trwającego od roku 1930 do 1941. Zaliczany jest do tego nurtu ze względu na dominującą w jego twórczości problematykę chłopską, proletariatu i opisu losu małych ludzi. Przedstawicielami realizmu społecznego w literaturze słoweńskiej są oprócz Prežiha Voranca jeszcze: Miško Kranjec, Anton Ingolič, Ciril Kosmač, Tone Seliškar, Mile Klopčič, Igo Gruden i Bratko Kreft. Utwory Voranca są w Słowenii ujęte w kanonie lektur szkoły średniej, gdzie omawia się nowelę "Samorastniki", oraz "Boj na požiralniku", w szkole podstawowej omawia się "Solzice".
Nagrody.
Voranc Prežihov za szkic literacki "Solzice" odebrał nagrodę federacji jugosłowiańskiej oraz Nagrodę Prešerna (1950), w roku 1949, również za "Solzice", otrzymał Nagrodę Levstika. Wówczas przyznawaną po raz pierwszy.
Prežihov Voranc dziś.
Obecnie szkoły w Jesenicach, Lublanie, Dolinie koło Triestu, Doberdobie, Mariborze oraz Ravnem na Korošce, noszą imię Prežihova. W Ravnem na Korošce została powołana pierwsza odznaka czytelnicza – odznaka czytelnicza Prežiha, po niej ukazywały się następne. W Ravnem na Korošce znajduje się również biblioteka studencka a w niej izba pamięci Prežiha. Są w niej zebrane wszystkie jego książki i przekłady jego dzieł na języki obce. Jak również przechowywane są w niej niektóre rękopisy jego opowiadań i powieści.
Dzieła.
Napisał wiele nowel, opowiadań i powieści dla dorosłych.
Broszury.
Pisał także dla radia Kričač i współpracował przy redakcji słoweńskiego kodeksu.

</doc>
<doc id="1352289" url="https://pl.wikipedia.org/wiki?curid=1352289" title="Walter Elliot">
Walter Elliot

Walter Elliot Elliot (ur. 19 września 1888 w Lanark, zm. 8 stycznia 1958), brytyjski polityk, członek Partii Konserwatywnej, minister w rządach Ramsaya MacDonada, Stanleya Baldwina i Neville’a Chamberlaina.
Życiorys.
Był synem rolnika z Lanarkshire. Wychowywał się w Glasgow i tam odebrał wykształcenie (najpierw w Akademii, potem na Uniwersytecie). Studiował fizykę i medycynę. Podczas I wojny światowej był członkiem służby medycznej przy Scots Greys. Za postawę podczas wojny otrzymał Military Cross.
W 1918 r. został wybrany do Izby Gmin jako reprezentant okręgu Lanark. Miejsce to utracił po wyborach 1923 r., ale powrócił do parlamentu w 1924 r., tym razem jako reprezentant okręgu Glasgow Kelvingrove. W 1923 r. oraz w latach 1924-1929 był parlamentarnym sekretarzem w Ministerstwie ds. Szkocji. W 1931 r. został finansowym sekretarzem skarbu.
Elliot został członkiem gabinetu w 1932 r. jako minister rolnictwa i rybołówstwa. Za jego urzędowania uchwalono Agricultural Marketing Act, który miał na celu ochronienie rolników przez bankructwem spowodowanym spadkiem cen. W 1936 r. został ministrem ds. Szkocji. W latach 1938-1940 był ministrem zdrowia. Kiedy premierem został w 1940 r. Winston Churchill, Elliot został usunięty z gabinetu.
Po usunięciu z gabinetu Elliot został Lordem Wielkim Komisarzem przy Generalnym Zgromadzeniu Kościoła Szkocji. W 1945 r. przegrał wybory parlamentarne i znalazł się poza Izbą Gmin. Powrócił do niej w 1946 r., wygrywając wybory uzupełniające w okręgu Combined Scottish Universities. Po likwidacji tego okręgu 1950 r. Elliot wystartował ponownie w okręgu Glasgow Kelvingrove i wybory te wygrał. W Izbie Gmin zasiadał aż do swojej śmierci w 1958 r.
Był dwukrotnie żonaty. W 1919 r. poślubił Helen Hamilton, ale zginęła ona w wypadku alpinistycznym podczas ich miesiąca miodowego. 2 kwietnia 1934 r. Elliot poślubił Katharine Tennant.

</doc>
<doc id="1352291" url="https://pl.wikipedia.org/wiki?curid=1352291" title="Get Busy">
Get Busy

Get Busy – singiel Seana Paula, pochodzi z albumu "Dutty Rock" z 2002 roku.

</doc>
<doc id="1352292" url="https://pl.wikipedia.org/wiki?curid=1352292" title="Fusang">
Fusang

Fusang () – w mitologii chińskiej nazwa drzewa życia rosnącego na wschodzie. Także nazwa legendarnej wschodniej krainy do której miał dotrzeć mnich Hui Shen, identyfikowanej przez niektórych z Ameryką. 
Zgodnie z "Shanhaijing" Fusang to olbrzymie drzewo morwy o wysokości 300 li, swoiste "axis mundi", rosnące gdzieś daleko na wschodzie. Na jego gałęziach zatrzymuje się dziesięć słońc; gdy jedno obiega ziemię, pozostałe wypoczywają na drzewie i zażywają kąpieli w jeziorze. W późniejszych wersjach mitu korzenie drzewa biegną w dół do fundamentów ziemi, a jego korona sięga niebios. Z kolei według "Shizhouji" Fusang to położona za wschodnim oceanem kraina wiecznego szczęścia, w której mieszkają nieśmiertelni.
Fusang to także nazwa położonego na wschodzie kraju, do którego zgodnie ze spisaną w I połowie VI wieku relacją miał dopłynąć w roku 499 buddyjski mnich Hui Shen (慧深). Kraj ten miał znajdować się w odległości 20 tysięcy li od Chin i był zamieszkany przez lud o rozwiniętej kulturze, znający obróbkę miedzi i pismo. Mieszkańcy Fusangu żyli w dobrze zorganizowanym społeczeństwie, udomowili konia, jelenia i bawoła, wynaleźli sposób produkcji papieru, palili swoich zmarłych, a chińscy misjonarze mieli ich nawrócić na buddyzm.
Po przetłumaczeniu w XVIII wieku przekazu o Hui Shenie na języki europejskie zaczęto spekulować, iż opis krainy Fusang jest świadectwem dawnych podróży Chińczyków do wybrzeży Ameryki Północnej lub Meksyku. W 1752 roku francuski geograf Philippe Buache zidentyfikował Fusang jako Kolumbię Brytyjską. Zdaniem innych amerykańska lokalizacja Fusangu jest nadinterpretacją i była to raczej wyprawa do Japonii lub na Sachalin. Niektórzy badacze w ogóle odrzucają historyczną wiarygodność przekazu o wyprawie Hui Shena, wskazując na legendarne podłoże całej opowieści.

</doc>
<doc id="1352295" url="https://pl.wikipedia.org/wiki?curid=1352295" title="Hearts Edynburg">
Hearts Edynburg



</doc>
<doc id="1352299" url="https://pl.wikipedia.org/wiki?curid=1352299" title="Okręg wyborczy Glasgow Kelvingrove">
Okręg wyborczy Glasgow Kelvingrove

Okręg wyborczy Glasgow Kelvingrove powstał w 1918 r. i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zlikwidowany w 1983 r.

</doc>
<doc id="1352300" url="https://pl.wikipedia.org/wiki?curid=1352300" title="Jan Medwadowski">
Jan Medwadowski

Jan Aleksander Florian Medwadowski (ur. 21 czerwca 1871 w Gostyninie, zm. 27 września 1957 w Łodzi) – generał brygady Wojska Polskiego.
Życiorys.
Jan Aleksander Florian Medwadowski urodził się 21 czerwca 1871 w Gostyninie, w ówczesnej guberni warszawskiej, w rodzinie Antoniego i Walerii z Bagińskich. Kształcił się w Łowiczu. Ukończył Szkołę Junkrów w Kijowie. W 1894 podporucznik i oficer zawodowy artylerii rosyjskiej. W 1912 w stopniu kapitana ukończył Akademię Artylerii w Petersburgu. Podpułkownik z 1913, pułkownik z 1916 na froncie niemieckim, dowódca pułku artylerii. Później dowódca brygady artylerii.
Po rewolucji październikowej w formacjach polskich na Wschodzie. Zgłosił się do służby w I Korpusie Polskim w Rosji, ale z braku etatów nie został przyjęty i służył w armii admirała Aleksandra Kołczaka w Kazaniu. Dowódca dywizjonu artylerii lekkiej i brygady artylerii polowej. Generał major z awansu tegoż admirała.
W maju 1919 przyjęty został do Wojska Polskiego na Syberii. Do stycznia 1920 dowódca dywizjonu w 5 pułku artylerii oraz pełniący obowiązki dowódcy 5 Dywizji Strzelców Polskich, dowódca obrony linii kolejowej Tajga–Krasnojarsk. Styczeń 1920 – styczeń 1921 w niewoli bolszewickiej. Do niewoli dostał się po bitwie pod Klukowienką.
Z dniem 1 sierpnia 1921 został przyjęty do Wojska Polskiego z zaliczeniem do Rezerwy Armii oraz równoczesnym powołaniem do służby czynnej i wcieleniem do 10 Kaniowskiego pułku artylerii polowej. Następnie wyznaczony został na stanowisko zastępcy dowódcy X Brygady Artylerii, a później przewodniczącego Komisji Likwidacyjnej WP na Syberii. Zweryfikowany w stopniu pułkownika ze starszeństwem z dniem 1 czerwca 1919 w korpusie oficerów artylerii. W okresie 1923 – czerwiec 1924 dowódca 10 pap. W czerwcu 1924 został przydzielony na stanowisko szefa Artylerii i Służby Uzbrojenia Dowództwa Okręgu Korpusu Nr VII w Poznaniu.
1 grudnia 1924 prezydent RP Stanisław Wojciechowski, na wniosek Ministra Spraw Wojskowych generała dywizji Władysława Sikorskiego, nadał mu stopień generała brygady ze starszeństwem z dniem 15 sierpnia 1924 i 13. lokatą w korpusie generałów.
22 marca 1929 roku został zwolniony z zajmowanego stanowiska i mianowany dowódcą 7 Grupy Artylerii w Poznaniu. W styczniu 1930 roku przeniesiony został do dyspozycji dowódcy Okręgu Korpusu Nr VII, z zachowaniem dotychczasowego dodatku służbowego. Z dniem 30 czerwca 1930 roku został przeniesiony w stan spoczynku. Osiadł w Warszawie. Po wojnie mieszkał i pracował w Łodzi, gdzie zmarł 27 września 1957 roku.

</doc>
<doc id="1352306" url="https://pl.wikipedia.org/wiki?curid=1352306" title="Władysław Kryzia">
Władysław Kryzia

Władysław Kryzia (ur. 1942 w Woli Radłowskiej) – językoznawca, slawista, słowenista.
Życiorys.
W 1965 r. ukończył studia slawistyczne na Uniwersytecie Jagiellońskim w Krakowie. Tam też w 1974 r. otrzymał stopień doktora na podstawie pracy "Wypowiedzenia bez formy osobowej czasownika w języku rosyjskim i serbsko-chorwackim (na materiale przysłów)". Obecnie pracuje w Instytucie Filologii Słowiańskiej Uniwersytetu Śląskiego. Od 1998 r. współpracuje również z Katedrą Slawistyki Południowej Uniwersytetu Łódzkiego. Jego zainteresowania skupiają się wokół słowiańskiego językoznawstwa porównawczego, ze szczególnym uwzględnieniem języków południowosłowiańskich.

</doc>
<doc id="1352311" url="https://pl.wikipedia.org/wiki?curid=1352311" title="Afazja przewodzeniowa">
Afazja przewodzeniowa

Afazja przewodzeniowa – względnie rzadka postać afazji spowodowana uszkodzeniem włókien nerwowych łączących pole Broki i pole Wernickego. Uważano, że pęczek łukowaty jest tym łącznikiem, ale niedawne odkrycia wskazują, że torebka ostatnia może łączyć pole Broki z polem Wernickego.
Objawy.
Pacjenci z afazją przewodzeniową wykazują następujące cechy:

</doc>
<doc id="1352312" url="https://pl.wikipedia.org/wiki?curid=1352312" title="Rodolfo Walsh">
Rodolfo Walsh

Rodolfo Walsh (ur. 9 stycznia 1927, zm. 25 marca 1977) – pisarz i dziennikarz uważany za ojca dziennikarstwa śledczego w Argentynie. W latach 1960–73 służył reżimowi Castro na Kubie, członek terrorystycznej organizacji Montoneros.

</doc>
<doc id="1352313" url="https://pl.wikipedia.org/wiki?curid=1352313" title="Estudiantil Porteño Buenos Aires">
Estudiantil Porteño Buenos Aires



</doc>
<doc id="1352315" url="https://pl.wikipedia.org/wiki?curid=1352315" title="Tomasz Oskar Sosnowski">
Tomasz Oskar Sosnowski

Tomasz Oskar Sosnowski (ur. 12 października 1810 w Nowomalinie na Wołyniu, zm. 27 stycznia 1886 w Rzymie) – polski rzeźbiarz.
Syn Stanisława i Kastyldy. Ukończył Liceum Krzemienieckie. Był uczestnikiem powstania listopadowego. W latach 1833–1835 kontynuował naukę w Warszawie. Uczył się rysunku u Antoniego Blanka a rzeźby u Pawła Malińskiego. Następnym etapem rozwoju artysty były studia w Berlinie pod kierunkiem Christiana Raucha i w Rzymie w pracowni Pietro Teneraniego. W roku 1843 przyjechał do Warszawy, by po trzech latach wyjechać do Rzymu. Tutaj został profesorem rzeźby w Akademii św. Łukasza. Na emigracji pozostał do końca życia.
W 1859 roku otrzymał od papieża Piusa IX Order Świętego Grzegorza Wielkiego.
Twórczość.
Całą twórczość Sosnowskiego określić można jako neoklasycystyczną. W treści rzeźb można jednak odnaleźć elementy romantyzmu, a w twórczości portretowej realizmu.
W dorobku artysty dominują dzieła o tematyce religijnej:
Prace artysty o tematyce świeckiej:

</doc>
<doc id="1352319" url="https://pl.wikipedia.org/wiki?curid=1352319" title="Vitaa">
Vitaa

Vitaa, właściwie Charlotte Gonin (ur. 14 marca 1983 w Miluzie) – francuska wokalistka Rhythm and blues. Ma francusko-włoskie korzenie.
Życiorys.
Została odkryta przez DJ–a Kosta który organizował duet razem z Dadoo. Vitaa wystąpiła w piosence "Pas a pas" (Krok po kroku), wtedy też po raz pierwszy przyjęła pseudonim "Vitaa".
Przez następne lata Vitaa występowała we współpracy z różnymi raperami i artystami R&amp;B, ewentualnie razem z Diam’s oraz Pitem Baccardi, na którego albumie "Premiere classe RnB" wystąpiła w utworze "Ma soeur" (Moja siostra). Później kolejny raz wystąpiła w duecie z Dadoo w piosence "Sur ta route" (Na twojej drodze), oraz w duetach z wieloma innymi artystami jak choćby w utworze "Mytho" razem z Mafia K'1 Fry czy w piosence "Bol d'air" razem z Rohff oraz Jasminem.
Przełomowym momentem w jej karierze był utwór "Confessions nocturnes" nagrany razem z Diam’s, dzięki któremu stała się ulubienicą francuskiej publiczności.
Od tamtego czasu wystąpiła w utworze "Peur d'aimer" razem z Nessbealem oraz w piosence "Ne dis jamais" wspólnie z francuskim raperem Sinikiem.
Vitaa jest pierwszą wokalistką reprezentującą wytwórnie muzyczną – Motown France. Jej pierwszy album wydany 5 lutego 2007 osiągnął we Francji pierwsze miejsce pod względem sprzedaży.

</doc>
<doc id="1352320" url="https://pl.wikipedia.org/wiki?curid=1352320" title="Georg Hohermuth">
Georg Hohermuth

Georg Hohermuth (ur. 1500 w Spirze, zm. 11 czerwca 1540 w Coro, Wenezuela) – niemiecki konkwistador, gubernator Wenezueli od roku 1534, odkrywca rzeki Meta.
Georg Hohermuth był następcą gubernatora Ambrosiusa Ehingera. W roku 1535, 12 maja zorganizował wyprawę na poszukiwanie Eldorado. Wraz z 400 żołnierzami z miejscowości Coro przedarł się przez góry nadbrzeżne i kierował się wzdłuż podnóża Kordylierów Wschodnich, przeprawiając się przez wiele dopływów rzeki Orinoko. Wyprawa dotarła do rzeki Meta, a następnie zmieniono jej kierunek. W 1537 roku, ok. 1000 km od Coro, ekspedycja stoczyła walkę z Indianami. 27 marca 1538 roku Georg Hohermuth powrócił do Coro, gdzie w 1540 roku zmarł.

</doc>
<doc id="1352321" url="https://pl.wikipedia.org/wiki?curid=1352321" title="Peugeot Expert">
Peugeot Expert

Peugeot Expert – samochód osobowo-dostawczy klasy średniej produkowany pod francuską marką Peugeot od 1995 roku. Od 2016 roku produkowana jest trzecia generacja modelu.
Pierwsza generacja.
Peugeot Expert I został zaprezentowany po raz pierwszy w 1995 roku.
Samochód opracowano na bazie eurovana produkowanego wspólnie przez koncerny PSA i Fiat (Citroën Evasion/Fiat Ulysse/Peugeot 806/Lancia Zeta). Pojazd wszedł do produkcji w lipcu 1995 roku, a jego bracia, czyli Citroën Jumpy w czerwcu 1994 roku i Fiat Scudo w lutym 1996 roku.
Pojazd produkowany był w dwóch różnych rozstawach osi. Oferta obejmowała furgony zamknięte oszklone i nieoszklone, wersje towarowo-osobowe, oraz wersję osobową kombi.
W 2004 roku samochód przeszedł facelifting, podczas którego zmieniono lekko wygląd zewnętrzny i wewnętrzny (m.in. reflektory przednie), zmodyfikowano także paletę dostępnych silników.
W zależności od modelu ładowność Peugeota Experta wynosiła 660–985 kg, objętość przestrzeni ładunkowej 4–5 m³. Wersje osobowe w zależności od konfiguracji posiadały od 5 do 9 miejsc łącznie z kierowcą.
Druga generacja.
Peugeot Expert II został zaprezentowany po raz pierwszy pod koniec 2006 roku.
Expert drugiej generacji zadebiutował pod koniec 2006 roku wraz z bliźniaczymi modelami produkowanymi nadal we współpracy koncernów PSA i Fiata (później także Toyoty) jako całkowicie nowa konstrukcja. Pojazd urósł w stosunku do poprzedniej generacji.
W pojeździe zastosowano całkowicie nową paletę jednostek napędowych składającą się wyłącznie z silników Diesla. Jako wyposażenie dodatkowe dostępne jest zawieszenie pneumatyczne, które umożliwia obniżenie samochodu przy załadunku.
Peugeot Expert dostępny jest w wersji dostawczej jako zamknięty furgon, lub jako platforma do zabudowy natomiast wersja osobowa umożliwia przewożenie od 5 do 9 osób.
Trzy modele dostawcze drugiej generacji produkowane w firmie Sevel Nord otrzymały w 2007 roku tytuł samochodu dostawczego roku 2008 („International Van of the Year 2008”).
W 2012 roku auto przeszło face lifting. Zmieniono m.in. reflektory przednie, grill, zderzaki.
Pod koniec 2015 roku zaprezentowano zupełnie nową rodzinę bliźniaczych dostawczych modeli PSA i Toyoty (tym razem bez Fiata), które trafiły do produkcji na początku 2016 roku. Model Peugeota w wersji osobowej otrzymał jednak nową nazwę – Traveller, przez co emblemat "Expert" zastosowano tylko dla wersji dostawczej.
Silniki.
Dane dla wersji osobowej 8/9 miejsc L1H1.
Trzecia generacja.
Peugeot Expert III został zaprezentowany po raz pierwszy w 2016 roku. Osobowa wersja zyskała nazwę Traveller.
Samochód wraz z bliźniaczymi modelami marek Citroen i Toyota, samochód ujrzał światło dzienne podczas Salonu Samochodowego W Birmingham w 2016 roku. Auto skonstruowano na modułowej płycie podłogowej EMP2, którą wykorzystują osobowe auta grupy PSA. W stosunku do poprzedniej generacji nadwozie auta jest znacznie bardziej zwarte i nowoczesne. Samochód produkowany jest w trzech odmianach różniących się długością – XS, M, XL (wersja ta cechuje się też większą wysokością – 193 cm). Ładowność wszystkich wariantów jest identyczna i wynosi 1400 kg. Standardowe wyposażenie z zakresu bezpieczeństwa obejmuje m.in. systemy ABS, ESP, ASR, AFU i Hill Assist oraz poduszkę powietrzną kierowcy i podwójną poduszkę powietrzną pasażera.
Po raz pierwszy osobowa wersja zyskała zupełnie inną nazwę – Traveller. Jest to duży van klasy wyższej, którego premiera odbyła się w pierwszej kolejności, podczas Salonu Samochodowego w Genewie w marcu 2016 roku razem z bliźniaczymi modelami: Citroën SpaceTourer i Toyota ProAce Verso.
Zarówno wersja dostawcza jak i osobowa dostępna jest w 3 wariantach długościach nadwozia i 2 różnych jego wysokościach. Największe różnice dotyczą jakości materiałów, z których wykonano wnętrze. W zależności od wersji w samochodzie może podróżować od 5 do 9 osób. Wersja osobowa, Traveller, umożliwia najszerszy zakres personalizacji.

</doc>
<doc id="1352326" url="https://pl.wikipedia.org/wiki?curid=1352326" title="Gonda (dystrykt Gonda)">
Gonda (dystrykt Gonda)

Gonda – miasto w północnych Indiach w stanie Uttar Pradesh, na Nizinie Hindustańskiej.
Populacja miasta w 2001 roku wynosiła 122 164 mieszkańców.

</doc>
<doc id="1352329" url="https://pl.wikipedia.org/wiki?curid=1352329" title="Koge">
Koge



</doc>
<doc id="1352330" url="https://pl.wikipedia.org/wiki?curid=1352330" title="Hotel pod żyrafą i nosorożcem">
Hotel pod żyrafą i nosorożcem

Hotel pod żyrafą i nosorożcem – polski serial obyczajowy w reżyserii Marka Stacharskiego. Serial zadebiutował na antenie TVP1 24 maja 2008. Pokazano wówczas jako pilot odcinek 6 pt. "Terrarysta". Regularna cotygodniowa emisja trwała od 8 czerwca 2008 do 14 września 2008.
Serial był kręcony od lipca do września 2007.
Fabuła.
Anna i Roman Miłobędzcy wraz z trójką dzieci: Olą, Jankiem i Zuzią przeprowadzają się pod Warszawę. Ich nowy dom staje się tytułowym „Hotelem pod żyrafą i nosorożcem”, czyli schroniskiem dla zwierząt. Bohaterem każdego odcinka serialu jest inne zwierzę.

</doc>
<doc id="1352334" url="https://pl.wikipedia.org/wiki?curid=1352334" title="24h Le Mans 1923">
24h Le Mans 1923

24h Le Mans 1923 – pierwsza edycja długodystansowego wyścigu 24h Le Mans. Wyścig odbył się w dniach 26–27 maja 1923, udział w nim wzięło 66 kierowców z 5 państw.

</doc>
<doc id="1352337" url="https://pl.wikipedia.org/wiki?curid=1352337" title="Grand Prix Monako 2008">
Grand Prix Monako 2008

Grand Prix Monako 2008 – szósty wyścig Formuły 1 rozegrany w sezonie 2008. Miał on miejsce na ulicznym torze Circuit de Monaco w Monte Carlo. Wyścig wygrał Brytyjczyk Lewis Hamilton (McLaren), przed Polakiem Robertem Kubicą (BMW Sauber) i Felipe Massą (Ferrari). Wyścig zaplanowany oryginalnie na 78 okrążeń z powodów obfitych opadów deszczu i związanych z tym wielu niespodziewanych wydarzeń zakończony został po regulaminowych dwóch godzinach i przejechaniu 76 okrążeń.
Wyniki.
Kwalifikacje.
! Poz.
! Nr
! Kierowca
! Konstruktor
! Q1
! Q2
! Q3
! Poz. s.
! bgcolor="#EFEFEF"|1
! bgcolor="#EFEFEF"|2
! bgcolor="#EFEFEF"|3
! bgcolor="#EFEFEF"|4
! bgcolor="#EFEFEF"|5
! bgcolor="#EFEFEF"|6
! bgcolor="#EFEFEF"|7
! bgcolor="#EFEFEF"|8
! bgcolor="#EFEFEF"|9
! bgcolor="#EFEFEF"|10
! bgcolor="#EFEFEF"|11
! bgcolor="#EFEFEF"|12
! bgcolor="#EFEFEF"|13
! bgcolor="#EFEFEF"|14
! bgcolor="#EFEFEF"|15
! bgcolor="#EFEFEF"|16
! bgcolor="#EFEFEF"|17
! bgcolor="#EFEFEF"|18
! bgcolor="#EFEFEF"|19
! bgcolor="#EFEFEF"|20
! Poz.
! Nr
! Kierowca
! Konstruktor
! Q1
! Q2
! Q3
! Poz. s.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1352339" url="https://pl.wikipedia.org/wiki?curid=1352339" title="24h Le Mans 1924">
24h Le Mans 1924

24h Le Mans 1924 – 2. edycja długodystansowego wyścigu 24h Le Mans. Wyścig odbył się w dniach 14-15 czerwca 1924, udział w nim wzięło 78 kierowców z 5 państw.

</doc>
<doc id="1352340" url="https://pl.wikipedia.org/wiki?curid=1352340" title="Johnny Kapahala">
Johnny Kapahala



</doc>
<doc id="1352341" url="https://pl.wikipedia.org/wiki?curid=1352341" title="Erling Mortensen">
Erling Mortensen

Erling Mortensen (ur. 5 kwietnia 1955) – duński szachista, mistrz międzynarodowy od 1980 roku.
Kariera szachowa.
Od połowy lat 70. należy do podstawowych zawodników reprezentacji Danii. Pomiędzy 1976 a 2004 jedenastokrotnie (w tym raz na I szachownicy) wystąpił na szachowych olimpiadach, natomiast w 1983 i 1992 r. – na drużynowych mistrzostwach Europy. Wielokrotnie zdobywał medale indywidualnych mistrzostw Danii, w tym czterokrotnie czterokrotnie złote (w latach 1981, 1987, 1989 i 1991).
Do sukcesów Erlinga Mortensena na arenie międzynarodowej należą m.in.:
Najwyższy ranking w karierze osiągnął 1 stycznia 1998 r., z wynikiem 2510 punktów dzielił wówczas 5-6. miejsce wśród duńskich szachistów.

</doc>
<doc id="1352347" url="https://pl.wikipedia.org/wiki?curid=1352347" title="Pomnik Bohaterów w Słubicach">
Pomnik Bohaterów w Słubicach

Pomnik Bohaterów w Słubicach (wcześniej pomnik Braterstwa Broni, pierwotnie Braterska Walka) – socrealistyczny pomnik na Placu Bohaterów w Słubicach wykonany według projektu architekta powiatowego Mieczysława Krajniaka na podstawie prawomocnej uchwały z dnia 20 października 1948 roku Powiatowej Rady Narodowej powiatu rzepińskiego.
Położenie aktu erekcyjnego miało miejsce 5 czerwca 1949 roku, zaś odsłonięcie pomnika – 22 lipca 1949 roku przy okazji 5. rocznicy Manifestu PKWN.
Charakterystyka.
Pomnik Bohaterów został wykonany z piaskowca i przedstawia dwóch żołnierzy: polskiego i radzieckiego, a na cokole widnieje napis: "Pamięci poległych w czasie II wojny światowej". Do 2011 napis brzmiał: "Pamięci poległym w czasie II wojny światowej". Pierwotnie na pomniku był napis: "Nasze życie ofiarowaliśmy wspólnie. Niech nasza więź pozostanie na zawsze".
Corocznie pod pomnikiem odbywają się uroczystości patriotyczne upamiętniające wybuch i zakończenie II wojny światowej, Święto Wojska Polskiego (15 sierpnia) czy Narodowe Święto Niepodległości, podczas których to składane są kwiaty, a głos zabierają przedstawiciele lokalnych władz.
Kilkadziesiąt metrów od miejsca, gdzie stoi Pomnik Bohaterów, tuż po wojnie znajdował się cmentarz 32 żołnierzy radzieckich (ich ciała przeniesiono potem do Cybinki i Rzepina).
W 2011 roku przy okazji renowacji i przenosin pomnika w głąb placu odnaleziono akt erekcyjny, którego egzemplarz przekazano do konserwacji i depozytu w Muzeum Lubuskim im. Jana Dekerta w Gorzowie Wielkopolskim.

</doc>
<doc id="1352348" url="https://pl.wikipedia.org/wiki?curid=1352348" title="Imatong">
Imatong

Imatong ("Immatong") - pasmo górskie w Sudanie Południowym (Ekwatoria Wschodnia) i północnej Ugandzie. Najwyższym szczytem jest Kinyeti (3187 m n.p.m.), położony na południowo-wschodnim krańcu pasma. Na południu pasmo przechodzi w położone na terytorium Ugandy góry Agoro. 
Warunki naturalne.
Średnia roczna ilość opadów w paśmie Imatong sięga 1500 mm, dzięki czemu na terenie tym występuje duża różnorodność gatunków roślin i zwierząt. 
W niższych partiach gór do 1000 m n.p.m. typowymi reprezentantami flory są akacje, migdałeczniki i mahonie khaya. Na wysokości od 1000 do 2900 metrów występują akacje i zastrzaliny, zaś wyżej pojawiają się hagenie i rośliny z rodziny wrzosowatych, w mniejszym zakresie także bambusy. 
Ludność.
Miejscowa ludność złożona jest głównie z przedstawicieli ludu Lango. Żyją tu także niewielkie społeczności Lotuko i Acholi. Podstawą gospodarki jest samowystarczalna uprawa roli. Tereny pasma Imatong służą także za schronienie rebeliantom z Bożej Armii Oporu, walczącym przeciw rządowi w północnej Ugandzie.

</doc>
<doc id="1352349" url="https://pl.wikipedia.org/wiki?curid=1352349" title="Immatong">
Immatong



</doc>
<doc id="1352350" url="https://pl.wikipedia.org/wiki?curid=1352350" title="Witold Łagowski">
Witold Łagowski



</doc>
<doc id="1352351" url="https://pl.wikipedia.org/wiki?curid=1352351" title="Philip von Hutten">
Philip von Hutten

Philip von Hutten (ur. 18 grudnia 1505, zm. 17 maja 1546 w El Tocuyo, Wenezuela) – niemiecki konkwistador, gubernator Wenezueli od 1541 roku, podróżnik i odkrywca rzeki Putomajo, dopływu Amazonki, przedstawiciel domu bankierskiego Welserów.
Philip von Hutten był zastępca i następcą Georga Hohermutha na stanowisku gubernatora Wenezueli. Uczestniczył również w wyprawie do Eldorado. W 1541 roku zorganizował nową wyprawę w poszukiwaniu legendarnej krainy. Hutten dotarł na Wyżynę Gujańską, skąd ratował się ucieczką przed Indianami. Następnie skierował się do Niziny Amazonki. W 1545 roku odkrył rzekę Putomajo leżącą 50 km od Napy. Tam napotkawszy silne, wrogie oddziały Indian powrócił do miasta Coro, gdzie został zabity przez Hiszpanów.
Po tych wydarzeniach Welserowie przestali interesować się Wenezuelą, choć formalnie należała ona do nich do roku 1555.

</doc>
<doc id="1352353" url="https://pl.wikipedia.org/wiki?curid=1352353" title="Instrukcja BHP">
Instrukcja BHP

Instrukcja BHP – dokument z zakresu bezpieczeństwa i higieny pracy, który określa najważniejsze aspekty wykonywanej pracy mające istotny wpływ na bezpieczeństwo pracownika. 
Szczegółowe wymagania dla instrukcji BHP określa rozporządzenie Ministra Pracy i Polityki Socjalnej z 26 września 1997 r. w sprawie ogólnych przepisów bezpieczeństwa i higieny pracy (Dz. U. z 2003 r. nr 169, poz. 1650 z późn. zm.)
Instrukcje BHP powinny być umieszczone w łatwo dostępnym dla pracownika miejscu, a każdy pracownik powinien być zapoznany z instrukcjami maszyn, urządzeń wykorzystywanych na stanowisku pracy. Ponadto zapoznawszy się z przepisami oraz zasadami bezpieczeństwa i higieny pracy, każdy pracownik zobowiązany jest do potwierdzenia tego faktu własnoręcznym podpisem.
Instrukcje bhp powinny określać bezpieczne czynności:
Każda instrukcja powinna także zawierać:
Urządzenie powinno być opatrzone certyfikatem bezpieczeństwa

</doc>
<doc id="1352354" url="https://pl.wikipedia.org/wiki?curid=1352354" title="Algebra początkowa">
Algebra początkowa



</doc>
<doc id="1352356" url="https://pl.wikipedia.org/wiki?curid=1352356" title="Obiekt końcowy">
Obiekt końcowy



</doc>
<doc id="1352358" url="https://pl.wikipedia.org/wiki?curid=1352358" title="Samuel Stephens Kistler">
Samuel Stephens Kistler

Samuel Stephens Kistler - (ur. 26 marca 1900 -?, 1975) amerykański naukowiec i inżynier chemik, najlepiej znany z wynalezienia aerożelu, najlżejszego ze znanych ciał stałych.
Urodził się w małym miasteczku w Cedarville w północno-wschodniej Kalifornii. Po raz pierwszy zainteresował się chemią, w wieku 12 lat. Kiedy podjął naukę na University of the Pacific w 1917 r. miał w planie naukę gry na wiolonczeli, a następnie uzyskanie wykształcenia rolniczego. Zamiast tego po roku przeniósł się do Stanford University i uzyskał licencjat w dziedzinie chemii, następnie kontynuował naukę na inżynierii chemicznej.
Po studiach na krótko podjął pracę jako wykładowca w Standard Oil Company of California oraz nauczania chemii w College of the Pacific, aż do 1931 r., kiedy to przeniósł się do University of Illinois.
Dokładne okoliczności stworzenia pierwszego aerożelu nie są zarejestrowane. Pracę opisującą nowy materiał opublikował w czasopiśmie "Nature".
Zmarł w 1975 r., na krótko przed ponownym wzrostem zainteresowania aerożelami, które spowodowane było przez odkrycie mniej czasochłonnej metody ich produkcji przez naukowców kierowanych przez Stanisława Teichnera.

</doc>
<doc id="1352359" url="https://pl.wikipedia.org/wiki?curid=1352359" title="Gosport">
Gosport

Gosport - miasto w Wielkiej Brytanii, w Anglii, w regionie South East England, w hrabstwie Hampshire, w dystrykcie Gosport. Leży 2,9 km od miasta Portsmouth, 32,6 km od miasta Winchester i 108 km od Londynu. W 2011 roku miasto liczyło 76 415 mieszkańców. W 2011 roku dystrykt to na powierzchni 25,29 km² zamieszkiwało 82 622 osób. 
W mieście rozwinął się przemysł stoczniowy, elektroniczny, papierniczy oraz chemiczny.

</doc>
<doc id="1352364" url="https://pl.wikipedia.org/wiki?curid=1352364" title="Księga liturgiczna">
Księga liturgiczna



</doc>
<doc id="1352365" url="https://pl.wikipedia.org/wiki?curid=1352365" title="Cohortes urbanae">
Cohortes urbanae

Cohortes urbanae (l.p. "Cohors urbana"; ) – w starożytnym Rzymie zbrojna formacja policyjna dbająca o bezpieczeństwo najważniejszych miast. Kohorty miejskie stacjonowały przede wszystkim w samym Rzymie, ale także w Puteoli, Ostii, Carthago i Lugdunum. Wszystkimi jednostkami na danym terenie dowodził z urzędu prefekt miejski.
Historia.
Początki służb policyjnych Rzymu.
Niewiele wiadomo na temat początków służb policyjnych Rzymu. Temat ten jest rzadko opisywany przez autorów antycznych, o wiele częściej pojawiają się wzmianki o służących w odległych zakątkach państwa legionistach czy cieszących się prestiżem członkach gwardii pretorskiej. Wiadomo, że za utrzymanie porządku w mieście w czasach królestwa odpowiadali liktorzy i "viatores", a w czasach zamieszek lub wojen wspomagali ich żołnierze regularnej armii.
Dopiero w czasach republikańskich powstały wyspecjalizowane służby zajmujące się ochroną porządku w mieście. Po zakazaniu przez senat w 186 p.n.e. Bachanaliów, konsule polecili edylom kurulnym pojmanie wszystkich kapłanów, a edylom plebejskim uniemożliwienie potajemnych obchodów zakazanego święta. Z kolei "triumviri capitales" i "Quinqueviri uls cis Tiberim" mieli wystawić warty nocne w całym mieście. Choć nie jest to poświadczone w źródłach starożytnych, autorzy współcześni zakładają, że wartownicy stanowili stałą służbę policyjną i rekrutowali się przede wszystkim spośród należących do państwa niewolników.
Powstanie "Cohortes urbanae".
Formacja powstała za czasów Oktawiana Augusta, częściowo z zamiarem zrównoważenia ogromnych sił (i wpływów) pretorian stacjonujących w Rzymie. Faktycznie kilkukrotnie między wspierającymi różne strony konfliktów politycznych oddziałami pretorskimi i miejskimi dochodziło do walk. Podczas zamieszania po zamordowaniu Kaliguli i obwołaniu cesarzem Klaudiusza przejście kohort miejskich na stronę tego ostatniego zadecydowało o jego zwycięstwie i ustąpieniu senatu. Mimo znaczenia politycznego główną rolą było jednak chronienie Rzymu i przeciwstawianie się rozmaitym gangom i bandom, kontrola tłumu w wypadku tumultu, oraz patrolowanie ulic miasta.
Pierwotnie formacja składała się z trzech kohort, za czasów dynastii klaudyjskiej ich liczbę zwiększono do czterech, a ostatecznie być może do pięciu (w tym czasie siły gwardii pretorskiej wzrosły do ośmiu kohort). Kohorty wywodzące się z miasta Rzym, zarówno stacjonujące w nim, jak i przesunięte do innych miast, posiadały numerację zgodną z numeracją kohort pretorskich, od "Cohors X Urbana" do "Cohors XV Urbana""." Znany jest jednak także przypadek "Cohortis I Flaviae Urbanae" stworzonej od podstaw w Lugdunum na bazie grupy legionistów, którzy podczas roku czterech cesarzy wspierali byli Witeliusza w jego walce o panowanie nad imperium rzymskim. Poza Lugdunum, „drugą stolicą cesarstwa"”", jednostki kohort miejskich strzegły także m.in. cesarskiego skarbca w Kartaginie.
W rzadkich przypadkach żołnierze "cohortes urbanae" ruszali na pole bitwy. Wiadomo, że formacja poniosła ciężkie straty podczas wojen domowych i za czasów Wespazjana; w latach 70. I wieku konieczna była jej odbudowa i reorganizacja, prawdopodobnie kierowana przez Mucianusa. Niektórzy autorzy uważają także, że nieobecność "Cohortis XIII Urbanae" w Rzymie od połowy 85 roku, poświadczona w zachowanych dokumentach, mogła być spowodowana jej wyruszeniem z Domicjanem na wojnę przeciwko Dakom. Żołd żołnierzy z "Cohortes urbanae" wynosił 500 denarów rocznie. Służba tam była uznawana za zaszczytną i dobrze płatną.
Służba w formacji trwała 20 lat od chwili zaciągnięcia się w szeregi formacji lub, w przypadku przeniesienia z innej jednostki wojskowej, od chwili wstąpienia do legionów czy auxilii. Żołnierzom służącym w kohortach miejskich, podobnie jak tym służącym w auxilii, flocie i gwardii pretorskiej, przysługiwał po zakończeniu służby dyplom wojskowy poświadczający przyznanie im praw obywatelskich i prawa do zawarcia małżeństwa, czasem także z kobietą nie posiadającą praw obywatelskich.

</doc>
<doc id="1352366" url="https://pl.wikipedia.org/wiki?curid=1352366" title="Tryb potencjalny">
Tryb potencjalny

Tryb potencjalny (także łac. "modus potentialis") – w językoznawstwie: tryb zbliżony do trybu życzeniowego, wyrażający możliwość zaistnienia jakiejś sytuacji (w sensie prawdopodobieństwa). Występuje w niewielu językach, m.in. w niektórych językach ugrofińskich. Przejawia tendencję do zanikania.
Język fiński.
Tryb potencjalny tworzy się dodając partykułę "-ne-" do formy bezokolicznika (i uwzględniając asymilacje i inne zjawiska morfologiczne), a następnie końcówki osobowe. 
Odmiana czasownika "olla" (być) w trybie potencjalnym czasu teraźniejszego:
 minä lienen me lienemme
 sinä lienet te lienette
 hän lienee he/ne lienevät
Formę te tłumaczymy: "może jestem", "może jesteś" itd.
Odmiana czasownika "olla" (być) w trybie potencjalnym czasu przeszłego
 minä lienen ollut me lienemme olleet
 sinä lienet ollut te lienette olleet
 hän lienee ollut he lienevät olleet
Forma ta tłumaczy się: "może byłem", "może byłeś" itd. 
Odmiana czasownika "tehdä" (być) w trybie potencjalnym czasu teraźniejszego:
 minä tehnen me tehnemme
 sinä tehnet te tehnette
 hän tehnee he tehnevät
Odmiana czasownika "tehdä" (być) w trybie potencjalnym czasu przeszłego:
 minä lienen tehnyt me lienemme tehneet
 sinä lienet tehnyt te lienette tehneet
 hän lienee tehnyt he lienevät tehneet
Odpowiedniki w innych językach.
W większości języków tryb potencjalny nie istnieje, a prawdopodobieństwo oddaje się głównie przez konstrukcje modalne lub tryb łączący.
Język polski.
W polszczyźnie najczęstszym sposobem wyrażenia możliwości jest użycie przysłówka "może" czy też "chyba" lub "prawdopodobnie" i czasownika w odpowiedniej formie czasu teraźniejszego: 
Inną możliwością jest użycie czasownika "móc" i bezokolicznika: 
Język angielski.
Przykładowo w języku angielskim do wyrażenia możliwości służy czasownik "may" i jego forma przeszła "might": 
Możliwość w przeszłości oddajemy przez czasownik "can" lub "may" i bezokolicznik czasu przeszłego: 
Język francuski.
W języku francuskim używa się do tego celu trybu łączącego ("subjonctif") 
Język niemiecki.
Możliwość wyraża się przez konstrukcję z czasownikiem modalnym "mögen"
 ich mag wir mögen
 du magst ihr mögt
 er mag sie mögen
Jest to jednak konstrukcja formalna i rzadko używana we współczesnej niemczyźnie. Najczęściej możliwość wyraża się przez zdanie podrzędnie złożone: "Es ist möglich dass..." - i odpowiednią formę w trybie orzekającym.

</doc>
<doc id="1352369" url="https://pl.wikipedia.org/wiki?curid=1352369" title="Józef Hałasa">
Józef Hałasa

Józef Marian Hałasa (ur. 6 stycznia 1928 w miejscowości Mokre) – polski biolog i immunolog, profesor nauk medycznych, wykładowca akademicki, senator II kadencji.
Życiorys.
Ukończył w 1952 studia biologiczne na Uniwersytecie Marii Curie-Skłodowskiej w Lublinie, a w 1957 medycynę w Pomorskiej Akademii Medycznej w Szczecinie. Do 2000 pracował w Katedrze i Zakładzie Mikrobiologii i Immunologii PAM, od 1971 na stanowisku kierownika zakładu. Habilitował się również w 1971, profesorem został w 1990.
W latach 1991–1993 z ramienia „Solidarności” sprawował mandat senatora II kadencji z województwa szczecińskiego. W 1980 był organizatorem struktur związku na szczecińskich uczelniach.
Został członkiem Zachodniopomorskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Odznaczony m.in. Złotym Krzyżem Zasługi. Członek m.in. Polskiego Towarzystwa Mikrobiologów i Polskiego Stowarzyszenia Immunologicznego, był też członkiem zarządu głównego Polskiego Towarzystwa Alergologicznego.

</doc>
<doc id="1352373" url="https://pl.wikipedia.org/wiki?curid=1352373" title="Adam Zieliński">
Adam Zieliński



</doc>
<doc id="1352374" url="https://pl.wikipedia.org/wiki?curid=1352374" title="Ar-Rajj">
Ar-Rajj



</doc>
<doc id="1352376" url="https://pl.wikipedia.org/wiki?curid=1352376" title="Walter Taibo">
Walter Taibo

Walter Taibo Martínez (7 marca 1931, zm. 11 stycznia 2021) – urugwajski piłkarz, bramkarz.
Będąc graczem klubu Club Nacional de Football, wziął udział wraz z reprezentacją Urugwaju w turnieju Copa América 1955. Urugwaj zajął odległe jak na swoje aspiracje 4. miejsce za Argentyną, Chile i Peru. Taibo bronił w dwóch meczach - w wygranym 5:1 meczu z Ekwadorem i przegranym aż 1:6 meczu z Argentyną.
Wciąż jako gracz "Nacionalu" uczestniczył w turnieju Copa América 1957. Urugwaj znów był czwarty, a Taibo wystąpił w trzech spotkaniach (z Peru, Brazylią i Chile), w których przepuścił 5 bramek.
Turniej Copa América 1959 okazał się jeszcze gorszy, gdyż Urugwaj zajął przedostanie, 6. miejsce. Taibo zagrał w 4 meczach (jedynie w meczach z Brazylią i Paragwajem zastępował go Juan Carlos Leiva) i przepuścił 10 bramek.
Jako piłkarz klubu CA Peñarol był w kadrze reprezentacji Urugwaju w finałach mistrzostw świata w 1966 roku, gdzie Urugwaj dotarł do ćwierćfinału. Taibo nie zagrał w żadnym meczu.
Od 23 marca 1955 do 26 czerwca 1966 rozegrał w reprezentacji Urugwaju 30 meczów.

</doc>
<doc id="1352380" url="https://pl.wikipedia.org/wiki?curid=1352380" title="Niezwykła piątka na tropie">
Niezwykła piątka na tropie

Niezwykła piątka na tropie (ang. "Famous 5: On the Case", 2008) – brytyjsko-francuska kreskówka, która była nadawana dawniej w Polsce na kanale Disney Channel (premiera: 14 czerwca 2008 roku), a obecnie przez kanał teleTOON+ od 1 września 2013 roku. Serial został wyprodukowany przez studio Marathon.
Opis fabuły.
Dylan, Allie, Jo i Max tworzą zgraną paczkę przyjaciół. Razem ze swoim wiernym psem Timmym jadą na wakacje do wiejskiego domu ciotki Jo, gdzie spędzają czas na pieszych wycieczkach, żaglach, biwakowaniu i rozwiązywaniu kryminalnych zagadek. Przyjaciele są świadkami serii dziwnych zdarzeń - aby odkryć, kto stoi za kryminalną tajemnicą, będą musieli wykazać się odwagą, sprytem i pomysłowością. Tak się składa, że każdy z przyjaciół dysponuje niezwykłymi zdolnościami, które pomogą w odkryciu prawdy.
Wersja polska.
Opracowanie i udźwiękowienie wersji polskiej: na zlecenie Disney Character Voices International – Sun Studio Polska
Reżyseria: Joanna Węgrzynowska
Dialogi:
Tekst piosenki: Marek Krejzler
Kierownictwo muzyczne: Juliusz Kamil Kuźnik
Udział wzięli:
oraz:
i inni
Wykonanie: Paweł Kowalczyk, Juliusz Kamil Kuźnik, Ewa Broczek
Lektor:
Emisja.
Od 14 czerwca 2008 do końca roku serial był emitowany w weekendy o 8:00. Później emisja przeniosła się na dni powszednie, na godzinę 13:40. 22 marca 2010 roku serial zdjęto z anteny i zastąpiono innym serialem, "Mam rakietę". Jednak parę dni później, 1 kwietnia, serial wrócił. Nie na długo, bo 27 kwietnia znowu dokonano zmiany. 22 maja powrócił okazjonalnie o 10:50, a od 2 czerwca po raz kolejny zastąpił "Mam rakietę". W piątek 18 czerwca 2010 roku, obydwa seriale zostały po raz ostatni wyemitowane.

</doc>
<doc id="1352385" url="https://pl.wikipedia.org/wiki?curid=1352385" title="Pole Broca">
Pole Broca



</doc>
<doc id="1352389" url="https://pl.wikipedia.org/wiki?curid=1352389" title="Douglas Hogg (1. wicehrabia Hailsham)">
Douglas Hogg (1. wicehrabia Hailsham)

Douglas McGarel Hogg, 1. wicehrabia Hailsham (ur. 28 lutego 1872 w Londynie, zm. 16 sierpnia 1950 w Carters Corner Place w hrabstwie Sussex) – brytyjski prawnik i polityk, członek Partii Konserwatywnej, minister w rządach Andrew Bonar Lawa, Stanleya Baldwina, Ramsaya MacDonalda i Neville’a Chamberlaina.
Był synem kupca i filantropa, Quintina Hogga, i Alice Graham. Był dwukrotnie żonaty. Jego pierwszą żoną została w 1905 r. Elizabeth Brown, z którą miał dwóch synów (m.in. późniejszego konserwatywnego ministra, Quintina). Po raz drugi ożenił się 1929 r. z Margaret Dew.
Przez 8 lat pracował w rodzinnej firmie Hogg, Curtis, Campbell and Co., w Indiach Zachodnich i Brytyjskiej Gujanie. Podczas II wojny burskiej służył w szeregach Lothian and Berwick Yeomanry. Został ranny podczas działań wojennych. Następnie rozpoczął pracę w kancelarii Ashurst, Morris, Crisp and Co. W 1902 r. został powołany do korporacji Lincoln's Inn. W 1917 r. został Radcą Króla, a w 1920 r. zasiadł we władzach korporacji.
W 1922 r. został wybrany do Izby Gmin jako reprezentant okręgu St Marylebone. Od razu otrzymał stanowisko prokuratora generalnego, które sprawował do 1928 r., z krótką przerwą w 1924 r. Na tym stanowisku nadzorował przyjęcie przez Izbę Gmin Trade Disputes Act w 1927 r. W 1928 r. Hogg otrzymał tytuł 1. barona Hailsham i zasiadł w Izbie Lordów. Został również Lordem Kanclerzem. Pełnił ten urząd do wyborczej porażki konserwatystów w 1929 r. W tym samym roku jego tytuł podniesiono do rangi wicehrabiego.
Po utworzeniu rządu narodowego w 1931 r. został ministrem wojny i przewodniczącym Izby Lordów. W 1935 r. ponownie został Lordem Kanclerzem. Na tym stanowisku przewodniczył ostatniemu w historii sądowi parów nad lordem de Clifford. W 1938 r. został na krótko Lordem Przewodniczącym Rady. Zrezygnował ze wszystkich stanowisk w 1938 r. z powodu złego stanu zdrowia.
Ostatnie lata życia lord Hailsham spędził w swojej rezydencji Carters Corner Place niedaleko Herstmonceux w hrabstwie Sussex. Zmarł tam w 1950 r. Tytuł wicehrabiego odziedziczył jego najstarszy syn.

</doc>
<doc id="1352393" url="https://pl.wikipedia.org/wiki?curid=1352393" title="Katarzyna Lesing">
Katarzyna Lesing

Katarzyna Lesing (ur. 1972) − polska piosenkarka, występująca również jako Kasia Lesing, bądź Kate Lesing.
Początkowo związana z zespołem Top One, w którym śpiewała w chórku. Brała także gościnny udział w nagrywaniu jego kilku płyt i niektórych występach. Solo zadebiutowała utworem „Świat zza grubych szyb”, do którego teledysk był prezentowany w programie Muzyczna Jedynka. Kolejnym ważnym etapem w karierze było wydanie przez włoską firmę fonograficzną „Discomagic” singla Jamrose z udziałem Kasi „Do the dance”, gdzie obok tytułowego nagrania znalazł się utwór „Do you wanna stay”. Nagranie pochodziło z nadchodzącej solowej płyty, gdyż była to anglojęzyczna wersja piosenki „Nie zostawiaj mnie”. W 1995 roku nakładem Jam Records/Magic Records ukazała się solowa płyta „Wielki błękit”. Za jej produkcję odpowiadał Maciej Jamroz (założyciel grup Top One i Jamrose), a teksty piosenek pisali Janusz Kondratowicz, Jacek Skubikowski i Mark Śledziewski.
W latach dziewięćdziesiątych XX wieku Lesing występowała także gościnnie z innymi wykonawcami spod znaku „Power Dance”, m.in. Mr Ghana (Frank Evans), Daniel Skarżyński. Jej wokal możemy usłyszeć również w utworze „Gdy zgaśnie słońce” zespołu Zero. Krążek „Wielki Błękit” w bardzo szybkim czasie uzyskał status złotej płyty. Utwory wokalistki były emitowane na antenie TVP2 w programie "30-ton lista, lista przebojów". Po tym, jak zniknęła z rynku firma Jam Records, rozpoczęła współpracę z m.in. zespołem East Clubbers oraz ze znanym twórcą muzyki klubowej − Janardaną (znanym też pod pseudonimem Clubringer).
W 2015 i 2016 roku w wyniku współpracy z Maciejem Jamrozem z grupy Jamrose wydane zostały remiksy utworów „Zamienię w perły”, „Big room”, „Miłość” i „Wielki Błękit”. W czerwcu 2019 roku opublikowała w mediach społecznościowych oświadczenie o wycofaniu się z działalności scenicznej.

</doc>
<doc id="1352395" url="https://pl.wikipedia.org/wiki?curid=1352395" title="Paradise (album)">
Paradise (album)

Paradise – album saksofonisty Kenny’ego G, wydany w 2002 roku. Uplasował się on na miejscu #2 notowania Contemporary Jazz Albums, na pozycji #9 list "Billboard" 200 i Internet Albums, także na miejscu #15 R&amp;B/Hip-Hop Albums.

</doc>
<doc id="1352396" url="https://pl.wikipedia.org/wiki?curid=1352396" title="Goulburn (rzeka)">
Goulburn (rzeka)

Goulburn – rzeka w Australii, w stanie Wiktoria. Długość 550 km.
Źródła rzeki znajdują się w Wielkich Górach Wododziałowych, a uchodzi ona do rzeki Murray.
Rzeka Goulburn jest wykorzystywana do nawadniania pól uprawnych.

</doc>
<doc id="1352398" url="https://pl.wikipedia.org/wiki?curid=1352398" title="Nanożel">
Nanożel

Nanożel – typ aerożelu ("zmrożonego dymu"), izolacji wykorzystywanej głównie w budownictwie i przemyśle paliwowym.
Nanożel jest najlżejszą izolacją na świecie, produkowany jest przez firmę Cabot Corporation, której zakład produkcyjny mieści się we Frankfurcie, Niemcy. Nanożel jest aerożelem, składa się z 95% powietrza, nanopory mają właściwości izolacyjne. Materiał produkowany jest w wielu odmianach od nieprzeźroczystego do przeźroczystego.

</doc>
<doc id="1352400" url="https://pl.wikipedia.org/wiki?curid=1352400" title="Gerhard Bartodziej">
Gerhard Bartodziej

Gerhard Bartodziej (ur. 1941 w Olszowej) – polski elektrotechnik, nauczyciel akademicki i polityk, profesor nauk technicznych, działacz mniejszości niemieckiej, senator II i III kadencji, prezes Związku Niemieckich Stowarzyszeń Społeczno-Kulturalnych w Polsce (1994–2000).
Życiorys.
Ukończył w 1962 studia na Wydziale Elektrycznym Politechniki Śląskiej w Gliwicach. W 1967 uzyskał stopień doktora z zakresu elektrotechniki na tej samej uczelni, w 1984 habilitował się. W 1994 otrzymał tytuł naukowy profesora nauk technicznych.
Zawodowo był związany z Instytutem Elektroenergetyki i Sterowania Układów na Wydziale Elektrycznym Politechniki Śląskiej, następnie z Instytutem Elektrowni i Systemów Pomiarowych na Wydziale Elektrotechniki Politechniki Opolskiej, na której kierował Katedrą Energetyki. Prowadził też wykłady z zakresu historii integracji europejskiej na Uniwersytecie Opolskim.
Od 1990 do 1998 oraz ponownie w latach 2002–2006 był przewodniczącym rady miejskiej w Strzelcach Opolskich. W latach 1991–1997 sprawował mandat senatora II i III kadencji z województwa opolskiego z ramienia Krajowego Komitetu Wyborczego Mniejszości Niemieckiej. W 1992 jego nazwisko pojawiło się z na tzw. liście Macierewicza jako tajnego współpracownika SB. W oświadczeniu lustracyjnym z 1997 przyznał się do świadomej i tajnej współpracy ze służbą specjalną PRL. Pod koniec lat 90. w wyniku konfliktu z Henrykiem Krollem odszedł z TSKN. W latach 1994–2000 pełnił funkcję prezesa Związku Niemieckich Stowarzyszeń Społeczno-Kulturalnych w Polsce.
Odznaczenia.
Odznaczony m.in. Krzyżem Kawalerskim Orderu Odrodzenia Polski (2004), Medalem Komisji Edukacji Narodowej i Złotym Krzyżem Zasługi.

</doc>
<doc id="1352401" url="https://pl.wikipedia.org/wiki?curid=1352401" title="In America">
In America

In America – kompilacyjny album saksofonisty Kenny’ego G, wydany w 2001 roku.

</doc>
<doc id="1352409" url="https://pl.wikipedia.org/wiki?curid=1352409" title="Livre du Coeur d’amour épris">
Livre du Coeur d’amour épris

Livre du Coeur d’amour épris – romans alegoryczny autorstwa króla Rene Andegaweńskiego, napisany w 1457 roku.
Romans.
Król Rene swój romans napisał w 1457 roku, w okresie szczególnej popularności tego gatunku, zapoczątkowanej przez "Powieść o Róży". "Livre du Coeur d’amour épris" opisuje losy Serca (Coeur), porwanego przez bożka miłości i powierzonego Pożądaniu (Désir). Coeur jako błędny rycerz wyrusza na poszukiwania ukochanej Doulce Mercy, którą uwięziły Odmowa, Wstyd i Obawa. Coeur i Désir przeżywają wiele przygód i choć ostatecznie odnajdują Doulce Mercy, historia kończy się rozstaniem zakochanych.
Manuskrypt.
Jeden z iluminowanych rękopisów z tekstem romansu przechowywany jest obecnie w Nationalbibliothek w Wiedniu (MS 2597). Jego karty mają 29×20 cm, a miniatury zazwyczaj ok. 17×12 cm. Rękopis ozdobiony 16 miniaturami (na 25 kolejnych zostały przygotowane puste pola) był prawdopodobnie własnością samego króla Rene. Powstał ok. 1460 na jego dworze, raczej w Andegawenii niż w Prowansji. Iluminacje wykonał nieznany dziś autor, nazywany umownie Mistrzem Coeur d’amour épris, ale istnieją także próby zidentyfikowania go. Jedna z hipotez mówi, że autorem iluminacji był król Rene, o którym wiadomo, że zajmował się malarstwem. Inna zakłada, że iluminatorem był Barthélemy d’Eyck (P.Durrieu 1911). Antoni Ziemba autorstwo szesnastu miniatur z dwudziestu sześciu, przypisuje Mistrzowi Króla Rene
Miniatury charakteryzują się zindywidualizowanymi postaciami oraz wrażliwością na światło i barwę. Na przykładzie miniatury z rycerzem przy zaklętym źródle widać właśnie to wyczulenie autora na sprawy kolorytu i światłocienia. Oto przy źródle stoi Coeur; Désir leży uśpiony. Nad polaną o soczyście zielonej trawie wstaje słońce, rzucając na ziemię długie cienie. Z kolei scena z bożkiem miłości u króla Rene rozgrywa się w nocy przy sztucznym świetle. Jak pisze Krystyna Secomska, "jest to zadziwiająco trafne i konsekwentne studium luministyczne – niemal bez precedensu w sztuce Quattrocenta. We Włoszech jedynie Piero della Francesca wykorzystał podobny efekt w słynnym „Śnie Konstantyna” w Arezzo". Brak jest jednak dowodów, by Mistrz Coeur d’amour épris znał to dzieło, więc "nic nie stoi na przeszkodzie, aby uznać jego „nokturn” za samodzielny eksperyment artystyczny".

</doc>
<doc id="1352410" url="https://pl.wikipedia.org/wiki?curid=1352410" title="Ulfang">
Ulfang



</doc>
<doc id="1352412" url="https://pl.wikipedia.org/wiki?curid=1352412" title="Narodowe Instytuty Zdrowia">
Narodowe Instytuty Zdrowia

Narodowe Instytuty Zdrowia (, NIH) – amerykańska instytucja rządowa zajmująca się badaniami biomedycznymi i związanymi ze zdrowiem, część Departamentu Zdrowia i Opieki Społecznej Stanów Zjednoczonych ("United States Department of Health and Human Services").
Dysponują 28% (około 28 miliardów dolarów) funduszy przeznaczanych corocznie w Stanach Zjednoczonych na badania biomedyczne. Część badań jest prowadzona w Bethesdzie. "National Institute on Aging" oraz "National Institute on Drug Abuse" mają siedziby w Baltimore. "National Institute of Environmental Health Sciences" zlokalizowany jest w Research Triangle w Karolinie Północnej, natomiast "National Institute of Allergy and Infectious Diseases" w Rocky Mountain Labs w Hamilton w Montanie.
Początki Narodowych Instytutów Zdrowia datują się na rok 1887, gdy powstało "Hygienic Laboratory". W 1930 zmieniono tę nazwę, na mocy "Ransdell Act", na "National Institute of Health" (liczba pojedyncza), a w 1948 na "National Institutes of Health". Instytucja składa się z 27 wydziałów i Biura Dyrektora ("NIH Office of the Director"). W 2009 roku 16. dyrektorem został Francis Collins.

</doc>
<doc id="1352414" url="https://pl.wikipedia.org/wiki?curid=1352414" title="Classics in the Key of G">
Classics in the Key of G

Classics in the Key of G – złożony wyłącznie z coverów album saksofonisty Kenny’ego G, wydany w 1999 roku. Uplasował się on na szczycie notowania Contemporary Jazz Albums, na pozycji #13 listy Internet Albums, a także na miejscu #17 "Billboard" 200 oraz #27 R&amp;B/Hip-Hop Albums.

</doc>
<doc id="1352415" url="https://pl.wikipedia.org/wiki?curid=1352415" title="24h Le Mans 1925">
24h Le Mans 1925

24h Le Mans 1925 – 3. edycja długodystansowego wyścigu 24h Le Mans. Wyścig odbył się w dniach 20-21 czerwca 1925, udział w nim wzięło 98 kierowców z 6 państw.

</doc>
<doc id="1352416" url="https://pl.wikipedia.org/wiki?curid=1352416" title="Hrabstwo Wabasha">
Hrabstwo Wabasha

Hrabstwo Wabasha leży w południowo-wschodnim krańcu stanu Minnesota. Zostało założone w roku 1849 i jest zamieszkiwane przez ok. 21,5 tys. osób. Stolicą hrabstwa jest miasteczko Wabasha.

</doc>
<doc id="1352417" url="https://pl.wikipedia.org/wiki?curid=1352417" title="Louis Antoine Ranvier">
Louis Antoine Ranvier



</doc>
<doc id="1352420" url="https://pl.wikipedia.org/wiki?curid=1352420" title="Slavoljub Marjanović">
Slavoljub Marjanović

Slavoljub Marjanović, cyr. Славољуб Марјановић (ur. 6 stycznia 1955 w Lalinacu) – serbski szachista i trener szachowy ("FIDE Senior Trainer" od 2004), arcymistrz od 1978 roku.
Kariera szachowa.
Pierwszy międzynarodowy sukces odniósł w 1971 r., zajmując II m. (za Michaelem Steanem) w turnieju juniorów w Schilde. Trzykrotnie reprezentował Jugosławię w rozegranych w Groningen mistrzostwach Europy juniorów do lat 20 (1971/72 – V m., 1972/73 – VII m. i 1973/74 – XII m.) oraz dwukrotnie – w mistrzostwach świata juniorów w tej samej kategorii wiekowej (Teesside 1973 – IV m. i Manila 1974 – III m. i brązowy medal). W latach 80. XX wieku należał do czołówki szachistów jugosłowiańskich, w 1980 i 1984 r. wystąpił na szachowych olimpiadach, za pierwszym razem zdobywając wraz z drużyną brązowy medal. W 1980 r. był również reprezentantem swojego kraju na drużynowych mistrzostwach Europy. W 1985 r. zdobył w Nowym Sadzie tytuł indywidualnego mistrza Jugosławii, natomiast w 1987 r. wziął udział w turnieju międzystrefowym (eliminacji mistrzostw świata) w Suboticy, zajmując VII m.
Wielokrotnie startował w turniejach międzynarodowych, sukcesy odnosząc m.in. w:
Najwyższy ranking w karierze osiągnął 1 lipca 1985 r., z wynikiem 2540 punktów dzielił wówczas 44-45. miejsce na światowej liście FIDE, jednocześnie zajmując 4. miejsce wśród jugosłowiańskich szachistów.

</doc>
<doc id="1352421" url="https://pl.wikipedia.org/wiki?curid=1352421" title="Jerzy Hrybacz">
Jerzy Hrybacz

Jerzy Zbigniew Hrybacz (ur. 7 marca 1927 w Wilnie, zm. 11 września 2013) – polski ekonomista, poseł na Sejm I kadencji.
Życiorys.
Syn Jana i Zofii. W okresie II wojny światowej działał w podziemiu. Ukończył w 1951 studia na Wydziale Ekonomicznym Wyższej Szkoły Ekonomicznej w Szczecinie. Uzyskał następnie stopień doktora nauk ekonomicznych. Był profesorem Państwowej Wyższej Szkoły Zawodowej w Gorzowie Wielkopolskim, pełnił funkcję prorektora tej uczelni. Publikował prace naukowe i podręczniki z zakresu rachunkowości.
W latach 50. organizował drużyny harcerskie. Na początku lat 80. wstąpił do Niezależnego Samorządnego Związku Zawodowego„Solidarność”. Za działalność opozycyjną został skazany na karę roku pozbawienia wolności. W latach 90. zakładał regionalny Światowy Związek Żołnierzy Armii Krajowej w województwie gorzowskim.
Od 1991 do 1993 sprawował mandat posła I kadencji, wybranego z listy Wyborczej Akcji Katolickiej. Należał do Zjednoczenia Chrześcijańsko-Narodowego. Przez kilka kadencji zasiadał w gorzowskiej radzie miasta (m.in. z ramienia Akcji Wyborcza Solidarność i następnie do 2006 z ramienia Prawa i Sprawiedliwości).
Pochowany na cmentarzu komunalnym w Gorzowie Wielkopolskim.

</doc>
<doc id="1352424" url="https://pl.wikipedia.org/wiki?curid=1352424" title="Kenny G – Greatest Hits">
Kenny G – Greatest Hits

Kenny G – Greatest Hits – album z największymi przebojami saksofonisty Kenny’ego G, wydany w 1997 roku. Uplasował się on na szczycie notowania Contemporary Jazz, na pozycji #15 listy R&amp;B/Hip-Hop Albums, a także na miejscu #19 "Billboard" 200.

</doc>
<doc id="1352426" url="https://pl.wikipedia.org/wiki?curid=1352426" title="Tryb rozkazujący">
Tryb rozkazujący

Tryb rozkazujący (łac. "imperativus") – jeden z podstawowych trybów w mowie. Wyraża zazwyczaj rozkaz, życzenie lub prośbę. Stosowany jest do wszystkich osób, łącznie z pierwszą osobą liczby pojedynczej, choć w tym wypadku rozumiany jest jako figura retoryczna. W wielu językach występuje również w czasie przeszłym. Aby wzmocnić wymowę, często używa się wykrzyknika. Istnieje kilka form omownych, zastępujących tryb gramatyczny – najczęściej jest to konstrukcja z czasownikiem "musieć".
Język polski.
Dla drugiej osoby obu liczb oraz pierwszej osoby liczby mnogiej istnieją formy morfologiczne. Tryb rozkazujący dla pozostałych osób tworzymy przez partykułę niech i odpowiednie formy czasu teraźniejszego lub przyszłego prostego w trybie oznajmującym. 
 niech pomyślę pomyślmy
 pomyśl pomyślcie
 niech pomyśli niech pomyślą
Dla czasu przeszłego stosuje się formę omowną z partykułą "oby" i czasownikiem w czasie przeszłym. Nie jest to jednak konstrukcja swoista i stosuje się ją często tylko przy tłumaczeniu trybu rozkazującego w czasie przeszłym z innych języków.
Używa się także formy grzecznościowej z "proszę" i bezokolicznikiem, np. "proszę wejść". To również nie jest forma morfologiczna trybu rozkazującego.
Język angielski.
W najczęściej używanej drugiej osoby liczby pojedynczej i mnogiej jest tożsamy z bezokolicznikiem (bez wyróżnika "to"). W pozostałych osobach używa się czasownika "let", zaimka w formie dopełnienia i bezokolicznika. Przeczymy używając dla drugiej osoby formy "don't" a dla pozostałych partykuły "not". Poniżej podano odmianę czasownika "go" ("iść") w trybie rozkazującym.
 let me go let us (let's) go
 go go
 let him/her go let them go
Pewne znaczenie trybu rozkazującego przejawia czasownik "shall", w przeszłości służący głównie do wyrażania rozkazów. a obecnie będący w zaniku, zwłaszcza poza Anglią. Służy on do budowy czasu przyszłego, ale również tzw. "coloured future" – przyszłości w aspekcie modalnym – występuje wtedy (w przeciwieństwie do czasu przyszłego) we wszystkich osobach. 
 I shall read we shall read
 you shall read you shall read
 he/she shall read they shall read
Często stosowany jest w oficjalnych nakazach, zakazach i upomnieniach, na przykład: 
W mowie potocznej rzadko stosowany, często w żartobliwym kontekście:
Tradycyjnie z czasownikiem "shall" łączy się tekst dziesięciu przykazań:
Język arabski.
Dla drugiej osoby obu rodzajów i wszystkich liczb tryb rozkazujący tworzy się poprzez dodanie do tematu czasu teraźniejszego prefiksu "i" اِ, jeżeli charakterystyczną samogłoską danego czasownika jest "i" lub "a", albo "u" اُ, jeżeli charakterystyczną samogłoską jest "u". Dodaje się też końcówkę, zależną od rodzaju i liczby:
 l. poj. l. podw. l. mn.
 r. męski ـْ – -ā ـُوا -ū
 r. żeński ـِي -ī ـَا -ā ْـْنَ -na
Przykładowe formy trybu rozkazującego dla czasownika kataba كتب – pisać, z charakterystyczną samogłoską "u":
 l. poj. l. podw. l. mn.
 r. męski اُكْتُبْ uktub اُكْتُبَا uktubā اُكْتُبُوا uktubū
 r. żeński اُكْتُبِي uktubī اُكْتُبَا uktubā اُكْتُبْنَ uktubna
Dla pozostałych osób tworzy się poprzez dodanie przedrostka li- لِـ do odpowiedniej formy czasownika w apokopacie, np.:
Język indonezyjski.
Czasowniki z przedrostkiem me- tracą ten przedrostek w trybie rozkazującym. Jeżeli czasownik ma dodatkowo przyrostek -kan lub -i, przyrostek ten musi zostać zachowany.
 membaca (czytać) baca!
 memberikan (dawać) berikan!
 memulai (zaczynać) mulai!
Trudniejsza sprawa jest z przedrostkiem ber-. Czasowniki mogą go zachowywać lub tracić w trybie rozkazującym i nie rządzą tym żadne ustalone zasady.
 lari (bieg) → berlari (biegać) lari! (biegnij!)
 nafas (oddech) → bernafas (oddychać) bernafas! (oddychaj!)
W trybie rozkazującym można używać form podanych powyżej. Jeśli jednak chce się nakazać coś trochę grzeczniej, możemy użyć przyroska -lah.
 baca! bacalah!
 berikan! berikanlah!
 lari! larilah!
Język fiński.
Regularnie tworzy się wszystkie formy czasu przyszłego:
 nie występuje (me) syökäämme
 (sinä) syö (te) syökää
 (hän) syököön (he) syökööt
Formy trybu rozkazującego czasu przeszłego, tylko dla trzeciej osoby obu liczb:
 olkoon syönyt olkoot syöneet
Można przetłumaczyć jako "Miał zjeść!". Występuje tryb rozkazujący dla czasu przeszłego dla III osoby obu liczb, nie ma on jednak obecnie znaczenia praktycznego.
Język francuski.
W języku francuskim tryb rozkazujący czasu teraźniejszego jako odrębna forma gramatyczna występuje tylko w drugiej osobie obu liczb oraz pierwszej osobie liczby mnogiej. W liczbie pojedynczej formę tworzy się od 1. os. l.p., formy liczby mnogiej są tożsame z formami odpowiednich osób w czasie teraźniejszym. 
Oto przykładowe tryby rozkazujące kilku czasowników:
 lire (czytać) lis! lisons! lisez! ne lis pas! ne lisez pas!
 parler (mówić) parle! parlons! parlez! ne parle pas! ne parlez pas!
 finir (kończyć) finis! finissons! finissez! ne fini pas! ne finissez pas!
W pozostałych osobach używa się trybu łączącego.
 que je lise –
 qu'il (elle) lise qu'ils (elles) lisent 
Istnieje również tryb rozkazujący czasu przyszłego, składający się z "subjonctifu" czasownika "être" i imiesłowu przysłówkowego biernego. 
 – ayons fini
 aie fini ayez fini
Obecnie nie ma znaczenia praktycznego.

</doc>
<doc id="1352427" url="https://pl.wikipedia.org/wiki?curid=1352427" title="Henry Gray">
Henry Gray

Henry Gray (ur. 1827 w Londynie, zm. 13 czerwca 1861 tamże) – angielski anatom i chirurg, autor wielokrotnie wznawianego podręcznika anatomii, znanego dziś jako "Gray’s Anatomy". Został wybrany do Royal Society w wieku 34 lat. Zmarł na ospę zaraziwszy się od siostrzeńca, którym opiekował się podczas choroby.

</doc>
<doc id="1352428" url="https://pl.wikipedia.org/wiki?curid=1352428" title="Skid Row (album)">
Skid Row (album)

Skid Row jest albumem amerykańskiej grupy heavy metalowej Skid Row

</doc>
<doc id="1352430" url="https://pl.wikipedia.org/wiki?curid=1352430" title="Six of Hearts">
Six of Hearts

Six of Hearts – pierwsze EP saksofonisty Kenny’ego G, wydane w 1997 roku.

</doc>
<doc id="1352435" url="https://pl.wikipedia.org/wiki?curid=1352435" title="Chalkożel">
Chalkożel

Chalkożel – rodzaj aerożelu zawierający aniony typu , i , gdzie M = Ge, Sn, a Q = S, Se, oraz kationy . Siarka i selen należą do grupy chalkogenów (tlenowców), stąd nazwa "chalkożel".
Chalkożele mają zdolność do wydajnego pochłaniania metali ciężkich (np. 1 g chalkożelu-1 może pochłonąć 645 mg , obniżając stężenie tego pierwiastka w wodzie do ok. 0,04 ppm) oraz hydrofobowych węglowodorów aromatycznych. Wykazują też właściwości półprzewodnikowe.

</doc>
<doc id="1352438" url="https://pl.wikipedia.org/wiki?curid=1352438" title="Ken’ichirō Mogi">
Ken’ichirō Mogi

 – japoński neurobiolog. 
Ukończył studia na Wydziale Nauk Ścisłych Uniwersytetu Tokijskiego w 1985 roku i na Wydziale Prawa w 1987. Tytuł doktora otrzymał w 1992 roku za pracę „Mathematical Model of Muscle Contraction”. Obecnie pracuje w Sony Computer Science Laboratories i jako profesor na gościnnych wykładach w Tokyo Institute of Technology.

</doc>
<doc id="1352439" url="https://pl.wikipedia.org/wiki?curid=1352439" title="Livre du Cuer d'Amour Epris">
Livre du Cuer d'Amour Epris



</doc>
<doc id="1352441" url="https://pl.wikipedia.org/wiki?curid=1352441" title="Zamek Vincennes">
Zamek Vincennes

Zamek Vincennes (fr. "Château de Vincennes") – czternastowieczny zamek na paryskim przedmieściu Vincennes, w przeszłości rezydencja królów Francji.
Historia.
W 1150 Ludwik VII nakazał budowę w lesie Vincennes domu, w którym mógłby odpoczywać po polowaniach. Ulubione to miejsce rozrywek i wypoczynku królów francuskich, rozbudowane przez Filipa II Augusta i Ludwika IX, stało się okazałym dworem obronnym. Według legendy to właśnie stamtąd ten ostatni wyruszyć miał na krucjatę, z której nie powrócił. W tej rezydencji królewskiej przyszło na świat trzech królów Francji: Ludwik X, Filip V oraz Karol IV, zaś dwóch innych wzięło ślub (Filip III oraz Filip IV). Zamek Vincennes czasowo mieścił też relikwie korony cierniowej, zanim przeniesiono je do Sainte-Chapelle. Karol V, który szczególnie polubił ten budynek, nakazał jego rozbudowę i przeniósł tam swoją oficjalną bibliotekę. To w czasie tych prac obiekt przybrał formę typowego późnośredniowiecznego zamku, otrzymał też swoją najsłynniejszą część – donżon. W XVI wieku królowie Francji przenieśli się jednak do Luwru, a średniowieczny zamek sprawiał zbyt ponure wrażenie, by nadal służyć rozrywce. Został zaadaptowany na więzienie; najsławniejszym osadzonym był przyszły król Henryk IV Burbon, uwięziony na krótko w czasie wojen religijnych, jeszcze jako protestancki król Nawarry.
W XVII wieku Louis Le Vau na polecenie Ludwika XIV rozpoczął przebudowę zamku na cele reprezentacyjne, lecz nigdy jej nie ukończył, ponieważ uwaga władcy skoncentrowała się na Wersalu. Ostatecznie Vincennes zostało przekazane w zamian za Vaux-le-Vicomte Fouquetowi, ministrowi skonfliktowanemu z wszechwładnym królem. Fouquet, ostatni arystokratyczny lokator zamku, stracił na tej zamianie.
W XVIII wieku zamek przekształcono najpierw na manufakturę porcelany, następnie na więzienie stanu. Wśród osadzonych byli markiz de Sade, Denis Diderot oraz Mirabeau, a w czasie rewolucji francuskiej głównie zakonnice i zakonnicy, którzy odmówili przysięgi na wierność państwu. W 1796 rozlokowano tam fabrykę broni, koszary i arsenał. W późniejszych latach zamek znowu był więzieniem: przetrzymywano tam republikańskich spiskowców w czasach monarchii lipcowej oraz wrogich Napoleonowi III byłych deputowanych do Zgromadzenia Narodowego w 1851.
Z historią zamku wiążą się dwie słynne egzekucje, które miały miejsce w pobliżu murów, stracono: księcia d'Enghien w 1804 (fałszywie oskarżonego o chęć restauracji Burbonów) oraz Matę Hari w 1917. W czasie nazistowskiej okupacji Paryża hitlerowcy przetrzymywali w Vincennes kilkudziesięciu zakładników, z czego 30 wymordowali 20 sierpnia 1944. Cztery lata wcześniej w zamku rezydował przez krótki czas Maurice Gamelin, kierując krótkotrwałą obroną kraju. W czasie II wojny światowej zamek został poważnie uszkodzony, obecnie trwa jego rekonstruowanie. Nadal pełni funkcje związane z wojskiem, jego część mieści wystawę zabytkowego oręża.
Zamek otacza Lasek Vincennes, park miejski powstały w czasie wielkiej przebudowy Paryża.
Architektura.
Na obecny kształt zamku w decydujący sposób wpłynęła przebudowa z XVII wieku. Zarówno obecny kształt kompleksu zamkowego (czworobok z dwoma dziedzińcami, donżonem w obrębie murów obwodowych oraz wolnostojącą kaplicą), jak i podstawowe elementy jego architektury pochodzą właśnie z tego okresu. Jedynie donżon zamkowy, wznoszący się na wysokość 52 metrów, oraz kaplica datują się z XV stulecia. Wymiary całego kompleksu to 330 metrów długości i 120 szerokości.
Wjazd na teren zamku wiedzie poprzez bramę, której pierwotna wysokość wynosiła 42 metry (obniżona w czasach napoleońskich), i która prowadzi na pierwszy dziedziniec kompleksu, otoczona barokowymi, dwupiętrowymi zabudowaniami. Donżon i gotycka kaplica zamkowa (gotyk płomienisty) znajdują się w obrębie drugiego dziedzińca.

</doc>
<doc id="1352443" url="https://pl.wikipedia.org/wiki?curid=1352443" title="Lantame Ouadja">
Lantame Ouadja

Lantame Sakibou Ouadja (ur. 28 sierpnia 1977 w Lomé) – togijski piłkarz występujący na pozycji pomocnika.
Kariera.
Swoją karierę Ouadja zaczynał w klubie Étoile Filante de Lomé. Po udanym sezonie Ouadja trafił do Maroka, a konkretniej do Club Africain. Spędził tam dwa sezony po czym po raz pierwszy trafił do Europy, gdzie przez trzy sezony występował w szwajcarskim Servette FC. Kolejnym przystankiem w jego karierze był chiński klub Chengdu Wuniu tam jednak występował. Po nie udanej przygodzie w Azji po raz kolejny trafił do Servette FC. W rundzie jesiennej sezonu 2001/02 występował w Étoile Carouge FC, a w rundzie wiosennej tego sezonu w FC Concordia Lausanne, po czym definitywnie wyjechał ze Szwajcarii. W sezonie 2002/03 występował w katarskim Al-Sadd. A w sezonie 2003/04 wraz z Wisła Kraków wywalczył mistrzostwo Polski. Następnie występował jeszcze w tunezyjskim US Monastir. W 2007 roku był piłkarzem indonezyjskiego PSM Makassar.

</doc>
<doc id="1352444" url="https://pl.wikipedia.org/wiki?curid=1352444" title="The Moment">
The Moment

The Moment – album saksofonisty Kenny’ego G, wydany w 1996 roku. Uplasował się on na szczycie notowania Contemporary Jazz Albums, na pozycji #2 listy "Billboard" 200, a także #9 R&amp;B/Hip-Hop Albums oraz #16 Canadian Albums. 

</doc>
<doc id="1352446" url="https://pl.wikipedia.org/wiki?curid=1352446" title="Comercial FC">
Comercial FC

Comercial Futebol Clube - brazylijski klub piłkarski z siedzibą w mieście Ribeirão Preto leżącym w stanie São Paulo.
Historia.
Klub założony został przez grupę przedsiębiorców z Ribeirão Preto pod początkową nazwą "Commercial Football Club". Ponieważ klub od początku był bardzo bogaty, stać go było na rzadko spotykane w tamtych czasach boisko trawiaste. Było ono konieczne, gdyż kibice skarżyli się na kurz obficie tworzący się podczas meczów.
W 1936 klub dotknął kryzys finansowy, co spowodowało zawieszenie działalności klubu. W 1956 "Comercial" połączył się z klubem "Paineiras" i przystąpił w tym samym roku do rozgrywek drugiej ligi stanu São Paulo.
W 1958 "Comercial" wygrał drugą ligę stanową, pokonując w finale klub Corinthians z miasta Presidente Prudente. Sukces ten dał klubowi awans do pierwszej ligi.
W 1978 "Comercial" po raz pierwszy wziął udział w rozgrywkach pierwszej ligi brazylijskiej (Campeonato Brasileiro Série A), zajmując w końcowej klasyfikacji 42 miejsce.
W 1979 klub ponownie zagrał w pierwszej lidze brazylijskiej, zajmując tym razem wysoką, 14 pozycję. "Comercia" wyprzedził takie kluby, jak Grêmio Porto Alegre, Fluminense FC i Botafogo FR. W latach 2014-2015 w drużynie grał były zawodnik polskiej kadry narodowej - Roger Guerreiro.

</doc>
<doc id="1352448" url="https://pl.wikipedia.org/wiki?curid=1352448" title="Comercial Ribeirao Preto">
Comercial Ribeirao Preto



</doc>
<doc id="1352452" url="https://pl.wikipedia.org/wiki?curid=1352452" title="Comercial Futebol Clube">
Comercial Futebol Clube



</doc>
<doc id="1352453" url="https://pl.wikipedia.org/wiki?curid=1352453" title="Comercial Futebol Clube (Ribeirão Preto)">
Comercial Futebol Clube (Ribeirão Preto)



</doc>
<doc id="1352454" url="https://pl.wikipedia.org/wiki?curid=1352454" title="The Very Best of Kenny G">
The Very Best of Kenny G

The Very Best of Kenny G – album z największymi przebojami saksofonisty Kenny’ego G, wydany w 1994 roku.

</doc>
<doc id="1352456" url="https://pl.wikipedia.org/wiki?curid=1352456" title="Comercial Futebol Clube (SP)">
Comercial Futebol Clube (SP)



</doc>
<doc id="1352458" url="https://pl.wikipedia.org/wiki?curid=1352458" title="A Dark Cabaret">
A Dark Cabaret

A Dark Cabaret album zawierający utwory różnych wykonawców, wydany przez Projekt Records.

</doc>
<doc id="1352459" url="https://pl.wikipedia.org/wiki?curid=1352459" title="Jean Marc Gaspard Itard">
Jean Marc Gaspard Itard

Jean Marc Gaspard Itard (ur. 24 kwietnia 1774 w Oraison, zm. 5 lipca 1838 w Paryżu) – francuski lekarz i pedagog. Znany jako opiekun dzikiego dziecka, Victora, nad którym sprawował pieczę i prowadził rozległe badania. Opis przypadku Victora jest jednym z najsłynniejszych w literaturze psychologicznej. 

</doc>
<doc id="1352461" url="https://pl.wikipedia.org/wiki?curid=1352461" title="David Farragut">
David Farragut

David Glasgow Farragut (ur. 5 lipca 1801 w Campbell's Station, Tennessee, zm. 14 sierpnia 1870 w Portsmouth, New Hampshire) − amerykański oficer marynarki, pierwszy kontradmirał, wiceadmirał i admirał United States Navy. Jeden z najwybitniejszych dowódców Unii w wojnie secesyjnej. Został zapamiętany głównie z powodu nieco sparafrazowanego przez potomnych rozkazu, jaki wydał podczas bitwy w zatoce Mobile: „Do diabła z minami, cała naprzód!”.
Młodość i kariera.
Urodził się jako syn marynarza Jordiego (George'a) Farraguta z Minorki (Hiszpania) i Elizabeth Shine, pochodzenia szkockiego. W roku 1805 George Farragut otrzymał pracę w porcie w Nowym Orleanie. Udał się tam sam; rodzina dołączyła później. 1700-milowa droga płaskodennym statkiem po rzece była pierwszą podróżą 4-letniego Davida. Osiedli w Nowym Orleanie i mieszkali tam do śmierci matki, która w 1808 roku padła ofiarą żółtej febry. W tej sytuacji ojciec postanowił oddać dzieci pod opiekę rodziny i przyjaciół, którzy mieli zająć się nimi lepiej, niż on. David w roku 1808 zamieszkał więc u przyjaciela rodziny, Davida Portera, oficera marynarki, który go adoptował i wziął w 1810 na morze.
9-letni Farragut trafił do US Navy jako chłopiec okrętowy, ale już w grudniu 1810 roku został − dzięki wpływom adopcyjnego ojca − kadetem i jako taki wziął u jego boku udział w zmaganiach wojny roku 1812.
W okresie służby na fregacie USS „Essex” Farragut wziął 13 sierpnia udział w zdobyciu brytyjskiego okrętu HMS „Alert”, a następnie w nieudanej próbie założenia pierwszej amerykańskiej bazy i kolonii na Pacyfiku, nazwanej Madisonville, na wyspie Nuku Hiva.
Farragut miał zaledwie 12 lat, gdy powierzono mu bezpieczne doprowadzenie do portu pryzu zdobytego przez USS „Essex”. 28 marca 1814 roku został ranny i wzięty do niewoli podczas starcia „Essexa” z Brytyjczykami pod Valparaíso w Chile.
W roku 1822 − podczas operacji przeciwko piratom karaibskim − Farragut otrzymał awans na porucznika. W 1824 został dowódcą szkunera i było to jego pierwsze samodzielne dowództwo. Jego okręt wchodził w skład tzw. flotylli moskitów, składającej się z jednostek zdolnych do walki z szybkimi i zwrotnymi statkami piratów. Gdy zorientował się, że dowódcą flotylli będzie jego opiekun komodor David Porter, poprosił go o przeniesienie na „Greyhounda”, jedną z mniejszych jednostek, którą dowodził John Porter, brat Davida. W ciągu następnych sześciu miesięcy flotylla ścigała piratów likwidując kolejno ich kryjówki na różnych wyspach Indii Zachodnich. Podczas tej kampanii służył również na pokładzie okrętu „Experiment”.
W roku 1853, po ponad czterdziestu latach w US Navy, komandor podporucznik David Farragut został wytypowany przez sekretarza marynarki do utworzenia stoczni marynarki wojennej w okolicach San Francisco. Jako miejsce budowy stoczni wybrano obszerną zatokę San Pablo. W sierpniu 1854 roku Farragut, który w tym czasie pełnił obowiązki zastępcy Inspektora Uzbrojenia w bazie w Norfolk, został wezwany do Waszyngtonu. Prezydent Franklin Pierce pogratulował Farragutowi jego dotychczasowej służby i zapytał, czy podejmie się nowego zadania. Farragut odpowiedział twierdząco i 16 września tegoż roku dokonał otwarcia Mare Island Navy Yard w Vallejo (Kalifornia). Mare Island była do roku 1996 największą bazą naprawczą Zachodniego Wybrzeża, a pracę podjęła 16 lipca 1858 roku.
Wojna secesyjna.
Choć przez kilkanaście ostatnich przedwojennych lat mieszkał w Wirginii, Farragut nie taił swych poglądów, mówiąc wszystkim wokół, że secesję uważa za zdradę. Niedługo przed wybuchem wojny zabrał swą wirginijską żonę i przeprowadził się do miasteczka Hastings-on-Hudson pod Nowym Jorkiem. Zaoferował swą służbę Unii, ale kierownictwo marynarki − ze względu na jego i jego żony miejsce urodzenia − nie ufało mu, oferując podrzędne stanowisko na tyłach. Jednak ujął się za nim jego przyrodni brat, komandor porucznik David Dixon Porter, dzięki któremu otrzymał zadanie specjalne, jakim miało być zajęcie od strony morza Nowego Orleanu, miasta, w którym spędził dzieciństwo.
3 lutego 1862 roku Farragut na podstawie poufnej instrukcji objął dowództwo Eskadry Zatokowej i wyruszył z Hampton Roads na południe, na pokładzie swego flagowego okrętu, uzbrojonego w 25 dział śrubowego parowca . Znaczący jest fakt, że dowództwo silnej eskadry, składającej się z siedemnastu pełnomorskich okrętów (12 kanonierek i pięć korwet parowych) powierzono oficerowi znajdującemu się dopiero na 37 miejscu na liście starszeństwa. Z okrętami Farraguta działała flotylla Portera (dwadzieścia małych szkunerów uzbrojonych w ciężkie moździerze do ostrzeliwania umocnień nadbrzeżnych). Ujścia Missisipi strzegły dwa silne konfederackie forty St. Philip i Jackson, usytuowane naprzeciw siebie i dysponujące ponad setką ciężkich dział i siedmiuset ludźmi załogi. Jednocześnie − na wieść o zbliżaniu się Farraguta − Konfederaci zgrupowali pod Nowym Orleanem szesnaście kanonierek.
18 kwietnia, na rozkaz Farraguta, moździerzowce Portera rozpoczęły bombardowanie obu fortów, powodując poważne zniszczenia. Nie wystarczyło to jednak by zmusić Konfederatów do poddania się. Po dwóch dniach ostrzału Farragut zdecydował się ominąć Fort Jackson, Fort St. Philip i baterię Chalmette, co − po usunięciu konfederackiej przegrody na rzece − pozwoliło mu zająć 29 kwietnia Nowy Orlean, a był to ważny krok na drodze do opanowania doliny Missisipi. Kongres uhonorował go 16 lipca stopniem kontradmirała, wówczas jeszcze w US Navy nieistniejącym: do tej pory amerykańska marynarka nie uznawała stopni admiralskich, zastępując je rangą „oficera flagowego”, która miała odróżniać własne wysokie stopnie od tradycji flot europejskich. Teraz od tego zwyczaju odstąpiono.
W tym samym jeszcze roku Farragut próbował w podobny jak pod Orleanem sposób ominąć baterie broniące portu rzecznego Vicksburg nad Missisipi, ale sukcesu nie osiągnął: prowizoryczny konfederacki okręt pancerny zmusił jego 38 jednostek do wycofania się.
Farragut był dowódcą dzielnym i sprawnym, ale czasami trudnym we współpracy. Podczas oblężenia Port Hudson, flotylla Farraguta miała 15 marca 1863 roku minąć umocnienia konfederackie przy jednoczesnym uderzeniu odciążającym w wykonaniu oddziałów armii lądowej generała Nathaniela Banksa. Miało to nastąpić o godz. 8, ale Farragut samowolnie przesunął termin rozpoczęcia akcji na 14 marca o godz. 9 i podjął próbę ominięcia fortyfikacji nim piechota znalazła się na pozycjach wyjściowych. Nieskoordynowany atak pozwolił konfederatom obrócić wszystkie swe działa w stronę rzeki i zadać unijnym okrętom poważne straty, skutkiem czego tylko dwa z nich zdołały minąć Port Hudson; Farragut nie odegrał już większej roli w tej bitwie i cały ciężar oblężenia spadł na barki generała Banksa. Teraz ograniczony w swych możliwościach Farragut mógł jedynie blokować ujście Red River; nie mógł natomiast skutecznie patrolować Missisipi pomiędzy Port Hudson a Vicksburgiem. Decyzja Farraguta okazała się bardzo kosztowna, zarówno dla jego flotylli jak i Armii Unii, która pod Port Hudson poniosła największe straty w tej kampanii.
Vicksburg skapitulował 4 lipca 1863 roku i tym samym Port Hudson stał się ostatnim, samotnym punktem oporu konfederatów nad Missisipi. 9 lipca gen. Banks przyjął kapitulację jego garnizonu, kończąc tym samym najdłuższe oblężenie w militarnej historii Stanów Zjednoczonych. Przejęcie kontroli nad Missisipi było jednym z najważniejszych celów strategicznych Unii; po zdobyciu Port Hudson terytorium Konfederacji zostało rozbite na dwie części.
5 sierpnia 1864 roku Farragut odniósł swe największe zwycięstwo w bitwie w zatoce Mobile. Miasto Mobile było ostatnim (nie zdobytym jeszcze) konfederackim portem na południu. Zatoka była gęsto zaminowana (miny morskie nazywano wówczas "torpedami"), a wąskiego wejścia do portu broniły dwa silne forty. Świadomy zagrożenia, Farragut kazał zastosować zabezpieczenia wcześniej wypróbowane na Missisipi: okręty połączono parami, tak że większe jednostki osłaniały kadłubami słabsze od strony silniejszego fortu Morgan; zdemontowano w nich cały zbędny osprzęt, a nadbudówki osłonięto workami z piaskiem. Mimo to forsowanie ciasnego toru wodnego było dużym ryzykiem, które dowódca podjął.
Monitor , chcąc uniknąć ataku konfederackiego taranowca „Tennessee”, zboczył z kursu, wszedł na minę i zatonął. Idący za nim „Brooklyn” zatrzymał się pod ciężkim ostrzałem i atak zaczął się załamywać. Farragut, który − by lepiej widzieć pole bitwy − przywiązał się do drabinki linowej na wysokości pierwszej od dołu rei swego okrętu flagowego USS „Hartford”, zauważył nieprzewidziane manewry. „W czym problem?”, zawołał przez tubę w stronę . „Miny!” padła odpowiedź. „Do diabła z minami!” powiedział Farragut, „Cztery szklanki, komandorze Drayton! Jouett, cała naprzód!”. Większa część flotylli wdarła się do zatoki mimo ognia nieprzyjacielskich baterii i zadała klęskę konfederackiej eskadrze adm. Franklina Buchanana.
W uznaniu zasług, po bitwie Farragut otrzymał nagrodę w wysokości ponad 50 tys. dolarów, a 21 grudnia 1864 roku Lincoln mianował Farraguta wiceadmirałem.
Po wojnie.
Po zakończeniu wojny Farragut został komendantem strefy obronnej Nowego Jorku, a 25 lipca 1866 roku został mianowany admirałem.
Ostatni raz wziął udział w działaniach jako dowódca Eskadry Europejskiej w latach 1867-1868, gdzie okrętem flagowym była fregata śrubowa o napędzie parowym . Farragut pozostał w czynnej służbie do końca życia, honor jakiego dostąpiło zaledwie sześciu innych oficerów marynarki. Byli to jego przyrodni brat David Dixon Porter, a także George Dewey, William Daniel Leahy, Ernest J. King, Chester Nimitz i William Halsey.

</doc>
<doc id="1352465" url="https://pl.wikipedia.org/wiki?curid=1352465" title="Jean Itard">
Jean Itard



</doc>
<doc id="1352466" url="https://pl.wikipedia.org/wiki?curid=1352466" title="Abu Tammam">
Abu Tammam

Abu Tammam (albo Habib Ibn Tadus, Habib Ibn Aus) (ur. ok. 800 w Dżasib koło Damaszku, zm. 846 w Mosulu) - poeta i antologista arabski.
Urodził się pod imieniem Habib na przełomie VIII i IX wieku w miejscowości Dżasib nieopodal Damaszku, jako syn niejakiego Tadeusza, prawdopodobnie Greka żyjącego w Syrii. W młodości przyjął islam i w związku z tym został "maulą" plemienia Tajji. Imię ojca w swoim nazwisku zmienił na etnonim "Aus", stąd nazywa się go Habib Ibn Aus. Przydomek "Abu Tammam", to jest "ojciec doskonałości", otrzymał wówczas gdy jego kasydy pochwalne stały się sławne i zaczęły uchodzić za wzór sztuki poetyckiej.
Młodość Abu Tammam spędził w Damaszku, następnie przeniósł się do Himsu, i tam właśnie został maulą Tajjitów. Później powędrował do Egiptu, gdzie zarabiał na życie jako woziwoda. Sławę poetycką zyskał po powrocie do Syrii, gdy napisał swoje pierwsze panegiryki. Wkrótce Abu Tammam został nadwornym poetą kalifa Al-Mutasima (833 - 842). Tworzył poematy pochwalne na cześć władcy i wybitnych ludzi z jego dworu. Po śmierci Al-Mutasima jego protektorem stał się rządzący w Chorasanie Abd Allah Ibn Tahir (828 - 844). Pod koniec życia został mianowany naczelnikiem poczty (czyli tajnych służb) w Mosulu, i tam zmarł.
Abu Tammam był wielbicielem poezji przedmuzułmańskiej i zajmował się jej gromadzeniem i studiowaniem. W wyniku tych badań zredagował dwie antologie utworów poetyckich: "Al-Hamasa" ("Dzielność") oraz "Al-Wahszijjat" ("Odpryski"). Pierwsza z tych antologii zawiera wielką ilość wierszy mniej znanych poetów, które tylko dzięki niej dotarły do naszych czasów. Świadczy ona "o doskonałym wyczuciu artystycznym Abu Tammama".
Szacunek dla dawnej poezji beduińskiej miał wielki wpływ na twórczość Abu Tammama. Starał się on za wszelką cenę naśladować jej wzory i pisać panegiryki zgodnie z kanonami poezji przedmuzułmańskiej i wczesnej poezji Umajjadzkiej. Jednocześnie jednak "ów szacunek dla dawnych wzorów Abu Tammam łączył z wirtuozerską wprost zdolnością do stosowania nowych tropów stylistycznych ("badi") zrodzonych w arabskiej poezji modernistycznej". Zdaniem niektórych uczonych Abu Tammam był lepszym znawcą poezji niż poetą. Język jego utworów jest trudny, a konstrukcja zdań bardzo zagmatwana, co utrudnia ich odbiór. Jego poezja uchodzi za sztuczną, wymyślną ("masnu"), w odróżnieniu od poezji jego ucznia i kontynuatora, Al-Buhturiego, która uważana jest za naturalną ("matbu").

</doc>
<doc id="1352468" url="https://pl.wikipedia.org/wiki?curid=1352468" title="Szaleniec Rubinstein">
Szaleniec Rubinstein

Rubinstein (zm. prawdopodobnie w 1942) – znany w getcie warszawskim szaleniec, wariat i żebrak, autor znanego w getcie powiedzonka "Ałe głach", co znaczy "Wszyscy równi".
Życiorys.
Rubinstein pochodził z Łodzi. Podczas II wojny światowej został przesiedlony do getta warszawskiego. Był autorem kilku znanych powiedzonek, szlagierów i haseł, m.in. "Ałe głach", czy "Oddać bony", czyli umrzeć z głodu. Jego aforyzmy były powtarzane szeroko w getcie; ludzie naśmiewali się z niego i układali o nim piosenki. W teatrze getta powstało nawet przedstawienie pt. "Wszyscy równi". Do jego specjalności należało zbliżanie się do wartowników niemieckich i wyśmiewanie ich od łajdaków, bandytów i złodziei. Niemców ogromnie to śmieszyło i często w zamian za obelgi rzucali Rubinsteinowi papierosy i drobne pieniądze. Miał także swoje hasło, po którym poznawano go z daleka - "Chłopcze, trzymaj się". Rubinstein chodził w strzępiastych łachmanach, często wymachiwał kijem podskakując i nucąc.
W lipcu 1942, podczas wielkiej akcji deportacyjnej, dobrowolnie udał się na Umschlagplatz, skąd został prawdopodobnie wywieziony do obozu zagłady w Treblince. O jego śmierci informowała m.in. "Gazeta Żydowska".

</doc>
<doc id="1352471" url="https://pl.wikipedia.org/wiki?curid=1352471" title="Cydofowir">
Cydofowir

Cydofowir, cidofovir – organiczny związek chemiczny z grupy fosfonianów o strukturze zawierającej elementy naturalnego nukleotydu, 5'-fosforanu cytydyny. Stosowany jako lek o właściwości antywirusowych, przeciwko cytomegalowirusowi i ospie. Działanie opiera się na inhibicji polimerazy DNA.

</doc>
<doc id="1352474" url="https://pl.wikipedia.org/wiki?curid=1352474" title="Jaromir Vejvoda">
Jaromir Vejvoda



</doc>
<doc id="1352476" url="https://pl.wikipedia.org/wiki?curid=1352476" title="Bitwa pod Endorem">
Bitwa pod Endorem



</doc>
<doc id="1352478" url="https://pl.wikipedia.org/wiki?curid=1352478" title="Choroby demielinizacyjne">
Choroby demielinizacyjne

Choroby demielinizacyjne – wszelkie choroby układu nerwowego, w których dochodzi do uszkodzenia osłonek mielinowych nerwów. Utrudnia to przewodzeniu sygnałów w zajętych nerwach, co prowadzi do pogorszenia w zakresie czucia, ruchu, postrzegania i innych funkcji w zależności od nerwów, które są zajęte. 
Termin opisuje skutek choroby, a nie jego przyczynę; niektóre choroby demielinizacyjne są spowodowane przez czynniki genetyczne, inne przez czynniki zakaźne, reakcje autoimmunologiczne, a w przypadku niektórych etiologia nie jest znana.
Choroby.
Choroby demielinizacyjne można podzielić na dwie grupy:
W innym podziale wyróżnia się również genetyczne choroby metaboliczne z objawami postępującej demielinizacji:

</doc>
<doc id="1352479" url="https://pl.wikipedia.org/wiki?curid=1352479" title="Aquamid">
Aquamid

Aquamid – nazwa handlowa hydrofilowego żelu poliakrylamidowego, używanego jako podskórny wypełniacz wstrzykiwanych implantów (do celów estetycznych). Produkowany jest przez duńską firmę Ferrosan.
Składa się z 97,5% wody oraz do 2,5% związków usieciowanych, na przykład spolimeryzowanego akrylamidu. Najczęściej wstrzykiwany jest pod zmarszczki mimiczne i linie starzenia się na twarzy, w tym głębokie, a także pod oczy.
Nieznane są skutki uboczne stosowania aquamidu. Środek ten nie jest obecnie dopuszczony przez Agencję Żywności i Leków do obrotu w Stanach Zjednoczonych.

</doc>
<doc id="1352482" url="https://pl.wikipedia.org/wiki?curid=1352482" title="Polityka zagraniczna Boliwii">
Polityka zagraniczna Boliwii

Boliwia posiada przyjazne relacje zagraniczne praktycznie ze wszystkimi krajami regionu z wyjątkiem Chile, z którym to państwem Boliwia utrzymuje napięte stosunki dyplomatyczne od czasu wojny o Pacyfik, po której Boliwia straciła prowincje Atakama oraz dostęp do Oceanu Spokojnego. Boliwia w historii często zrywała stosunki dyplomatyczne z Chile, a obecne stosunki pomiędzy oboma krajami są dalekie od normalności.
Boliwia jest aktywnym członkiem wszystkich organizacji skupiających kraje Ameryki Południowej, należąc m.in. do organizacji Państw Amerykańskich, Grupy z Rio. Boliwia od 1996 jest stowarzyszona z Mercosur, organizacją współpracy państw Ameryki Południowej. Oprócz tego Boliwia jest pełnoprawnym członkiem ONZ, Andyjskiego Rynku Wspólnego, Intelsatu, Ruchu państw niezaangażowanych, Unii Międzyparlamentarnej, Stowarzyszenia Integracji Latynoamerykańskiej, oraz WTO. Boliwia jest także jednym z krajów członkowskich Międzynarodowego Trybunału Karnego.
Spory międzynarodowe.
Wpływająca do Pacyfiku rzeka Lauca jest przedmiotem wieloletniego sporu pomiędzy Chile a Boliwią, która rości sobie prawa do kontroli nad rzeką, na co nie chcą pozwolić Chilijczycy. 
Za czasów prezydentury Carlosa Mesy publicznie pojawiły się żądania Boliwijczyków zwrotu terytoriów utraconych w 1884 r. na rzecz Chile. Oprócz tego Mesa w 2004 przygotował na terenie kraju oraz w ambasadach Boliwii na całym świecie kampanię, której celem było przypomnienie o boliwijskich ofiarach wojny o Pacyfik oraz potwierdzenia roszczeń wobec Chile. 
Kwestie żądań wobec Chile są najpoważniejszym sporem międzynarodowym z udziałem Boliwii.
Handel narkotykami.
Boliwia jest trzecim na świecie producentem koki (po Peru oraz Kolumbii) z przewidywaną ilością 218 km² pól upraw tej rośliny. W ostatnich latach wielkość została zmniejszona o 45%. Głównymi rynkami zbytu dla boliwijskiej koki jest Kolumbia, Argentyna, Brazylia oraz Stany Zjednoczone, której władze chcą wymusić na rządzie w La Paz aktywniejszą walkę z handlarzami koki.
Otrzymywana pomoc zagraniczna.
W 1998 roku Bank Światowy oraz Międzynarodowy Fundusz Walutowy nagrodził Boliwię umorzeniem części długu międzynarodowego na łączną sumę 760 milionów dolarów. Boliwia jako kraj rozwijający się otrzyma około 1,2 miliarda dolarów od Banku Światowego. Cała suma ma zostać przekazana do roku 2011. Również Stany Zjednoczone przekazały Boliwii fundusze finansowe, w 2004 roku, Boliwia otrzymała 150 milionów dolarów od rządu USA.
Po objęciu urzędu przez prezydenta Evo Moralesa, Hiszpania przekazała rządowi w La Paz, 99 milionów euro jako umorzenie części długów oraz wsparcie edukacji. Wenezuelski prezydent Hugo Chávez spłacił część długu jaki Boliwia posiada m.in. w Banku Światowym.

</doc>
<doc id="1352483" url="https://pl.wikipedia.org/wiki?curid=1352483" title="Audra">
Audra

Audra jest zespołem grającym dark wave założonym w 1991 w Mesie w stanie Arizona (początkowo jako "Audra Pearls") przez braci Bret i Bart Helm.
Sam Rosenthal, z Projekt Records, został poinformowany o zespole w 1999. Ich muzyka bardzo mu się spodobała, więc zaprosił ich by śpiewali dla Projektu. Wytwórnia jak dotąd nagrała dwa albumy. Członkowie Audry koncertują i nagrywają z własnym zespołem Rosenthal`a Black Tape for a Blue Girl.

</doc>
<doc id="1352484" url="https://pl.wikipedia.org/wiki?curid=1352484" title="Eryk Sopoćko">
Eryk Sopoćko

Eryk Kazimierz Sopoćko (ur. 4 marca 1919 Kijowie, zm. 8 października 1943 na północnym Atlantyku) – polski wojskowy, podporucznik marynarki Polskiej Marynarki Wojennej, (pośmiertnie awansowany na porucznika marynarki), pisarz marynista. Zginął na niszczycielu ORP „Orkan”.
Służba wojskowa.
W 1938 ukończył Korpus Kadetów nr 2 w Rawiczu. Od lipca 1938 był słuchaczem Szkoły Podchorążych Marynarki Wojennej w Bydgoszczy. 09.07.1939 r. wyszedł jako podchorąży młodszego rocznika SPMW z Gdyni na ORP „Wilia”. Przeokrętowany w Casablance na ORP „Iskra”. 19.10.1939 wyokrętowany, przebywał w obozie Landerneau. Od 23.11.1939 w SPMW na ORP „Gdynia”. W 04.1940 odbywał staż na ORP „Orzeł” w czasie piątego patrolu (03 - 18.04.1940) i uczestniczył w zatopieniu niemieckiego frachtowca „Rio de Janeiro”. Od 02.1941 odbywał staż na pancerniku HMS „Rodney”. W dniu 27.05.1941 uczestniczył na tym okręcie w zatopieniu niemieckiego pancernika „Bismarck”. 1.10.1941 promowany na podporucznika marynarki z lokatą 2/2. Od 09.1941 do 01.1942 pozostawał w dyspozycji Komendy Uzupełnień Floty (KUF). Od 2.02.1942 do 08.08.1942 odbywał staż na patrolowcu HMS „Fishguard”. Od 15.05.1942 do 08.08.1942 był słuchaczem IV Kursu Oficerów Broni Podwodnej. Od 8.08.1942 do 28.12.1942 służył ponad etat jako oficer wachtowy na ORP „Sokół”. Od 28.12.1942 do 04.1943 służył na ORP „Orkan” jako II oficer broni podwodnej. Od 04.1943 służył w Komendzie Morskiej „Południe” jako dowódca plutonu w obozie szkolnym, czasowo został również oficerem oświatowym Komendy Morskiej „Południe”. 29.07.1943 ponownie zaokrętowany na ORP „Orkan”. Od 5.08.1943 do momentu zatopienia 8.10.1943 służył jako I oficer broni podwodnej. Zginął wraz z ORP „Orkan”, zatopionym na północnym Atlantyku (w pobliżu Grenlandii) przez niemiecki okręt podwodny U-378. 3.05.1944 r. pośmiertnie awansowany na porucznika marynarki ze starszeństwem 8.10.1943. Odznaczony Medalem Morskim.

</doc>
<doc id="1352490" url="https://pl.wikipedia.org/wiki?curid=1352490" title="Patrycja Hearst">
Patrycja Hearst



</doc>
<doc id="1352491" url="https://pl.wikipedia.org/wiki?curid=1352491" title="Redarator">
Redarator

Redarator w mitologii rzymskiej był bogiem rolnictwa i wegetacji. Wraz z Obaratorem i Vervactorem patronował pracom polnym. Patronował pracom przy drugiej orce.

</doc>
<doc id="1352493" url="https://pl.wikipedia.org/wiki?curid=1352493" title="Bitwa pod Mobile Bay">
Bitwa pod Mobile Bay



</doc>
<doc id="1352494" url="https://pl.wikipedia.org/wiki?curid=1352494" title="Związek Powstańców Wielkopolskich">
Związek Powstańców Wielkopolskich

Związek Powstańców Wielkopolskich (ZPW) – organizacja kombatancka okresu II RP skupiająca uczestników powstania wielkopolskiego.
Historia.
Organizacja została założona w 1928 r. jako kontynuacja Związku Uczestników Powstania Wielkopolskiego 1918–1919, założonej w 1920 r. W latach 1928-1931 część weteranów Powstania Wielkopolskiego 1918-1919 przystąpiła do ogólnokrajowej organizacji kombatanckiej o nazwie Związek byłych Uczestników Powstań Narodowych RP, który miał własną odznakę o nazwie „Odznaka powstańcza”. Nadawał ją, wystawiając odznaczonemu dyplom potwierdzający nadanie, Zarząd Główny w Warszawie lub Zarząd Ziem Zachodnich Związku b. Uczestników Powstań Narodowych Rzeczypospolitej Polskiej w Poznaniu. Wykonywana w kształcie złotego krzyża kawalerskiego z pękami promieni pomiędzy ramionami, pokrytego czerwoną emalią, z orłem białym (w wersji emaliowanej) lub orłem srebrnym na tarczce środkowej.
W 1931 r. wielkopolska część organizacji utworzyła nową ogólnokrajową organizację kombatancką o nazwie Związek Weteranów Powstań Narodowych RP 1914–1919. Odznakę zmieniono wówczas przez dodanie litery „W” na dolnym ramieniu krzyża i dat: „1914” i „1919” na ramionach bocznych. Odznaczonym wystawiano dyplomy z nazwą „Odznaka związkowa”. W latach 1928-1937 w składzie Związku Weteranów Powstań Narodowych RP. Od 1938 r. związek był samodzielny, działał do 1939 r.
Do 1939 r. zarząd główny ZPW mieścił się przy ul. Adama Mickiewicza 36 w Poznaniu.
W 1946 r. reaktywowany pod nazwą Związek Weteranów Powstań Wielkopolskich. W 1949 r. wszedł w skład ZBoWiD.

</doc>
<doc id="1352495" url="https://pl.wikipedia.org/wiki?curid=1352495" title="Imbryk">
Imbryk



</doc>
<doc id="1352496" url="https://pl.wikipedia.org/wiki?curid=1352496" title="Obarator">
Obarator

Obarator w mitologii rzymskiej był bogiem rolnictwa i wegetacji. Wraz z Vervactorem i Redaratorem patronował pracom polnym. Obarator patronował pracom bronowania pola po wysiewie ziarna.

</doc>
<doc id="1352498" url="https://pl.wikipedia.org/wiki?curid=1352498" title="Vervactor">
Vervactor

Vervactor w mitologii rzymskiej był bogiem rolnictwa i wegetacji. Wraz z Obaratorem i Redaratorem patronował pracom polnym. Vervactor patronował pierwszej orce.

</doc>
<doc id="1352501" url="https://pl.wikipedia.org/wiki?curid=1352501" title="Segetia">
Segetia

Segetia (Dea Segetia) – w mitologii rzymskiej jedno z wielu bóstw rolnictwa i wegetacji. 
Była boginią siewu i patronowała zbożom gotowym do zbioru. Męskim bogiem siewu był Sator.

</doc>
<doc id="1352504" url="https://pl.wikipedia.org/wiki?curid=1352504" title="Nannostomus">
Nannostomus

Nannostomus – rodzaj ryb kąsaczokształtnych z rodziny smukleniowatych (Lebiasinidae). Wcześniej zaliczany był do kąsaczowatych. W literaturze najczęściej określane są nazwą drobnoustki.
Występowanie.
Występują w wolno płynących, bogatych w roślinność wodach dorzecza Amazonki. 
Charakterystyka.
Charakteryzują się ciemnym, zwykle brązowobrunatnym ubarwieniem z podłużnymi żółtymi pasami i czerwonymi plamkami. Ubarwienie zmienia się w ciągu doby. Niektóre pływają w pozycji ukośnej, inne w poziomej. Młode "Nannostomus harrisoni" pływają skośnie, a dojrzałe poziomo.
Niektóre gatunki są hodowane w akwariach, m.in. drobnoustek Beckforda, drobnoustek obrzeżony i drobnoustek trójpręgi.
Klasyfikacja.
Gatunki zaliczane do tego rodzaju:
Gatunkiem typowym jest "Nannostomus beckfordi".

</doc>
<doc id="1352507" url="https://pl.wikipedia.org/wiki?curid=1352507" title="Army of Lovers">
Army of Lovers

Army of Lovers – szwedzka popowa grupa muzyczna. Nazwa formacji została zaczerpnięta z filmu "Armee der Liebenden", poświęconemu gejowskiemu aktywiście Rosie von Praunheimowi, którego tytuł nawiązuje do Świętego Zastępu.
Historia.
Zespół (wówczas pod nazwą "Barbie") założyli w 1987 r. w Sztokholmie Camilla Henemark, Jean-Pierre Barda, Alexander Bard i Jasmina Chantal. Przed karierą w Army of Lovers, Alexander Bard występował jako drag queen o pseudonimie "Barbie". Pod pseudonimem "Farouk" występował Jean-Pierre Barda. Camilla Henemark na scenie znana jako La Camilla występowała wtedy pod pseudonimem "Katanga". Po raz pierwszy spotkali się razem w sztokholmskiej dyskotece "Zanzibar" w 1987 roku i postanowili działać razem. Wtedy też w klubie "Zanzibar" odbył się ich pierwszy wspólny koncert.
Po odejściu w roku 1991 La Camilli w grupie występowała Michaela Dornonville de la Cour. W roku 1992 dołączyła Dominika Peczynski. Rok 1995 to powrót La Camilli (i tym samym odejście de la Cour). W 1996 roku Bard założył następny zespół - Vacuum, a 7 lat później grupę Bodies Without Organs. Ostatnio Bard założył zespół Gravitonas.
Zespół Army of Lovers istniał do 2001 r., wydał 9 albumów oraz kilkadziesiąt singli, z których najwyżej na listach przebojów notowany był utwór "Crucified".
Zespół Army of Lovers w 2013 roku zjednoczył się, by walczyć o reprezentowanie Szwecji na Konkursie Piosenki Eurowizji 2013 w Malmö z piosenką "Rockin' the ride".
25 sierpnia 2013 roku grupa wystąpiła w Polsce podczas koncertu Lata Zet i Dwójki w Uniejowie, gdzie wykonała utwory „Crucified 2013” oraz „Signed On My Tattoo”.

</doc>
<doc id="1352511" url="https://pl.wikipedia.org/wiki?curid=1352511" title="Język ezopowy">
Język ezopowy

Język ezopowy – formułowanie wypowiedzi tak, aby jej treści zostały zasugerowane w sposób utajony, pośredni, zawoalowany. Charakterystyczne dla ezopowego języka jest posługiwanie się metaforą, peryfrazą, synekdochą, parabolą itp.
Określenie „ezopowy język” pochodzi od Ezopa, greckiego bajkopisarza (VI w. p.n.e.). Językiem ezopowym posługuje się na przykład poezja, publicystyka poddana ograniczeniom cenzury.

</doc>
<doc id="1352512" url="https://pl.wikipedia.org/wiki?curid=1352512" title="Mały Albert">
Mały Albert

Douglas Merritte (Albert B., Mały Albert) (ur. 9 marca 1919) – chłopiec, który w wieku jedenastu miesięcy został poddany eksperymentom psychologicznym, przeprowadzonym przez prekursora behawioryzmu w psychologii – Johna Watsona i jego asystentkę Rosalie Rayner. Albert B. od urodzenia przebywał w szpitalu, gdyż był sierotą. 
Przebieg eksperymentu.
Eksperyment polegał na pokazaniu chłopcu białego szczura i jednoczesnym uderzeniu młotkiem w metalowy pręt długości ok. półtora metra w celu wywołania u niego warunkowej reakcji emocjonalnego strachu na widok zwierzęcia. Po około 7 powtórzeniach u Alberta B. wytworzyła się warunkowa reakcja emocjonalna na białego szczura.
Po pięciodniowej przerwie reakcja warunkowa na szczura (już bez uderzania w pręt) przetrwała. Badacze stwierdzili także występowanie transferu, czyli przeniesienia reakcji emocjonalnej na inne (zazwyczaj podobne) przedmioty. W tym celu pokazywali chłopcu kolejno królika, psa, selskinowe futro, watę, siwą głowę Watsona i maskę Świętego Mikołaja. Reakcja emocjonalna była podobna. Reakcja warunkowa i transfer przetrwały (mimo niewielkiego obniżenia siły reakcji) nawet po upływie miesiąca.
Eksperyment jest kontrowersyjny pod względem etycznym - pomimo wiedzy kiedy Albert B. wyjdzie ze szpitala, badacze nie przeprowadzili odwarunkowania reakcji emocjonalnej chłopca. W związku z tym sądzili, że reakcja warunkowa pozostanie u niego prawdopodobnie do końca życia.
Wnioski.
Eksperyment z Albertem B. miał wykazać, czy olbrzymia różnorodność reakcji emocjonalnych charakteryzująca człowieka może powstawać w procesie warunkowania emocjonalnego. Watson i Rayner uważali, że człowiek rodzi się pierwotnie tylko z trzema podstawowymi formami reagowania emocjonalnego: strachem, wściekłością i miłością. Wszystkie inne reakcje emocjonalne zostają nabyte w procesie interakcji z otoczeniem.
Wątpliwości.
Współcześnie eksperymentowi Watsona i Rayner zarzuca się dość istotne błędy metodologiczne. Jednocześnie przeprowadzenie podobnego eksperymentu byłoby obecnie niemożliwe ze względu na obowiązywanie ścisłych zasad etycznych w badaniach psychologicznych.
Hall P. Beck, Sharman Levinson, i Gary Irons opublikowali w 2009 roku dowody świadczące według nich o tym, że Albert B. naprawdę nazywał się Douglas Merritte. Zmarł w 1925, według danych z aktu zgonu, z powodu wodogłowia. W 2012 roku, po analizie dostępnych dowodów, okazało się, że była to dolegliwość wrodzona. Fakty te mają obalać twierdzenie, że w eksperymencie brało udział zdrowe dziecko.
Tożsamość określoną przez Becka i Ironsa podważyli psychologowie Russ Powell i Nancy Digdon, którzy zaproponowali alternatywną tożsamość Małego Alberta na podstawie dostępnych danych. William Barger urodził się w tym samym czasie co Douglas i był faktycznie nazywany przez rodzinę i przyjaciół "Albertem". Jego matka także pracowała w szpitalu, w którym eksperyment został przeprowadzony. Dodatkowo, jego rozmiar i stan dużo lepiej zgadzał się z dokumentacją eksperymentu. Barger zmarł w wieku 87 lat w 2007 roku. Jego siostrzenica zapamiętała jego lęk wobec psów, który był nawet w rodzinie obiektem żartów.

</doc>
<doc id="1352514" url="https://pl.wikipedia.org/wiki?curid=1352514" title="Gruczoły odbytowe">
Gruczoły odbytowe

Gruczoły odbytowe ("glandulae anales"), gruczoły okołoodbytowe ("glandulae circumanales") lub gruczoły przyodbytowe – zmodyfikowane gruczoły apokrynowe skóry występujące u niektórych ssaków w pasie skórnym odbytu.
Występują u ssaków drapieżnych, świniowatych i jeleniowatych. U psa są przekształconymi gruczołami łojowymi, u kota potowymi i łojowymi.
Produktem wytwarzanym przez gruczoły odbytowe jest tłusta wydzielina o specyficznym zapachu.

</doc>
<doc id="1352516" url="https://pl.wikipedia.org/wiki?curid=1352516" title="Albert B.">
Albert B.



</doc>
<doc id="1352519" url="https://pl.wikipedia.org/wiki?curid=1352519" title="Thomas Inskip">
Thomas Inskip

Thomas Walker Hobart Inskip, 1. wicehrabia Caldecote (ur. 5 marca 1876 w Bristolu, zm. 11 października 1947 w Greystones w hrabstwie Surrey) – brytyjski arystokrata, prawnik i polityk, członek Partii Konserwatywnej, minister w rządach Andrew Bonar Lawa, Stanleya Baldwina, Ramsaya MacDonalda, Neville’a Chamberlaina i Winstona Churchilla. Komandor Orderu Imperium Brytyjskiego (CBE).
Życiorys.
Był synem Jamesa Inskipa i Constance Hampden, córki Johna Hampdena. Wykształcenie odebrał w Clifton College w Bristolu, oraz King’s College na Uniwersytecie Cambridge. W 1899 r. rozpoczął praktykę adwokacką w Inner Temple. W 1914 r. został Radcą Króla. Od 1915 r. pracował w Wydziale Wywiadowczym Admiralicji, a w latach 1918–1919 stał na czele departamentu prawnego Admiralicji. W latach 1920–1922 był kanclerzem diecezji Truro.
W 1918 r. został wybrany do Izby Gmin jako reprezentant okręgu Bristol Central. W latach 1922–1928, z krótką przerwą w 1924 r., był Radcą Generalnym. W 1928 r. został prokuratorem generalnym i utrzymał się na tym stanowisku do wyborczej porażki konserwatystów w 1929 r. W tamtych wyborach Inskip poniósł porażkę i do parlamentu wrócił dopiero w 1931 r. po wyborach uzupełniających w okręgu Fareham. W 1932 r. powrócił na stanowisko prokuratora generalnego. W 1935 r. był oskarżycielem lorda de Clifford w ostatnim sądzie parów w historii Wielkiej Brytanii.
Członkiem gabinetu został w 1936 r., kiedy to otrzymał tekę ministra koordynacji obrony. Pozostał na tym stanowisku do pierwszych miesięcy 1939 r. Następnie otrzymał stanowisko ministra ds. dominiów. Jeszcze w tym samym roku otrzymał tytuł parowski 1. wicehrabiego Caldecote i zasiadł w Izbie Lordów. Otrzymał również stanowisko lorda kanclerza. W maju 1940 r., kiedy premierem został Churchill, Caldecote powrócił na stanowisko ministra ds. dominiów. Został także przewodniczącym Izby Lordów.
Caldecote pozostał w rządzie do października 1940 r. Przez kolejnych 6 lat był Lordem Najwyższym Sędzią Anglii i Walii. W 1943 r. został również skarbnikiem Inner Temple oraz Wysokim Stewardem Kingston-upon-Thames. Był honorowym doktorem praw Uniwersytetu w Bristolu. Zmarł w 1947 r. Tytuł wicehrabiego odziedziczył jego jedyny syn.
Życie prywatne.
30 lipca 1914 r. poślubił lady Augustę Boyle (1876–1967), córkę Davida Boyle’a, 7. hrabiego Glasgow, i Dorothei Hunter-Blair, córki sir Edwarda Huntera-Blaira, 4. baroneta. Thomas i Augusta mieli razem jednego syna:

</doc>
<doc id="1352521" url="https://pl.wikipedia.org/wiki?curid=1352521" title="Wicehrabia Caldecote">
Wicehrabia Caldecote

Wicehrabia Caldecote 1. kreacji (parostwo Zjednoczonego Królestwa)
Najstarszy syn 3. wicehrabiego Caldecote: Thomas James Inskip

</doc>
<doc id="1352525" url="https://pl.wikipedia.org/wiki?curid=1352525" title="Potentialis">
Potentialis



</doc>
<doc id="1352528" url="https://pl.wikipedia.org/wiki?curid=1352528" title="Astarta Holding">
Astarta Holding

Astarta Holding N.V. – przedsiębiorstwo przemysłu spożywczego z siedzibą w Amsterdamie, notowane na Giełdzie Papierów Wartościowych w Warszawie. Wraz z grupą spółek zależnych tworzy holding rolno-przemysłowy, zajmujący się głównie produkcją cukru na Ukrainie.
Struktura i działalność.
Astarta Holding N.V. to założony zgodnie z prawem holenderskim podmiot dominujący grupy spółek, spośród których ukraińska Astarta-Kyiv sp. z o.o. pełni funkcję spółki holdingowej, kontrolującej 6 cukrowni, 5 przedsiębiorstw rolnych, zakład przetwórstwa owoców i warzyw oraz mieszalnię pasz.
Działalność operacyjna grupy zlokalizowana jest w obwodach połtawskim i winnickim na Ukrainie. Polega przede wszystkim na produkcji cukru z buraków cukrowych. Ze względu na stosowanie płodozmianu, grupa zajmuje się także uprawą i sprzedażą zboża, a w ramach działalności ubocznej – hodowlą bydła.
Według własnych szacunków Astarty Holding, w 2009 grupa, z 18-procentowym udziałem w produkcji, zajęła 1. pozycję ze względu na ilość cukru wyprodukowanego na Ukrainie.
Historia.
Astarta-Kyiv powstała w marcu 1993 i od 1994 działała jako pośrednik w handlu wymiennym pomiędzy ukraińskimi cukrowniami a rosyjskimi dostawcami produktów naftowych. W 1996 spółka podjęła decyzję ze zmianie profilu działalności na rolniczy i przejęła pierwsze przedsiębiorstwo rolne, a w 1999 – cukrownię. W dalszym okresie, poprzez przejmowanie i reorganizację kolejnych cukrowni, przedsiębiorstw i gospodarstw rolnych, tworzyła poszczególne spółki wchodzące dziś w skład grupy.
W 2006, w ramach przygotowań do debiutu na Giełdzie Papierów Wartościowych w Warszawie, przeprowadzono reorganizację grupy, konsolidując kontrolę nad spółkami zależnymi w Astarcie-Kyiv oraz tworząc w Holandii podmiot dominujący, Astartę Holding, który – za pośrednictwem cypryjskiej spółki Ancor Investments Ltd – posiadał 99,8% udziałów w Astarcie-Kyiv. Od 17 sierpnia 2006 akcje Astarty Holding są notowane na warszawskiej giełdzie.
Akcjonariat.
Według danych z marca 2010 największymi znanymi akcjonariuszami spółki są:
Pozostali posiadają 24,62% akcji i głosów.

</doc>
<doc id="1352529" url="https://pl.wikipedia.org/wiki?curid=1352529" title="Szymon Horończyk">
Szymon Horończyk

Szymon Horończyk (ur. 1889 w Wieluniu, zm. 1939 w Kałuszynie) – polski literat i pisarz żydowskiego pochodzenia, tworzący w języku jidysz.
Pochodził z Warszawy. Napisał książkę zatytułowaną "Der Stump", która nie została przychylnie przyjęta przez krytykę. W związku z tym Horończyk podjął próby nieudanego samobójstwa. Na początku września 1939 roku w przeczuciu grozy wojny, popełnił samobójstwo przez podcięcie sobie gardła. Odnaleziony został następnego dnia, znaleziono przy nim brzytwę, woreczek z kamyczkami, 1000 złotych oraz pugilares z dowodem osobistym. Pochowany został na cmentarzu żydowskim w Kałuszynie.
W Archiwum Żydowskiego Instytutu Historycznego znajduje się obraz "Portret Szymona Horończyka", autorstwa Geli Seksztajn, wykonany na papierze techniką akwarelową.

</doc>
<doc id="1352531" url="https://pl.wikipedia.org/wiki?curid=1352531" title="Okręg wyborczy Bristol Central">
Okręg wyborczy Bristol Central

Okręg wyborczy Bristol Central powstał w 1918 r. i wysyłał do brytyjskiej Izby Gmin jednego deputowanego. Okręg obejmował centrum miasta Bristol. Został zlikwidowany w 1974 r.

</doc>
<doc id="1352536" url="https://pl.wikipedia.org/wiki?curid=1352536" title="Przystawanie trójkątów">
Przystawanie trójkątów



</doc>
<doc id="1352537" url="https://pl.wikipedia.org/wiki?curid=1352537" title="Mario Szaban">
Mario Szaban

Mariusz Maciej Szaban (również Mario Szaban) − polski muzyk, wokalista, kompozytor, aranżer i producent muzyczny. Skomponował m.in.: muzykę do spektaklu "Kręgi Europy" oraz hejnał Mławy w 1999.
Absolwent Wydziału Jazzu i Muzyki Rozrywkowej Akademii Muzycznej w Katowicach. Pomysłodawca i założyciel warszawskiego studia Sound and More. Współpracował z artystami, takimi jak: Ewa Bem, Piotr Cugowski, Kuba Badach, Ania Szarmach, Patricia Kazadi, Danuta Błażejczyk, Robert Rozmus, Krzysztof Herdzin, Gary Guthman, Brian Allan, Damian Kurasz i Patrycja Gola. Wyprodukował płytę Roberta Janowskiego pt. "Nieważkość".
W 1997 roku wydał piosenkę „Mali ludzie”. Jest laureatem międzynarodowego konkursu wokalnego "Discovery 2001" oraz zdobywcą głównej nagrody w konkursie Polskiego Radia „Mikrofon dla wszystkich” w duecie z Małgorzatą Orczyk i nagrody Polskiego Radia „Debiuty 2001” w Opolu. W 2002 został finalistą programu "Droga do Gwiazd". W 2005 wystąpił na festiwalu TVP Jedynka w Sopocie oraz na festiwalu Top Trendy. W 2007 wystąpił na Krajowym Festiwalu Piosenki Polskiej w Opolu z piosenką „Jak natchnieni”. W latach 2007–2008 współpracował z autorami, takimi jak: Steve Dorff, Jude Friedman, Keith Brown czy Terri Bjerre oraz producentem muzycznym Robem Hoffmanem. W 2011 roku wydał album pt. "Second Degree". Uczestniczył w dziewiątej edycji programu TVP2 "The Voice of Poland".
W 2020 wraz z Patrycją Golą został inicjatorem projektu "Feeling" i wraz z innymi piosenkarzami (Patrycja Gola, Mario Szaban, Monika Urlik, Ania Szarmach, Kasia Dereń, Nick Sinckler, Jasiu Radwan, Daniel Wojsa, Adam Krylik, Ewelina Kordy, Michał Rudaś, Natalia Lubrano, Irena Kijewska, Kamil Bijoś, Konrad Biliński i Mateusz Krautwurst), znanymi głównie z programu The Voice of Poland nagrał piosenkę pod tą samą nazwą.

</doc>
<doc id="1352539" url="https://pl.wikipedia.org/wiki?curid=1352539" title="Mszar">
Mszar

Mszar – niski, zabagniony i bezodpływowy obszar uzależniony od wód opadowych, porośnięty ubogą roślinnością: mszakami, krzewinkami i karłowatymi drzewami. To także zbiorowisko roślinne budowane głównie przez torfotwórcze gatunki torfowców z udziałem krzewinek z rodziny wrzosowatych: żurawiny i bagna zwyczajnego oraz roślin zielnych: wełnianki pochwowatej, rosiczki okrągłolistnej.
Mszary występują na mokrych, ubogich i bardzo kwaśnych torfowych glebach. Są to zanikające zbiorowiska roślinne z powodu nadmiernego osuszania terenów i eksploatacji torfu.
Status syntaksonomiczny.
W syntaksonomii nazwa mszary bywa utożsamiana ze zbiorowiskami z rzędu "Sphagnetalia magellanici". Rzadziej bywa stosowana do innych zbiorowisk torfowisk wysokich i przejściowych (pozostałe z klasy "Oxycocco-Sphagnetea" oraz z rzędu "Scheuchzerietalia palustris").

</doc>
<doc id="1352542" url="https://pl.wikipedia.org/wiki?curid=1352542" title="Rozdwojenie osobowości">
Rozdwojenie osobowości



</doc>
<doc id="1352543" url="https://pl.wikipedia.org/wiki?curid=1352543" title="L Liceum Ogólnokształcące z Oddziałami Integracyjnymi im. Ruy Barbosy w Warszawie">
L Liceum Ogólnokształcące z Oddziałami Integracyjnymi im. Ruy Barbosy w Warszawie

L Liceum Ogólnokształcące z Oddziałami Integracyjnymi im. Ruy Barbosy w Warszawie – publiczne liceum ogólnokształcące znajdujące się w warszawskiej dzielnicy Praga-Północ, wchodzące w skład Zespołu Szkół nr 73 z CXXX Liceum Ogólnokształcącym dla Dorosłych w Warszawie. Patronem szkoły jest Ruy Barbosa, brazylijski mąż stanu, polityk i prawnik.
Historia.
Szkoła jest spadkobiercą założonej w 1908 r. prywatnej żeńskiej szkoły Heleny Rzeszotarskiej. Placówka ta powstała przy ulicy Nowostalowej. W 1915 r. szkoła przeniosła się na ulicę Konopacką 4. I wojna światowa doprowadziła do poważnych problemów finansowych tej instytucji.
Do roku 1919 obok progimnazjum Helena Rzeszotarska prowadziła dwuletnią Szkołę Zawodową Żeńską z działami krawiectwa i bieliźniarstwa. W 1923 roku otworzyła V klasę gimnazjum. W kolejnych latach następne, aż do VIII. W ten sposób przy ulicy Konopackiej 4 działało już pełne ośmioletnie gimnazjum. W roku 1927 pierwsze absolwentki tej szkoły zdały maturę.
Reforma szkolna ministra Jędrzejewicza zmieniła dotychczasowy charakter szkoły. Prywatna Żeńska Szkoła Heleny Rzeszotarskiej składała się z:
Otrzymało numer 130. Po zakończeniu II wojny światowej szkoła istniała jako Prywatna Żeńska Szkoła Powszechna, Gimnazjum i Liceum. Władze państwowe podjęły decyzję o upaństwowieniu szkoły w 1949 roku. Otrzymała wtedy nazwę Państwowej Ogólnokształcącej Żeńskiej Szkoły stopnia podstawowego i licealnego numer 17. Helena Rzeszotarska przestała być właścicielką szkoły, którą stworzyła. Na fali tych zmian w roku 1958 władze zdecydowały się na odznaczenie Heleny Rzeszotarskiej Krzyżem Oficerskim Orderu Odrodzenia Polski.
W 1959 r. szkoła przeniosła się na ulicę Burdzińskiego 4.
W 1977 roku w szkole otwarto Izbę Tradycji i Pamięci Narodowej. We wrześniu tego roku L LO im. Ruy Barbosa zostało połączone z XIII LO dla Pracujących, tworząc Zespół Szkół Ogólnokształcących nr 3. W 1985 roku miały miejsce dwa istotne dla szkoły wydarzenia. Pierwszym było pożegnanie długoletniej dyrektorki szkoły Alodii Łoniewskiej, która nieprzerwanie od 1959 roku kierowała placówką. Od września dyrektorem L LO był Andrzej Dubielak. Funkcja wicedyrektora została powierzona Irenie Chmiel. Drugim ważnym wydarzeniem było odsłonięcie pomnika patrona szkoły z udziałem Ambasadora Brazylii.
W roku 1992 dyrektor Andrzej Dubielak rozpoczął przebudowę szkoły. Dobudowane zostało drugie piętro (budowa zakończona w 1994), a całe wnętrze podlegało modernizacji i dostosowaniu do przyjęcia w mury szkolne młodzieży niepełnosprawnej, L LO stało się bowiem szkołą integracyjną. Przez cały czas remontu nauka toczyła się normalnie. Remont zakończył się we wrześniu 1995 r.

</doc>
<doc id="1352545" url="https://pl.wikipedia.org/wiki?curid=1352545" title="Filament">
Filament

Biologia.
Filament (łac. "filamentum") – wieloznaczny termin używany w biologii dla określenia cienkiego, długiego wyrostka.

</doc>
<doc id="1352548" url="https://pl.wikipedia.org/wiki?curid=1352548" title="Okręg wyborczy Fareham">
Okręg wyborczy Fareham

Okręg wyborczy Fareham powstał w 1885 r. i wysyłał do brytyjskiej Izby Gmin jednego deputowanego. Okręg został zlikwidowany w 1950 r., ale przywrócono go ponownie w 1974 r. Okręg obejmuje miasto Fareham w hrabstwie Hampshire.

</doc>
<doc id="1352550" url="https://pl.wikipedia.org/wiki?curid=1352550" title="Polecenie wypłaty">
Polecenie wypłaty

Polecenie wypłaty (przekaz) jest to bezwarunkowe polecenie dokonania wypłaty określonej kwoty pieniężnej wskazanej osobie fizycznej, prawnej lub jednostce organizacyjnej. Polecenie wypłaty przesyłane jest do banku zagranicznego lub innego banku w Polsce, z którym rozliczenia dokonywane są za pośrednictwem banku-korespondenta za pomocą rachunków Nostro, Loro. Środki mogą zostać pozostawione do dyspozycji odbiorcy w formie:
Dawniej polecenia wypłaty były przekazywane między bankami drogą telegraficzną lub pocztową. Obecnie polecenia wypłaty klientów przesyła się poprzez sieć telekomunikacyjną SWIFT w komunikatach MT103. Stąd polecenia wypłaty często potocznie nazywa się „przelewami SWIFT”.
Zastosowanie.
Polecenie wypłaty służy do regulowania zobowiązań wobec kontrahentów posiadających rachunki w bankach zagranicznych lub rachunki w walucie obcej w bankach krajowych. Polecenie wypłaty co do zasady jest nieuwarunkowane, a więc beneficjent otrzyma środki bez względu na to czy wywiąże się ze swoich zobowiązań wobec kupującego, a w szczególności czy dostarczy towar lub wyświadczy usługę o jakości zgodnej z zamówieniem. Zrealizowanego polecenia wypłaty zleceniodawca nie może cofnąć. Z tego względu polecenie wypłaty stosowane jest, gdy:
Strony w poleceniu wypłaty.
Zleceniodawca – może nim być osoba fizyczna lub prawna, która zleca bankowi wypłatę określonej kwoty pieniężnej na rzecz wskazanej osoby, określając przy tym wszystkie szczegóły polecenia. W zależności od oferty banku, zlecenie może być złożone w formie elektronicznej lub papierowej.
Bank – przyjmuje dyspozycję dokonania polecenia wypłaty i działa na zlecenie i na rachunek zleceniodawcy, odpowiadając wobec niego jedynie za wykonanie polecenia według instrukcji zawartych w zleceniu. Do kompetencji banku należy również wybór banku-korespondenta ze szczególną starannością.
Bank pośredniczący – (korespondent zagraniczny) – otrzymuje on od banku krajowego zlecenie wykonania wypłaty. Działa ściśle według instrukcji otrzymanych z banku zleceniodawcy. Jeśli nie może wykonać polecenia zobowiązany jest natychmiast powiadomić o tym bank zleceniodawcy.
Odbiorca (beneficjent) – jest to osoba fizyczna lub prawna, której ma być wypłacona kwota przekazu. Osoba ta może przyjąć kwotę w całości, w części lub odmówić jej przyjęcia. Wszelkie zastrzeżenia i zapytania kieruje ona do zleceniodawcy.
Koszty.
Koszty realizacji polecenia wypłaty są dużo wyższe niż przelewu krajowego, ale relatywnie niskie w stosunku do innych transgranicznych form płatności, takich jak akredytywa czy inkaso dokumentowe. Każda instytucja pośrednicząca w realizacji przekazu może, zgodnie z umową, pobrać należne sobie opłaty i prowizje. To odróżnia polecenie wypłaty od rozliczania czeków, gdzie wszelkie koszty powstają tylko po stronie banku wysyłającego i odbierającego. Klient zlecający przekaz może zdecydować kto pokrywa część kosztów, wybierając jedną z opcji:
W przeciwieństwie do krajowych poleceń przelewu, poleceń wypłaty nie obsługuje żadna scentralizowana izba rozliczeniowa (ang. "Automated Clearing House"). Realizacją przekazu zajmują się same banki powiązane relacjami na zasadzie wzajemności. W zależności od trasy jaką idzie dany przekaz, pośredników może być bardzo wiele. Z tego względu całkowita wysokość kosztów nie zawsze jest przewidywalna dla klienta. Ponadto może dochodzić do niespodziewanych wielokrotnych przewalutowań, jeśli choć tylko jeden z pośredników nie posiada rachunku Nostro/Loro w takiej walucie w jakiej jest przekaz.

</doc>
<doc id="1352553" url="https://pl.wikipedia.org/wiki?curid=1352553" title="Rojst">
Rojst

Rojst lub rojsty (lit. "raistu", l. mn. "raistas") – zbiorowisko roślinnych terenów podmokłych; miejsce podmokłe, niskie i bagniste, porośnięte mchami, krzewinkami i karłowatymi drzewami lub zbiorowisko roślinne tworzących torfy gatunków torfowców. Są to zbiorowiska roślinne zanikające z powodu nadmiernego osuszania terenów i eksploatacji torfu.
Słowo rojst ma pochodzenie litewskie od słowa "raistas", którego używa się jako ogólne określenie na bagna i mokradła. Słowo "rojst" lub "rojsty" używane jest tylko w odniesieniu do Litwy (również w szerszym znaczeniu historycznym) lub terenów Polski graniczących z Litwą. Stąd potocznie o rojstach – bagna litewskie.
Status syntaksonomiczny.
W syntaksonomii nazwa rojsty bywa utożsamiana ze zbiorowiskami z rzędu "Scheuchzerietalia palustris".

</doc>
<doc id="1352554" url="https://pl.wikipedia.org/wiki?curid=1352554" title="Składniki konstytutywne państwa">
Składniki konstytutywne państwa

Państwo jest organizacją polityczną społeczeństwa, która nie może istnieć bez ludności, terytorium i władzy (warunki określone w art. 1 Konwencji z Montevideo zawartej w 1933). Składniki konstytutywne państwa służą do ogólnej charakterystyki państwa: 

</doc>
<doc id="1352557" url="https://pl.wikipedia.org/wiki?curid=1352557" title="Veiovis">
Veiovis

Veiovis, Vediovis – należał do najdawniejszych bóstw rzymskich i był łączony ze światem podziemnym.
Jako bóstwo chtoniczne łączono go z trzęsieniami ziemi i aktywnością wulkanów. Jego imię oznaczało dosłownie „nie-Jowisz”. Miał jedną świątynię na Kapitolu, drugą na Wyspie Tyberyjskiej ("Insula Tiberina"). Jego święto obchodzono 21 maja. W rzymskim kalendarzu poświęcono mu jeszcze dwa dni: 1 stycznia i 7 marca.
Był bogiem rodu Juliuszów. W późniejszych czasach utożsamiony został z Apollinem. Przedstawiano go wówczas jako młodzieńca z łukiem, strzałami i kozą.

</doc>
<doc id="1352559" url="https://pl.wikipedia.org/wiki?curid=1352559" title="Pierwotne ludy Italii">
Pierwotne ludy Italii

Pierwotne ludy Italii – ludy nieindoeuropejskie, których potomkami byli zapewne Ligurowie, zamieszkujący w VIII w. obszary północno-zachodnie (Nizinę Padańską i rejon podalpejski). 
Indoeuropejczycy pojawili się na Półwyspie Apenińskim w II tysiącleciu p.n.e., główną ich grupę stanowili Italikowie, obok nich spotykamy w Italii także ludy illiryjskie, do nich można zaliczyć Japygów w południowo-wschodniej części Italii (późniejsza Apulia). Starożytni uważali za Illyrów również Wenetów, ale współczesne badania temu zaprzeczyły. Wśród właściwych Italików wyróżnia się na ogół dwie zasadnicze grupy językowe: latyńsko-falijską oraz ubryjsko-sabelską. Ludy tej ostatniej grupy zajęły wschodnią część Półwyspu Apenińskiego, najważniejsze z nich to Umbrowie na północnym wschodzie i góralscy Samnici w centrum Apeninów, którzy wykazali największe tendencje ekspansjonistyczne. Bliższymi sąsiadami Latynów byli Sabinowie, Ekwowie i Wolskowie.
Ekspansja innych ludów na Italię.
Kolonizacja grecka, a zwłaszcza ekspansja potężnego ludu Etrusków był przyczyną przegrupowań wśród ludów italskich począwszy od VIII w, p.n.e. Poważne zmiany zaszły także w północnej części kraju, w której pojawili się celtyccy Galowie, przybysze z rejonów naddunajskich i terenów dzisiejszych Czech. W okresie między 450-350 p.n.e. zajęli oni tereny podalpejskie i Nizinę Nadpadańską, w jej centrum osiedlili się Isubrowie, a także część Emilii i północne Picenum, gdzie zamieszkali Senonowie. Inwazja plemion celtyckich spowodowała zepchnięcie Ligurów na wybrzeże morskie i w góry ("Alpes Maritimae"), Galowie całkowicie wyparli z północnych rejonów Etrusków, którzy w okresie największej potęgi zajmowali znaczną część Niziny Nadpadańskiej i sięgali aż po Alpy – sąsiadując z Retami. Tereny nadpadańskie i podalpejskie po najeździe Celtów otrzymały nazwę Galia Przedalpejska.
Kultury archeologiczne pierwotnych ludów Italii.
W wyniku badań archeologów wyróżniono w Italii w II i I tysiącleciu p.n.e. parę kultur archeologicznych, nie jest jednak łatwe powiązanie ich z konkretnymi falami ludów, które osiedlały się na tym terenie. Pojawienie się Indoeuropejczyków w II tysiącleciu p.n.e. wiąże się z cywilizacją brązu. Mieszkańców północnej Italii objęła kultura typu "terramare", dla której charakterystyczne są osady na palach, otoczone chroniącymi je rowami. Mieszkańcy tych osad palili zwłoki. Jednocześnie występuje inny typ kultury na obszarze Apeninów, jej przedstawiciele produkowali czarną ceramikę typu "impasto" z rytymi ozdobami, zmarli byli grzebani w ziemi.
Na początku I tysiąclecia p.n.e. pojawiła się na terenie Italii technika żelaza. W tym czasie następują znaczne przemieszczenia ludów, a także wyraźne zmiany w ich obyczajach. Rozpowszechnia się coraz bardziej zwyczaj palenia zwłok. Ten etap cywilizacji pozostawił szczególnie charakterystyczne ślady w północnej Italii, zwłaszcza w Emilii; położona blisko Bolonii miejscowość Villanova dostarczyła bogatych wykopalisk i dała nazwę całemu okresowi. Przedstawiciele tego typu cywilizacji palili zwłoki, urny wraz z popiołami umieszczali w grobach szybkowych. Kultura "Villanova" objęła także obszar Etrurii i Lacjum, na jego terenie prochy zmarłych chowano w urnach w kształcie chaty. Na obszarze Italii centralno-wschodniej i południowej zaszły mniejsze zmiany cywilizacyjne w tym okresie. Wydaje się, że epoka żelaza stanowi tam kontynuacje cywilizacji apenińskiej, utrzymuje się tam nadal zwyczaj chowania zmarłych w ziemi.
Ogół plemion italskich żył jeszcze w ustroju rodowym typu patriarchalnego, kiedy w Italii pojawiły się dwie wysoko rozwinięte cywilizacje, oparte na ustroju niewolniczym. Twórcami ich byli Grecy i Etruskowie. Dzieje kolonizacji greckiej (od VIII w.) są stosunkowo dobrze znany, jakkolwiek daty zakładania poszczególnych miast-państw greckich są dyskusyjne. Najdalej wysuniętą ku północy kolonią grecką byłą Kyme ("Cumae") w Kampanii.

</doc>
<doc id="1352561" url="https://pl.wikipedia.org/wiki?curid=1352561" title="Aleksandra Kurczab-Pomianowska">
Aleksandra Kurczab-Pomianowska

Aleksandra Kurczab-Pomianowska (ur. 7 maja 1940 we Lwowie) – reżyser teatralna, aktorka, tłumaczka literatury włoskiej i francuskiej.
Córka krakowskiego pisarza Jana Kurczaba (1903–1969) i Janiny z domu Liebling (1908–2008), żona pisarza Jerzego Pomianowskiego (1921–2016), siostra Krystyny Kurczab-Redlich (ur. 1954).
W latach 1957–1960 aktorka Miejskiego Teatru Rapsodycznego w Krakowie (postać "Arete" w "Odysei" Homera, 1958). Artystka Piwnicy pod Baranami. Autorka radiowych form teatralnych III Programu Polskiego Radia (1962–1968). Studentka warszawskiej PWST, uczestniczka wydarzeń marcowych. Na fali antysemickiej kampanii wyemigrowała do Włoch (1968), gdzie ukończyła studia reżyserskie na Accademia Nazionale D'Arte Drammatica "Silvio D’Amico" w Rzymie, późniejsza asystentka Kazimierza Dejmka w Piccolo Teatro w Mediolanie.
We Włoszech reżyserowała m.in.: prapremierę światową "Szczęśliwe wydarzenie" ("Un caso fortunato") Sławomira Mrożka, radiofoniczną adaptację "Męża i żony" Aleksandra Fredry, prapremierę światową dramatu "Przed sklepem jubilera" a także "Hioba" (na podstawie dramatu Karola Wojtyły) podczas Festiwalu Teatrów w San Miniato.

</doc>
<doc id="1352562" url="https://pl.wikipedia.org/wiki?curid=1352562" title="Grupa z Rio">
Grupa z Rio

Grupa z Rio – organizacja międzynarodowa skupiająca kraje Ameryki Południowej oraz Karaibów. Organizacja została założona 18 grudnia 1986 roku w brazylijskim mieście Rio de Janeiro a podpisy pod traktatem formującym grupę podpisały wówczas: Brazylia, Argentyna, Kolumbia, Meksyk, Panama, Peru, Urugwaj oraz Wenezuela. Grupa powstała ze względu na dominującą role Stanów Zjednoczonych w Organizacji Państw Amerykańskich. Szczyty grupy odbywają się co roku w jednym z państw członkowskich.
Obecni członkowie Grupy z Rio w kolejności alfabetycznej:

</doc>
<doc id="1352563" url="https://pl.wikipedia.org/wiki?curid=1352563" title="Haruspicja">
Haruspicja



</doc>
<doc id="1352564" url="https://pl.wikipedia.org/wiki?curid=1352564" title="Stanisław Płaza (prawnik)">
Stanisław Płaza (prawnik)

Stanisław Płaza (ur. 13 lutego 1927 w Jarosławicach k. Zborowa, zm. 8 listopada 2006 w Krakowie) – polski historyk prawa, profesor nauk prawnych, w latach 1981–1998 kierownik Katedry Historii Prawa Polskiego na Uniwersytecie Jagiellońskim.
Życiorys.
Dzieciństwo i młodość spędził na Kresach. W czasie wojny był wraz z rodziną, zesłany na Syberię, na Ural. Podczas zesłania pracował fizycznie. W 1944 roku jego rodzina wróciła do Polski i osiedliła się w Krakowie.
W 1949 roku złożył egzamin maturalny w Liceum im. Jana Sobieskiego w Krakowie, po czym rozpoczął studia matematyczne na Uniwersytecie Jagiellońskim. Po roku zdecydował się zmienić kierunek na prawo, które ukończył w 1954 roku. W trakcie studiów brał udział w seminarium historyczno-prawnym Adama Vetulaniego. Pod jego kierunkiem obronił w 17 lutego 1964 pracę doktorską pt. „Sądy wójtowskie we wsiach Sądecczyzny od XVI do XVIII wieku”.
W 1957 rozpoczął pracę nauczyciela akademickiego na Uniwersytecie Jagiellońskim na stanowisku asystenta, stopniowo przechodząc przez wszystkie szczeble kariery naukowej (adiunkt w 1965, profesor nadzwyczajny w 1977, profesor zwyczajny w 1986). W latach 1969–1979 pracował także na Wydziale Prawa i Administracji Uniwersytetu Śląskiego w Katowicach. W tym czasie wypromował kilkudziesięciu doktorów i kilkuset magistrów, w tym większość obecnych pracowników katedr historyczno-prawnych na WPiA UJ i UŚl w Katowicach. Pod jego kierunkiem stopień naukowy doktora uzyskały m.in. Dorota Malec (1995) i Izabela Lewandowska-Malec (1997). Od roku 1998 przebywał na emeryturze, nie przerywając przy tym pracy naukowej (ostatni doktorat wypromował w 2005). W 1999 roku, podczas uroczystej sesji naukowej zorganizowanej z okazji 75 rocznicy urodzin, odebrał Księgę Jubileuszową "Parlamentaryzm i prawodawstwo przez wieki" (red. prof. W. Uruszczak i prof. J. Malec).
Pochowany na cmentarzu Batowickim w Krakowie (kwatera CXLI-zach.-15).
Dorobek naukowy.
Jego praca naukowa skupiła się głównie na dziejach Polski przedrozbiorowej: historii parlamentaryzmu, komparatystyce historyczno-prawnej, historii źródeł prawa, historii wsi polskiej. Jego dziełem życia pozostaje monumentalna, pisana niemal do samej śmierci, "Historia prawa w Polsce na tle porównawczym " (trzy tomy, tom czwarty zawiera szczegółowe indeksy), będąca jak do tej pory najdokładniejszym tego typu opracowaniem w literaturze polskiej. Za pracę tę został uhonorowany najwyższym uniwersyteckim odznaczeniem – Laurem Jagiellońskim.
Wybór prac naukowych:

</doc>
<doc id="1352565" url="https://pl.wikipedia.org/wiki?curid=1352565" title="Lis i Pies">
Lis i Pies

Lis i Pies () – 24. amerykański film animowany ze studia Disneya z 1981 roku na motywach książki Daniela P. Mannixa o tym samym tytule. Film opowiada o przygodach lisa, imieniem Tod, wychowanego przez pewną wdowę, i psa myśliwskiego Miedziaka, który mieszka na sąsiednim podwórku ze swoim panem Amosem i starym psem myśliwskim Maxem.
Serwis Rotten Tomatoes przyznał mu wynik 69%.
W książkach i komiksach pojawia się też tłumaczenie "Rudek i Reks".
Kontynuacją jest film z 2006 roku – "Lis i Pies 2".
Opis fabuły.
Lis Tod zostaje porzucony przez matkę, która chciała go uchronić przed myśliwymi. Lisa przygarnia gospodyni, która jest sąsiadką myśliwego Amosa, posiadacza psa o imieniu Miedziak. Miedziak wyrusza na całą zimę, na okres polowania, kiedy wraca, jest już psem myśliwskim. Tod, chcąc przywitać się ze swoim przyjacielem, niechcący budzi starszego psa Amosa, Maxa. Goniąc za Todem, Max wpada pod pociąg i łamie nogę. Miedziak zrywa przyjaźń z Todem myśląc, że lis zrobił to specjalnie.
Gospodyni wywozi lisa do rezerwatu. W lesie Tod poznaje lisicę Wiki, w której się zakochuje z wzajemnością. Amos i Miedziak szykują zemstę i, ignorując zakaz, idą do rezerwatu na polowanie. Tod i Wiki uciekają przed myśliwym i psem, którzy trafiają na wielkiego niedźwiedzia. Od śmierci ratuje ich Tod, lecz po wszystkim Amos i tak chce zastrzelić lisa. Miedziak jednak sprzeciwia się mu i zasłania przyjaciela swoim ciałem. Myśliwy zgadza się wypuścić Toda.
Wersja polska.
Wersja polska: Master Film
Reżyseria:
Dialogi i tłumaczenie: Kamila Klimas-Przybysz
Teksty piosenek: Andrzej Brzeski
Wystąpili:
Lektor: Maciej Gudowski

</doc>
<doc id="1352568" url="https://pl.wikipedia.org/wiki?curid=1352568" title="Marianna Sanguszkowa">
Marianna Sanguszkowa

Marianna Teofila z Lubomirskich Sanguszkowa (ur. 1693, zm. 12 stycznia 1729) – polska księżna.
Była właścicielką Ostroga, Wiśnicza, Jarosławia. Poślubiła księcia Pawła Karola Sanguszkę. Po bezpotomnej śmierci swojego brata Aleksandra Dominika została jedyna spadkobierczynią majątku Lubomirskich między innymi klucza kolbuszowskiego, który później odziedziczył jej jedyny syn.

</doc>
<doc id="1352569" url="https://pl.wikipedia.org/wiki?curid=1352569" title="Marianna (ok. 1685-1730)">
Marianna (ok. 1685-1730)



</doc>
<doc id="1352572" url="https://pl.wikipedia.org/wiki?curid=1352572" title="Marianna Denhoff">
Marianna Denhoff

Marianna z Bielińskich I voto Denhoffowa, II voto Lubomirska (ur. ok. 1685, zm. 20 kwietnia 1730 w Rzeszowie) – metresa Augusta II.
Jej ojcem był marszałek wielki koronny Kazimierz Ludwik Bieliński (zm. 1713), głowa stronnictwa profrancuskiego w Polsce. Prowadził on wystawny dwór w Otwocku Wielkim, gdzie często bywający król stał się kochankiem jego córki, Marianny. Wkrótce jednak marszałek wydał ją za mąż za Bogusława Ernesta Denhoffa. Później dzięki swym koneksjom w Watykanie wyjednała zgodę papieża Klemensa XI na rozwód z Denhoffem i wyjechała z królem do Drezna. Ponownie wyszła za mąż za Jerzego Ignacego Lubomirskiego.
Wpływała na politykę Augusta II. Blisko współpracował z nią poseł francuski Jean Victor de Besenval. Denhoffowa przekonała Augusta do zawarcia sojuszu z Ludwikiem XIV (1714).
Po urodzeniu ostatniego dziecka zapadła na ciężką postać gorączki popołogowej i zmarła "z wielkim przykładem dyspozycyjej duszy i ciała do ostatniego momentu wyjścia ducha". Zwłoki Marianny Lubomirskiej w habicie zostały pochowane w rzeszowskim kościele reformatów.

</doc>
<doc id="1352573" url="https://pl.wikipedia.org/wiki?curid=1352573" title="Próżniowy panel izolacyjny">
Próżniowy panel izolacyjny

Próżniowy panel izolacyjny (ang. "Vacuum Insulated Panel", "VIP") – materiał izolacyjny, wykorzystujący wysokie właściwości termoizolacyjne próżni, stosowany w izolacji termicznej w budownictwie. Dzięki wykorzystaniu w swojej budowie wysokiej próżni uzyskano materiał termoizolacyjny o dużo wyższych parametrach ochronnych niż klasyczne materiały takie jak styropian, czy wełna mineralna.
Budowa panelu VIP:
Próżnia wewnątrz panelu VIP, znacznie zmniejsza przewodnictwo ciepła i konwekcji.
Budowa panelu podobna jest do konstrukcji termosu, ale bez odblaskowych powłok metalowych.
VIP-y oferują bardzo wysoką wartość oporu cieplnego o grubości (30-50R wartości na cal w porównaniu z 5-8R dla różnych pianek (PIR/PUR) i niższe 2-3,54R wełna mineralna i szklana), jednak żywotność oraz koszty produkcji paneli próżniowych są znacznie mniej korzystne. W porównaniu do bardziej konwencjonalnych materiałów izolacyjnych VIP-y mają wysokie koszty mimo uzyskiwanych bardzo wysokich wartości wskaźnika oporu R. W odróżnieniu od włókna szklanego, panele VIP nie mają tak długiej żywotności, jest to niemożliwe ze względu na trudności z utrzymaniem całkowitej próżni. Ponieważ podciśnienie w panelu dąży do zrównoważenia z zewnętrznym ciśnieniem powietrza, jego opór R ulega systematycznemu pogorszeniu i degradacji.
Panele mają stosunkowo wyższe koszty w porównaniu z piankami, włóknem szklanym i innymi materiałami tradycyjnie używanymi w pracach termoizolacyjnych, jednak spektakularnie wysokie wartości R, czynią je przydatne w sytuacjach, kiedy należy spełnić wysokie wymagania izolacji lub powstają ograniczenia przestrzenne, w wyniku użycia tradycyjnej izolacji. 

</doc>
<doc id="1352575" url="https://pl.wikipedia.org/wiki?curid=1352575" title="Pierwotne Ludy Italii">
Pierwotne Ludy Italii



</doc>
<doc id="1352576" url="https://pl.wikipedia.org/wiki?curid=1352576" title="Maria Anna Denhoff">
Maria Anna Denhoff



</doc>
<doc id="1352578" url="https://pl.wikipedia.org/wiki?curid=1352578" title="Marek Minda">
Marek Minda

Marek Stanisław Minda (ur. 14 lutego 1950 w Starachowicach, zm. 13 sierpnia 2021 w Łomży) – polski lekarz, chirurg, senator III kadencji.
Życiorys.
Absolwent Akademii Medycznej w Białymstoku (1978). Specjalizował się w chirurgii i traumatologii. Od ukończenia studiów pracował jako lekarz w Wojewódzkim Szpitalu Zespolonym w Łomży. W drugiej połowie lat 80. był dyrektorem tej placówki. W 1990 został współwłaścicielem firmy „Bogmark” zajmującej się produkcją sprzętu medycznego. Należał m.in. do Polskiego Towarzystwa Lekarskiego oraz Polskiego Towarzystwa Ortopedycznego i Traumatologicznego. Działał charytatywnie, regularnie nieodpłatnie świadcząc pomoc medyczną mieszkańcom położonych w pobliży Łomży gmin.
W okresie PRL działał w Socjalistycznym Związku Studentów Polskich i Polskiej Zjednoczonej Partii Robotniczej. Od 1993 do 1997 sprawował mandat senatora III kadencji z ramienia Unii Pracy z województwa łomżyńskiego. W wyborach samorządowych w 2010 kandydował z listy Sojuszu Lewicy Demokratycznej do Sejmiku Województwa Podlaskiego, mandat objął 10 stycznia 2011 w miejsce Mieczysława Czerniawskiego, został on jednak wygaszony na mocy orzeczenia sądu administracyjnego z uwagi na brak prawa wybieralności. W 2014 kandydował bez powodzenia z listy SLD Lewica Razem do rady Łomży, a w 2018 z listy Koalicji Obywatelskiej do sejmiku.
Został pochowany na cmentarzu komunalnym w Skarżysku-Kamiennej.

</doc>
<doc id="1352579" url="https://pl.wikipedia.org/wiki?curid=1352579" title="Tigranocerta">
Tigranocerta

Tigranocerta (orm. Տիգրանակերտ, Tigranakert) – łacińska nazwa starożytnej stolicy Armenii założonej przez Tigranesa Wielkiego w I w. p.n.e. Nie wiadomo do końca gdzie znajdowało się miasto. Jedna z teorii mówi, że były to tereny dzisiejszego miasta Silvan (dawniej Martyropolis i Mayafarkin) w Turcji, na wschód od Diyarbakıru. Inna wskazuje obszar pomiędzy Diyarbakırem a Nusaybin.
Budowa miasta rozpoczęła się około roku 80 p.n.e. Decyzja o utworzeniu nowej stolicy została podjęta, gdyż dotychczasowa – Artaszat – znajdowała się zbyt daleko od południowych granic imperium. Ludność Tigranocerty została w dużej części przymusowo do niej przesiedlona. Znaczną część populacji stanowili Grecy z Cylicji.
W 69 roku p.n.e. rozpoczęło się oblężenie miasta przez armię rzymską dowodzoną przez Lukullusa. Budowa Tigranocerty nie była wówczas jeszcze ukończona, choć, według relacji Appiana, było już otoczone murem o wysokości 25 metrów. 6 (lub 7) października tego roku stoczona została bitwa pod Tigranocertą, która zakończyła się wycofaniem wojsk Tigranesa oraz wejściem rzymian do miasta (które bramy zostały otwarte przez niezadowolonych mieszkańców). Stolica, na czele ze skarbcem królewskim, została systematycznie splądrowana, a następnie podpalona. Mieszkańcy zostali odesłani do miejsc pochodzenia.

</doc>
<doc id="1352581" url="https://pl.wikipedia.org/wiki?curid=1352581" title="Małżeńska wspólność majątkowa">
Małżeńska wspólność majątkowa

Małżeńska wspólność majątkowa – kategoria małżeńskiego ustroju majątkowego zakładająca współwłasność przedmiotów majątkowych nabytych przez małżonków w zakresie określonym przez ustawę bądź umowę. Wyróżnia się trzy rodzaje małżeńskiej wspólności majątkowej: ustawową, umowną ograniczoną i umowną rozszerzoną.
Wspólność majątkowa ustawowa.
Powstaje automatycznie w chwili zawarcia małżeństwa, chyba że małżonkowie przed wstąpieniem w związek małżeński wyłączyli ją, zawierając małżeńską umowę majątkową, albo jej istnienie jest niedopuszczalne z mocy prawa.
Wspólność ta jest szczególnym rodzajem współwłasności łącznej. Jest to wspólność bezudziałowa, a w czasie jej trwania małżonkowie nie mogą rozporządzać swoimi prawami do majątku wspólnego, jako całości. Ponadto żadne z małżonków nie może rozporządzić ani zobowiązać się do rozporządzenia udziałem, który mu przypadnie w majątku wspólnym w chwili ustania wspólności. Małżonek w czasie trwania wspólności ustawowej nie może również żądać podziału majątku wspólnego. Wspólność ta jest wspólnością masy majątkowej, to znaczy obejmuje cały zbiór praw majątkowych takich jak własność i inne prawa rzeczowe czy wierzytelności. 
W małżeństwie, w którym obowiązuje ustrój wspólności majątkowej ustawowej, występują trzy masy majątkowe: majątek wspólny małżonków oraz dwa majątki osobiste każdego z małżonków. Majątki te zwykle w trakcie trwania wspólności ustawowej nie są wyodrębnione i stanowią jedną całość gospodarczą. Ich podział następuje dopiero po ustaniu wspólności. Rozdzielenie takie może być dokonane w drodze umowy pomiędzy małżonkami lub może być wynikiem postępowania sądowego o podział majątku wspólnego.
Wspólność ta jest uregulowana w tytule I dziale III rozdziale I kodeksu rodzinnego i opiekuńczego.
Wspólność majątkowa umowna rozszerzona.
Powstaje w drodze małżeńskiej umowy majątkowej i stanowi rozszerzenie wspólności majątkowej ustawowej na przedmioty majątkowe wchodzące w skład majątku osobistego. Granicą dla rozszerzenia wspólności jest art. 49 kodeksu rodzinnego i opiekuńczego. Stanowi on, iż nie można przez umowę majątkową małżeńską rozszerzyć wspólności na:
1) przedmioty majątkowe, które przypadną małżonkowi z tytułu dziedziczenia, zapisu lub darowizny, 
2) prawa majątkowe, które wynikają ze wspólności łącznej podlegającej odrębnym przepisom np. wspólność majątkowa wspólników spółki cywilnej, 
3) prawa niezbywalne, które mogą przysługiwać tylko jednej osobie np. służebności osobiste 
4) wierzytelności z tytułu odszkodowania za uszkodzenie ciała lub wywołanie rozstroju zdrowia, o ile nie wchodzą one do wspólności ustawowej, jak również wierzytelności z tytułu zadośćuczynienia za doznaną krzywdę, 
5) niewymagalne jeszcze wierzytelności o wynagrodzenie za pracę lub z tytułu innej działalności zarobkowej każdego z małżonków.
Te pięć kategorii przedmiotów majątkowych ma jedną istotną cechę wspólną, mianowicie wszystkie z nich są ściśle związane jedynie z osobą której przysługują. 
W razie wątpliwości uważa się, że przedmioty służące wyłącznie do zaspokajania osobistych potrzeb jednego z małżonków nie wchodzą w skład umownej wspólności majątkowej. 
Do wspólności majątkowej umownej rozszerzonej w zakresie nieuregulowanym art. 48 - 501 kodeksu rodzinnego i opiekuńczego stosuje się odpowiednio, to znaczy z uwzględnieniem odrębności, przepisy o wspólności majątkowej ustawowej.
Wspólność majątkowa umowna ograniczona.
Powstaje w drodze małżeńskiej umowy majątkowej i stanowi ograniczenie wspólności majątkowej ustawowej. Ograniczenie to polega na wyłączeniu z majątku wspólnego niektórych jego składników.
Prawo nie stawia żadnych barier w zakresie ograniczenia wspólności majątkowej ustawowej w drodze umowy.

</doc>
