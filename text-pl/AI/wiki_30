<doc id="1352584" url="https://pl.wikipedia.org/wiki?curid=1352584" title="Majątek wspólny">
Majątek wspólny

Majątek wspólny – przedmioty majątkowe nabyte w czasie trwania małżeńskiej wspólności majątkowej przez oboje małżonków bądź tylko przez jednego z nich, a nie zaliczające się do majątku osobistego. Przedmioty majątkowe nabyte w ten sposób stają się współwłasnością obojga małżonków.
Pod pojęciem przedmiotów majątkowych należy rozumieć między innymi prawa majątkowe takie jak własność i inne prawa rzeczowe, a także wierzytelności. Przedmiotem majątkowym w tym znaczeniu będą także sytuacje prawne w rodzaju posiadania czy ekspektatyw.
Prawną podstawą wyodrębnienia majątku wspólnego jest art. 31 Kodeksu rodzinnego i opiekuńczego. W myśl tego przepisu do majątku wspólnego należą w szczególności: pobrane wynagrodzenie za pracę i dochody z innej działalności zarobkowej każdego z małżonków, dochody z majątku wspólnego, jak również z majątku osobistego każdego z małżonków i środki zgromadzone na rachunku otwartego lub pracowniczego funduszu emerytalnego każdego z małżonków.

</doc>
<doc id="1352587" url="https://pl.wikipedia.org/wiki?curid=1352587" title="Sławomir Zgrzywa">
Sławomir Zgrzywa

Sławomir Zgrzywa (ur. 8 kwietnia 1962 w Łomży) – polski polityk, samorządowiec, historyk, były wojewoda łomżyński i marszałek województwa podlaskiego.
Życiorys.
Ukończył I Liceum Ogólnokształcące im. Tadeusza Kościuszki w Łomży, następnie studiował historię na Wydziale Humanistycznym Filii Uniwersytetu Warszawskiego w Białymstoku.
Zatrudniony był jako nauczyciel w szkole podstawowej, później pracował w Państwowej Służbie Zabytków w Łomży. W latach 1997–1998 zajmował stanowisko wojewody łomżyńskiego (ostatniego w historii tego województwa). Następnie do 2002 pełnił funkcje marszałka województwa podlaskiego. Od 1998 do 2006 zasiadał także w sejmiku podlaskim I i II kadencji, w kolejnych wyborach samorządowych nie został ponownie wybrany. Zatrudniony został w Wojewódzkim Urzędzie Ochrony Zabytków jako starszy inspektor.
Związany z Akcją Wyborczą Solidarność, należał do Ruchu Społecznego, od 2002 do 2014 działał w Platformie Obywatelskiej (był wybierany do władz regionalnych tej partii). Kandydował w wyborach uzupełniających do Senatu w 2003. W 2014, również bezskutecznie, z ramienia komitetu Łomża Nasze Miasto startował na prezydenta i radnego Łomży.
W 2021 odznaczony Złotym Krzyżem Zasługi.

</doc>
<doc id="1352588" url="https://pl.wikipedia.org/wiki?curid=1352588" title="Franciszek Meninski">
Franciszek Meninski

Franciszek Meninski, François à Mesgnien Meninski (ur. 1623 albo 1620 w Totain, zm. 8 września 1698 w Wiedniu) – językoznawca polski pochodzenia francuskiego, znawca języków Bliskiego Wschodu, gramatyk i leksykograf.
Życiorys i twórczość.
W młodości studiował w Rzymie filozofię pod kierunkiem jezuitów. Tam też prawdopodobnie zainteresował się językami orientalnymi (pod wpływem, jak się zdaje, ojca R. P. Giattiniego SJ, który oprócz matematyki, logiki, fizyki i teologii zajmował się również językami Azji).
Do Polski przybył Meninski około roku 1647, przypuszczalnie na zaproszenie księcia Michała Kazimierza Radziwiłła. Nie jest wykluczone, że znał już wówczas podstawy języka osmańskotureckiego, choć mógł go zacząć się uczyć także dopiero w Warszawie, gdzie miał kontakt z W. Bieczyńskim, głównym tłumaczem języków wschodnich w kancelarii królewskiej.
Już w 1649 opublikował Meninski w Gdańsku trzy książki: gramatykę polską, gramatykę francuską i gramatykę włoską. O ile gramatykę polską przeznaczył dla obcokrajowców, pamiętając, jak sam bez podręczników uczył się języka polskiego „przez konwersację”, o tyle dwie pozostałe prace pisał z myślą o 7-letnim wówczas Stanisławie Herakliuszu Lubomirskim, którego preceptorem został wkrótce po przyjeździe do Polski. Obie te prace były pierwszymi gramatykami języków romańskich wydanymi w Polsce.
Publikując wszystkie te trzy gramatyki, posługiwał się jeszcze zlatynizowaną postacią swojego francuskiego nazwiska (Franciscus Mesgnien Lotharingus). W późniejszych pracach jednak do swego nazwiska francuskiego dołączył jego postać spolonizowaną (Franciscus à Mesgnien Meninski) na znak więzów łączących go z nową ojczyzną.
W końcu 1653 Meninski wyjeżdża do Stambułu z poselstwem polskim i, odłączywszy się po załatwieniu spraw oficjalnych od reszty poselstwa, zatrzymuje się tam na dwa lata dla nauki języka. Pomocą na miejscu służy mu polski poturczeniec Wojciech Bobowski, który pod imieniem Ali Bey piastuje w Stambule urząd naczelnego tłumacza rady sułtańskiej.
Rok po śmierci W. Bieczyńskiego (1655) urząd tłumacza królewskiego w Warszawie powierzono właśnie Meninskiemu. Ten jednak nie zabawił długo w Polsce i już w 1657 wyruszył ponownie do Stambułu, tym razem jako nieoficjalny agent króla Jana Kazimierza. Trzecią podróż odbył w 1659 – mając teraz stanowisko internuncjusza został przyjęty na audiencję najpierw u wielkiego wezyra (12 lutego 1660), a następnie także u sułtana (16 marca 1660) i wielkiego muftiego (17 marca 1660). Rozmowy, zakończone sukcesem dyplomatycznym, prowadził samodzielnie po turecku, obywając się zupełnie bez tłumacza.
Po powrocie do Warszawy Meninski sporządził projekt szkoły tłumaczy i dyplomatów przeznaczonych do służby w krajach Wschodu. Ponieważ jednak dwór królewski nie znalazł pieniędzy na realizację tego zamysłu, językoznawca poczuł się rozczarowany i to może było przyczyną jego wyjazdu do Wiednia (1661 albo 1662), gdzie wstąpił na służbę Habsburgów. Na Wschód jeździł Meninski jeszcze dwukrotnie: w roku 1669 (Jerozolima, Liban [?]) i w 1677 (Turcja).
Po powrocie z Jerozolimy Meninski przystąpił do porządkowania swych materiałów słownikarskich, z których po ponad 10 latach powstał "Thesaurus Linguarum Orientalium Turcicae, Arabicae, Persicae" (Wiedeń 1680), dzieło w 3 tomach folio, które najbardziej rozsławiło jego nazwisko. Równocześnie ze słownikiem ukazał się – jako uzupełniający go, ale całkowicie osobny – tom gramatyki osmańskotureckiej. Nieco później wydał Meninski uzupełnienia "Complementum Thesauri Linguarum Orientalium..." (1687), a ostatnią jego publikacją było "Rescriptum" (1692), kąśliwa krytyka gramatyki perskiej J. P. Podesty. Wszystkie te prace powstały przy tym na marginesie pracy zawodowej na stanowisku tłumacza.
Meninski zmarł w wieku 78 lat i pochowany jest w piwnicach klasztoru karmelitów w Leopoldstadt (dzielnicy Wiednia).
Znaczenie "Thesaurusa".
Słownik Meninskiego jest najobszerniejszym słownikiem języka osmańskotureckiego. Ponieważ przy tym materiał osmański jest tam tłumaczony zwykle na 5 języków (łaciński, niemiecki, włoski, francuski i polski), stanowi on także ciekawe źródło historii leksyki tych języków – tym bardziej, że Meninski uwzględniał frazeologizmy i przysłowia. O znaczeniu jego słownika świadczy zarówno fakt, że doczekał się on przeróbek (skróceń do jednego tomu) w XVIII i XIX wieku, jak i to, że w roku 2000, to znaczy 320 lat po ukazaniu się oryginału "Thesaurusa", wznowiono jego wydanie wspólnymi siłami polsko-tureckimi (Stanisław Stachowski i Mehmet Ölmez).

</doc>
<doc id="1352589" url="https://pl.wikipedia.org/wiki?curid=1352589" title="Symbole LGBT">
Symbole LGBT

Symbole LGBT – symbole społeczności LGBT służące do manifestowania jedności, identyfikacji oraz solidarności i poparcia ruchów na rzecz równouprawnienia LGBT. Większość z nich przyjęła się pod koniec lat 60. i 70. XX wieku w czasie tzw. rewolucji seksualnej.
Flagi.
Tęczowa.
Tęczowa flaga ruchu została zaprojektowana przez Gilberta Bakera z okazji parady równości w San Francisco w 1978 r. Flaga nie ma odwzorowywać tęczy spotykanej w naturze. Jej kolory są ułożone w postaci poziomych pasów, z czerwonym na górze i fioletowym na dole. Reprezentuje ona różnorodność gejów i lesbijek na całym świecie. W oryginalnej wersji (ośmiokolorowej) każda z barw miała według Bakera symbolizować kolejno:
Trzydziestu ochotników własnoręcznie farbowało i zszywało dwie pierwsze flagi na marsz. Po zamachu na homoseksualnego radnego miasta San Francisco, Harveya Milka, 27 listopada 1978 r., popyt na flagę tęczową znacznie wzrósł. Aby zaspokoić popyt, firma Paramount Flag rozpoczęła sprzedaż wersji flagi przy użyciu tkaniny tęczowej z siedmioma paskami: czerwonym, pomarańczowym, żółtym, zielonym, turkusowym, niebieskim i fioletowym. Gdy Baker zwiększył produkcję swojej wersji flagi, on również porzucił różowy pasek z powodu niedostępności różowej tkaniny. Ponadto Paramount Flag Co. z siedzibą w San Francisco rozpoczął sprzedaż nadwyżki zapasów flag Rainbow Girls ze swojego sklepu detalicznego na południowo-zachodnim rogu Polk and Post, w którym pracował Gilbert Baker.
W 1979 roku flaga została ponownie zmodyfikowana. Gdy wcześniejszy wzór wieszany był pionowo na słupach latarni, środkowy pasek był zasłonięty przez słup. Zmiana konstrukcji flagi na taką z parzystą liczbą pasków była najłatwiejszym sposobem naprawienia tego stanu rzeczy, więc usunięto turkusowy pasek, co zaowocowało sześciopaskową wersją flagi.
Kopia oryginalnej flagi ośmiokolorowej o wymiarach 20 na 30 stóp została wykonana przez Bakera w 2000 r. i została zainstalowana w dzielnicy Castro w San Francisco. Kolejna podobna flaga powiewa przed ośrodkiem kultury „The Centre” w Nowym Jorku.
Baker ustanowił w 2003 roku rekord świata z okazji 25-lecia flagi tęczowej, tworząc w tym samym roku na Florydzie Key West Pride wersję o długości 1¼ mili. Artysta przywrócił oryginalne różowe, turkusowe i indygo pasy dla tej ogromnej flagi, która została przedstawiona w dokumencie „Rainbow Pride” opublikowanym w 2004 roku. Po zakończeniu obchodów w Key West flaga została pocięta na części i rozprowadzona w ponad 100 miastach na całym świecie.
Aby zademonstrować wsparcie dla ludzi o odmiennym kolorze skóry, miasto Filadelfia w Pensylwanii dodało czarny i brązowy pas do swojej flagi dumy w 2017 roku. Uznano to za kontrowersyjne.
Flaga osób aseksualnych.
Flaga orientacji aseksualnej składa się z czterech poziomych pasków, kolejno od góry: czarnego, szarego, białego i fioletowego. Flaga została utworzona przez użytkowników AVEN (Asexual Visibility and Education Network) w sierpniu 2010 r., w wyniku wspólnego wysiłku społeczności mającego na celu utworzenie i wybranie flagi. Czarny pasek reprezentuje aseksualność; szary pasek reprezentuje osoby grey-ace i osoby demiseksualne; biały pasek reprezentuje sojuszników; a fioletowy pasek reprezentuje wspólnotę.
Kultura miśków.
Misiek jest czułym slangowym określeniem gejów używanym w społecznościach misiów, a także subkulturą w środowisku gejowskim i rodzącym się w jego społeczności podzbiorem z własnymi wydarzeniami, kodami i kulturowo specyficzną tożsamością. Misie mają przeważnie owłosione ciała i zarost na twarzy; część z nich jest gruba; część wpisuje się w stereotypowy wizerunek męskości klasy robotniczej pod względem wyglądu i pielęgnacji, chociaż żaden z tych elementów nie jest wymogiem ani unikalnym wyróżnikiem. Pojęcie misia może pełnić funkcję tożsamości, przynależności i ideału, do którego można dążyć. Jednak nieustannie trwa debata w kręgach misiów na temat tego, co składa się na pojęcie misia. Niektórzy twierdzą, że jedynym wymogiem jest samookreślenie się jako misia, podczas gdy inni twierdzą, że misie muszą mieć pewne cechy fizyczne, takie jak owłosiona klatka piersiowa i twarz, duże ciało lub określony sposób ubierania się i zachowania.
Niedźwiedzie to prawie zawsze geje lub mężczyźni biseksualni; chociaż transseksualni mężczyźni (niezależnie od ich seksualności) oraz ci, którzy unikają etykiet dotyczących płci i orientacji seksualnej, są coraz powszechniej uwzględniani w społecznościach misiów. Środowisko misiów rozprzestrzeniło się na cały świat, a kluby niedźwiedzi są obecne w wielu krajach. Kluby misiów często służą za punkty socjalne i seksualne dla starszych, bardziej owłosionych, czasem grubszych gejów i biseksualnych mężczyzn, a członkowie często wspierają lokalne społeczności gejowskie poprzez zbiórki funduszy i inne inicjatywy.
Flaga Międzynarodowego Bractwa Niedźwiedzi została zaprojektowana w 1995 r. przez Craiga Byrnesa.
Biseksualność.
Po raz pierwszy zaprezentowana w dniu 5 grudnia 1998 r., flaga orientacji biseksualnej zaprojektowana została przez Michaela Page’a, aby reprezentować osoby biseksualne i zwiększyć ich widoczność w społeczności LGBT oraz szerokim społeczeństwie. Ta prostokątna flaga składa się z szerokiego pasma magenty na górze, szerokiego paska w kolorze niebieskim na dole i węższego pasma w kolorze lawendy zajmującego środkową jedną piątą.
M. Page opisuje znaczenie tej różowo-lawendowo-niebieskiej flagi (stosunek wysokości 2:1:2) w następujący sposób: „Różowy kolor reprezentuje pociąg seksualny tylko do tej samej płci. Niebieski reprezentuje pociąg seksualny tylko do płci przeciwnej, a uzyskany w wyniku nakładania się na siebie powyższych, kolor purpurowy reprezentuje pociąg seksualny do obu płci”. Opisuje również głębsze znaczenie flagi, stwierdzając: „Kluczem do zrozumienia symboliki flagi orientacji biseksualnej jest świadomość, że piksele koloru fioletowego mieszają się niezauważalnie z różem i błękitem, tak jak w »świecie rzeczywistym«, gdzie ludzie biseksualni potrafią wmieszać się niezauważalnie zarówno ze środowiskiem gejowsko-lesbijskim, jak i ze środowiskiem osób heteroseksualnych”.
Flaga osób interpłciowych.
Ludzie interpłciowi to tacy, którzy nie wykazują wszystkich cech charakterystycznych dla mężczyzny lub kobiety, bądź wykazują kombinację tych cech w momencie narodzin. Szacuje się, że od 0,05% do 1,7% populacji ma cechy interpłciowe.
Flaga osób interpłciowych została stworzona przez organizacje Intersex Human Rights Australia w lipcu 2013 r., z myślą o tym, aby „nie była pochodną innych symboli, ale jednocześnie miała głęboko zakorzenione znaczenie”. Żółty i fioletowy opisywane są przez organizację jako kolory „hermafrodytyzmu”. Organizacja ta opisuje ten krąg jako „nieprzerwany i nieozdobiony, symbolizujący kompleksowość i zupełność oraz nasz potencjał. Nadal walczymy o autonomię cielesną i nienaruszalność narządów płciowych, a to oznacza prawo do bycia tym, kim i jakim chcemy być”.
Flagi lesbijskie.
Flaga lesbijska z labrysem, utworzona w 1999 r. składa się z labrysa nałożonego na odwrócony czarny trójkąt, na tle koloru fioletowego. Labrys był używany jako starożytny symbol religijny, i do wielu innych celów. Został przyjęty jako symbol upodmiotowienia przez lesbijską społeczność feministyczną w latach 70.. Kobiety uważane za aspołeczne przez Trzecią Rzeszę, ponieważ nie zgadzały się z nazistowskim ideałem kobiety, co obejmowało też homoseksualne kobiety, były skazywane na obozy koncentracyjne, gdzie nosiły w celu identyfikacji odznakę z odwróconym czarnym trójkątem. Niektóre lesbijki wykorzystały na nowo ten symbol, gdy geje postąpili tak z trójkątem różowym (wiele lesbijek również przyjęło różowy trójkąt, chociaż lesbijki nie były uwzględnione w paragrafie 175 niemieckiego kodeksu karnego). Kolor fioletowy zaczęto kojarzyć z lesbijkami za sprawą poezji Safony.
Flaga kobiecych lesbijek (, czyli „szminkowa lesbijka”) z czerwonym całusem nałożonym na sześć odcieni czerwieni i różu oraz z białym paskiem w centrum powstała na blogu internetowym w 2010 roku. Zmodyfikowano go później, usuwając pocałunek, ale autor odpowiedzialny za wersję tylko z paskami nie został odnaleziony. Flaga ze szminką reprezentuje „lesbijki o bardziej kobiecej ekspresji płciowej”. Flaga i jej wariant bez pocałunku nie zostały powszechnie przyjęte, z wyjątkiem obszarów komercyjnych.
Nowa flaga lesbijek wzorowana na siedmiopasmowej "różowej" fladze została udostępniona na Tumblr w 2018 roku, z kolorami - ciemnopomarańczowym reprezentującym "nonkonformizm płciowy", pomarańczowym oznaczającym "niezależność", jasnopomarańczowym oznaczającym "społeczność", białym oznaczającym "wyjątkowe związki z kobiecością", różowym oznaczającym "pogodę ducha i spokój", brudnym różowym oznaczającym "miłość i seks" oraz ciemnym różem oznaczającym "kobiecość". Wersja z pięcioma paskami powstała wkrótce na bazie kolorów flagi z 2018 roku. 
Flaga osób niebinarnych.
Ta flaga dumy reprezentująca niebinarne tożsamości płciowe została stworzona w 2014 r. przez osobę aktywistyczną Kye Rowan. Każdy pasek flagi ma reprezentować różne typy tożsamości niebinarnych: żółty osoby, które identyfikują się poza binarnością płciową, biały osoby będące ludźmi z wieloma płciami, fioletowy osoby z mieszaniną płci męskiej i żeńskiej oraz czarny osoby agender.
Również pod parasolem trans lub transpłciowym znajdują się wszyscy, którzy identyfikują się z binarnością płci. W tej kategorii znajduje się wiele różnych tożsamości, w tym genderqueer, two-spirit, genderfluid, trzecia płeć i androgynia.
Flaga osób panseksualnych.
Od połowy 2010 roku na różnych stronach internetowych znaleźć można było flagę osób panseksualnych. Ma trzy poziome paski, które są różowe, żółte i niebieskie. Różowy pasek symbolizuje kobiety; niebieski, mężczyzn; i żółty, osoby niebinarne, takie jak agender, bigender lub genderfluid.
Czasami używa się również litery „P” z ogonem przerobionym na strzałę z krzyżem. Symbol ten pojawił się wcześniej niż flaga i jest nadal w użyciu. Krzyż na ogonie „P” odnosi się do krzyża w symbolu Wenus lub symbolu żeńskiego (♀), a strzałka odnosi się do strzałki w symbolu Marsie lub symbolu męskim (♂).
Flaga osób transpłciowych.
Transpłciowym symbolem jest flaga dumy transpłciowej zaprojektowana przez transpłciową kobietę Monikę Helms w 1999 r. Flaga została pokazana po raz pierwszy na paradzie dumy w Phoenix w 2000 r. Od 19 listopada 2012 r. powiewa z dużego publicznego masztu flagowego w dzielnicy Castro w San Francisco dla upamiętnienia Transgender Day of Remembrance. Flaga reprezentuje społeczność transpłciową i składa się z pięciu poziomych pasów: dwóch jasnoniebieskich, dwóch różowych oraz z białym paskiem pośrodku. Helms opisała znaczenie flagi w następujący sposób: „Paski u góry i u dołu są jasnoniebieskie, tradycyjny kolor dla chłopców. Paski obok nich są różowe, tradycyjny kolor dla dziewczynek. Biały pasek jest przeznaczony dla osób niebinarnych, czyli ludzi, którzy uważają, że nie mają płci. Wzór jest taki, że bez względu na to, w jaki sposób go powiesisz, zawsze jest on poprawny, co symbolizuje, że znajdujemy poprawność w naszym życiu.” Filadelfia stała się pierwszym samorządem hrabstwa w USA, który wywiesił flagę dumy transpłciowej w 2015 roku. Została ona wywieszona w ratuszu na cześć 14. dorocznej konferencji Trans Health w Filadelfii i pozostała tam obok flag USA i City of Philadelphia przez całą konferencję. Burmistrz Michael Nutter wygłosił w tym czasie przemówienie na cześć akceptacji społeczności trans w Filadelfii.
Inne symbole.
Podwójny symbol płci.
Splecione symbole płci. Każdy z symboli płci pochodzi od symbolu astronomicznego planety Wenus lub Mars. We współczesnej nauce pojedynczy symbol Wenus jest używany do reprezentowania płci żeńskiej, a pojedynczy symbol Marsa jest używany do reprezentowania płci męskiej. Dwa splecione symbole żeńskie (⚢) reprezentują lesbijkę lub społeczność lesbijską, natomiast dwa powiązane ze sobą symbole męskie (⚣) homoseksualnego mężczyznę lub społeczność gejowską.
Symbole te pojawiły się po raz pierwszy w latach siedemdziesiątych.
Lambda.
W 1970 roku grafik Tom Doerr wybrał małą grecką literę lambda na symbol nowojorskiego rozdziału Gay Activists Alliance. W piśmiennictwie sojuszu napisano, że Doerr wykorzystał ten symbol ze względu na swoje szczególne znaczenie w kontekście chemii i fizyki: „pełna wymiana energii – ten moment lub przedział czasu świadczy o absolutnej aktywności”. W dziedzinie STEM symbol lambda jest związany z parametrem półtrwania wykładniczych zmiennych losowych, który opisuje czas potrzebny na zmianę stanu.
Lambda zaczęła kojarzyć się z Wyzwoleniem Gejów, a w grudniu 1974 r. została oficjalnie uznana przez Międzynarodowy Kongres Praw Gejów w Edynburgu w Szkocji za międzynarodowy symbol praw gejów i lesbijek. Organizacja Praw Gejów Lambda Legal i Amerykańska Fundacja Literacka Lambda wywodzą swoje nazwy od tego symbolu.
Tęczowa Madonna.
Tęczowa Madonna to adaptacja obrazu Matki Boskiej Częstochowskiej, z aureolami w tęczowych kolorach ruchu LGBT. Kontrowersje wokół tego symbolu okazały się być na tyle duże by zainteresować zagraniczne media. Elżbieta Podleśna, działaczka na rzecz obrony praw obywatelskich, została aresztowana przez polską policję za profanację wizerunku. W obronie aktywistki zorganizowano protesty pod hasłem „tęcza nie obraża”.
Aresztowanie zostało potępione przez Amnesty International, Helsińską Fundację Praw Człowieka i Human Rights Watch. Po aresztowaniu amerykański Kościół Episkopatu poprosił o pozwolenie na sprzedaż koszulek z Tęczową Madonną z przeznaczeniem na polską społeczność transpłciową.
13 stycznia 2020 Elżbieta Podleśna, razem z dwiema innymi aktywistkami, została oskarżona o „obrazę uczuć religijnych” na podstawie art. 196 kodeksu karnego. W listopadzie 2020 roku Amnesty International, Kampania Przeciw Homofobii,  Freemuse, Front Line Defenders, Human Rights Watch i ILGA-Europe zaapelowały o wycofanie zarzutów. 2 marca 2021 aktywistki zostały uniewinione.
Według sondażu z 2019 roku przeprowadzonego przez KANTAR większość Polaków identyfikujących się jako wierzący stwierdziło, że Tęczowa Madonna nie obraża ich uczuć religijnych.
Jednorożce.
Jednorożce stały się częścią symboli kultury LGBT w ostatnim stuleciu, stając się ważnym elementem protestów na rzecz praw gejów w latach 70. i 80. XX wieku.
Fiołki.
Fiołki i ich kolor stały się specjalnym kodem używanym przez lesbijki i kobiety biseksualne. Symbolika kwiatu wywodzi się z kilku fragmentów wierszy Safony, w których opisuje kochankę noszącą girlandy lub koronę z fiołków. W 1926 roku sztuka "La Prisonnière" Édouarda "Bourdeta" wykorzystała bukiet fiołków, aby pokazać lesbijską miłość. Gdy sztuka stała się przedmiotem cenzury, wiele paryskich lesbijek nosiło fiołki, aby wykazać solidarność z tematyką lesbijską.
Symbol osób transpłciowych.
Symbol złożony z żeńskiego (♀), męskiego (♂) i genderqueer (⚨) symbolu połączonego wokół okręgu (⚧) jest używany do reprezentowania osób transpłciowych.
Trójkątne znaki Trzeciej Rzeszy.
Jednym z najstarszych z tych symboli jest odwrócony różowy trójkąt, który męscy homoseksualiści w niemieckich obozach koncentracyjnych musieli nosić na ubraniach. Kolory tych odznak określały rodzaje więźniów. Wielu z szacowanej liczby 5–15 tys. gejów i lesbijek uwięzionych w obozach koncentracyjnych zginęło podczas Holokaustu. Różowy trójkąt został później odzyskany przez gejów, a także przez niektóre lesbijki, w różnych ruchach politycznych jako symbol osobistej dumy i pamięci. Koalicja AIDS do uwolnienia władzy (ACT-UP) przyjęła odwrócony różowy trójkąt symbolizujący „aktywną walkę” przeciwko HIV/AIDS „zamiast biernej rezygnacji z losu”.
Różowy trójkąt był używany wyłącznie w stosunku do więźniów płci męskiej, ponieważ lesbijki nie zostały uwzględnione w § 175 – ustawie, która spowodowała, że akty homoseksualne między mężczyznami były przestępstwem. Amerykańskie Muzeum Holokaustu (USHMM) zastrzega, że było tak dlatego, ponieważ kobiety były postrzegane jako podporządkowane mężczyznom, a państwo nazistowskie nie uważało, że homoseksualne kobiety stanowią takie samo zagrożenie dla męskości jak homoseksualni mężczyźni. Według USHMM wiele kobiet zostało aresztowanych i uwięzionych za zachowanie „aspołeczne”, klasyfikację stosowaną wobec tych, którzy nie dostosowali się do nazistowskiego ideału roli kobiety: gotowanie, sprzątanie, praca w kuchni, wychowywanie dzieci i bierność. Kobiety asocjalne oznaczono odwróconym czarnym trójkątem. Wiele lesbijek zaczęło stosować ten symbol w tym czasie kiedy geje wprowadzili do swojej symboliki różowy trójkąt.

</doc>
<doc id="1352592" url="https://pl.wikipedia.org/wiki?curid=1352592" title="Agrim Rugova">
Agrim Rugova

Agrim Rugova pseud. Presioni (ur. 11 czerwca 1979 w Prisztinie) – albańsko-amerykański wokalista i muzyk hip-hopowy, pochodzący z Kosowa.
Życiorys.
Był jednym z pionierów albańskiej wersji gangsta rapu, określanego pojęciem Gangster Shqip Rap.
Pierwsze utwory poświęcił trudnej sytuacji Albańczyków w Kosowie, do tego też nawiązywał przyjęty przez niego pseudonim Presioni (Ciśnienie).
W latach 1994-1996 nagrał swój pierwszy utwór "Kceni ju te lire" i zaczął występować w klubach muzycznych Prisztiny. W 1999 wyjechał do USA. Zamieszkał w nowojorskiej dzielnicy Bronx, gdzie działa liczna mniejszość albańska. W 2001 ponownie zaczął nagrywać w studio i współpracował z grupą "The Bloody Alboz" (Alboz). W 2007 zerwał współpracę z grupą.

</doc>
<doc id="1352594" url="https://pl.wikipedia.org/wiki?curid=1352594" title="Osiedle Mikołaja Kopernika (Legnica)">
Osiedle Mikołaja Kopernika (Legnica)

Osiedle Mikołaja Kopernika w Legnicy – osiedle mieszkaniowe w Legnicy położone we wschodniej części miasta, w obrębach geodezyjnych "13 – Przedmieście Wrocławskie" i częściowo "18 – Bielany".
Granice osiedla wyznaczają: ulica Wrocławska na północy (na odcinku od Moniuszki do linii kolejowej), linia kolejowa nr 137 Legnica-Katowice na wschodzie, ulice: Biegunowa, Radosna i J. Malczewskiego na południu oraz aleja Rzeczypospolitej i ulica St. Moniuszki na zachodzie.
Osiedle sąsiaduje z:
Osiedle dzieli się na dwie podstawowe jednostki, rozdzielone dwupasmową arterią komunikacyjną wschód-zachód miasta (al. Piłsudskiego:
Na osiedlu mieszka ok. 19 000 osób.
Historia osiedla.
Osiedle powstało na terenach dawnych działek i pól uprawnych, przyłączonych do miasta przed 1945 r.. Budowę pierwszych bloków rozpoczęto w 1972 r.. Pierwotnie osiedle miało nosić nazwę Górka, jednakże w 1973 r., z okazji obchodów roku kopernikańskiego, władze miasta nadały osiedlu imię Mikołaja Kopernika. Ostatnie budynki mieszkalne oddano do użytku w 1992 r.
Zabudowa.
Podstawową zabudowę obydwu jednostek osiedla tworzą budynki wykonane w technologii Wrocławskiej Wielkiej Płyty dla Legnickiej Spółdzielni Mieszkaniowej – jedenastokondygnacyjne wieżowce ustawione w orientacji południkowej (na osi północ-południe) oraz budynki pięciokondygnacyjne ustawione w orientacji równoleżnikowej (na osi wschód-zachód). Boczne ściany wszystkich budynków nie posiadają okien, ściany frontowe nie posiadają zaś balkonów. Cechą wyróżniającą poszczególne jednostki osiedla jest długość budynków – na jednostce "Kopernik II" zarówno budynki niższe (6 domów), jak i wieżowce (6) posiadają urozmaicony układ klatek schodowych (pod względem ilości), podczas gdy na jednostce "Kopernik I" spotkać można jedynie 3 ujednolicone formy bloków – 11-kondygnacyjne wieżowce o długości 150 m posiadające 14 klatek (6) oraz 5-kondygnacyjne budynki w dwóch wariantach: z trzema (20) oraz dwunastoma klatkami (6). Całość założenia, wkomponowanego w tereny zielone, zaprojektowali architekci Bogna i Kazimierz Klimczewscy.
W późniejszych latach na osiedlu powstawały: pięć sklepów typu sam (obecnie należące do sieci "Mercus", "POLO", "Intermarche", "Społem" i "Biedronka"), obiekty szkolno-oświatowe (żłobki, przedszkola, Szkoła Podstawowa nr 7 ze zmodernizowanym krytym basenem "Delfinek"), Spółdzielczy Dom Kultury Kopernik, kościół Matki Bożej Królowej Polski, kościół pw. Św. Wojciecha, tereny rekreacyjne (Park Bielański, odkryty basen), banki, Urzędy pocztowe, przychodnię, trzy pawilony usługowe, stacje paliw, parkingi, targowisko.
Ok. roku 1987 na ul. Astronomicznej na jednostce "Kopernik I" i w rejonie ul. Kosmicznej i Galaktycznej na jednostce "Kopernik II" powstały pięciokondygnacyjne budynki nawiązujące wyglądem zewnętrznym do istniejących wcześniej, wykonane jednak w technologii tradycyjnej (cegła) i odbiegające kształtem i położeniem od pierwotnego projektu. Wzdłuż al. Piłsudskiego w pobliżu ul. Horyzontalnej powstało również kilka dwukondygnacyjnych domków składających się z parterowej części usługowej i piętrowej części mieszkalnej.
W latach 1994-2014 Legnicka Spółdzielnia Mieszkaniowa przeprowadziła termomodernizację wszystkich budynków osiedla. Bloki otrzymały jednolity stylistycznie, natomiast zróżnicowany kolorystycznie wygląd według dwóch przyjętych schematów (odrębny dla wieżowców i budynków pięciokondygnacyjnych). Do lutego 2014 r. zmodernizowano w ten sposób wszystkie budynki na osiedlu.
W obrębie dzisiejszego osiedla znajduje się również kilkanaście obiektów przedwojennych. Są to m.in. budynek Szkoły Podstawowej nr 6, Archiwum Państwowego przy al. Piłsudskiego oraz gmach Zespołu Szkół Przemysłu Spożywczego i kamienice przy ul. Wrocławskiej.
Komunikacja.
Podstawowe ulice osiedla Kopernika to stanowiąca jego północną granicę ul. Wrocławska, zachodnią ul. Moniuszki oraz przecinająca osiedle na dwie jednostki dwujezdniowa al. Piłsudskiego (droga o ograniczonej liczbie skrzyżowań i przejść dla pieszych).
Ulice te są jednocześnie jedynymi, prowadzącymi ruch autobusów komunikacji miejskiej i podmiejskiej (PKS oraz przewoźników prywatnych), głównie w kierunku Prochowic i miast LGOM. Przy ul. Moniuszki znajduje się jeden przystanek autobusowy ("linie: 23 i N1"), przy ul. Wrocławskiej trzy ("linie: 1, 2, 10, 24, 28, N1, N2"), a przy al. Piłsudskiego dwa ("linie: , 3, 6, 8, 15, 16, 18, 23, 28, N1, N2").
Istotne znaczenie posiada otwarty częściowo w 1987 r., a w całości w 1994 r. wiadukt w ciągu al. Piłsudskiego, łączący osiedle Kopernika z osiedlem Piekary. Pod wiaduktem znajduje się uruchomiony w 1986 r. kolejowy przystanek osobowy, noszący wbrew położeniu jedynego peronu od strony osiedla Kopernika nazwę Legnica Piekary.
Wzdłuż południowej jezdni al. Piłsudskiego, na całej długości osiedla przebiega jedyna na os. Kopernika ścieżka rowerowa.
Wszystkie drogi wewnątrzosiedlowe na os.Kopernika są równorzędne. Osiedle objęte jest również strefą ograniczonej prędkości (tzw. strefa "tempo 30").

</doc>
<doc id="1352595" url="https://pl.wikipedia.org/wiki?curid=1352595" title="Halina Mlynková">
Halina Mlynková



</doc>
<doc id="1352597" url="https://pl.wikipedia.org/wiki?curid=1352597" title="ÍBK">
ÍBK



</doc>
<doc id="1352598" url="https://pl.wikipedia.org/wiki?curid=1352598" title="IBK">
IBK



</doc>
<doc id="1352600" url="https://pl.wikipedia.org/wiki?curid=1352600" title="02 Panic Room">
02 Panic Room

02 Panic Room – singel warszawskiego zespołu Riverside wydany 10 czerwca 2007.
Opis.
Zawiera 3 nowe, studyjne utwory oraz jeden remiks. Utwór tytułowy pochodzi z pełnej płyty Rapid Eye Movement, która ukazała się we wrześniu 2007. Singiel spotkał się z ciepłym przyjęciem ze strony portali branżowych oraz fanów, o czym świadczy rozejście się wydawnictwa w nakładzie przekraczającym 10 000 egzemplarzy i nadanie mu 12 marca 2008 statusu złotej płyty (pierwszy singiel w Polsce, który otrzymał taki status). Na sukces wydawnictwa wpływ miała też cena (ok. 5 zł). Utwór "Back To The River" zawiera wpleciony cytat z utworu Shine on You Crazy Diamond zespołu Pink Floyd.

</doc>
<doc id="1352601" url="https://pl.wikipedia.org/wiki?curid=1352601" title="Ulica Kijowska w Warszawie">
Ulica Kijowska w Warszawie

Ulica Kijowska – ulica w dzielnicach Praga-Północ i Targówek w Warszawie.
Historia.
Ulicę o podobnym przebiegu zaprojektowano w 1863 jako element planu regulacyjnego Pragi (Skaryszew), zatwierdzonego rok później. Początkowo miała być przedłużeniem ulicy Sprzecznej i nosić z nią wspólną nazwę; budowa dworca Kolei Warszawsko-Terespolskiej wymusiła zmianę planów, w wyniku czego Kijowska stała się krótką przecznicą ul. Targowej (zwanej wtedy na tym odcinku Wołową), kończącą się na placyku przed dworcem, nieco na wschód od ul. Brzeskiej.
Sam Dworzec Terespolski wybudowano w latach 1864–1865 według projektu Alfonsa Kropiwnickiego. Naprzeciwko dworca, w pobliżu skrzyżowania z ul. Brzeską wzniesiono przed 1885 dwa zachowane do dziś domy mieszkalne dla kolejarzy; zaraz za nimi ulica dojazdowa do dworca odbijała nieco na południe, i po raz kolejny na wschód, wpadając w placyk postojowy przed dworcem.
Od końca 1866 pomiędzy dworcami Wiedeńskim i Terespolskim oraz Petersburskim, przez wybudowany most stały Aleksandryjski (most Kierbedzia) uruchomiono połączenie za pomocą tramwajów konnych „kolejowych”, przewożące podróżnych oraz ich bagaże. Były one zaczątkiem sieci miejskiej tramwajów konnych „belgijskich”; do której je włączono w 1883. Po 1915 funkcjonująca dotąd bez nazwy ulica otrzymała swoją obecną nazwę. 
Budowa linii średnicowej wymusiła cofnięcie dworca Wschodniego – w związku ze zmianą charakteru z czołowego na przelotowy oraz przedłużenie ulicy.
Niemal całkowite zniszczenie stacji Warszawa Wschodnia nastąpiło 5 września 1939. Kilkakrotne zbombardowanie zabudowań kolejowych tego dnia poskutkowało także masakrą ludności cywilnej oczekującej na pociągi ewakuacyjne. Budynek dawnego Dworca Terespolskiego, jak i pozostałe zabudowania przetrwały jednak okres okupacji. Dworzec został zniszczony w ostatnim okresie walk. Jego jedyny ocalały fragment znajduje się pod nr 14a.
Po 1945 Kijowską przedłużono w związku z budową tymczasowego dworca, położonego około 200 metrów na wschód od dotychczasowej lokalizacji. Nowy budynek dworca Warszawa Wschodnia, projektu Arseniusza Romanowicza, ukończono w 1969. Na miejscu dawnego placyku postojowego wzniesiono nowe budynki administracyjne, równocześnie także zlikwidowano pozostałości stacji towarowej Warszawa Wschodnia Towarowa – pozostałości Kolei Terespolskiej, w związku z jej przeniesieniem na Utratę. Przedłużenie tędy ul. Kijowskiej było planowane już przed wojną. Samą Kijowską jeszcze przed ukończeniem budowy, w 1967, przebudowano, wyprostowano i poszerzono. Usunięto bruk z kamienia polnego (tzw. kocie łby) a torowisko tramwajowe oddzielono od dwupasmowe jezdni pasami zieleni. Przy okazji wyburzono jeden z najcenniejszych zabytków na terenie dzielnicy, neogotycką kamienicę Dominika Cichockiego przy ul. Targowej 22, wybudowaną w 1824 według projektu Adolfa Schucha.
Po wojnie przy ulicy wzniesiono nowe budynki. Wieżowiec wybudowany w latach 1961–1963 według konceptu Jana Bogusławskiego i Bogdana Gniewiewskiego u zbiegu z Targową zdominował swym gabarytem okolicę. W latach 1971–1973 pod nr 11 powstał najdłuższy w mieście blok mieszkalny zbudowany według projektu Jana Kalinowskiego.
W 2000 między ulicami Targową i Brzeską oddano do użytku składający się z trzech segmentów kompleks Centrum Millenium.
W 2017 r, ukończono przedłużenie ulicy Kijowskiej aż do ul. Zabranieckiej na Targówku Fabrycznym według planów z lat 50. XX wieku, będących pozostałością zaniechanego projektu Trasy Świętokrzyskiej.

</doc>
<doc id="1352602" url="https://pl.wikipedia.org/wiki?curid=1352602" title="Bobby Rush">
Bobby Rush

Bobby L. Rush (ur. 23 listopada 1946) – amerykański polityk związany z Partią Demokratyczną. Od 3 stycznia 1993 roku jest przedstawicielem 1. okręgu wyborczego w stanie Illinois w Izbie Reprezentantów Stanów Zjednoczonych.

</doc>
<doc id="1352604" url="https://pl.wikipedia.org/wiki?curid=1352604" title="Daniel Lipinski">
Daniel Lipinski

Daniel Lipinski (ur. 15 lipca 1966) – amerykański polityk polskiego pochodzenia związany z Partią Demokratyczną. W latach 2005-2021 był przedstawicielem 3. okręgu wyborczego w stanie Illinois w Izbie Reprezentantów Stanów Zjednoczonych. Na miejscu tym zastąpił swojego ojca, Williama Olivera Lipinskiego.
Współprzewodniczący Zespołu ds. Polski w Izbie Reprezentantów Kongresu Stanów Zjednoczonych.

</doc>
<doc id="1352605" url="https://pl.wikipedia.org/wiki?curid=1352605" title="Kleomenes">
Kleomenes



</doc>
<doc id="1352606" url="https://pl.wikipedia.org/wiki?curid=1352606" title="Dan Lipinski">
Dan Lipinski



</doc>
<doc id="1352607" url="https://pl.wikipedia.org/wiki?curid=1352607" title="Radiomagnetofon">
Radiomagnetofon

Radiomagnetofon – przenośny sprzęt muzyczny, zasilany z baterii lub sieci elektroenergetycznej. Zawiera prosty magnetofon kasetowy, tuner radiowy, wzmacniacz i głośniki. Zwykle posiada też wbudowany mikrofon do rejestrowania dźwięku oraz gniazdo do podłączania urządzeń zewnętrznych (dodatkowe źródło dźwięku, wzmacniacz). W drugiej połowie lat 80. i na początku 90. XX wieku bardzo popularne stały się radiomagnetofony dwukasetowe. Umożliwiały one kopiowanie tego bardzo wtenczas popularnego nośnika, jakim była kaseta magnetofonowa. W zależności od stopnia zaawansowania konstrukcji, wykonywały to zadanie z różną jakością; umożliwiały też tworzenie kopii z prędkością standardową lub podwojoną. Bardziej zaawansowane radiomagnetofony wyposażane były ponadto w dodatkowe układy poprawiające odsłuch – układy podbicia niskich tonów (np. X-Bass Sharp, Surround – Super Stereo w sprzęcie produkcji ZRK). Zdarzały się także rozwiązania podnoszące walory użytkowe – przykładem jest układ „Radio sen” stosowany w radiomagnetofonach ZRK; odbiornik radiowy pracował do momentu zakończenia się kasety – był to swoisty wyłącznik czasowy. Klasyczne radiomagnetofony były popularne w latach 70., 80. i 90. XX wieku, do czasu upowszechnienia się odtwarzaczy płyt CD. Rola magnetofonu stopniowo malała, aż do całkowitej rezygnacji z jego stosowania. W rezultacie rozpowszechniania się muzyki cyfrowej zaczęto wyposażać sprzęt w złącza USB i możliwość odtwarzania plików MP3.

</doc>
<doc id="1352611" url="https://pl.wikipedia.org/wiki?curid=1352611" title="William Oliver Lipinski">
William Oliver Lipinski

William Oliver Lipinski (ur. 22 grudnia 1937) – amerykański polityk związany z Partią Demokratyczną polskiego pochodzenia. Przez jedenaście kadencji Kongresu Stanów Zjednoczonych był przedstawicielem stanu Illinois w Izbie Reprezentantów Stanów Zjednoczonych. Najpierw przez pięć kadencji, w latach 1983–1993, reprezentował piąty okręg wyborczy, a następnie przez kolejnych sześć kadencji, w latach 1993–2005, był przedstawicielem trzeciego okręgu wyborczego. Na tym stanowisku w 2005 roku zastąpił go jego syn, Daniel Lipinski.

</doc>
<doc id="1352613" url="https://pl.wikipedia.org/wiki?curid=1352613" title="Bill Lipinski">
Bill Lipinski



</doc>
<doc id="1352617" url="https://pl.wikipedia.org/wiki?curid=1352617" title="Dariusz Kołodziej">
Dariusz Kołodziej

Dariusz Kołodziej (ur. 17 kwietnia 1982 w Krakowie) – polski piłkarz grający na pozycji pomocnika, wychowanek Hutnika Kraków. Był najlepszym strzelcem Podbeskidzia Bielsko-Biała w sezonie 2007/08, do którego przeszedł w 2005 roku. Obecnie występuje w lidze okręgowej w klubie GKS Czarni Jaworze.
Debiutował w drużynie Podbeskidzia 30 lipca 2005 roku w przegranym 1:2 meczu z Zagłębiem Sosnowiec.
W Ekstraklasie wystąpił po raz pierwszy 11 sierpnia 2008 roku w barwach Górnika Zabrze, wchodząc na boisko w 66. minucie meczu przeciwko Ruchowi Chorzów.

</doc>
<doc id="1352618" url="https://pl.wikipedia.org/wiki?curid=1352618" title="Mikrofaza">
Mikrofaza



</doc>
<doc id="1352620" url="https://pl.wikipedia.org/wiki?curid=1352620" title="Pierluigi Cera">
Pierluigi Cera

Pierluigi Cera (ur. 25 lutego 1941 w Legnago) - włoski piłkarz, obrońca lub pomocnik. Srebrny medalista MŚ 1970.
W Serie A debiutował w wieku 17 lat w barwach Hellas Werona. Później grał w tym klubie w Serie B, a w 1964 na 9 sezonów został piłkarzem Cagliari Calcio. Grał także w AC Cesena (1973-1979).
W reprezentacji Włoch zagrał 18 razy. Debiutował 22 listopada 1969 w meczu eliminacji mistrzostw świata z NRD, ostatni raz zagrał w 1972. Podczas MŚ 70 wystąpił we wszystkich 6 meczach Italii w turnieju.

</doc>
<doc id="1352621" url="https://pl.wikipedia.org/wiki?curid=1352621" title="Jeszcze tylko ten las">
Jeszcze tylko ten las

Jeszcze tylko ten las – polski film wojenny z 1991 roku.
Fabuła.
Kulgawcowa zgadza się wyprowadzić Rutkę, córkę swojej byłej pracodawczyni, z getta do rodziny na wsi. Są już blisko celu wyprawy, kiedy napotykają niemieckiego żołnierza. Z aryjskich dokumentów Rutki wypada zabrane przez nią ukradkiem zdjęcie jej rodziców.

</doc>
<doc id="1352622" url="https://pl.wikipedia.org/wiki?curid=1352622" title="John Lapli">
John Lapli

John Lapli (ur. 1955) – gubernator generalny Wysp Salomona. Pełnił tę funkcję pomiędzy 1999 a 2004 rokiem. 
Przed objęciem funkcji gubernatora, zajmował funkcję premiera prowincji Temotu. W 2000 roku został porwany przez buntowników jednakże po kilku dniach od uprowadzenia został zwolniony.
W lipcu 2004 roku Lapli starał się ubiegać o reelekcję na stanowisko gubernatora, jednakże przegrał wybory zdobywając w głosowaniu w parlamencie zaledwie 6 z 41 możliwych głosów.
John Lapli jest księdzem, przez co nosi imię "Ojciec John" lub "Mama John" (w regionie, w którym Lapli jest księdzem, Mama znaczy ksiądz lub "Ojciec")

</doc>
<doc id="1352625" url="https://pl.wikipedia.org/wiki?curid=1352625" title="Stade olympique Yves-du-Manoir">
Stade olympique Yves-du-Manoir

Stade olympique Yves-du-Manoir (znany także jako Colombes) – stadion sportowy w Colombes. Główna arena igrzysk w Paryżu (1924) oraz stadion, na którym rozegrano finał piłkarskich mistrzostw świata w 1938.
Stadion został wybudowany w 1907. Początkowo nosił nazwę Stade du Matin, następnie Stade de Colombes i Stade olympique de Colombes, by od 1928 funkcjonować pod obecną nazwą. W latach 1938–1972 mógł pomieścić 60 000 widzów. Podczas MŚ 38 rozegrano na nim trzy spotkania, w tym 19 czerwca mecz finałowy Włochy–Węgry (4:2). W 1938 roku obiekt był areną zmagań mężczyzn podczas lekkoatletycznych mistrzostw Europy.
W następnych dziesięcioleciach mecze na Colombes rozgrywały reprezentacje Francji: piłkarska i rugby. Odbywały się na nim także finały krajowych pucharów. Pozycję stracił na początku lat 70., kiedy w 1972 r. otwarto "nowy" Parc des Princes – ostatni mecz na Colombes piłkarska reprezentacja rozegrała w 1975.
Obecnie na stadionie mecze rozgrywa drużyna rugby, Racing Métro 92 oraz piłkarska Racing Club de France Football 92.

</doc>
<doc id="1352626" url="https://pl.wikipedia.org/wiki?curid=1352626" title="Stade Olympique de Colombes">
Stade Olympique de Colombes



</doc>
<doc id="1352627" url="https://pl.wikipedia.org/wiki?curid=1352627" title="Friedrich Wilhelm Posadowski">
Friedrich Wilhelm Posadowski

Friedrich Wilhelm von Posadowski – pruski dyplomata żyjący w XVIII wieku.
Posadowscy byli znanym rodem na Śląsku. W latach 1495-1884 na samym tylko Śląsku (nie licząc Galicji, Moraw, Brandenburgii, Saksonii i Prus Wschodnich) byli właścicielami w ponad 100 miejscowościach w 28 powiatach.
Friedrich Wilhelm von Posadowski był pruskim ministrem w Saksonii. W 1720 wmieszał się w sprawy polskie i doprowadził do zerwania w tym roku sejmu. August II Mocny zażądał natychmiastowego odwołania go. Wysłał do Berlina specjalnego kuriera gen. Münnicha, który przywiózł stamtąd list Fryderyka Wilhelma I z poleceniem by Posadowski opuścił Polskę. Rozkaz ten przekazał Posadowskiemu kanclerz Szembek. Mimo napiętej sytuacji nie doszło do zerwania stosunków dyplomatycznych.
Podobny przypadek miał August III Sas, gdy w 1744 roku sejm zerwał Karl Friedrich Hoffmann.

</doc>
<doc id="1352628" url="https://pl.wikipedia.org/wiki?curid=1352628" title="Archiwum Karla Dedeciusa w Słubicach">
Archiwum Karla Dedeciusa w Słubicach

Archiwum Karla Dedeciusa w Słubicach – prywatne archiwum Karla Dedeciusa, mieszczące się w gmachu Biblioteki Collegium Polonicum przy ul. Kościuszki 1 w Słubicach.
15 lipca 2001 tłumacz literatury polskiej na język niemiecki, pochodzący ze spolonizowanej rodziny Niemców Karl Dedecius uroczyście przekazał swoje prywatne archiwum Europejskiemu Uniwersytetowi Viadrina we Frankfurcie nad Odrą.
Władze uczelni postanowiły zaś udostępnić wszystkie zbiory w budynku Biblioteki Collegium Polonicum w Słubicach.
Otwarcie archiwum odbyło się w ramach obchodów 10-lecia odnowienia Alma Mater Viadrina, istniejącej już wcześniej w latach 1506-1811.
W archiwum Dedeciusa znalazło się 150 skoroszytów z listami od polskich i niemieckich pisarzy, przedstawicieli redakcji i uczelni. Są również notatki i projekty tłumacza, a także medale, dyplomy i wyróżnienia za wkład Dedeciusa za wkład w niemiecko-polskie pojednanie. Zbiory literatury to 500 tomów, wśród nich liczne wydania z autografami i dedykacjami.

</doc>
<doc id="1352629" url="https://pl.wikipedia.org/wiki?curid=1352629" title="Kuno Lichtenstein">
Kuno Lichtenstein



</doc>
<doc id="1352631" url="https://pl.wikipedia.org/wiki?curid=1352631" title="Wydział Budownictwa Politechniki Opolskiej">
Wydział Budownictwa Politechniki Opolskiej



</doc>
<doc id="1352636" url="https://pl.wikipedia.org/wiki?curid=1352636" title="Jean-Baptiste Le Moyne de Bienville">
Jean-Baptiste Le Moyne de Bienville

Jean-Baptiste Le Moyne de Bienville (ur. 23 lutego 1680 w Ville-Marie (obecnie Montreal) w Kanadzie - zm. 7 marca 1767 w Paryżu) – francuski kolonizator i odkrywca, syn kolonizatora Kanady Charlesa Le Moyne'a i młodszy brat oficera marynarki Pierre Le Moyne d’Iberville'a, pod którego rozkazami służył jako aspirant w trakcie wojny króla Wilhelma toczonej w latach 1689-1697 na terytorium północnej Kanady.
W rok po zakończeniu wojny obaj bracia Le Moyne otrzymali patent na zbadanie dolnego biegu rzeki Missisipi i zlokalizowanie jej ujścia do Zatoki Meksykańskiej. Pod koniec 1698 roku ekspedycja złożona z 4 statków, 200 żołnierzy i kolonistów, wpłynęła na wody zatoki. W marcu 1699 bracia Le Moyne znaleźli wyspę u wejścia do zatoki Mobile (w pierwszej chwili nazwali ją „Wyspą Masakry Indian”, ze względu na wielką ilość zbielałych ze starości kości ludzkich na plaży, ale wkrótce przemianowali na „Wyspę Delfina” - fr. "Dauphin"), gdzie zostawili większość kolonistów i statki, a sami z 50 ludźmi - używając szalup okrętowych i indiańskich canoe - ruszyli na zachód penetrując wybrzeże, aż natrafili na ujście Missisipi. Grupa napotkanych tam Indian pokazała im list napisany przez podróżnika Henri de Tonti'ego do René-Roberta Caveliera de La Salle przed trzynastu laty (Tonti miał później pomagać w zasiedlaniu tych terenów). Bienville i Iberville przebadali dolny odcinek wielkiej rzeki, po czym wrócili do zatoki.
W roku 1700 bracia założyli na wyspie Dauphin pierwszą stałą osadę francuską. Iberville odpłynął do Francji po zaopatrzenie i większą liczbę kolonistów, zostawiając Bienville'a na miejscu. Do roku 1702 Benville przebadał najbliższe tereny, nawet zapuszczając się do Teksasu, a wkrótce przeniósł kolonistów z wyspy na ląd stały, gdzie założył Fort Maurepas (dzisiaj Ocean Springs w stanie Missisipi), Fort de la Boulaye na południe od dzisiejszego Nowego Orleanu w stanie Luizjana, a w 1710 Fort Louis (w 1720 przemianowany na Fort Conde) - dzisiejsze miasto Mobile w stanie Alabama.
Iberville pojawił się jeszcze na krótko w roku 1702 (zmarł na febrę w Hawanie w roku 1706), przekazując gubernatorstwo nowych ziem, zwanych odtąd Luizjaną, młodszemu bratu. W roku 1714 nowym gubernatorem wyznaczony został Antoine Laumet de La Mothe, ale Bienville pozostał aktywny prowadząc eksplorację okolicznych ziem i zakładając w roku 1714 Fort Toulouse u zbiegu rzek Coosa i Tallapoosa - ważne centrum handlu futrami - a w 1716 Fort Rosalie, dzisiejsze Natchez, Missisipi. Mianowany oficjalnie gubernatorem w roku 1717 zdołał zrealizować swój plan założenia osady w miejscu indiańskiej przenioski łodzi między jeziorem Pontchartrain a Missisipi. W założonym rok później Nowym Orleanie po trzech latach usadowiły się władze nowej kolonii.
W roku 1742 Jean-Baptiste Le Moyne, sieur de Bienville, powrócił na stałe do Francji. Jego zasługą było tworzenie wielu osiedli francuskich w dolinie rzeki Missisipi, a także w dzisiejszych stanach Tennessee i Arkansas. Zaprowadzony przezeń system samorządowy i prawny obowiązywał jeszcze długo po włączeniu tych ziem do Stanów Zjednoczonych w roku 1803.

</doc>
<doc id="1352639" url="https://pl.wikipedia.org/wiki?curid=1352639" title="Szafa gra">
Szafa gra

Szafa gra – druga płyta zespołu Ya Hozna. Album został nagrany na przełomie 1994 i 1995 r. Płyta ukazała się nakładem Agencji Promocyjno-Reklamowej "Pożarowska i Spółka".
Nagrania zrealizowano w Studio S-3 Polskiego Radia oraz w Studio Buffo, w okresie od listopada 1994 do marca 1995. Realizator nagrań – Rafał Paczkowski. Mastering – Tadeusz Mieczkowski. Grafika – Stanisław Ignacy Witkiewicz, Zbigniew Karaszewski, Jerzy Matuszewski. Słowa, muzyka, aranżacja i produkcja – Sławomir Wolski.

</doc>
<doc id="1352644" url="https://pl.wikipedia.org/wiki?curid=1352644" title="Toyota Vitz">
Toyota Vitz



</doc>
<doc id="1352646" url="https://pl.wikipedia.org/wiki?curid=1352646" title="Starostwo niegrodowe">
Starostwo niegrodowe



</doc>
<doc id="1352647" url="https://pl.wikipedia.org/wiki?curid=1352647" title="Polski Uniwersytet na Obczyźnie">
Polski Uniwersytet na Obczyźnie

Polski Uniwersytet na Obczyźnie (ang. "The Polish University Abroad in London") – uczelnia humanistyczna w Londynie, utworzona w 1949 roku dla polskich emigrantów.
Historia.
Za protoplastę uczelni uważa się inną instytucję: Uniwersytet Polski za Granicą, założony pod koniec 1939 r. w Paryżu. Uniwersytet powstał z inicjatywy Oskara Haleckiego w celu zapewnienia ciągłości polskiego szkolnictwa wyższego, ponieważ w okupowanej Polsce Niemcy zakazali funkcjonowania instytucji naukowych i kulturalnych. Otwarcie uniwersytetu nastąpiło w obecności przedstawicieli polskiego rządu na uchodźstwie i rządu francuskiego. Po zajęciu Francji przez Niemców część wykładowców uczelni przeniosła się do Wielkiej Brytanii.
Rząd RP na uchodźstwie utworzył nową uczelnię jako PUNO w roku 1949, kiedy to uniwersytet otrzymał tymczasowy statut, a 15 grudnia 1952 pełne prawa akademickie.
Na PUNO mogło studiować wielu Polaków, którzy przebywali na emigracji w czasie i po II wojnie światowej. Uniwersytet nadał ponad 100 stopni magisterskich i 120 doktorskich.
Wszystkie stopnie naukowe, dyplomy i tytuły zawodowe nadane przez PUNO w okresie od 1 września 1952 do 22 grudnia 1990 zostały uznane na mocy ustawy z dnia 6 lutego 1998 r. o uznaniu stopni naukowych, dyplomów i tytułów zawodowych nadanych przez Polski Uniwersytet na Obczyźnie za równorzędne odpowiednim stopniom naukowym, dyplomom i tytułom zawodowym nadawanym przez polskie szkoły wyższe na terenie kraju bez konieczności ich nostryfikacji.

</doc>
<doc id="1352649" url="https://pl.wikipedia.org/wiki?curid=1352649" title="Gournia">
Gournia



</doc>
<doc id="1352650" url="https://pl.wikipedia.org/wiki?curid=1352650" title="Maekel">
Maekel



</doc>
<doc id="1352652" url="https://pl.wikipedia.org/wiki?curid=1352652" title="Tour de Pologne 1963">
Tour de Pologne 1963

20. edycja wyścigu kolarskiego Tour de Pologne odbyła się w dniach 24–31 sierpnia 1963. Rywalizację rozpoczęło 90 kolarzy, a ukończyło 43. Łączna długość wyścigu – 1482 km.
Jak na okrągły jubileusz wyścigu, organizatorzy nie zadbali o odpowiednią oprawę i frekwencję. Na starcie stanęły tylko trzy ekipy zagraniczne (Holandia, Belgia i NRD), którzy nie przywieźli silnego składu. Pierwsze miejsce w klasyfikacji generalnej zajął Stanisław Gazda (Start), drugie Stanisław Pawłowski (LZS), a trzecie Józef Beker (LZS).
Sędzią głównym wyścigu był Zbigniew Kubisiak.
Końcowa klasyfikacja generalna.
Klasyfikacja drużynowa.
Klasyfikacji drużynowej nie przeprowadzano.

</doc>
<doc id="1352653" url="https://pl.wikipedia.org/wiki?curid=1352653" title="Region Południowy Morza Czerwonego">
Region Południowy Morza Czerwonego

Region Południowy Morza Czerwonego (tigrinia: ዞባ ደቡባዊ ቀይሕ ባሕሪ, arab. منطقة البحر الأحمر الجنوب, "Debub Kej Bahri") – jeden z 6 regionów administracyjnych Erytrei. Powierzchnia wynosi 27 600 km², a według szacunków na 2008 rok liczba mieszkańców wynosi ok. 346 tysięcy, co czyni ją najmniej ludnym regionem w Erytrei. Ośrodkiem administracyjnym jest miasto Assab.

</doc>
<doc id="1352654" url="https://pl.wikipedia.org/wiki?curid=1352654" title="Region Północny Morza Czerwonego">
Region Północny Morza Czerwonego

Region Północny Morza Czerwonego (tigrinia: ዞባ ሰሜናዊ ቀይሕ ባሕሪ, arab. منطقة البحر الأحمر الشمال, "Semien Kej Bahri") – jeden z 6 regionów administracyjnych Erytrei. Powierzchnia wynosi 27 800 km², a według szacunków na 2008 rok liczba mieszkańców wynosi ok. 717 tysięcy. Ośrodkiem administracyjnym jest miasto Massaua.

</doc>
<doc id="1352655" url="https://pl.wikipedia.org/wiki?curid=1352655" title="Region Południowy (Erytrea)">
Region Południowy (Erytrea)

Region Południowy (tigrinia: ዞባ ደቡብ, arab. المنطقة الجنوبية, "Debub") – jeden z 6 regionów administracyjnych Erytrei. Powierzchnia wynosi 8 000 km², a według szacunków na 2008 rok liczba mieszkańców wynosi ok. 1283 tysięcy, co czyni Debub najludniejszym regionem w Erytrei. Ośrodkiem administracyjnym jest miasto Mendefera.

</doc>
<doc id="1352658" url="https://pl.wikipedia.org/wiki?curid=1352658" title="Rosamunde">
Rosamunde



</doc>
<doc id="1352661" url="https://pl.wikipedia.org/wiki?curid=1352661" title="Juszkiewicz">
Juszkiewicz



</doc>
<doc id="1352662" url="https://pl.wikipedia.org/wiki?curid=1352662" title="Mario Zanin (kolarz)">
Mario Zanin (kolarz)

Mario Zanin (ur. 3 lipca 1940 w Santa Lucia di Piave) – włoski kolarz szosowy, mistrz olimpijski.
Kariera.
Największy sukces w karierze Mario Zanin osiągnął w 1964 roku, kiedy zwyciężył w indywidualnym wyścigu ze startu wspólnego podczas igrzysk olimpijskich w Tokio. W zawodach tych bezpośrednio wyprzedził Duńczyka Kjella Rodiana oraz Belga Waltera Godefroota. Był to jedyny medal wywalczony przez Zanina na międzynarodowej imprezie tej rangi oraz jego jedyny start olimpijski. Ponadto w 1966 roku wygrał Giro del Belvedere, a także jeden z etapów Vuelta a España, jednak całego wyścigu nie ukończył. Dwa lata wcześniej wystartował w Giro d’Italia, zajmując ostatecznie 67. pozycję w klasyfikacji generalnej. W 1964 roku wywalczył również złoty medal w indywidualnym wyścigu ze startu wspólnego amatorów podczas szosowych mistrzostw Włoch. W zawodowym peletonie startował w latach 1965–1968.

</doc>
<doc id="1352663" url="https://pl.wikipedia.org/wiki?curid=1352663" title="Beer Barrel Polka">
Beer Barrel Polka



</doc>
<doc id="1352664" url="https://pl.wikipedia.org/wiki?curid=1352664" title="Pierfranco Vianelli">
Pierfranco Vianelli

Pierfranco Vianelli (ur. 20 października 1946 w Provaglio d’Iseo) – włoski kolarz szosowy, dwukrotny medalista olimpijski.
Kariera.
Największe sukcesy w karierze Pierfranco Vianelli osiągnął w 1968 roku, kiedy zdobył dwa medale podczas igrzysk olimpijskich w Meksyku. W indywidualnym wyścigu ze startu wspólnego zdobył złoty medal, bezpośrednio wyprzedzając Duńczyka Leifa Mortensena oraz Szweda Göstę Petterssona. Na tych samych igrzyskach wspólnie z Giovannim Bramuccim, Vittorio Marcellim i Mauro Simonettim zdobył również brązowy medal w drużynowej jeździe na czas. Startował w zawodowym peletonie w latach 1969–1973. W 1969 roku zajął siódme miejsce w klasyfikacji generalnej Tour de France, a dwa lata później był piąty w klasyfikacji generalnej Giro d’Italia i drugi w klasyfikacji górskiej (Vianelli wygrał przy tym 17 etap). W 1968 roku zwyciężył również w Giro della Valle d’Aosta. Był także drugi w klasyfikacji generalnej Tour de Romandie w 1970 roku. Nigdy nie zdobył medalu na szosowych mistrzostwach świata.

</doc>
<doc id="1352667" url="https://pl.wikipedia.org/wiki?curid=1352667" title="Jerzy Boniecki (publicysta)">
Jerzy Boniecki (publicysta)

Jerzy Boniecki (ur. 29 maja 1929 w Warszawie, zm. 8 września 2003 w Sydney) – polski publicysta i działacz społeczny, twórca, fundator i organizator Niezależnej Fundacji Popierania Kultury Polskiej Polcul, dziennikarz paryskiej „Kultury”.
Życiorys.
Wczesne lata dziecięce spędził w rodzinnym domu ideowych członków PPS, w którym panował klimat sprawiedliwości i wrażliwości społecznej. Kiedy miał 10 lat wybuchła wojna i wraz z milionami Polaków przeżył jej koszmar, rozbicie rodziny i śmierć matki. W 1943 roku, jako 14-letni chłopak przyłączył się do Armii Krajowej. Po wojnie ukończył studia prawnicze na Uniwersytecie Warszawskim i pracował w Warszawie w Metalexporcie. Był specjalistą w dziedzinie urządzeń przemysłowych.
W 1959 r. zamieszkał wraz z rodziną na stałe w Sydney. W Australii ukończył studia w zakresie ekologii na Uniwersytecie Macquarie w Sydney. W Australii założył i prowadził firmę importową „Stolat”. Przez cały czas prowadził wielostronną działalność społeczną, ale najbardziej i najdłużej zaangażowany był w prowadzenie stworzonej przez niego Fundacji Polcul.
Odznaczenia.
Został odznaczony Krzyżem Komandorskim Orderu Zasługi Rzeczypospolitej Polskiej oraz otrzymał nagrodę „Kultury” Paryskiej w dziedzinie Przyjaźni i Współpracy.

</doc>
<doc id="1352668" url="https://pl.wikipedia.org/wiki?curid=1352668" title="Skoda laski">
Skoda laski



</doc>
<doc id="1352669" url="https://pl.wikipedia.org/wiki?curid=1352669" title="Szkoda laski">
Szkoda laski



</doc>
<doc id="1352670" url="https://pl.wikipedia.org/wiki?curid=1352670" title="Szkoda lasky">
Szkoda lasky



</doc>
<doc id="1352672" url="https://pl.wikipedia.org/wiki?curid=1352672" title="Równanie stanu">
Równanie stanu



</doc>
<doc id="1352674" url="https://pl.wikipedia.org/wiki?curid=1352674" title="Hamana (jezioro)">
Hamana (jezioro)

 – dziesiąte największe jezioro Japonii. Położone w środkowej części wyspy Honsiu na wybrzeżu Oceanu Spokojnego, około 250 km na południowy zachód od Tokio, w prefekturze Shizuoka.

</doc>
<doc id="1352676" url="https://pl.wikipedia.org/wiki?curid=1352676" title="Równania stanu">
Równania stanu



</doc>
<doc id="1352677" url="https://pl.wikipedia.org/wiki?curid=1352677" title="Army Of Lovers">
Army Of Lovers



</doc>
<doc id="1352679" url="https://pl.wikipedia.org/wiki?curid=1352679" title="Sthitapradźńa">
Sthitapradźńa

Sthitapradźńa ("umocniony w mądrości") – sanskrycki termin z filozofii indyjskiej, używany w pismach wedanty, w tym przez Śankarę, jako jedno z określeń osoby wyzwolonej. Sthitapradźńa to aspirant, który całkowicie usunął awidję (niewiedzę) i jest już stały oraz pewny w wiedzy: "jestem Brahmanem".
Zobacz też.
Pradźńa

</doc>
<doc id="1352680" url="https://pl.wikipedia.org/wiki?curid=1352680" title="(99907) 1989 VA">
(99907) 1989 VA

(99907) 1989 VA – planetoida z grupy Atena należąca do obiektów NEO.
Odkrycie.
(99907) 1989 VA została odkryta 2 listopada 1989 roku przez Carolyn Shoemaker z Obserwatorium Palomar. Nazwa planetoidy jest oznaczeniem tymczasowym.
Orbita.
(99907) 1989 VA okrąża Słońce w ciągu 227 dni w średniej odległości 0,73 j.a. Planetoida ta porusza się po orbicie o mimośrodzie 0,59 i nachyleniu 28,8º względem ekliptyki. Planetoida ta jest pierwszym odkrytym obiektem posiadającym półoś wielką o wartości zbliżonej (0,7284 j.a.) do Wenus (0,7233 j.a.).
Właściwości fizyczne.
Jest to niewielki obiekt o nieregularnym kształcie, którego rozmiary oceniono na 0,8–1,4 km. Rotuje dość szybko wokół własnej osi – na jeden obrót potrzebuje nieco ponad dwie i pół godziny. Jasność absolutna (99907) 1989 VA wynosi 18,0m.

</doc>
<doc id="1352681" url="https://pl.wikipedia.org/wiki?curid=1352681" title="Fujitsu Siemens">
Fujitsu Siemens



</doc>
<doc id="1352685" url="https://pl.wikipedia.org/wiki?curid=1352685" title="Central European Exchange Program for University Studies">
Central European Exchange Program for University Studies



</doc>
<doc id="1352686" url="https://pl.wikipedia.org/wiki?curid=1352686" title="Buick Rendezvous">
Buick Rendezvous

Buick Rendezvous – samochód osobowy typu SUV klasy średniej produkowany pod amerykańską marką Buick w latach 2001 – 2007.
Historia i opis modelu.
Wiosną 2001 roku Buick zdecydował się zaprezentować zupełnie nowy model w ofercie oparty na platformie "U-body", na której zbudowano także pokrewny model Pontiac Aztek. Rendezvous był pierwszym SUV-em w historii marki, wymiarowo plasującym się w klasie średniej. Charakterystycznym elementem wyglądu Buicka Rendezvous był oszklony tył, który tworzył optyczną całość z tylnymi lampami biegnącymi przez całą szerokość tylnego pasa.
Lifting.
W 2003 roku Buick Rendezvous przeszedł modernizację, w ramach której pojawił się odświeżony wygląd atrapy chłodnicy i nowe reflektory z białymi wkładami do kierunkowskazów. Zmieniłą się też paleta dostępnych kolorów nadwozia, a także lista wersji wyposażeniowych wraz z dostępnymi dodatkami.
Produkcja Buicka Rendezvous zakończyła się po 6 latach w 2007 roku, a do koncepcji średniej wielkości SUV-a producent powrócił dopiero w 2016 roku wprowadzając do sprzedaży model Envision.

</doc>
<doc id="1352689" url="https://pl.wikipedia.org/wiki?curid=1352689" title="Alojzy Szablewski">
Alojzy Szablewski

Alojzy Antoni Szablewski (ur. 4 lipca 1925 w Tczewie, zm. 30 kwietnia 2017 w Gdańsku) – polski inżynier, działacz opozycji w okresie PRL, poseł na Sejm I kadencji.
Życiorys.
Syn Franciszka i Franciszki. W czasie II wojny światowej walczył w szeregach Armii Krajowej, brał udział m.in. w powstaniu warszawskim. Pracował następnie w fabryce maszyn rolniczych i starostwie powiatowym w Tczewie. W 1952 podjął pracę w Stoczni Gdańskiej, był w niej zatrudniony m.in. na stanowisku kierownika w biurze konstrukcyjno-projektowym. W 1963 ukończył studia na Wydziale Budowy Okrętów Politechniki Gdańskiej. Wcześniejsze podjęcie studiów uniemożliwiały mu względy polityczne.
Brał udział w protestach w grudniu 1970 i czerwcu 1976, od 1978 współpracował w Wolnymi Związkami Zawodowymi Wybrzeża. W sierpniu 1980 uczestniczył w strajku w Stoczni Gdańskiej im. Lenina, wchodził w skład prezydium komisji zakładowej „Solidarności”. Po wprowadzeniu stanu wojennego przewodniczył komitetowi strajkowemu, po pacyfikacji został tymczasowo aresztowany na okres pół roku, następnie skazano go za działalność opozycyjną na karę dwóch lat pozbawienia wolności z warunkowym zawieszeniem jej wykonania. Kontynuował działalność opozycyjną m.in. w zakresie organizacji pomocy dla represjonowanych i kolportowania wydawnictw niezależnych. W 1988 ponownie organizował strajk w swoim zakładzie pracy. Dwa lata później przeszedł na emeryturę.
W latach 1991–1993 sprawował mandat posła na Sejm I kadencji, wybranego z listy Wyborczej Akcji Katolickiej w okręgu gdańskim. Od 1991 do 1995 działał w Zjednoczeniu Chrześcijańsko-Narodowym, a od 1996 do 2000 w Ruchu Odbudowy Polski, w którym pełnił funkcję wiceprzewodniczącego władz okręgowych. W 1994 wstąpił do Stowarzyszenia Godność, a w 2003 do Stowarzyszenia Solidarni z Kolebki. Należał również do stowarzyszenia „Nasza przyszłość – Polska”.
Został pochowany 5 maja 2017 na gdańskim cmentarzu Oliwskim (kwatera 29-8-8).
Odznaczenia.
W 2006, "za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej", został odznaczony przez prezydenta Lecha Kaczyńskiego Krzyżem Komandorskim z Gwiazdą Orderu Odrodzenia Polski. W 2016 prezydent Andrzej Duda odznaczył go Krzyżem Wolności i Solidarności. W 1999 otrzymał odznaczenie Polonia Mater Nostra Est. W 2016 otrzymał Krzyż „Golgota Wschodu”.

</doc>
<doc id="1352691" url="https://pl.wikipedia.org/wiki?curid=1352691" title="Bernt Johansson">
Bernt Johansson

Bernt Harry Johansson (ur. 18 kwietnia 1953 w Göteborgu) – szwedzki kolarz szosowy, mistrz olimpijski i mistrz świata.
Kariera.
Pierwszy sukces w karierze Bernt Johansson osiągnął w 1974 roku, kiedy wspólnie z Tordem Filipssonem, Lennartem Fagerlundem i Svenem-Åke Nilssonem zdobył złoty medal w drużynowej jeździe na czas podczas mistrzostw świata w Montrealu. Na rozgrywanych dwa lata wcześniej igrzyskach olimpijskich w Montrealu Johansson zdobył złoty medal w indywidualnym wyścigu ze startu wspólnego, bezpośrednio wyprzedzając Włocha Giuseppe Martinellego oraz Polaka Mieczysława Nowickiego. Wielokrotnie zdobywał medale mistrzostw krajów skandynawskich, w tym cztery złote: w drużynie w latach 1973, 1975 i 1976 oraz indywidualnie w 1976 roku. Ponadto siedmiokrotnie stawał na podium szosowych mistrzostw kraju, przy czym sześć razy na najwyższym stopniu. W 1975 roku zwyciężył w klasyfikacji generalnej Milk Race, Giro dell’Emilia w 1978 roku i Gran Premio Industria e Commercio di Prato w latach 1978 i 1979. W 1979 roku zajął trzecie miejsce w klasyfikacji generalnej, punktowej i górskiej Giro d’Italia, wygrywając przy tym dwa etapy. Rok wcześniej w tym samym wyścigu był dziewiąty.

</doc>
<doc id="1352693" url="https://pl.wikipedia.org/wiki?curid=1352693" title="Helston">
Helston

Helston (, "Henlys") – miasto w Wielkiej Brytanii, w Anglii, w hrabstwie Kornwalia, położone na północnym krańcu półwyspu Lizard. 
Helston jest najbardziej na południe wysuniętym miastem Wielkiej Brytanii. Jest drugim najstarszym miastem Kornwalii (prawa przyznane w 1201), po Marazion.
Co roku w Helston odbywa się dziecięce święto tańca Furry Dance (IPA /ˈfʌri da:ns/), znany też jako "flora dance", a nigdzie poza Helston nieznane.

</doc>
<doc id="1352695" url="https://pl.wikipedia.org/wiki?curid=1352695" title="Wpust Woodruffa">
Wpust Woodruffa



</doc>
<doc id="1352699" url="https://pl.wikipedia.org/wiki?curid=1352699" title="Spacja twarda">
Spacja twarda



</doc>
<doc id="1352700" url="https://pl.wikipedia.org/wiki?curid=1352700" title="Epson">
Epson

 – japoński producent drukarek, skanerów, projektorów i innych urządzeń oraz akcesoriów związanych głównie z drukowaniem i wyświetlaniem obrazów z siedzibą w Suwie założony 18 maja 1942 roku.

</doc>
<doc id="1352701" url="https://pl.wikipedia.org/wiki?curid=1352701" title="Seiko Epson">
Seiko Epson



</doc>
<doc id="1352703" url="https://pl.wikipedia.org/wiki?curid=1352703" title="Bolesław Fleszar">
Bolesław Fleszar

Bolesław Józef Fleszar (ur. 17 grudnia 1933 w Wólce Pełkińskiej) – polski chemik, profesor nauk chemicznych, specjalista w zakresie technologii chemicznej, rektor Politechniki Rzeszowskiej w latach 1981–1982, senator I kadencji.
Życiorys.
W 1958 ukończył studia na Wydziale Matematyczno-Fizyczno-Chemicznym Uniwersytetu Łódzkiego. W 1966 uzyskał stopień doktora, a w 1972 habilitował się. Tytuł profesorski w zakresie nauk chemicznych otrzymał w 1996. Początkowo pracował jako nauczyciel w technikum chemicznym. Zawodowo przez wiele lat związany był z Politechniką Rzeszowską, kierował Katedrą Chemii Ogólnej i Elektrochemii, a w latach 1981–1982 zajmował stanowisko rektora tej uczelni (odwołany za działalność opozycyjną). Został członkiem Polskiego Towarzystwa Chemicznego.
Od 1980 działał w NSZZ „Solidarność”. W 1981 został wiceprzewodniczącym Stowarzyszenia Pamięci gen. Władysława Sikorskiego w Rzeszowie. Od 1988 do 1990 zasiadał w Diecezjalnej Radzie Kultury. Od 1989 do 1991 z ramienia Komitetu Obywatelskiego zasiadał w Senacie I kadencji, reprezentując województwo rzeszowskie. W wyborach parlamentarnych w 1993 bez powodzenia kandydował z ramienia BBWR.
Od 2001 był przez kilka lat związany z Ligą Polskich Rodzin. Przystąpił do związanego z Radiem Maryja stowarzyszenia „Nasza przyszłość – Polska”. Został też członkiem Akademickiego Klubu Obywatelskiego im. Prezydenta Lecha Kaczyńskiego w Poznaniu.
Odznaczenia i wyróżnienia.
W 1995, "za wybitne zasługi dla nauki polskiej i osiągnięcia w pracy dydaktycznej", został odznaczony przez prezydenta Lecha Wałęsę Krzyżem Kawalerskim Orderu Odrodzenia Polski. W 2019, "za wybitne zasługi w działalności na rzecz przemian demokratycznych w Polsce, za pracę naukowo-badawczą, dydaktyczną i społeczną", prezydent Andrzej Duda nadał mu Krzyż Oficerski tego orderu. W 2020 odznaczony Krzyżem Wolności i Solidarności.
W 2018 otrzymał tytuł doktora honoris causa Politechniki Rzeszowskiej.

</doc>
<doc id="1352706" url="https://pl.wikipedia.org/wiki?curid=1352706" title="Blomberg (herb szlachecki)">
Blomberg (herb szlachecki)

Blomberg ("Blumberk, Blumecki") – polski herb szlachecki, pochodzenia inflanckiego.
Opis herbu.
Opisy z wykorzystaniem zasad blazonowania, zaproponowanych przez Alfreda Znamierowskiego:
W polu czerwonym w poprzek linią łukowatą przedzielonym jeden, a u dołu dwa półksiężyce srebrne barkami z sobą złączone, na kształt litery X.
Nad hełmem w koronie pomiędzy orlimi skrzydłami takie same X.
Herb ten ma swój odpowiednik w heraldyce inflanckiej, jest tam jednak nieco inaczej przedstawiany: w polu srebrnym, przedzielonym poprzecznym pasem srebrnym od góry dwa rzędem, a u dołu jedno żelazo czarne od kamienia młyńskiego. W klejnocie żelazo od kamienia młyńskiego jak w godle między dwoma skrzydłami orlimi - prawym srebrnym, lewym czarnym.
Jednym z nielicznych polskich heraldyków, którzy zrekonstruowali herb zgodnie z niemieckojęzycznymi źródłami, był Adam Boniecki.
W Inflantach funkcjonowała też baronowska wersja tego herbu, gdzie właściwy herb Blomberg był w polach II i III, w polach I i IV, złotych, po połowie orła czarnego, w polu sercowym, srebrnym, jakby dwa rzędy obłoków błękitnych. Klejnot I - pół lwa złotego w lewo, klejnot II - jak w herbie Blomberg, ale prawe skrzydło błękitne, lewe w pas złoto-czarne.
Najwcześniejsze wzmianki.
Herb przeniesiony z Inflant w XVI wieku. Kasper Niesiecki wzmiankuje Siferdusa a Blumberch, arcybiskupa ryskiego w 1400.
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Blumecki.

</doc>
<doc id="1352709" url="https://pl.wikipedia.org/wiki?curid=1352709" title="Mieczysław Olszewski (malarz)">
Mieczysław Olszewski (malarz)

Mieczysław Konrad Olszewski „MIETO” (ur. 1945 w Ostrołęce) – polski malarz, rysownik, pedagog, eseista. Profesor zwyczajny Akademii Sztuk Pięknych w Gdańsku. Uprawia malarstwo sztalugowe (najczęściej przedstawia akty), malarstwo monumentalne, rysunek prasowy i satyryczny, rzeźbę z przedmiotów gotowych oraz ilustrację książkową.
Życiorys.
Studiował w latach 1965–1969 na Wydziale Malarstwa Państwowej Wyższej Szkoły Sztuk Plastycznych w Gdańsku (obecnie: Akademia Sztuk Pięknych w Gdańsku). Rysunku uczył się u prof. Kazimierza Śramkiewicza. Dyplom uzyskał w roku 1969 w pracowni prof. Stanisława Teisseyre'a i prof. Jacka Żuławskiego. W latach 1971-1974 asystent, 1974-1979 starszy asystent, 1979-1986 adiunkt, 1986-1993 docent, 1993-1996 profesor nadzwyczajny. W 1996 roku objął stanowisko profesora zwyczajnego na ASP w Gdańsku. Piastował funkcję kierownika Katedry Malarstwa tej samej uczelni. W 2003 był ekspertem akredytacyjnej komisji szkół artystycznych, a w 2005 pełnił funkcję eksperta Ministra Edukacji i Sportu dla kierunku "Malarstwo". Od roku 1996 do 2015 (przejście na emeryturę) prowadził dyplomową pracownię malarstwa.
Współpracował z redakcjami "Pardon", "Czas", "Szpilki", "Kamena", "Kultura i ty", "Głos Wybrzeża", "Wieczór Wybrzeża", "Prometej".
Jego prace pokazywane były na ponad 20 wystawach indywidualnych m.in. w Gdańsku, Gdyni, Sopocie, Koszalinie, Bredzie, Düsseldorfie, Albstadt, Zwingenbergu, Berlinie czy w Norymberdze oraz na ponad dwustu wystawach zbiorowych m.in. w Montrealu, Tokio, Paryżu, Bonnie, Moskwie, Hamburgu, Stambule, Sofii, Bergen, Kopenhadze, Kolonii, Lubece, Teheranie czy Bremie.
Dzieła artysty znajdują się w Muzeum Narodowym w Gdańsku i Szczecinie, w Muzeum Okręgowym w Toruniu, Muzeum Kartofla w Monachium, Muzeach Karykatury w Montrealu, Amsterdamie, Skopje, Gabrowie i w Warszawie, a także w kolekcjach prywatnych w kraju i za granicą.
Ilustracje Mieta zamieszczone zostały m.in. w książkach „Baśń o wronim oku” i "Wronie oko" autorstwa Jacka Kotlicy, „Warszawa w karykaturze” napisanej w 1983 przez Eryka Lipińskiego, "Dzika mrówka" Andrzeja Perepeczko, "Leśny goniec" i "Fort nad Athabaską" Sławomira Brala, "Moda na nostalgię" czy "Trwać poza rajem".
Mieczysław Olszewski mieszka w Gdańsku. Ma syna i córkę.
Twórczość.
Malarstwo Mieczysława Olszewskiego obejmuje pejzaże, martwe natury i akty. Te ostatnie, często bardzo odważne, przeważają na płótnach artysty. Obecna w nich fascynacja kobiecym ciałem podszyta jest mocno erotycznym kontekstem. Kompozycje jego autorstwa przedstawiają kobiety w intymnych pozach, o twarzach pozbawionych indywidualnych rysów i nierzeczywistych ciałach. Mieto w swoich obrazach konsekwentnie przedstawia świat widziany w jego surowości, bez otoczki bądź dopełnień odbiegających od prawdy. Akty tworzące cykle przypominają kolejne kadry z taśmy filmowej. Jego zdecydowana kreska wyznacza granice między neutralnością płótna, a cielesnością, materialnością przedstawienia aktu. Mieczysław Olszewski, omijając tabu, podobnie jak przed półtora wieku Courbet, ujawnia paradoks życia, w którym droga od profanum wiedzie ku sacrum. Oprócz obrazów tworzy freski, sgrafitta, projekty gobelinów np. dla Filharmonii Pomorskiej w Bydgoszczy, murale, mozaiki, projekty plakatów i innych druków ulotnych oraz scenografii. Artysta ten jest także autorem rysunków o treściach, w których przedstawiona sekwencja nabiera humorystycznego wydźwięku. Tworzy też rzeźby o charakterze satyrycznym.

</doc>
<doc id="1352711" url="https://pl.wikipedia.org/wiki?curid=1352711" title="Jeziora Japonii">
Jeziora Japonii

Lista jezior Japonii o powierzchni powyżej 10 km2, uszeregowanych według wielkości powierzchni.

</doc>
<doc id="1352715" url="https://pl.wikipedia.org/wiki?curid=1352715" title="Fention">
Fention

Fention – siarkoorganiczny związek chemiczny z grupy estrów fosforanowych, triester kwasu tiofosforowego, inhibitor acetylocholinoesterazy, środek owadobójczy (insektycyd tiofosforanoorganiczny).

</doc>
<doc id="1352716" url="https://pl.wikipedia.org/wiki?curid=1352716" title="Blum (herb szlachecki)">
Blum (herb szlachecki)

Blum – polski herb szlachecki z nobilitacji.
Opis herbu.
Opisy z wykorzystaniem zasad blazonowania, zaproponowanych przez Alfreda Znamierowskiego:
W polu błękitnym dziewięć róż srebrnych w trzy poprzeczne rzędy: cztery, trzy i dwie. 
W klejnocie nad hełmem w koronie mąż brodaty do kolan, w okrągłej czapce, odziany w szatę z prawej strony srebrnych, a z lewej błękitną. 
Najwcześniejsze wzmianki.
Nadany w 1794 roku Janowi Blumowi, pułkownikowi Kawalerii Narodowej. 
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Blum.

</doc>
<doc id="1352717" url="https://pl.wikipedia.org/wiki?curid=1352717" title="Jan Wnuk">
Jan Wnuk

Jan Wnuk (ur. 21 czerwca 1938 w Bilewie) – polski ekonomista, nauczyciel akademicki, poseł na Sejm X kadencji.
Życiorys.
Ukończył w 1962 studia na Wydziale Włókienniczym Politechniki Łódzkiej. W 1970 obronił doktorat, w 1995 habilitował się z zakresu ekonomii. Od 1962 do 1976 pracował na PŁ oraz w Zakładach Artykułów Technicznych „Artech” w Łodzi. Następnie do 2004 był dyrektorem Beskidzkiego Instytutu Tekstylnego w Bielsku-Białej. Od 1976 był wykładowcą w Wyższej Szkole Ekonomiczno-Humanistycznej w Bielsku-Białej, a w 1998 został jej rektorem. Zajmował stanowisko profesora tej uczelni oraz profesora Wyższej Szkoły Humanitas w Sosnowcu od 2002.
Członek Naczelnej Organizacji Technicznej, przez trzy kadencje był prezesem jej bielskiego oddziału. W 1962 wstąpił do Polskiej Zjednoczonej Partii Robotniczej, do której należał do jej rozwiązania. W latach 1989–1991 sprawował mandat posła na Sejm kontraktowy. W trakcie kadencji wstąpił do Poselskiego Klubu Pracy, zasiadał w trzech komisjach stałych.

</doc>
<doc id="1352719" url="https://pl.wikipedia.org/wiki?curid=1352719" title="Henryk Fitz">
Henryk Fitz

Henryk Fitz (ur. 2 stycznia 1869 we Lwowie, zm. 23 stycznia 1936 w Warszawie) – generał brygady Wojska Polskiego.
Życiorys.
Henryk Fitz urodził się 2 stycznia 1869 roku we Lwowie, w rodzinie Józefa i Henryki de Churain. Ukończył cztery klasy gimnazjum we Lwowie, a następnie Szkołę Kadetów Piechoty w Łobzowie. 18 sierpnia 1890 roku rozpoczął zawodową służbę wojskową w intendenturze cesarskiej i królewskiej armii. W 1900 roku ukończył w Wiedniu kurs intendentury. W czasie I wojny światowej walczył na frontach w oddziałach tyłowych.
14 kwietnia 1919 roku przyjęty został do Wojska Polskiego i przydzielony do Departamentu IV Gospodarczego Ministerstwa Spraw Wojskowych na stanowisko referenta. 18 czerwca tego roku został przeniesiony do Dowództwa Okręgu Generalnego „Lwów” we Lwowie na stanowisko szefa Intendentury. 6 czerwca 1920 roku powrócił do Departamentu VII Gospodarczego MSWojsk., a już 20 lipca przydzielony został do Sztabu MSWojsk. na stanowisko szefa sekcji w Oddziale IV Zaopatrzenia i Komunikacji kierowanym przez płk. Jana Niesiołowskiego. 1 czerwca 1921 minister spraw wojskowych, w wykonaniu art. 19 dekretu Naczelnego Wodza z 11 kwietnia „"O zadaniach i organizacji Kontroli Administracji Wojskowej”", mianował go pułkownikiem Korpusu Kontrolerów Wojskowych. 16 lipca 1921 stanął na czele Oddziału Kontroli Sekretariatu Generalnego MSWojsk. 10 października tego roku objął szefostwo Oddziału Kontroli Administracji Wojskowej – komórki organizacyjnej Wojskowej Kontroli Gospodarczej, która w imieniu ministra spraw wojskowych kontrolowała całokształt administracji armii oraz opracowywała jej budżet. Do zadań Oddziału Kontroli Administracji Wojskowej należało prowadzenie spraw ogólnych i personalnych oraz korespondencji dotyczącej przeprowadzonych kontroli z Szefostwem Administracji Armii, departamentami ministerstwa i Sztabem Generalnym WP, a także ewidencja kontroli. 3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 1. lokatą w korpusie oficerów kontrolerów. 20 marca 1924 roku Wojskowa Kontrola Gospodarcza została przeformowana w Korpus Kontrolerów. 2 maja tego roku szefem korpusu mianowany został gen. bryg. Roman Górecki. W skład korpusu weszły między innymi grupy kontrolne oficerów korpusu kontrolerów. Skład osobowy grup i ich zakres działania ustalał każdego roku minister spraw wojskowych. Szefem Grupy IV – dla spraw umundurowania, wyznaczony został płk int. Henryk Fitz.
31 marca 1924 roku Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na generała brygady ze starszeństwem z dniem 1 lipca 1923 roku i 19. lokatą w korpusie generałów.W kwietniu 1925 roku ponownie powołany został na stanowisko szefa Grupy Kontrolnej w Korpusie Kontrolerów. Od 1 lipca 1926 roku pozostawał w dyspozycji szefa Korpusu Kontrolerów. Z dniem 31 stycznia 1927 roku przeniesiony został w stan spoczynku. 
Był żonaty z p. Salibillówną, z którą miał dwoje dzieci. Mieszkał w Warszawie, gdzie zmarł. Pochowany na Cmentarzu Wojskowym na Powązkach (kwatera 17A-1-6).

</doc>
<doc id="1352721" url="https://pl.wikipedia.org/wiki?curid=1352721" title="Władysław Kunicki">
Władysław Kunicki

Władysław Kunicki (ur. 12 czerwca 1872 w Radomyślu, zm. 5 stycznia 1941 w Lublinie) – nauczyciel, działacz samorządowy, polityk PPS i właściciel gimnazjum w Lublinie, wolnomularz.
Był synem Władysława (lekarza), uczestnika powstania styczniowego. Kształcił się w gimnazjum o profilu klasycznym w Żytomierzu, a następnie studiował w Petersburgu w Instytucie Technologicznym, który ukończył w 1900 roku. W czasie studiów wstąpił do PPS. Po studiach wyjechał do Zagórza (obecnie dzielnica Sosnowca) w Zagłębiu Dąbrowskim, gdzie pracował w hucie cynku należącej do Towarzystwa Kopalń i Hut Sosnowieckich (spółki o kapitale francuskim). Próby rozbudowy organizacji robotniczej PPS w Zagórzu skończyły się dla Władysława Kunickiego najpierw półrocznym więzieniem w Piotrkowie, a potem zesłaniem na okres trzech lat do Solwyczegodska w guberni Wołogda.
Po powrocie z zesłania osiadł w Lublinie. Zaangażował się w działalność Lubelskiego Towarzystwa Zrzeszenia Oświaty „Światło”. Od 1907 roku został zatrudniony jako nauczyciel matematyki w prywatnej żeńskiej szkole handlowej Apolonii Serebeckiej-Latosińskiej. Od 1910 roku został dyrektorem „handlówki”, a wkrótce potem jej właścicielem. Szkoła Kunickiego stała się w ostatnim okresie zaborów ośrodkiem wychowania patriotycznego. Dziewczęta tam uczęszczające tworzyły między innymi Organizację Młodzieży Narodowej i drużynę harcerską im. Emilii Plater.
Po wybuchu I wojny światowej powrócił do działalności w PPS, z której ramienia brał czynny udział w pracach Komitetu Wykonawczego Lubelskich Organizacji Niepodległościowych. Wkrótce ponownie trafił do carskiego więzienia za działalność niepodległościową. W sierpniu 1915 roku po zajęciu Lublina przez Austriaków został wybrany do Rady Miejskiej. W 1918 roku uczestniczył w przygotowaniach do powołania Tymczasowego Rządu Ludowego Republiki Polskiej. Kunicki został komisarzem ludowym miasta Lublina.
W lutym 1919 roku ponownie został wybrany do Rady Miejskiej, w której przez 2 lata pełnił funkcję wiceprezesa. Po przewrocie majowym 1926 roku został przewodniczącym Okręgowego Komitetu Robotniczego PPS (OKR PPS), a w następnym roku został ponownie wybrany do rady i został prezesem Rady Miejskiej. Po rozłamie w PPS jesienią 1928 roku Kunicki dążył do przejęcia stanowiska prezydenta Lublina, które wówczas sprawował polityk warszawski Antoni Pączek z PPS Frakcji Rewolucyjnej. Pogłębiający się konflikt w radzie spowodował jej rozwiązanie 26 lutego 1929 roku. W nowych wyborach, które odbyły się w czerwcu 1929 roku, Kunicki ponownie został wybrany do Rady Miasta i był bliski ponownemu wyborowi na prezesa. 
Jeszcze raz został wybrany do Rady w 1939 roku.
Na początku lat trzydziestych Kunicki nadal sprawował stanowiska przewodniczącego Okręgowego Komitetu Robotniczego PPS (OKR PPS)oraz wchodził w skład Rady Naczelnej PPS.
Prawie przez cały okres dwudziestolecia międzywojennego Władysław Kunicki był właścicielem i dyrektorem szkoły popularnie zwanej gimnazjum Kunickiego. Szkoła ta w 1922 roku została przemianowana na Gimnazjum Żeńskie Matematyczno-Przyrodnicze. W 1933 roku za działalność przeciw rządom sanacji Władysław Kunicki został zmuszony do rezygnacji ze stanowiska dyrektora swojej szkoły. Po kilku latach przekazał prawa prowadzenia szkoły Towarzystwu Szkoły Średniej.
W czasie wybuchu II wojny światowej Władysław Kunicki skupiał wokół siebie działaczy PPS, a od połowy 1940 roku zaangażował się w tworzenie organizacji PPS Wolność, Równość, Niepodległość.
Zmarł na zapalenie płuc w styczniu 1941 roku. Został pochowany na cmentarzu przy ul. Lipowej w Lublinie. Za działalność przeciw caratowi został odznaczony Krzyżem Niepodległości.
Jego imieniem została nazwana jedna z głównych ulic Lublina przechodząca przez dzielnicę Dziesiąta (przed II wojną światową ul. Bychawska).

</doc>
<doc id="1352725" url="https://pl.wikipedia.org/wiki?curid=1352725" title="ISZTAR">
ISZTAR

System Zintegrowanej Taryfy Celnej ISZTAR – jest systemem klasyfikacji celnej prowadzonym przez Służbę Celną RP, integrującym dane na temat towarów i taryf celnych obowiązujących w Polsce.
System ISZTAR zawiera, między innymi, nomenklaturę towarową (nomenklaturę CN, nomenklaturę TARIC, system kodów dodatkowych), stawki celne, informacje o ograniczeniach w imporcie i eksporcie, kontyngenty (ograniczenia) towarowe, zawieszenia ceł oraz stawki podatku VAT i akcyzę.
Baza danych systemu jest na bieżąco aktualizowana danymi pochodzącymi z systemu TARIC zarządzanego przez Dyrekcję Generalną Podatków i Unii Celnej w Brukseli oraz danymi krajowymi w zakresie podatków i ograniczeń.
Internetowa przeglądarka taryfowa zawiera także uwagi prawne do sekcji i działów oraz listy dotyczące banderol.

</doc>
<doc id="1352726" url="https://pl.wikipedia.org/wiki?curid=1352726" title="Netgear">
Netgear

Netgear – amerykański producent urządzeń sieciowych oraz innego sprzętu komputerowego.
Historia.
Firma została założona 8 stycznia 1996, jako spółka zależna Bay Networks, której celem było „skupienie się na dostarczaniu rozwiązań sieciowych dla małych firm i gospodarstw domowych”. W sierpniu 1998 roku firma Netgear została wykupiona przez Nortel w ramach przejęcia Bay Networks. Netgear pozostała spółką całkowicie zależną od Nortel do marca 2000 roku. W tym czasie rozpoczęto proces zmian w strukturze właścicielskiej. Pełną niezależność od firmy Nortel Netgear uzyskał w lutym 2002 roku. 
Netgear sprzedaje produkty za pośrednictwem wielu kanałów sprzedaży na całym świecie, w tym tradycyjnych sklepów, sklepów internetowych, dystrybutorów hurtowych, dystrybutorów typu DMR ("Direct Market Reseller") i VAR ("Value–Added Reseller") oraz dostawców usług szerokopasmowych. 
W pierwszym kwartale 2011 roku, w celu osiągnięcia lepszej efektywności operacyjnej, połączono siły sprzedaży przedstawicielstw Ameryki Północnej, Środkowej i Południowej. W wyniku tego połączenia utworzono jeden ośrodek do obsługi tych regionów. Przed wprowadzeniem zmian region Ameryki Północnej stanowił oddzielną gałąź sprzedaży, a Ameryka Środkowa i Południowa funkcjonowały jako obszary włączone do struktur Azji i Pacyfiku. W wyniku tej zmiany, struktura sprzedaży firmy zorganizowana jest obecnie w trzech obszarach geograficznych: Ameryka, EMEA (Europa, Bliski Wschód i Afryka) oraz Azja i Pacyfik. W 2011 roku przychody netto ze względu na lokalizację geograficzną kształtowały się w następujący sposób: obie Ameryki – 49,7%, EMEA – 40,4%, Azja i Pacyfik – 9,8%.
Produkty.
Produkty Netgear stanowią przede wszystkim rozwiązania dla rynku urządzeń sieciowych. W ich skład wchodzą produkty sieciowe dla domu i biznesu wykorzystujące technologię przewodową jak i bezprzewodową.
Przełączniki ProSafe.
Netgear posiada linie produktów sieciowych dla sektora biznesowego, w szczególności przełączniki ProSafe. Od maja 2007 r. Netgear oferuje dożywotnią gwarancję na wszystkie produkty ProSafe tak długo, jak nabywca posiada produkt. Obecnie prace rozwojowe skoncentrowane są na segmencie multimediów.
Urządzenia sieciowe.
Netgear dostarcza na rynek również różne urządzenia sieciowe takie jak zarządzalne przełączniki i zapory sieciowe. Są to produkty przeznaczone na rynek SOHO.
Bezpieczeństwo sieci.
W 2009 roku Netgear wprowadził na rynek serię produktów ProSecure w której skład wchodzą bramy sieciowe typu „wszystko–w–jednym” dla małych firm i biur oraz serii urządzeń do skanowania strumieni danych dla 100-600 jednoczesnych użytkowników. Korzystają one z technologii skanowania strumieni stworzonej w firmie CP Secure przejętej przez Netgear.
Pamięci masowe podłączane do sieci.
Netgear dostarcza na rynek linię urządzeń NAS przeznaczonych dla konsumentów indywidualnych i małych firm pod nazwą ReadyNAS. Netgear wszedł na rynek pamięci masowych w maju 2007, kiedy to nabył firmę Infrant (twórca linii ReadyNAS). W marcu 2009 Netgear zaczął oferować zintegrowane rozwiązania do backupu nazywane ReadyNAS Vault. 
Najnowszą linią produktów NAS są urządzenia typu Stora. Produkty tej linii są łatwe w instalacji i konfiguracji, a uzupełnione o pakiet przyjaznego dla użytkowników oprogramowania do zarządzania i przechowywania kopii zapasowych, produkty Stora zwiększają funkcjonalność serwerów plików dla użytkowników domowych. Produkty Stora posiadają certyfikat DLNA i służą do obsługi mediów do urządzeń DLNA, takich jak Netgear EVA 2000 Digital Entertainer Live, lub innych produktów zgodnych z DLNA, takich jak Western Digital WD TV Live.
Nowsze modele z linii ReadyNAS są obsługiwane przez system operacyjny zbudowany wokół Btrfs.
Produkcja.
Netgear zleca część swojej produkcji innym firmom elektronicznym do których zaliczają się m.in.: Askey Computer Corporation, ASUS, Cameo Communications, Delta Networks, Foxconn, Senao i SerComm.

</doc>
<doc id="1352728" url="https://pl.wikipedia.org/wiki?curid=1352728" title="NETGEAR">
NETGEAR



</doc>
<doc id="1352729" url="https://pl.wikipedia.org/wiki?curid=1352729" title="Proceente">
Proceente

Proceente, właściwie Michał Kosiorowski, (ur. 16 maja 1981 w Zgierzu), znany również jako Procent - raper, dziennikarz i przedsiębiorca z Warszawy z dzielnicy Mokotów.
Działalność artystyczna.
Jego debiutancka płyta ukazała się nakładem wydawnictwa R.R.X. w 2004 r. i nosiła tytuł „Znaki Zapytania". Z tego albumu pochodzi utwór „P.S.T.” – pierwszy wspólny kawałek Procenta z Emazetem. W 2005 raperzy wydali razem nielegal „EP: Emazet i Procent". W tym samym roku ukazał się legendarny projekt Szybki Szmal „Mixtape 2005”, zrealizowany w składzie Szogun, Cieh, Emazet, Kali, Mały Esz, Proceente, Łysonżi, Rest, Skoop. Na płycie pojawili się gościnnie m.in. Ten Typ Mes, WdoWA, Onar, Jimson, Emil Blef, Lerek, Lilu, Jeżozwierz. W 2007 r. Proceente założył niezależną wytwórnię muzyczną Aloha Entertainment i we współpracy z Vision Music wydał płytę EmazetProcent „Jedyneczka". Album promował singiel „Ładuj” z gościnnym udziałem Szybkiego Szmalu i Onara, do którego klip zrealizował Jan Komasa. Gościnnie w kawałkach pojawiają się Ten Typ Mes, Szybki Szmal, Onar, WdoWA, Numer Raz, Frenchman, WN Drutz, Stopaa, Siła Dźwięq, Erio, Rytm, Święty, Malin, Kociołek, Rzensa, Kixnare, DJ Ike, Dojczu, DJ Technik, DJ Homer, DJ Grubaz, DJ Spike oraz DJ Gris. Miksem zajął się Szogun, a masteringiem Noon. W 2009 roku Proceente wypuścił nagrany na instrumentalach mixtejp „T.O.A.S.T.”, a następnie wyprodukowaną przez Malina płytę „Galimatias”, która ukazała się we współpracy z Fonografiką oraz Lubię Wąchać Winyl Studio. Do krążka dograli się Jan Nowicki, Pablopavo, Numer Raz, Mały Esz, Emazet, ZooPlan, WdoWA, Ula Izak oraz Wujek Samo Zło. W czerwcu 2009 ukazała się kultowa płyta Ortega Cartel „Lavorama”, gdzie Proceente pojawił się w utworze „Przedostaje się do płuc".
W 2010 r. Proceente nawiązuje współpracę ze Zjawinem, czego owocem jest nagrany w Erem Studio „Dziennik 2010". W 2011 r. ukazała się 3-płytowa kompilacja ALOHA 40% - trwający 190 minut epicki projekt muzyczny, w którym wzięło udział ponad 100 gości z całej Polski. Album promowały m.in. solowy numer „Brudne Style” oraz „Nie ma emocji nie ma rapu”, nagrany przez: Patr00, Pitera Pitsa, Spinache, Reno, Proceente, Mielzky’ego oraz Franka Nino. Dopełnieniem współpracy w ramach ekipy Lavoholics był koncert, który odbył się 16 grudnia 2011 roku w warszawskim Palladium. Na początku 2013 r. Proceente wypuścił projekt „Dzień z Życia Mistrza Ceremonii Mixtape”, który promowały klipy „Wakacje bez endu” „Własność intelektualna” oraz „Mokotowskie lato alko jazz". Zrealizowany w Erem Studio mikstejp na płaszczyźnie turntablistycznej oraz riddimowej wsparł swoim kunsztem DJ Anusz.
W 2014 r. światło dzienne ujrzał album „Zupynalefkisplify”, na którym gościnnie pojawili się O.S.T.R., Hades, Kuba Knap, Emazet, Lilu, Green, Quiz, Danny, Mielzky, Łysonżi, Muflon, DJ Grubaz, DJ Gondek, DJ Te, DJ Wojak, DJ Panda, DJ Anusz, DJ Paulo, Erio, patr00, Stona, SB oraz Expe. W 2015 r. Proceente połączył siły z Bleizem, szefem wytwórni Grill-Funk Records, czego efektem jest płyta „Aloha-Grill". Do albumu dograli się Sarius, I Grades, Kasia Osowska, Kuba Knap, Łysonżi, Ninjah, Cywinsky, O.S.T.R., Chmurok, Eten, mr. Onte i Funk Monster. W drugiej połowie 2015 r. Proceente wypuszcza nagrany na instrumentalach "Moklok Mixtape", a w 2016 r. ukazuje się wyprodukowany przez Wrotasa album "Asamblaż". Realizacją, miksem i masteringiem albumu zajął się Staszek Koźlik w Erem Studio, za poligrafię odpowiadają Lis Kula, Jacek Rudzki oraz Martiszu. Gościnnie do projektu dograli się Kuba Knap, Łysonżi, Abel, Zetenwupe, Masia, Numer Raz, Emazet oraz Metro. W 2018 r. Proceente wydał we współpracy z Queeen Size Records projekt "Kolej Podziemna", do którego muzykę w całości stworzył Metro. Do albumu, który ukazał się na CD, winylu oraz kasecie dograli się Karma, Spinache, Te-Tris, Miły ATZ, Parzel, Cywinsky, W.E.N.A., Bleiz, Człowień oraz dzieci Metrowskiego - Hania i Jaś. Również w 2018 r. Proceente pojawił się na płycie Hemp Gru "Eter" w kawałku "Życie Warszawy 2". W 2019 r. Proceente wypuścił dwa projekt muzyczne z Małym Eszem: nagrany na instrumentalach mixtejp "Rap'n'Roll" oraz pełnoprawny album "Joy Division", na który większość bitów wyprodukował Mayor. Dodatkowo na płycie pojawili się Cywinsky, Green, DJ Beredson, Siódmy oraz Metro. W marcu 2020 ukazał się wyprodukowany w całości przez Mayora album "Dziennik 2020", na którym gościnnie pojawili się Avi, Green, Parzel, Cywinsky, DJ Te, DJ HWR oraz ex-reprezentanci ekipy Szybki Szmal: Emazet, Mały Esz, Wdowa, Łysonżi i Ciech. Wokale zrealizował i wyedytował Dzi3ciak w Honolulu Studio, mixem i masterem całości zajął się Szwed SWD. Szatę graficzną wydawnictwa zaprojektowała Zuza Szok, a zdjęcia do poligrafii wykonał Tomek Karwiński. Album ukazał się na CD, kasecie oraz na winylu. Również w 2020 r. Proceente wydał projekt "Cytrynychmielecebede". Za większość beatów na płycie odpowiada Mayor, swój wkład w warstwę muzyczną albumu wnieśli też niezawodni Metro, Quiz, Jorguś Kiler oraz Panama Pogo. Gościnnie w utworach pojawiają się Mały Esz, Emazet, Kay, Bleiz, Hukos, Masia, Cywinsky, Skrubol, Johnny Slim, DJ HWR oraz DJ Te. Realizacją wokali, miksem oraz masteringiem całości zajął się Dzi3ciak. Zdjęcia do poligrafii wykonał Tomek Karwiński, za projekt graficzny odpowiada Zuza Szok. W lutym 2021 Proceente wraz z Łysonżim oraz ekipą Hawajskich Patoli wypuścił album ALOHA OPUS MAGNUM VOL.1. Swój wkład w powstanie krążka mają Emazet, Mały Esz, WdoWA, Ciech, Ania Kandeger, DJ HWR, Mayor, Szwed SWD, Magiera oraz Wizzo. Również w 2021 r. ukazała się wyprodukowana w całości przez Mayora epka "Antygona" oraz winyl Proceente &amp; Bleiz "Aloha-Grill".
W lutym 2022 ukazał się album ALOHA OPUS MAGNUM VOL.2. Oprócz Proceente i Łysonżiego w nagraniu projektu wzięło udział ponad 30-tu producentów, raperów, wokalistów i DJ'ów: DJ HWR, Mały Esz, Emazet, Sarnula, Szczur, Bisz, Rzeźnik, Salvare, Jaca, Kuba Knap, Okoliczny Element, DJ Finger, W.E.N.A., Oxon, Bonson, HK Rufijok, Guova, DJ Gondek, Eldo, Spinache, Kobik, Masia, WRR, Mayor, Justyna Kuśmierczyk, Sporup oraz Este. Obecnie Proceente pracuje nad kilkoma nowymi projektami muzycznymi, które ukażą się na w 2022 i 2023 roku.
Freestyle.
Proceente brał udział w wielu bitwach freestyleowych, m.in. zajął 3. miejsce na WBW w 2004 r. Występował również na imprezach Microphone Masters, sędziował oraz prowadził WBW freestyle i WBW Beatbox. Do dziś umiejętność improwizacji jest jego znakiem rozpoznawczym przy okazji występów scenicznych oraz prowadzenia imprez.
Dziennikarstwo.
Proceente spełnia się również na polu dziennikarskim. Od 17 lat współtworzy autorską audycję „Hip-Hop Kampus” w Akademickim Radiu Kampus oraz realizuje autorski podcast video „Chmielotok - rozmowy z Proceentem”. Gościem podcastu byli m.in. nieżyjący już podróżnik i kajakarz Aleksander Doba, a także Jan Nowicki, Hirek Wrona, Czarny Hifi, Vienio, Eldo czy Pablopavo. Proceente jako freelancer współpracował z wieloma portalami muzycznymi. M.in.: CGM, Rap News czy Popkiller. Ukończył Instytut Dziennikarstwa UW oraz menadżerskie studia podyplomowe na Wydziale Zarządzania UW.
Koncerty i festiwale.
Współprowadził największe wydarzenia hiphopowe w Polsce m.in. Polish Hip-Hop Festiwal w Płocku, Dope Fest w Rzeszowie, Unity Hip-Hop Festiwal, Mazury Hip-Hop Festiwal w Giżycku, Warsaw Tattoo Days, galę rozdania nagród Aktivist, WBW Beatbox Battle, Urodziny SSG, PROSTO FESTXVAL w Warszawie, otwarcie Food Town w Fabryce Norblina, czy ostatnio koncert Warsaw For U i 24 urodziny Hemp Gru! Ilość wydarzeń cały czas się poszerza, gdyż Proceente to aktywny rezydent festiwali muzycznych w Polsce.
Życie prywatne.
Jest żonaty, ma syna Tymona. Fan literatury m.in. Stanisława Grzesiuka, Bohumila Hrabala czy Leopolda Tyrmanda, do których często nawiązuje w swojej twórczości. Mocno interesuje się sportem, filmem, podróżami oraz używkami.

</doc>
<doc id="1352734" url="https://pl.wikipedia.org/wiki?curid=1352734" title="Svejk">
Svejk



</doc>
<doc id="1352735" url="https://pl.wikipedia.org/wiki?curid=1352735" title="Švejk">
Švejk



</doc>
<doc id="1352736" url="https://pl.wikipedia.org/wiki?curid=1352736" title="Haszek">
Haszek



</doc>
<doc id="1352737" url="https://pl.wikipedia.org/wiki?curid=1352737" title="Henryk Dasko">
Henryk Dasko

Henryk Dasko (ur. 1 lipca 1947 w Warszawie, zm. 16 września 2006 w Toronto) – polski dziennikarz, eseista i tłumacz.
Życiorys.
Urodził się w rodzinie żydowskiej, jako syn Władysława Daszkiewicza (Mojżesza Josela Rosenberga; 1912–1977) i Haliny z domu Szudrowicz (Rywy Kaplan; 1910–1987). Studiował w warszawskiej Szkole Głównej Planowania i Statystyki. Wyemigrował z Polski w 1969. Przez wiele lat mieszkał w Toronto, był współzałożycielem Polsko-Żydowskiej Fundacji Kulturalnej w Kanadzie. W latach 90. był redaktorem dodatku literackiego do „Życia Warszawy” – „Ex Libris”. Był popularyzatorem twórczości Jerzego Kosińskiego, Andrzeja Brychta i Leopolda Tyrmanda. Przygotował wydanie wersji oryginalnej "Dziennika 1954" Tyrmanda.
Historię swojej emigracji opisał w książce "Dworzec Gdański. Historia niedokończona" (Wydawnictwo Literackie 2008, ).
Życie prywatne.
Z drugiego małżeństwa, z Elyse, Dasko miał synów: Nicholasa Dasko i Daniela Dasko, którzy urodzili się w Toronto. 
Jego trzecią żoną była pisarka Agata Tuszyńska. Ostatnie wspólne półtora roku, podczas których Dasko walczył z nowotworem mózgu, Tuszyńska zrelacjonowała w książce "Ćwiczenia z utraty" (Wydawnictwo Literackie 2007, ).
Odznaczenia.
W 2004 został odznaczony przez prezydenta RP Krzyżem Zasługi za działalność na rzecz dialogu i pojednania polsko-żydowskiego.

</doc>
<doc id="1352738" url="https://pl.wikipedia.org/wiki?curid=1352738" title="Herakhan Samaj">
Herakhan Samaj

Herakhan Samaj – organizacja hinduistyczna mająca na celu propagowanie nauk guru Śri Śri 1008 Śri Bhagawan Herakhan Wal Baba, założona przez niego w Indiach w 1979 r.

</doc>
<doc id="1352739" url="https://pl.wikipedia.org/wiki?curid=1352739" title="Tim Hortons Brier 2008">
Tim Hortons Brier 2008

Tim Hortons Brier 2008, Mistrzostwa Kanady Mężczyzn w Curlingu 2008, odbyły się między 8 a 16 marca w MTS Centre, w Winnipeg. Drużyna Alberty pod przewodnictwem Kevina Martina pokonała w finale drużynę mistrzów świata 2007 Glenna Howarda (Ontario), tym samym reprezentując Kanadę na Mistrzostwach Świata 2008.

</doc>
<doc id="1352740" url="https://pl.wikipedia.org/wiki?curid=1352740" title="Mały Wiedeń">
Mały Wiedeń

Mały Wiedeń (ang." Little Vienna") – slogan promocyjny używany w odniesieniu do wielu miast, w szczególności na obszarze byłej monarchii austro-węgierskiej. Głównym powodem jego popularności w danym mieście jest z reguły obecność licznych zabytków architektury z przełomu XIX i XX wieku wzniesionych w stylu historyzmu i secesji, które określa się jako „wzorowane na wiedeńskich”. Często używanie sloganu łączone jest z propagowaniem nostalgii za epoką habsburską w szerszym kontekście.
Do miast, które często nazywa się „małym Wiedniem” należą:
Szczególnym przypadkiem „małego Wiednia” poza granicami dawnych Austro-Węgier jest bułgarskie miasto Ruse.
Określenie „mały Wiedeń” pojawia się również historycznie w odniesieniu do dzielnicy Hongkou w Szanghaju, gdzie w latach 40. XX wieku osiedliło się kilkanaście tysięcy europejskich, a w szczególności austriackich, uchodźców żydowskiego pochodzenia.

</doc>
<doc id="1352741" url="https://pl.wikipedia.org/wiki?curid=1352741" title="Mięsień pochyły najmniejszy">
Mięsień pochyły najmniejszy

Mięsień pochyły najmniejszy () – parzysty mięsień należący do grupy mięśni głębokich bocznych szyi. Występuje niestale (ok. 60%). Rozpoczyna się od wyrostków poprzecznych szóstego lub szóstego i siódmego kręgu szyjnego. Biegnie do powierzchni bocznej pierwszego żebra oraz osklepka opłucnej. Unerwiony jest przez gałązki splotu ramiennego (C8).

</doc>
<doc id="1352743" url="https://pl.wikipedia.org/wiki?curid=1352743" title="Bundesliga niemiecka w piłce nożnej (2008/2009)">
Bundesliga niemiecka w piłce nożnej (2008/2009)

Bundesliga niemiecka w piłce nożnej 2008/09 - 46. edycja najwyższych w hierarchii rozgrywek ligowych niemieckiej klubowej piłki nożnej.
Drużyny.
W Bundeslidze występowało 18 zespołów, które walczyły o tytuł Mistrza Niemiec w piłce nożnej:
Rozgrywki.
W sezonie 2008/2009 drużyny mają do rozegrania 34 kolejki ligowe po 9 meczów (razem 306 spotkań) w dwóch rundach: jesiennej i wiosennej. Inauguracja rozgrywek miała miejsce 15 sierpnia 2008 o godz. 20:30 w Monachium, gdzie obrońca tytułu Mistrza Niemiec, miejscowy Bayern Monachium podejmował zespół Hamburger SV. Mecz zakończył się remisem 2:2. Pierwszą bramkę sezonu zdobył w 12 min. Bastian Schweinsteiger.
Runda jesienna: 15 sierpnia 2008 – 14 grudnia 2008
Runda wiosenna: 30 stycznia 2009 – 23 maja 2009
Plan rozgrywek został ogłoszony 1 lipca 2008 roku we Frankfurcie, o godz. 11:00, w siedzibie DFL (Niemieckiej Ligi Piłkarskiej).
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże.
Po zakończeniu sezonu zostały rozegrane dwa mecze barażowe pomiędzy 16. drużyną Bundesligi (Energie Cottbus) oraz 3. drużyną 2. Bundesligi (1. FC Nürnberg).
Wynikiem dwumeczu 5:0 na korzyść 1. FC Nürnberg, drużyna ta wywalczyła prawo do gry w Bundeslidze 2009/10. Drużyna Energie Cottbus zagra w sezonie 2009/10 w 2. Bundeslidze.
Najlepsi strzelcy.
Królem strzelców sezonu 2008/2009 został Brazylijczyk Grafite, gracz VfL Wolfsburg, strzelając 28 bramek.

</doc>
<doc id="1352749" url="https://pl.wikipedia.org/wiki?curid=1352749" title="Płyta MDF">
Płyta MDF

MDF () – płyta pilśniowa średniej gęstości z włókien drzewnych. Jest podstawowym materiałem do produkcji mebli oraz artykułów wykończenia wnętrz takich jak listwy ozdobne, panele ścienne itp. Produkcję płyt MDF na masową skalę rozpoczęto w Europie i Ameryce Północnej w latach 80. XX w.
Nazwa MDF pochodzi od gęstości płyty pilśniowej, która wynosi od 500 kg/m³ do 1000 kg/m³. Subiektywna gęstość płyty zależy od gęstości włókien, które były użyte do jej wytworzenia. Cienka płyta MDF o gęstości powyżej 850 kg/m³ może być już uważana za HDF.

</doc>
<doc id="1352750" url="https://pl.wikipedia.org/wiki?curid=1352750" title="Obrzęk naczynioruchowy">
Obrzęk naczynioruchowy

Obrzęk naczynioruchowy, obrzęk naczyniowy, obrzęk Quinckego, obrzęk angioneurotyczny – choroba skóry i błon śluzowych charakteryzująca się występowaniem ograniczonych obrzęków.
Obrzęki te są niebolesne, niezapalne, bez świądu, nie poddają się uciskowi i najczęściej obejmują twarz, kończyny i okolice stawów. Zdarzają się także obrzęki w obrębie błon śluzowych dróg oddechowych i przewodu pokarmowego. Obrzęki ustępują samoistnie lub pod wpływem leczenia w ciągu 24–72 godzin.
Obrzęk naczynioruchowy pojawia się w różnym wieku najczęściej w wieku dziecięcym lub okresie pokwitania, ale zdarza się też początek w wieku dorosłym. Częstość występowania objawów jest różna od 1–2 razy na tydzień do kilku w ciągu całego życia.
Obrzęk naczynioruchowy może być groźny dla życia, gdy zlokalizowany jest w gardle lub krtani i gdy grozi zamknięciem dróg oddechowych. Może wówczas dojść do asfiksji, a w konsekwencji do śmierci.
Patogeneza.
Podłożem choroby jest zwiększona przepuszczalność naczyń krwionośnych, spowodowana degranulacją mastocytów i uwolnieniem z nich licznych wazoaktywnych i prozapalnych mediatorów.
Przyczyny.
Najczęstsze przyczyny:
Dziedziczny obrzęk naczynioruchowy.
Dziedziczny (wrodzony) obrzęk naczynioruchowy jest schorzeniem dziedziczonym w sposób autosomalny dominujący i związanym z defektem genu odpowiedzialnego za produkcję inhibitora składnika C1 dopełniacza (C1-INH). Powoduje to występowanie niskich stężeń tego inhibitora w surowicy.
Wyróżnia się trzy typy dziedzicznego obrzęku naczynioruchowego:
Nie stwierdzono nigdy przypadków całkowitego braku inhibitora C1 we krwi u chorych na wrodzony obrzęk naczynioruchowy, a osoby chore są heterozygotami.
Leczenie.
W leczeniu ostrych napadów obrzęku naczynioruchowego w niektórych krajach stosuje się koncentraty inhibitora składnika C1. Przed zabiegami operacyjnymi stosowane jest świeżo mrożone osocze lub androgeny.
W leczeniu przewlekłym (zapobieganie napadom) stosuje się atenuowane androgeny (danazol, stanozolol), poza tym kwas ε-aminokapronowy i traneksamowy – a w przypadkach o tle alergicznym leki antyhistaminowe, na przykład cetyryzynę, cynaryzynę oraz kortykosterydy.
Historia.
Nazwa obrzęk Quinckego pochodzi od nazwiska niemieckiego lekarza Heinricha Quinckego, który to schorzenie opisał w 1882 roku.

</doc>
<doc id="1352751" url="https://pl.wikipedia.org/wiki?curid=1352751" title="Parrett">
Parrett

Parrett – rzeka w Wielkiej Brytanii, w hrabstwie Somerset długości ok. 80 km. Od Bridgwater do Kanału Bristolskiego żeglowna. Połączony z rzeką Tone za pomocą Kanału Bridgwater - Taunton.
Nazwa.
Pochodzi od "Barge river" (rzeka dla barek).
Fauna.
Rzeka jest siedliskiem węgorzy i corocznie jest zarybiana.
Pływy.
Rzeka ulega silnym pływom z Kanału Bristolskiego. Ma to wpływ na dolny bieg rzeki. Pływy wtłaczają wodę do trzydziestu kilometrów w głąb lądu, co powoduje zmianę poziomu rzeki o dwa metry w skali dnia. 
Turystyka.
Wzdłuż rzeki przebiega szlak pieszy. Parrett nadaje się do spływów kajakowych, jednak z powodu pływów są one niebezpieczne i uciążliwe.

</doc>
<doc id="1352758" url="https://pl.wikipedia.org/wiki?curid=1352758" title="Obrzęk Quinkego">
Obrzęk Quinkego



</doc>
<doc id="1352759" url="https://pl.wikipedia.org/wiki?curid=1352759" title="Henryk Łapiński (bibliotekarz)">
Henryk Łapiński (bibliotekarz)

Henryk Łapiński (ur. 16 lipca 1920 w Koziminach, powiat płoński, zm. 30 listopada 1975 we Wrocławiu), bibliotekarz polski, doktor nauk humanistycznych.
Ukończył filozofię na Wydziale Humanistycznym Uniwersytetu Wrocławskiego (1951) i rok później podjął pracę w Bibliotece Zakładu Narodowego imienia Ossolińskich we Wrocławiu, gdzie w 1953 został kierownikiem Gabinetu Marksizmu-Leninizmu. Na czele tej jednostki, w 1969 przekształconej w Dział Ruchów Społecznych XIX i XX wieku, stał przez dwadzieścia lat — do 1973.
Gabinet pod jego kierownictwem wzbogacił się o około 10 tysięcy dzieł z nauk społecznych i politycznych; gromadzono też prace i materiały z dziejów ruchu robotniczego i ruchu ludowego, m.in. dawne ulotki socjalistyczne. Łapiński wprowadził katalogi — alfabetyczny, rzeczowy, topograficzny oraz czasopism — a także kartoteki zagadnieniowe. Prowadził wykłady i konsultacje z marksizmu, przygotował kilka wystaw poświęconych dziejom polskiego socjalizmu i prasie socjalistycznej. O bieżącej działalności kierowanego przez siebie Gabinetu Marksizmu-Leninizmu informował w prasie codziennej oraz czasopismach fachowych.
Innym zainteresowaniem naukowym Łapińskiego były dzieje Ossolineum. W 1972 na podstawie rozprawy "U początków działalności wydawniczej Ossolineum 1817-1834" uzyskał doktorat nauk humanistycznych (praca została opublikowana w 1974). Pisał też o Józefie Maksymilianie Ossolińskim ("Dzieje wydawnicze prac J. M. Ossolińskiego", "Rocznik Zakładu Narodowego imienia Ossolińskich", 1973) i Konstantym Słotwińskim ("Konstanty Słotwiński jako dyrektor Ossolineum", "Roczniki Biblioteczne", 1967; "Konstanty Słotwiński (1793-1846). Zarys biograficzny", "Rocznik Zakładu Narodowego imienia Ossolińskich", 1975). Już po śmierci Łapińskiego ukazała się jego praca "Tajne druki Ossolineum (1832-1834)" (1977).
Henryk Łapiński należał do Stowarzyszenia Bibliotekarzy Polskich, był również współpracownikiem Komisji Bibliografii i Bibliotekoznawstwa Wrocławskiego Towarzystwa Naukowego. Został odznaczony m.in. Złotym Krzyżem Zasługi, Odznaką 1000-lecia Państwa Polskiego, Złotą Odznaką Zakładu Narodowego imienia Ossolińskich. Zmarł 30 listopada 1975 we Wrocławiu.

</doc>
<doc id="1352762" url="https://pl.wikipedia.org/wiki?curid=1352762" title="Obrzęk Quinckego">
Obrzęk Quinckego



</doc>
<doc id="1352768" url="https://pl.wikipedia.org/wiki?curid=1352768" title="Velux">
Velux

Velux – duńskie przedsiębiorstwo z siedzibą w Hørsholm specjalizujące się w produkcji okien dachowych, świetlików, okien do płaskiego dachu, a także rolet i żaluzji, systemów inteligentnego domu i produktów montażowych przeznaczonych do instalacji okien dachowych.
Historia.
W 1941 roku Villum Kann Rasmussen założył przedsiębiorstwo specjalizujące się w szklanych konstrukcjach dachowych. Jednym z pierwszych zamówień jakie otrzymał było dostarczenie okien do poddaszy dla kilku szkół, których strychy miały zostać zaadaptowane na sale szkolne. Założyciel wyznaczył sobie następujące zadanie: „Stworzyć okno do poddaszy, które będzie równie dobre co najlepsze okno pionowe”.
Okna dostarczone do szkół wyprodukowano z drewna i wyposażono w zewnętrzne okładziny z cynku. Były one wodoszczelne i nie wymagały konserwacji, co idealnie sprawdzało się w przypadku spadzistych dachów. Na fakturze Kann Rasmussen napisał odręcznie „VELUX” jako wynik połączenia łacińskich słów: „VENTILATION” wentylacja i „LUX” światło. Znak towarowy VELUX został zarejestrowany w 1942 roku.
Grupa Velux należy do VKR Holding A/S, którego głównym akcjonariuszem, posiadającym 80% udziałów, jest fundacja społeczna 
Działalność w Polsce.
Velux prowadzi działalność w Polsce od 1990 roku, zaś w 1998 roku rozpoczął produkcję w Polsce w fabryce w Gnieźnie. Siedziba polskiego oddziału mieści się w Warszawie. Grupa Velux i jej spółki siostrzane posiadają w Polsce cztery zakłady produkcyjne w: Gnieźnie (dwie fabryki), Namysłowie oraz w Wędkowach koło Tczewa. W 2016 wszystkie polskie zakłady produkcyjne, jako pierwsze w branży stolarki, otrzymały certyfikat ISO 50001.

</doc>
<doc id="1352771" url="https://pl.wikipedia.org/wiki?curid=1352771" title="Avon (rzeka w Somerset)">
Avon (rzeka w Somerset)

Avon – rzeka w Anglii, w hrabstwach Gloucestershire, Wiltshire i Somerset długości ok. 120 km. Wpływa do estuarium rzeki Severn w Avonmouth, koło Bristol. Przepływa przez Chippenham, Melksham, Bath i Bristol. Nad rzeką zabytkowy most wiszący – Clifton Suspension Bridge, dzieło Isambarda Kingdom Brunela. Nazwa pochodzi od walijskiego słowa oznaczającego rzekę.

</doc>
<doc id="1352776" url="https://pl.wikipedia.org/wiki?curid=1352776" title="Pałace i zespoły parkowe w Poczdamie i Berlinie">
Pałace i zespoły parkowe w Poczdamie i Berlinie

Pałace i zespoły parkowe w Poczdamie i Berlinie – rezydencje, ogrody i parki w Poczdamie i Berlinie, wpisane w latach 90. XX w. na listę światowego dziedzictwa UNESCO. Zajmują ponad 500 ha pomiędzy Sanssouci w Poczdamie a Pawią Wyspą (niem. "Pfaueninsel") w Berlinie. Obejmują 150 budowli wzniesionych na zlecenie władców Prus i Brandenburgii pomiędzy 1730 a 1916 r.
Pielęgnacją i restauracją historycznych budowli, parków i zbiorów dzieł sztuki troszczy się Fundacja Pruskie Pałace i Ogrody Berlin-Brandenburgia (niem. "Stiftung Preußische Schlösser und Gärten Berlin-Brandenburg").
Pałace i zespoły parkowe w Poczdamie.
Kompleks Sanssouci.
Kompleks Sanssouci (fr. "bez zmartwień") (ok. 290 ha) leży w północno-zachodniej części Poczdamu. Został założony w poł. XVIII w. przez króla Prus, Fryderyka II Wielkiego. Fryderyk przebudował wzniesiony tu w 1669 r. barokowy pałac. Projekt powierzył Georgowi Wenzeslausowi von Knobelsdorffowi, który nadał rezydencji nowy styl rokoko. W poł. XIX w. pałac został przebudowany przez Fryderyka Wilhelma IV w stylu klasycystycznym. Park, z niemodnego wówczas już ogrodu barokowego, przekształcono w park krajobrazowy.
Główne obiekty na terenie zespołu Sanssouci:
Kompleks Babelsberg.
Zespół zamkowo-parkowy w dzielnicy Babelsberg (ok. 114 ha) leży nad Tiefer See na Haweli. Kompleks został założony na początku XIX w. przez przyszłego cesarza Wilhelma I. Zamek – letnią rezydencję dla pary cesarskiej – zbudowano w 1833 na podstawie planów Karla Friedricha Schinkela. Rezydencja była dwukrotnie przebudowywana, przez Ludwiga Persiusa (1841) oraz Johanna Heinricha Stracka (1845). Projekt parku powierzono znanemu architektowi krajobrazu, Peterowi Josephowi Lennému. Po 1843 prace Lennégo kontynuował książę Hermann von Pückler-Muskau.
Główne obiekty na terenie zespołu Babelsberg:
Pałac i park Sacrow.
Pałac i park Sacrow wraz z kościołem Zbawiciela (niem. "Heilandskirche am Port von Sacrow") leżą w poczdamskiej dzielnicy Sacrow. Kompleks parkowo-pałacowy został rozbudowany w poł. XIX w. przez pruskich architektów Ludwiga Persiusa (pałac i kościół) oraz Petera Josepha Lennégo (park) na zlecenie Fryderyka Wilhelma IV.
Główne obiekty na terenie zespołu Sacrow:
Nowy Ogród.
Nowy Ogród (102,5 ha) w stylu angielskim leży w północnym Poczdamie pomiędzy Heiliger See a Jungfernsee. Kompleks został założony przez Fryderyka Wilhelma II w 1787. Budowę pałacu powierzono początkowo Karlowi von Gontardowi, a następnie Carlowi Gotthradowi Langhausowi. Projektowaniem parku zajmowali się kolejno Johann August Eyserbeck i Peter Joseph Lenné (po 1815). Na terenie parku znajduje się również pałac Cecilienhof wzorowany na angielskich dworach gotyckich z czasów Tudorów, zbudowany przez Paula Schultze-Naumburga dla następcy tronu Wilhelma Hohenzollerna i jego małżonki Cecylii, księżniczki Meklemburgii i Schwerinu. W dniach od 17 lipca do 2 sierpnia 1945 w Cecilienhof obradowali uczestnicy konferencji poczdamskiej.
Główne obiekty na terenie Nowego Ogrodu:
Pałace i zespoły parkowe w Berlinie.
Pałac i park Glienicke.
Pałac i park Glienicke położony jest w południowo-zachodniej części Berlina, Wannsee, w dzielnicy Steglitz-Zehlendorf. Późno-klasycystyczny pałac zaprojektował Karl Friedrich Schinkel na zlecenie księcia Karola Pruskiego w 1826. Pałacyk myśliwski zbudowano w XVII w. W XIX w. Karol Pruski zlecił jego przebudowę w stylu neogotyckim Ferdinandowi von Arnim. Pałacyk był podarunkiem dla syna Fryderyka Karola.
Główne obiekty na terenie kompleksu Glienicke:
Pawia Wyspa.
Pawia Wyspa (niem. "Pfaueninsel") leży na Haweli niedaleko Jeziora Großer Wann, w berlińskiej dzielnicy Steglitz-Zehlendorf. Nazwa wyspy pochodzi od hodowanych tu pawi. W XVIII w. Fryderyk Wilhelm II Pruski wzniósł na wyspie romantyczny pałac ("maison de plaisance") otoczony parkiem (ok. 67 ha) projektu Petera Josepha Lennégo. Park był pomyślany jako rozszerzenie i dopełnienie Nowego Ogrodu.
Główne obiekty na terenie Pawiej Wyspy:

</doc>
<doc id="1352778" url="https://pl.wikipedia.org/wiki?curid=1352778" title="Park Sanssouci">
Park Sanssouci

Park Sanssouci – park (298 ha) otaczający pałac Sanssouci, dawną letnią rezydencję Fryderyka II Wielkiego w Poczdamie w Brandenburgii.
Obecnie (2008) o pielęgnację parku i restaurację budowli historycznych znajdujących się na jego terenie troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Czasy Fryderyka Wielkiego.
Zaczątkiem parku były ogrody tarasowe na południowych stokach wzniesienia Bornstedt, założone w 1744 r. przez Fryderyka II Wielkiego. Na początku XVIII w. wzniesienie porastały dęby, które ścięto, by dostarczyć drewna do umocnienia terenów bagiennych przeznaczonych pod rozbudowę Poczdamu. Teren po wycince nazywany "Wüsten Berg" (pol. łysa góra) został zagospodarowany pod ogrody w stylu francuskim. Stok podzielono na sześć szerokich tarasów, by jak najlepiej wykorzystać dobre nasłonecznienie. Po murach wzmacniających tarasy pięły się winorośle sprowadzone z Portugalii, Włoch, Francji, a także z pobliskiego Ruppin. W 168 oszklonych niszach rosły figowce. Z przodu każdy taras ograniczony był pasem trawnika i żywopłotem z drzew owocowych. Trawniki zdobiły równo przycięte drzewa z rodziny cisowatych.
W 1745 r. na wzniesieniu wybudowano pałac, a u stóp tarasów założono ogród dekoracyjny, pośrodku którego umieszczono "wielką fontannę" (niem. "Grosse Fontäne") (1748). W 1750 r. wokół fontanny rozstawiono marmurowe rzeźby rzymskich bogów – Wenus, Merkurego, Apolla, Diany, Junony, Jowisza, Marsa i Minerwy oraz alegoryczne przedstawienia czterech elementów – powietrza, ognia, wody i ziemi. Rzeźby Wenus i Merkurego wyszły spod dłuta Jeana-Baptisty Pigalle (1714-1785). Przedstawienia powietrza i wody były prezentami króla Francji Ludwika XV. Pozostałe figury pochodziły z warsztatu François Gasparda Adama, kierownika francuskiej pracowni rzeźbiarskiej założonej przez Fryderyka w Berlinie. Prace nad kolistym klombem z "wielką fontanną", tzw. "französiches Rondell" (pol. francuski klomb kolisty) trwały aż do 1764 r.
Niedaleko francuskiego klombu znajdował się również ogród kuchenny, założony w 1715 r. przez Fryderyka Wilhelma I. Fryderyk Wilhelm I mawiał o nim "mein Marly" (pol. mój Marly), nawiązując do wyszukanego ogrodu przy pałacu króla Ludwika IV w Marly-le-Roi.
Wraz z rozbudową kompleksu Sanssouci wytyczono liczącą 2,5 km aleję dojazdową, która miała swój początek na wschodzie przy obelisku wzniesionym w 1748 r. i biegła aż do Nowego Pałacu na zachodzie. W 1764 r. zbudowano Galerię Malarstwa oraz pałac Neue Kammern, które stanęły po obydwu stronach pałacu Sanssouci. Pomiędzy nowymi budynkami wyznaczano koliste trawniki z fontannami i grupami rzeźb, skąd odchodziły gwiaździście ścieżki biegnące pomiędzy wysokimi żywopłotami w głąb ogrodu. Nieopodal pałacu wybudowano również oranżerie skrywające egzotyczne drzewa i krzewy (drzewa pomarańczowe, melony, bananowce).
Obok ogrodów w stylu barokowym powstawały warzywniki i sady (posadzono m.in. ok. 3000 drzew owocowych). Połączenie ogrodów użytkowych z dekoracyjnymi zwiastują dwie rzeźby przy wschodnim wejściu do parku – figury rzymskich bogiń: Flory (bogini kwiatów) i Pomony (bogini sadów, ogrodów i drzew owocowych) dłuta Friedricha Christiana Glume.
Projekt parku Sanssouci nawiązywał do wcześniejszych przedsięwzięć ogrodowych Fryderyka w Neuruppin i Rheinsberg. Fryderyk, jeszcze jako książę, stacjonował w latach 1732–1735 w Neuruppin, gdzie sprawował funkcję dowódcy regimentu. W swojej rezydencji założył ogrody dekoracyjne i użytkowe (sady i warzywniki), odchodząc od klasycznego ogrodu barokowego w stylu Wersalu. Podobną aranżację ogrodową zastosował w parku przy pałacu w Rheinsbergu, otrzymanym w podarunku od ojca w 1734 r. W przeciwieństwie do parków francuskich, osie ogrodu w Rheinsbergu nie były zorientowane według pałacu, lecz odchodziły pod kątem prostym od południowych skrzydeł pałacowych w kierunku centralnej części budowli.
Czasy Fryderyka Wilhelma IV.
W 1825 r. Fryderyk Wilhelm III podarował swojemu synowi, przyszłemu królowi Fryderykowi Wilhelmowi IV tereny na południe od Sanssouci, gdzie w miejscu dawnego gospodarstwa rolnego architekci Karl Friedrich Schinkel i Ludwig Persius zbudowali pałac Charlottenhof (1826-1829). Projekt parku wokół pałacu powierzono Peterowi Josephowi Lennému, który przekształcił płaski i częściowo bagienny teren w ogród krajobrazowy w stylu angielskim.
Fontanny.
W dobie baroku fontanny były jednym z podstawowych elementów ogrodu francuskiego. Park Sanssouci miał bogaty system wodotrysków, który od początku nie funkcjonował z powodu problemów technicznych. Fontanny w Sanssouci miały być zasilane wodą ze zbiornika na szczycie wzniesienia Ruinenberg; woda z Haweli miała być transportowana na górę przy użyciu koni i wiatraków. Rozwiązanie to jednak nie sprawdziło się w praktyce, a pracownicy zatrudnieni do opieki nad fontannami nie posiadali odpowiedniej wiedzy inżynieryjnej, by usprawnić system.
Fryderyk zwrócił się o pomoc do działającego wówczas w Berlinie szwajcarskiego matematyka Leonarda Eulera, który zwrócił uwagę na rozmiary rur nieadekwatne do mocy pomp. Król jednak nie wziął uwag Eulera pod uwagę, a w korespondencji z Wolterem wyrażał swoje niezadowolenie z jego praktycznych zdolności inżynierskich:
Dopiero sto lat później zastosowanie silników parowych pozwoliło uruchomić fontanny. W październiku 1842 r. pracę rozpoczął silnik parowy o mocy 81,4 koni mechanicznych, zbudowany przez Augusta Borsiga. "Wielka fontanna" u podnóży tarasów trysnęła wodą na wysokość 38 m. Na potrzeby maszyny parowej Borsiga wzniesiono nad brzegiem Haweli stację pomp według projektu Ludwiga Persiusa (1841-1843). Budynek powstał w stylu tureckiego meczetu z kominem w formie minaretu. Maszynownia wzorowana była na architekturze mauretańskiej.
W 1895 r., po 50 latach pracy, oryginalny silnik Borsiga został zastąpiony przez nową maszynę o mocy 160 koni mechanicznych. W 1937 r. zamontowano dwie elektryczne pompy wirowe.
Obiekty na terenie parku.
Wybudowane za czasów Fryderyka Wielkiego:
Zbudowane za panowania Fryderyka Wilhelma IV:

</doc>
<doc id="1352782" url="https://pl.wikipedia.org/wiki?curid=1352782" title="Antikentempel (Sanssouci)">
Antikentempel (Sanssouci)

Antikentempel – rokokowa rotunda w formie świątyni antycznej w zachodniej części parku Sanssouci w Poczdamie. Zbudowana w latach 1768–1769 przez Karla von Gontarda na zlecenie króla Fryderyka II Wielkiego. Pierwotnie była miejscem królewskiej kolekcji sztuki antycznej oraz zbiorów monet i gemm. Od 1921 pełni funkcję rodzinnego mauzoleum dynastii Hohenzollernów.
Historia.
Muzeum.
"Antikentempel" została zbudowana w latach 1768–1769 przez Karla von Gontarda na zlecenie Fryderyka II Wielkiego. Początkowo była miejscem przechowywania królewskiej kolekcji sztuki antycznej oraz zbiorów monet i gemm, udostępnionych zwiedzającym już za czasów Fryderyka II Wielkiego. 
Kolekcja obejmowała m.in. urny marmurowe, figury z brązu, narzędzia oraz obiekty ceramiczne. W zbiorach znajdowało się także dziesięć rzeźb marmurowych przedstawiających postaci ludzkie naturalnej wielkości, tzw. rodzina Lykomedesa, nabytych przez Fryderyka z kolekcji francuskiego kardynała Melchiora de Polignac. Ponadto Fryderyk posiadał również pięćdziesiąt popiersi z marmuru, bazaltu i brązu wystawionych na pozłacanych podstawach. Ponad trzydzieści popiersi pochodziło ze zbiorów de Polignac, pozostałe eksponaty przekazała z Bayreuth do Poczdamu siostra Fryderyka, Wilhelmina, miłośniczka sztuki antycznej.
W pomieszczeniu obok sali głównej przechowywano zbiory monet i gemm pochodzących z kolekcji barona Philippa von Stoscha. W czterech cedrowych szafach, oprócz 9200 złotych, srebrnych i brązowych monet oraz ok. 4379 gemm i kamei, przechowywano również 48 fragmentów reliefów z marmuru, terakoty i brązu oraz książki z biblioteki archeologicznej Fryderyka II Wielkiego.
Miejsce pamięci.
W 1798 z rozkazu Fryderyka Wilhelma III kolekcja monet i gemm została przeniesiona do gabinetu antycznego w pałacu w Berlinie. Pozostałe rzeźby zostały wywiezione do Francji przez wojska Napoleona po przegranej Prus pod Jeną i Auerstedt (1806). Prawie wszystkie wywiezione dobra powróciły do Prus w 1815 r. i zostały poddane renowacji w warsztacie Christiana Daniela Raucha w nowo otwartym berlińskim Starym Muzeum (niem. "Altes Museum") (1830).
W czerwcu 1828, do opustoszałej "Antikentempel" Fryderyk Wilhelm III kazał wstawić kopię sarkofagu królowej Luizy, zmarłej w 1810 r. Oryginalny sarkofag, zaprojektowany przez Christiana Daniela Raucha (1815), znajduje się w mauzoleum w parku pałacu Charlottenburg w Berlinie.
Kopia pozostawała w "Antikentempel" do 1904, kiedy to została przeniesiona do muzeum Hohenzollernów w pałacu Monbijou w Berlinie.
Plany przebudowy.
Za panowania króla Wilhelma II powstały plany urządzenia w "Antikentempel" kaplicy pałacowej. Architekt Ernst von Ihne sporządził serię szkiców przebudowy rotundy. Pierwsze rysunki (1904–1905) ukazywały budowlę w stylu włoskiego renesansu. Kolejne prace (1913) zdradzały plany przebudowy wnętrz w stylu klasycystycznym. Wybuch I wojny światowej uniemożliwił realizację projektu. Również plany przebudowy budynku na grobowiec cesarski (1918) nie doszły do skutku. 
Mauzoleum.
"Antikentempel" stała się miejscem pochówku członków rodziny Hohenzollernów. Spoczywają tu:
Architektura.
Architektura zewnętrzna.
"Antikentempel" jest rotundą otoczoną dziesięcioma kolumnami w stylu toskańskim (Tholos) z przylegającym do niej kwadratowym aneksem. Średnica rotundy wynosi ok. 16 m. Wymiary aneksu to 9,40 na 9,40 m. Rotundę przykrywa kopuła, na której znajduje się latarnia z czterema owalnymi otworami okiennymi.
Architektura wnętrz.
Ściany rotundy są wyłożone szarym marmurem śląskim. Dookoła biegnie drewniana konsola, na której stały większe rzeźby i naczynia. Nad nią na pięćdziesięciu kolejnych konsolach prezentowano antyczne popiersia. Nad drzwiami wejściowymi, w pozłacanych ramach, znajduje się relief przedstawiający cesarza Trajana na koniu. 
Obok sarkofagów członków rodziny królewskiej w pomieszczeniu stoi marmurowa rzeźba przedstawiająca cesarzową Augustę Wiktorię, wykonana w 1904 r. przez Carla Begasa dla ogrodu różanego cesarzowej przy Nowym Pałacu.
Na ścianach latarni znajdują się wyblakłe malowidła ukazujące dżinnów w chmurach, trzymających girlandę z kwiatów. Ściany aneksu pokrywa drewniana boazeria.

</doc>
<doc id="1352784" url="https://pl.wikipedia.org/wiki?curid=1352784" title="Konieczko">
Konieczko



</doc>
<doc id="1352785" url="https://pl.wikipedia.org/wiki?curid=1352785" title="Kajko i Kokosz (gra komputerowa)">
Kajko i Kokosz (gra komputerowa)

Kajko i Kokosz – komputerowa gra przygodowa typu wskaż i kliknij, bazująca na serii popularnych komiksów "Kajko i Kokosz". Autorem gry jest firma Seven Stars z Gdańska. Gra ukazała się w roku 1994 w wersji dla Amigi i w roku 1995 w wersji dla PC DOS. W 1998 r. wyszła ostatnia wersja na PC Windows CD, wydana pod tytułem "Kajko i Kokosz w krainie borostworów".
Pierwsza wersja pojawiła się na komputery Amiga, niedługo potem powstała wersja PC. W tworzeniu gry brał udział sam autor komiksów, Janusz Christa, tworząc rysunki kilku plansz. Fabuła gry oparta jest na albumie pod tym samym tytułem (Kajko i Kokosz w krainie borostworów, aczkolwiek zawiera elementy z innych albumów jak Szkoła latania, Dzień Śmiechały i Na wczasach.

</doc>
<doc id="1352786" url="https://pl.wikipedia.org/wiki?curid=1352786" title="Grota Neptuna (Sanssouci)">
Grota Neptuna (Sanssouci)

Grota Neptuna – rokokowa grota ogrodowa w parku Sanssouci w Poczdamie. Zaprojektowana w poł. XVIII w. przez Goerga Wenzeslausa von Knobelsdorffa na zlecenie króla Prus Fryderyka II Wielkiego.
Historia.
Grota została wzniesiona w latach 1751-54 przez Johanna Petera Benckerta i Goerga Franza Ebenhecha na podstawie projektu Goerga Wenzeslausa von Knobelsdorffa. Była częścią systemu wodotrysków (fontann, kaskad i kanałów) w parku otaczającym letnią rezydencję Fryderyka II Wielkiego w Poczdamie. Stanęła we wschodniej części parku, niedaleko wejścia z obeliskiem.
System ten jednak od początku nie funkcjonował z powodu problemów technicznych. Wodotryski w Sanssouci miały być zasilane wodą ze zbiornika na szczycie wzniesienia Ruinenberg. Woda z Haweli miała być transportowana na górę przy użyciu koni i wiatraków. Rozwiązanie to jednak nie sprawdziło się w praktyce, a pracownicy zatrudnieni do opieki nad fontannami nie posiadali odpowiedniej wiedzy inżynieryjnej, by usprawnić system.
W 1841 r. przeprowadzono pierwszą restaurację groty. W 1844 r. przebudowano znajdującą się obok groty rampę na schody marmurowe z polakierowanymi na biało wazonami cynowymi.
Opis.
Na szczycie groty znajduje się figura rzymskiego boga wód, chmur i deszczu – Neptuna – dłuta J.P. Benckerta (1760-61). Wnętrze groty wyłożone jest muszlami, które należały do jednych z głównych elementów dekoracyjnych doby rokoko.

</doc>
<doc id="1352787" url="https://pl.wikipedia.org/wiki?curid=1352787" title="Kościół Pokoju w Poczdamie">
Kościół Pokoju w Poczdamie

Kościół Pokoju w Poczdamie (niem. "Friedenskirche") – kościół ewangelicki w parku Sanssouci w Poczdamie. Zaprojektowany w połowie XIX wieku na podstawie wskazówek króla Fryderyka Wilhelma IV przez Ludwiga Persiusa w stylu arkadowym. Miejsce pochówku członków rodu Hohenzollernów.
Historia.
Kościół powstał we wschodniej części parku Sanssouci, przy ogrodzie Marly, nieopodal głównego wejścia do parku – "Grünes Gitter". Projekt kompleksu sakralnego w stylu arkadowym naśladującego północnowłoską architekturę klasztorną sporządził na podstawie wskazówek Fryderyka Wilhelma IV nadworny architekt Ludwig Persius. Budynek wzorowany był na wyidealizowanym wczesnochrześcijańskim przedstawieniu miedziorytowym bazyliki św. Klemensa w Rzymie.
Po śmierci Persiusa w 1845 roku, prace architektoniczne kontynuował Friedrich August Stüler. 14 kwietnia 1845 roku położono kamień węgielny. Budowę nadzorowali Ferdinand von Arnim i Ludwig Ferdinand Hesse. Kościół został poświęcony 24 września 1848 roku.
Architektura.
Kościół ma formę wczesnochrześcijańskiej trójnawowej bazyliki kolumnowej bez transeptu. Nawa główna o wysokości 13,5 m góruje nad węższymi nawami bocznymi.
Budynki otaczające świątynię wzniesiono na wzór zabudowań klasztornych. Wzdłuż ściany zachodniej rozciąga się otwarty przedsionek (narteks), który sąsiaduje z dziedzińcem wewnętrznym (atrium). Na dziedzińcu znajduje się fontanna, obok której stoi figura Chrystusa naturalnej wielkości, będąca kopią marmurowego oryginału z 1821 roku dłuta Bertela Thorvaldsena z kościoła mariackiego w Kopenhadze. Na krawędzi fontanny widnieje grecki napis, który w tłumaczeniu na język polski brzmi:
Wokół dziedzińca biegną krużganki.
Ponadto na terenie przykościelnym znajdują się domy mieszkalne, budynki wartowni, szkoły i plebanii.
Obok kościoła wznosi się na wysokość 42 m kampanila, zbudowana na wzór wieży przy bazylice Santa Maria in Cosmedin w Rzymie. Po stronie wschodniej znajduje się aedicula, w której umieszczono fresk autorstwa Eduarda Steinbrücka przedstawiający Jezusa w ogrodzie Getsemani. Wieża posiada siedem otwartych pięter. Na trzecim piętrze, powyżej zegara, znajdują się cztery dzwony: Gracja, Klementyna, Pokój i Gloria, które dwukrotnie uniknęły przetopienia na broń w 1917 oraz w 1945.
Na południu, jako przedłużenie kampanili stoi dawny dom gościnny – "Kavalierhaus".
Wnętrza.
Na życzenie Fryderyka Wilhelma IV kościół otrzymał płaski sufit kasetonowy, wzorowany na wczesnochrześcijańskich budowlach sakralnych powstałych na bazie hal targowych i sal sądowych. W kasetonach znalazły się malowidła złotych gwiazd na niebieskim tle.
Apsydę zdobi oryginalna wenecka mozaika z XIII w. przeniesiona z przeznaczonego do rozbiórki XII w. kościoła św. Cypriana na wyspie Murano niedaleko Wenecji. Mozaika została zakupiona przez Fryderyka za 385 talarów na aukcji w 1838 i przetransportowana drogą wodną do Poczdamu.
Mozaika przedstawia Chrystusa pantokratora, siedzącego na tronie z otwartym Pismem Świętym w lewej dłoni i uniesioną prawą dłonią w geście błogosławieństwa. Obok Chrystusa stoją Maria z Nazaretu oraz Jan Chrzciciel. Nieco dalej ukazane są postaci św. Piotra oraz patrona kościoła z Murano, męczennika św. Cypriana. Duch Święty przedstawiony jest jako gołębica siedząca na szczycie półkuli. Widoczne są też postaci archaniołów Rafaela i Michała. Nad ich głowami umieszczono wizerunek baranka – symbol Chrystusa. Na łuku apsydy widnieje biblijna inskrypcja łacińska (Księga Psalmów, 26,8), która w tłumaczeniu na jęz. polski brzmi:
Wyposażenie liturgiczne odpowiada wzorcom wczesnochrześcijańskim. Ołtarz, kazalnica, pulpit i chrzcielnica wykonane są z marmuru. Nad ołtarzem wznosi się cyborium wsparte na czterech ciemnozielonych kolumnach z syberyjskiego jaspisu. Cyborium jest podarunkiem cara Rosji Mikołaja I dla szwagra Fryderyka. W kościele Pokoju zostało zainstalowane w 1842. Ponadto obok ołtarza znajduje się świecznik paschalny wykonany przez bremeńskiego rzeźbiarza Carla Steinhäusera w 1859.
Na przedłużeniu prawej nawy bocznej znajduje się dawna kaplica chrzcielna, a po stronie przeciwnej, w nawie lewej, zakrystia. Po śmierci Fryderyka Wilhelma IV zakrystia stała się tymczasowym miejscem spoczynku zmarłych rodziny Hohenzollernów: synów cesarza Fryderyka III i jego żony Wiktorii: Zygmunta (1864–1866) i Waldemara (1868–1879) oraz Joachima (1890–1920), najmłodszego syna ostatniego cesarza niemieckiego i króla Prus Wilhelma II.
Krypta królewska znajduje się przed ołtarzem, przed budową mauzoleum zostali tu pochowani: Fryderyk Wilhelm IV (zm. 1861) z żoną Elżbietą Ludwiką (zm. 1873). Na ich sarkofagach z cyny angielskiej widnieje napis:
Mauzoleum cesarza Fryderyka.
W latach 1888–1890 po stronie północnej kościoła wybudowano mauzoleum. Plany budowli opracował Julius Carl Raschdorff, architekt katedry berlińskiej. Projekt mauzoleum wzorowany był na kaplicy św. Grobu w Innichen w Tyrolu Południowym.
Mauzoleum ma formę rotundy przykrytej kopułą, do której przylega kwadratowy aneks z ołtarzem.
Wnętrze obiega galeria wsparta na czarnych kolumnach. Kopułę wypełnia błyszcząca złotem mozaika przedstawiająca anioły i drzewa palmowe. Pośrodku rotundy stoją marmurowe sarkofagi cesarza Fryderyka III i jego żony Wiktorii. Rzeźby nagrobne wykonał Reinhold Begas. W aneksie natomiast znajdują się sarkofagi synów pary cesarskiej: Zygmunta i Waldemara, przeniesione z zakrystii kościoła w 1892 roku.
Od 1991 roku przy schodach prowadzących do ołtarza stoi sarkofag króla Fryderyka Wilhelma I, który początkowo spoczywał wraz z synem Fryderykiem II Wielkim w kościele garnizonowym w Poczdamie, zniszczonym podczas II wojny światowej. W 1945 roku sarkofagi ewakuowano. Do 1953 roku stały w kościele św. Elżbiety w Marburgu (Hesja), później do 1991 roku znajdowały się na zamku Hohenzollern koło Hechingen (Badenia-Wirtembergia). Pomimo ewakuacji oryginalny sarkofag z czarnego marmuru został zniszczony – w mauzoleum znajduje się kopia.
W krypcie kościoła Pokoju oraz w mauzoleum spoczywają:
Portal Heilsbronn.
W południowej części krużganków znajduje się ostatnie dzieło rzeźbiarza Christiana Daniela Raucha – grupa figuralna przedstawiająca Mojżesza w modlitwie, podtrzymywanego przez arcykapłanów Aarona i Chura.
Po stronie północnej krużganków znajduje się portal Heilsbronn, wejście do ogrodu Marly. Portal jest kopią romańskiego portalu w dawnym refektarzu w w Środkowej Frankonii. Architekt Ludwig Ferdinand Hesse zachwycił się portalem w czasie swojego pobytu w Heilsbronn w 1828 roku. Po powrocie do Berlina zlecił budowę kopii portalu z czerwonej terakoty fabrykantowi Tobiasowi Feilnerowi. Jednak Fryderyk Wilhelm IV odrzucił projekt Hessego. Portal powstał dwa lata po śmierci króla. Oryginał z klasztoru Heilsbronn przeniesiono w 1884 roku do Niemieckiego Muzeum Narodowego (niem. "Germanische Nationalmuseum") w Norymberdze, gdzie został praktycznie całkowicie zniszczony w czasie działań wojennych w 1945 roku.
Park.
Na teren parku wokół kościoła prowadzą dwa wejścia: niska brama boczna w pobliżu "Grünes Gitter" oraz Brama Trzech Króli, dziś już nieużywana, we wschodniej części parku w pobliżu wejścia przy obelisku. Druga brama została zaprojektowana w 1851 roku przez Ludwiga Ferdynanda Hessego. Zdobią ją figury trzech króli: Dawida, Salomona i Karola Wielkiego.
Na wschodzie znajduje się ogród pokoju (niem. "Friedensgarten") ze sztucznym stawem (niem. "Friedensteich") otaczającym budynki kościelne od północy i wschodu. Na zachodzie zaś rozciąga się 3 hektarowy .

</doc>
<doc id="1352792" url="https://pl.wikipedia.org/wiki?curid=1352792" title="Łaźnie rzymskie w Poczdamie">
Łaźnie rzymskie w Poczdamie

Łaźnie Rzymskie (niem. "Römische Bäder") – romantyczny zespół budowli w stylu dawnych rzymskich i włoskich wiejskich willi w parku Sanssouci w Poczdamie. Kompleks obejmuje: budynek łaźni rzymskich (stąd jego nazwa), herbaciarnię, dom nadwornego ogrodnika i jego pomocników. Powstał w latach 1829–1840 na zlecenie króla Prus Fryderyka Wilhelma IV.
Historia.
Na początku XIX w. król Fryderyk Wilhelm IV zlecił budowę nowego pałacu na terenie posiadłości Sanssouci. W latach 1826–1829 wzniesiono pałac Charlottenhof, a wkrótce potem kompleks łaźni rzymskich. Plany budowli sporządził architekt Karl Friedrich Schinkel na podstawie wskazówek Fryderyka Wilhelma. Budowę nadzorował uczeń Schinkla, Ludwig Persius.
Jako pierwsze wzniesiono domy: nadwornego ogrodnika (niem. "Gärtnerhaus") (1829-30) oraz jego pomocników (niem. "Gärtnergehilfenhaus") (1832). Domy powstały w stylu XV-wiecznych włoskich wiejskich willi. Następnie zbudowano łaźnie rzymskie w stylu rzymskiej willi oraz herbaciarnię w stylu greckiej świątyni antycznej (1830). Budowle połączone pergolami i arkadami tworzą jeden zespół architektoniczny.
Projekty poszczególnych budowli inspirowane były pobytem Fryderyka we Włoszech (1828). Nazwy pokoi w budynku łaźni rzymskich (gdzie nigdy nie zażywano kąpieli) wskazują na hybrydę architektoniczną – połączenie antycznej willi z termami rzymskimi. Atrium określające zwykle dziedziniec wewnętrzny w domu rzymskim, odnosi się tu do pokoju przyjęć. Wystrój pokoju zaprojektował Karol Friedrich Schinkel, który czerpał ze wzorów pompejskich. Pomalowane na czerwono ściany zdobią malowidła przedstawiające grupy figuralne. W pomieszczeniu znajdują się również dwie oryginalne rzeźby z Pompei, odrestaurowane w 1840 r. Impluvium – nazwa pojemnika na deszczówkę w atrium – użyty jest tu w stosunku do pokoju za atrium. Jedynie dwie nazwy nawiązują do określeń pomieszczeń łaźni rzymskich: apodyterium (przebieralnia) oraz caldarium.
Na dziedzińcu wewnętrznym urządzono ogród z typowo włoskimi roślinami uprawnymi: karczochami, tytoniem i konopiami.
Zespół łaźni rzymskich graniczy ze sztucznym zbiornikiem wodnym, tzw. "Maschienenteich" (pol. maszynowy staw) zaprojektowanym przez Petera Josepha Lennégo. Nazwa stawu pochodzi od stojącego tu dawniej budynku maszynowni parowej, który zburzono w 1923 r.

</doc>
<doc id="1352795" url="https://pl.wikipedia.org/wiki?curid=1352795" title="Halina Łukaszenka">
Halina Łukaszenka

Halina Radyjonauna Łukaszenka z d. Żauniarowicz, biał. Галіна Радыёнаўна Лукашэнка, ros. Галина Родионовна Лукашенко, "Galina Rodionowna Łukaszenko" (ur. 1 stycznia 1955 w Ryżkowiczach (obecnie część Szkłowa)) – żona prezydenta Republiki Białorusi Alaksandra Łukaszenki, od 1994 pozostająca z nim w nieformalnej separacji. Z wykształcenia jest historykiem, ukończyła historię w Mohylewskim Instytucie Pedagogicznym.
Życiorys.
Halina Żauniarowicz przyszła na świat w 1955 w Ryżkowiczach w rejonie szkłowskim. Jej rodzina kilkakrotnie przeprowadzała się, mieszkała okresowo w rejonie wilejskim, gdzie Halina Żauniarowicz ukończyła szkołę podstawową. Wkrótce potem przeprowadziła się znów do Ryżkowiczów. Tam na szkolnym wieczorku poznała późniejszego męża, z którym wzięła ślub w 1975.
Wedle swoich własnych słów w 1994 po wygraniu przez męża wyborów prezydenckich, Halina Łukaszenka postanowiła, że nie wyjedzie z mężem do stolicy i pozostanie w domu rodzinnym. Obecnie pracuje na stanowisku specjalisty ds. ochrony zdrowia w administracji rejonowej, rekreacyjnie zajmuje się ogrodem. Jak twierdzi, rzadko odwiedza męża oraz dzieci i wnuki, niekiedy też przyjmuje ich u siebie. Wskutek przyjętego rozwiązania, Halina Łukaszenka nigdy nie wypełniała protokolarnych obowiązków pierwszej damy. Nigdy nie opuściła terytorium Białorusi.
Oficjalnie nigdy nie wydano komunikatu o rozwiązaniu małżeństwa Łukaszenków, a Halina Łukaszenka zapewnia o jego trwaniu. Pojawiają się jednak doniesienia mediowe, w których mówi się o romansie głowy państwa, a także o jego kolejnych tajnych małżeństwach. W 2004 r. Irina Abelska urodziła mu trzeciego syna – Nikołaja. Początkowo Łukaszenka próbował ukryć jego istnienie, obecnie jednak syn regularnie pojawia się u jego boku. Towarzyszy ojcu podczas wizyt zagranicznych. Był m.in. u papieża Benedykta XVI i Hugo Cháveza.
8 stycznia 2010 roku nagrodzona Listem honorowym Rady Ministrów Republiki Białorusi.

</doc>
<doc id="1352797" url="https://pl.wikipedia.org/wiki?curid=1352797" title="Akan (ujednoznacznienie)">
Akan (ujednoznacznienie)



</doc>
<doc id="1352798" url="https://pl.wikipedia.org/wiki?curid=1352798" title="Chippenham">
Chippenham

Chippenham - miasto w Wielkiej Brytanii, w Anglii w hrabstwie Wiltshire, położone ok. 20 km od Bath nad rzeką Avon, 6 km od autostrady M 4. Motto miasta: "Unity and loyalty" (Jedność i lojalność). 
Nazwa.
Założone w roku 600 miasto nosiło saksońską nazwę "Cippa", oznaczającą osadę nadrzeczną. Według innych źródeł, miasto pochodzi od słowa "caep" oznaczającego targ. 

</doc>
<doc id="1352799" url="https://pl.wikipedia.org/wiki?curid=1352799" title="ManC">
ManC



</doc>
<doc id="1352800" url="https://pl.wikipedia.org/wiki?curid=1352800" title="György Garics">
György Garics

György Garics (ur. 8 marca 1984 w Szombathely) – austriacko-węgierski piłkarz pochodzenia chorwackiego grający na pozycji prawego obrońcy.
Kariera klubowa.
Garics urodził się w Szombathely. W wieku 6 lat podjął treningi w tamtejszym Szombathelyi Haladás. Trenował tam do 1998 roku i wtedy został członkiem szkółki piłkarskiej Rapidu Wiedeń. W 2001 roku awansował do drużyny rezerw i występował przez rok w rozgrywkach czwartej ligi. Zdobył 2 gole, a w 2002 roku został zawodnikiem pierwszej drużyny Rapidu. W austriackiej Bundeslidze zadebiutował 23 listopada w zremisowanym 0:0 wyjazdowym spotkaniu z Grazerem AK. W całym sezonie rozegrał tylko dwa spotkania, ale już w następnym był podstawowym zawodnikiem Rapidu. W sezonie 2004/2005 zdobył swojego pierwszego gola w lidze – w 96. minucie derbów z Austrią Wiedeń (1:4). Natomiast w maju świętował zdobycie tytułu mistrza Austrii. Dotarł także do finału Pucharu Austrii, jednak tym razem lepsza okazała się Austria wygrywając 3:1. Jesienią 2005 wystąpił z Rapidem w fazie grupowej Ligi Mistrzów, a w wiedeńskim klubie grał do sierpnia 2006 roku. Dla drużyny „zielono-białych” rozegrał 81 meczów i zdobył jednego gola.
Nowym klubem w karierze Garicsa zostało włoskie SSC Napoli, do którego trafił za 700 tysięcy euro. Zespół ten występował na boiskach Serie B, ale György miał problemy z przebiciem się do wyjściowej jedenastki i rozegrał tylko 11 spotkań. W 2007 Napoli awansowało do Serie A, a w ekstraklasie Włoch Austriak swój pierwszy mecz rozegrał 26 sierpnia przeciwko Cagliari Calcio (0:2). W sezonie 2007/2008 występował w pierwszym składzie klubu z Neapolu. W 2008 roku wypożyczono go na zasadzie współwłasności do Atalanty BC, a po sezonie wykupiono go z Napoli na stałe.
Po spadku Atalanty z Serie A, 9 sierpnia 2010 Garics odszedł do Bolonii.
Kariera reprezentacyjna.
W 2006 roku Garics otrzymał austriackie obywatelstwo, a 6 października zadebiutował w reprezentacji Austrii w wygranym 2:1 meczu z Liechtensteinem. W debiucie zdobył gola. W 2008 roku został powołany przez selekcjonera Josefa Hickersbergera do kadry na Euro 2008.

</doc>
<doc id="1352801" url="https://pl.wikipedia.org/wiki?curid=1352801" title="Gyorgy Garics">
Gyorgy Garics



</doc>
<doc id="1352804" url="https://pl.wikipedia.org/wiki?curid=1352804" title="Mara Carfagna">
Mara Carfagna

Maria Rosaria (Mara) Carfagna (ur. 18 grudnia 1975 w Salerno) – włoska polityk i prezenterka telewizyjna, parlamentarzystka, w latach 2008–2011 i 2021–2022 minister.
Życiorys.
Ukończyła szkołę średnią w Salerno, w międzyczasie uczyła się dodatkowo aktorstwa i gry na fortepianie. W 1997 zgłosiła się do konkursu piękności Miss Włoch, w którym zajęła szóste miejsce. W 2001 obroniła z wyróżnieniem pracę magisterską poświęconą prawu do informacji na wydziale prawa Uniwersytetu w Salerno.
Później zaczęła pracę prezenterki w stacji telewizyjnej należącej do koncernu Mediaset, kontrolowanego przez Silvia Berlusconiego. Współprowadziła programy "La Domenica nel Villaggio" (w latach 2002–2006) oraz "Piazza Grande" (w 2006). W 2004 została koordynatorką ruchu kobiecego przy Forza Italia w regionie Kampania. W 2006, 2008, 2013 i 2018 uzyskiwała mandat posłanki do Izby Deputowanych XV, XVI, XVII i XVIII kadencji z ramienia FI, Ludu Wolności i reaktywowanej partii Forza Italia.
8 maja 2008 objęła stanowisko ministra ds. równego statusu kobiet i mężczyzn w czwartym rządzie Silvia Berlusconiego, funkcję tę pełniła do 16 listopada 2011. Przez dzienniki: włoski „il Giornale” i niemiecki „Bild” została ogłoszona najpiękniejszą minister na świecie.
13 lutego 2021 została ministrem ds. regionów południowych i spójności terytorialnej w gabinecie Maria Draghiego. W lipcu 2022 opuściła FI, krytykując działania tej partii w trakcie kryzysu rządowego. Dołączyła następnie do ugrupowania Azione Carla Calendy. W tym samym roku z ramienia koalicji ugrupowań centrowych utrzymała mandat deputowanej na kolejną kadencję. W październiku 2022 zakończyła pełnienie funkcji rządowej.

</doc>
<doc id="1352807" url="https://pl.wikipedia.org/wiki?curid=1352807" title="Belweder na wzgórzu Klausberg">
Belweder na wzgórzu Klausberg

Belweder na wzgórzu Klausberg (niem. "Belvedere auf dem Klausberg") – belweder na wzgórzu Klausberg w zachodniej części parku Sanssouci w Poczdamie. Wzniesiony w latach 1770-72 przez Georga Christiana Ungera na zlecenie króla Prus Fryderyka II Wielkiego. Doszczętnie zniszczony w ostatnich dniach II wojny światowej, odbudowany w 2002. 
Obecnie opiekę nad budowlą sprawuje Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Po ukończeniu budowy Nowego Pałacu w 1769 r. w zachodniej części parku Sanssouci, rozpoczęto prace nad aranżacją ogrodu. Na południowych stokach wzgórza Klausberg posadzono drzewa owocowe i winorośle. Następnie w latach 1770-72 Georg Christian Unger wybudował na wzgórzu na zlecenie króla Prus Fryderyka II Wielkiego belweder, skąd rozciągał się wspaniały widok na park Sanssouci, pałace Hohenzollernów i miasto Poczdam.
Od strony północnej do belwederu przylegała klatka schodowa, która po zniszczeniach spowodowanych nadmierną wilgocią, została przebudowana w 1839, otrzymując formę podkowy. Klatka schodowa otrzymała otwory wentylacyjne oraz okna. W 1903 przeprowadzono kolejną renowację na zlecenie cesarza Wilhelma II. Powstałe wtedy pokoje dla służby oraz pomieszczenia sanitarne miały umożliwić rodzinie cesarskiej dłuższe pobyty w belwederze.
W kwietniu 1945 budynek został doszczętnie zniszczony wskutek ostrzału artyleryjskiego. Zabezpieczony po wojnie, został odbudowany dopiero po zjednoczeniu Niemiec i oddany do użytku we wrześniu 2002. Trwającą ponad dziesięć lat odbudowę sfinansowała monachijska Fundacja Messerschmitta. Obecnie opiekę nad budowlą sprawuje Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Architektura.
Projektując belweder, Georg Christian Unger wzorował się na szkicach włoskiego archeologa Francesco Bianchiniego opublikowanych w 1738 w dziele "Del Palazzo de´Cesari". Bianchini podjął się próby rekonstrukcji pałacu cesarskiego na rzymskim Palatynie. W swojej pracy opierał się na przekazach literackich doby antyku, odkryciach archeologicznych oraz na przedstawieniu antycznego budynku świątynnego zachowanym na starożytnej monecie rzymskiej, znalezionej na placu "marcellum magnum" wybudowanym za panowania Nerona. Obraz na monecie przedstawia otwartą rotundę przykrytą kopułą otoczoną przez kolumny. 
Architektura zewnętrzna.
Belweder ma formę dwupiętrowej rotundy. Dolna część budowli opiera się na dwudziestu kolumnach porządku jońskiego, które podtrzymują następne piętro otoczone dwudziestoma kolumnami korynckimi. Po stronie wschodniej i zachodniej znajdują się portyki. Trzecia kolumnada, złożona z figur z piaskowca przedstawiających postaci boskie, opasuje górną część budowli pod kopułą. 
Architektura wnętrz.
We wnętrzach belwederu znajdowały się dwie sale położone jedna nad drugą. Do górnej sali prowadziły schody w formie podkowy, wejście do dolnej sali znajdowało się pomiędzy skrzydłami schodów.
Ściany sali dolnej wykładane były płytami z białego marmuru śląskiego, przeplatanymi wstawkami z czerwonego jaspisu, który zdobił również przestrzenie bezpośrednio nad drzwiami. Podłoga wyłożona była szarymi płytami z marmuru, które pośrodku tworzyły ośmioramienną gwiazdę. Motyw gwiazdy powtórzony był na wypukłym sklepieniu. Sala urządzona była skromnie – znajdowało się tu szesnaście pozłacanych krzeseł z siedzeniami pokrytymi czerwoną skórą. Sala dolna nie została odrestaurowana.
Ściany odnowionej sali górnej wyłożone są jasnozielonymi płytami z marmuru. Pozłacane rokokowe rocaille zdobią obramowania okien. Podłogę pokrywa drewniany parkiet w trapezoidalne wzory. Na suficie znajduje się kopia oryginalnego malowidła autorstwa Karla Christiana Wilhelma Barona i Friedricha Wilhelma Bocka, odtworzonego na podstawie czarno-białych fotografii. Podobnie jak w sali dolnej, na górze znajdowało się szesnaście pozłacanych krzeseł z siedzeniami z zielonej skóry.

</doc>
<doc id="1352809" url="https://pl.wikipedia.org/wiki?curid=1352809" title="Gorączka krwotoczna z zespołem nerkowym">
Gorączka krwotoczna z zespołem nerkowym

Gorączka krwotoczna z zespołem nerkowym (łac. "febris haemorrhagica cum nephropathia"; ang. "hemorrhagic fever with renal syndrome"; HFRS) – zbiorcza nazwa wprowadzona przez WHO w roku 1984 dla ostrej wirusowej choroby przenoszonej przez drobne gryzonie (wyjątkowo transmisję między ludźmi stwierdzono w Ameryce Południowej), wywołanej przez kilka serotypów hantawirusów.
Historia odkrycia.
Ostra, epidemiczna choroba charakteryzująca się gorączką, ostrą, zwykle ustępującą niewydolnością nerek, krwawieniami, w skrajnych przypadkach wstrząsem i śmiercią była obserwowana wśród żołnierzy (zarówno amerykańskich jak i koreańskich) w czasie wojny koreańskiej. Ocenia się, że zdiagnozowano chorobę u ok. 3000 amerykańskich żołnierzy, wśród których wystąpiła około dziesięcioprocentowa śmiertelność. Ta epidemia zainicjowała wieloletnie poszukiwania, zakończone w 1978 roku wyizolowaniem wirusa od jego zwierzęcego nosiciela, pospolitej myszy polnej (Apodemus agrarius). Autorami badań byli Karl M. Johnson i Ho-Wang Lee. Nazwano wirusa od miejsca pochwycenia gryzonia: okolic rzeki Haantan we wschodniej Korei wirusem rzeki Hantaan (Hantaan River virus). Od tego czasu odkryto wiele szczepów wirusa, tradycyjnie nazywane są od miejsc wyizolowania. Z powodu interakcji między językiem koreańskim i angielskim różnie zapisywano nazwę wirusa, ostatecznie przyjęło się nazywanie całej grupy wirusami Hanta, a pierwszego zidentyfikowanego szczepu wirusem rzeki Hantaan. Z czasem zorientowano się, że podobne występujące epidemiczne zespoły kliniczne obserwowano od dawna głównie w Azji Wschodniej, później także w Europie, Afryce. Obecnie choroba jest dość szeroko rozpowszechniona, w samych Chinach rejestruje się rocznie około 100000 przypadków.
Etiopatogeneza.
Choroba występuje w Azji, Europie, Afryce, Ameryce Południowej i Północnej. Jest wywoływana przez grupę wirusów "Hanta" (poszczególne nazwy pochodzą od miejsc ich odkrycia, np."Hantaan River”, "Seoul", "Puumala", „Dobrava-Belgrad” i wiele innych). Patogen jest przenoszony przez gryzonie – wydalany jest z moczem, kałem i śliną. Zakażenie następuje drogą wziewną, w przypadku wirusów powodujących HFRS nie stwierdzono transmisji między ludźmi (wirus ANDY z Ameryki Południowej, jedyny jak dotąd hantawirus przenoszony pomiędzy ludźmi, powoduje hantawirusowy zespół płucny)
Patogeneza nie jest do końca jasna. W przeciwieństwie do wirusów innych gorączek krwotocznych hantawirusy nie powodują zwiększenia przepuszczalności naczyń in vivo, nie wykazano także bezpośredniej cytotoksyczności wobec komórek gospodarza, stąd wniosek o wiodącej roli układu immunologicznego gospodarza w obserwowanym obrazie klinicznym.
Rezerwuar i drogi przenoszenia.
Wszystkie znane szczepy wirusów powodujące HFRS przenoszone są przez gryzonie, wydaje się, że szczepy wirusa są specyficzne gatunkowo; infekcja jest dla gryzonia przewlekła i nieszkodliwa. W warunkach Polski rezerwuarem wirusa są nornica ruda (wirus Puumala) i mysz leśna (wirus Dobrava-Belgrad).
Zachorowania przenoszone przez te gryzonie dotyczą obszarów wiejskich, wśród hantawirusów tylko szczep Seoul przenoszony przez szczura śniadego występuje w obszarach zurbanizowanych. 
Wdychanie rozpylonych odchodów lub moczu gryzoni pozostaje jedyną znaną drogą przenoszenia choroby na ludzi, nie stwierdzono transmisji między ludźmi.
Klinika.
Okres wylęgania wynosi około 2 tygodni, może przedłużyć się do 8 tygodni. W większości przypadków przebieg choroby układa się w dość charakterystyczny zespół.
Zachorowania dotyczą w znacznej większości mężczyzn w wieku 20-50 lat, choroba występuje także w wieku dziecięcym, jednak wówczas przebieg jest wyraźnie inny, dużo łagodniejszy, z dominującymi objawami brzusznymi, a w cięższych przypadkach sercowymi. Wobec tego przypadki często pozostają nierozpoznane. Ciężkość zachorowania i rokowanie wydaje się zależeć głównie od serotypu wirusa, najgorzej przebiegają zakażenia wirusem Haantan (15-20% śmiertelności - występuje w Azji) i Dobrava (12-15% - występuje głównie na Bałkanach), z drugiej strony serotyp Puumala charakteryzuje się niską śmiertelnością (około 0,5%), w Polsce identyfikowano wirusy serotypów „Puumala” - pierwotnie izolowany w Finlandii, później w Estonii, i Dobrava-Belgrad - pierwotnie identyfikowany na terenie Słowenii i Serbii.
Diagnostyka.
Izolacja wirusa jest możliwa tylko w pierwszych czterech dniach choroby, zwykle w tym czasie traktowanej jako grypa lub przeziębienie. Chorzy trafiają do szpitala zwykle z powodu braku poprawy po wielu dniach choroby, lub też w momencie pojawienia się skazy krwotocznej, objawów narządowych bądź po wykryciu zachorowania podczas badań wykonywanych z powodu przedłużającego się „przeziębienia”. Ze względu na występowanie przeciwciał w klasie IgG u sporego procenta pracowników leśnych obszarów endemicznych oraz samoograniczający się przebieg choroby prawdopodobnym jest, że sporo przypadków ma przebieg subkliniczny: dochodzi do wyzdrowienia w domu z zachorowania traktowanego jak przeziębienie czy też grypa. W przypadku zachorowań endemicznych rozpoznanie stawia się na podstawie charakterystycznego obrazu klinicznego. W przypadku wątpliwości badaniem potwierdzającym zakażenie jest dodatni wynik testu ELISA w kierunku swoistych przeciwciał IgM.
Istnieją techniki immunohistochemiczne barwienia tkanek uzyskanych od chorych, nawet zabezpieczonych wiele lat wcześniej (stąd informacje o wcześniejszych ogniskach epidemii), przydatne w badaniach naukowych, natomiast techniki oparte na polimerazowej reakcji łańcuchowej wykazują znaczną podatność na krzyżowe zanieczyszczenia, wobec czego w chwili obecnej nie są stosowane klinicznie.
Leczenie.
Nie ma leczenia swoistego, stosuje się leczenie objawowe i podtrzymujące, najważniejsze jest utrzymywanie odpowiedniego stanu nawodnienia chorego podczas ostrej choroby nerek, powszechnie podaje się antybiotyki w prewencji infekcji bakteryjnych wobec obserwowanych u chorych zaburzeń odporności. Istnieją doniesienia o korzystnym wpływie leczenia rybawiryną.
Gorączka krwotoczna z zespołem nerkowym w Polsce.
Pierwsze polskie zachorowanie na omawiany zespół potwierdzono na Podkarpaciu w 2004 roku, choć podobny zespół objawów obserwowany był już wielokrotnie wcześniej; ze względu na łagodny obraz kliniczny, często samoograniczający się przebieg oraz brak dostępnej diagnostyki wirusologicznej nie były one identyfikowane jako infekcje hantawirusowe.
Od tego czasu zidentyfikowane zachorowania ograniczają się od obszaru Polski południowo-wschodniej, w szczególności Bieszczadów, Gór Sanocko-Turczańskich i wschodniej części Beskidu Niskiego. W latach 2007-2009 opisano małą epidemię w tamtym rejonie, później prowadzone konsekwentnie statystyki wykazywały w latach 2010-2013 mniej więcej stały poziom zachorowań: sześć do ośmiu osób na rok; wyjątkowy okazał się rok 2014, kiedy to zarejestrowano 54 przypadki infekcji hantawirusowej.
Przebieg przypadków identyfikowanych w Polsce jest łagodny lub średnio ciężki, bez powikłań narządowych, niekiedy z powikłaniami ograniczającymi się do ostrego śródmiąższowego zapalenia nerek z białkomoczem (często o nasileniu nerczycowym), pogorszeniem czynności nerek (rzadko wymagającym hemodializ), zarejestrowano pojedyncze przypadki schyłkowej niewydolności nerek (prawdopodobnie u osób z przewlekłą chorobą nerek na innym podłożu). Do 2009 roku nie zarejestrowano w Polsce przypadku śmiertelnego.
Na terenie Polski zidentyfikowano serologicznie występowanie wirusów Puumala i Dobrava-Belgrad, zaobserwowano też typowe dla tych dwóch wirusów różnice w przebiegu choroby.

</doc>
<doc id="1352814" url="https://pl.wikipedia.org/wiki?curid=1352814" title="Eliška Richtrová">
Eliška Richtrová

Eliška Richtrová, z domu Klímová (ur. 1 lipca 1959 w Pradze) – czeska szachistka, arcymistrzyni od 1982 roku.
Kariera szachowa.
Pierwszy międzynarodowy sukces odniosła w 1978 r. w Kikindze, zdobywając srebrny medal indywidualnych mistrzostw Europy juniorek. W 1981 r. zwyciężyła (wspólnie z Dusicą Cejić) w Nowym Sadzie, a 1982 r. zajęła I m. w Decinie. W tym samym roku po raz pierwszy wystąpiła w turnieju międzystrefowym (eliminacji mistrzostw świata), zajmując w Bad Kissingen IV-V m. (wspólnie z Barbarą Hund). W 1987 r. zwyciężyła w Balatonfured oraz po raz drugi wystartowała w turnieju międzystrefowym (rozegranym w Smederevskiej Palance), ponownie będąc o krok od awansu (podzieliła II-IV m. wspólnie z Iriną Lewitiną i Noną Gaprindaszwili, ale w dogrywce zajęła ostatnie miejsce, nie dające dalszej kwalifikacji). W 1990 r. zajęła II m. (za Noną Gaprindaszwili) w Wuppertalu i po raz trzeci wystąpiła w turnieju międzystrefowym, zajmując w Azowie III m. i osiągając życiowy sukces w postaci awansu do turnieju pretendentek. W turnieju tym (Bordżomi 1990) zajęła ostatnie, VIII m., ale wynik ten odpowiadał wówczas dziewiątej pozycji na świecie. W 1991 r. zajęła I m. (wspólnie z Ritą Hennigan) w Farum, dwa lata później powtarzając to osiągnięcie (wspólnie z Ritą Kas-Fromm). W połowie lat 90. w znacznym stopniu ograniczyła turniejową aktywność, od tego czasu biorąc udział jedynie w rozgrywkach drużynowych w Czechach i Niemczech.
Pomiędzy 1977 a 1988 r. siedmiokrotnie zdobyła medale indywidualnych mistrzostw Czechosłowacji, w tym 5 złotych (1979, 1980, 1981, 1982, 1988) oraz 2 srebrne (1977, 1978).
W latach 1988–1992 trzykrotnie wystąpiła na I szachownicy reprezentacji Czechosłowacji na szachowych olimpiadach, zdobywając 22 pkt w 41 partiach.
Najwyższy ranking w karierze osiągnęła 1 lipca 1987 r., z wynikiem 2380 punktów dzieliła wówczas 10-11. miejsce (wspólnie ze Swietłaną Matwiejewą) na światowej liście FIDE, jednocześnie zajmując 1. miejsce wśród czechosłowackich szachistek.

</doc>
<doc id="1352815" url="https://pl.wikipedia.org/wiki?curid=1352815" title="Eliska Richtrova">
Eliska Richtrova



</doc>
<doc id="1352816" url="https://pl.wikipedia.org/wiki?curid=1352816" title="Eliska Klimova">
Eliska Klimova



</doc>
<doc id="1352821" url="https://pl.wikipedia.org/wiki?curid=1352821" title="Alex Debon">
Alex Debon

Alex Debon (ur. 1 marca 1976 w Vall d'Uixó) – hiszpański motocyklista uczestniczący w Motocyklowych Świata. Po raz pierwszy na motocykl wyścigowy wsiadł w 1994 roku. Debiut w MŚ zaliczył podczas Grand Prix Madrytu w 1998 roku, gdzie nie ukończył pierwszego okrążenia. W następnym sezonie startował tylko w wyścigach hiszpańskich. W ciągu swojej kariery tylko dwukrotnie stanął na podium. Przez 11 sezonów startował tylko w klasie 250 cm³.

</doc>
<doc id="1352823" url="https://pl.wikipedia.org/wiki?curid=1352823" title="Jakub Zych">
Jakub Zych

Jakub Zych (ur. 17 stycznia 1842 w Chochołowie, zm. 5 czerwca 1917 w Rabce), polski duchowny katolicki, wieloletni proboszcz w Rabce, zasłużony dla budowy kościoła miejscowej parafii św. Marii Magdaleny.
Życiorys.
Pochodził z rodziny góralskiej. Od 1882 pracował jako proboszcz w Dziekanowicach koło Dobczyc, skąd w marcu 1896 przeszedł na probostwo w Rabce. Na swojej nowej placówce wznowił niebawem starania o budowę kościoła, rozpoczęte kilkanaście lat wcześniej przez ks. Józefa Durę. Dzięki pozyskaniu do idei miejscowego dziedzica Kazimierza Kadena, który wsparł proboszcza finansowo, starania zakończyły się powodzeniem.
Budowa kościoła parafii św. Marii Magdaleny przypadła na lata około 1902-1908. Kościół zaprojektował architekt Sławomir Nałęcz-Odrzywolski, a budową kierował krakowski budowniczy Kazimierz Zieliński. W efekcie ich prac powstała budowla neogotycka, o ścianach z cegły żywieckiej i cokole z piaskowca (oraz innych elementach kamiennych) oraz pokrytym miedzią dachu.
Proboszcz Zych, wyróżniony godnością kanonika w jednej z kapituł, nie dożył momentu konsekracji nowego kościoła. Zmarł w Rabce, pochowany został na starym cmentarzu parafialnym w Rabce, w kaplicy Zubrzyckich. Wizerunek księdza Zycha znajduje się w zakrystii kościoła św. Marii Magdaleny, obok portretów innych zasłużonych dla parafii proboszczów.

</doc>
<doc id="1352824" url="https://pl.wikipedia.org/wiki?curid=1352824" title="Paweł Połubotok">
Paweł Połubotok



</doc>
<doc id="1352829" url="https://pl.wikipedia.org/wiki?curid=1352829" title="Rudolf Ryba">
Rudolf Ryba

Rudolf Ryba vel Schmidt, ps. „Rudek”, „Kulawy”, „Korczak”, „Korczyński” (ur. 5 lipca 1913 w Grossłórz, zm. 1942) – porucznik piechoty Wojska Polskiego, komendant Obwodu Sanok ZWZ od kwietnia 1940 do 29 stycznia 1942.
Życiorys.
Urodził się 5 lipca 1913 w miejscowości Grossłórz w Niemczech. 9 czerwca 1931 zdał egzamin dojrzałości w Państwowym Gimnazjum im. Króla Władysława Jagiełły w Drohobyczu. W 1934 ukończył kształcenie w Szkole Podchorążych Piechoty w Komorowie. 4 sierpnia 1934 Prezydent RP Ignacy Mościcki mianował go podporucznikiem ze starszeństwem z 15 sierpnia 1934 i 53. lokatą w korpusie oficerów piechoty, a minister spraw wojskowych wcielił do 74 Pułku Piechoty w Lublińcu. Na stopień porucznika został mianowany ze starszeństwem z 19 marca 1938 i 76. lokatą w korpusie oficerów piechoty.
Po wybuchu II wojny światowej w szeregach 74 p.p. walczył w kampanii wrześniowej 1939. Brał czynny udział w konspiracji SZP/ZWZ na terenie Krakowa. W styczniu 1940 przez Komendę Okręgu ZWZ w Krakowie został skierowany na Podkarpacie, gdzie objął funkcję zastępcy komendanta Inspektoratu Jasło ZWZ. Działając energicznie z polecenia inspektora por. rez. łącz. Stanisława Pieńkowskiego, organizował struktury organizacyjne ZWZ na terenie powiatu Brzozów. W końcu kwietnia 1940 mianowany został komendantem Obwodu ZWZ Sanok. Jednocześnie rozbudowywał ZWZ na terenie Brzozowa, gdzie z jego rekomendacji inspektor powierzył funkcję komendanta Obwodu ZWZ Brzozów kapitanowi Ignacemu Wanicowi ps. „Jaksa”. W Sanoku pod nazwiskiem konspiracyjnym Rudolf Schmidt pracował jako urzędnik w miejscowym "Arbeitsamcie" (Urząd Pracy). W okresie dowodzenia obwodem sanockim ZWZ organizował sztab obwodu oraz siatkę placówek terenowych. Inicjował organizowanie na terenie placówek plutonów szkieletowych ZWZ. Współpracował z siatką przerzutową kierowaną przez J. Rybickiego. Pomagał w uzyskaniu dla osób przerzucanych kwater oraz pomocy materialnej. W 1940 nawiązał kontakt z majorem Władysław Owocem z NOW i prowadził z nim rozmowy dotyczące scalenia NOW z ZWZ, ale bez rezultatu. Organizował też pracę wywiadowczą na podległym terenie.
W styczniu 1942 doszło na terenie inspektoratu do zdrady i masowych aresztowań. Aresztowany przez gestapo 10 marca 1942 lub 29 stycznia 1942. Po ciężkim śledztwie w siedzibie sanockiego gestapo został wywieziony do obozu Auschwitz-Birkenau, gdzie został zamordowany w 1942?.

</doc>
<doc id="1352830" url="https://pl.wikipedia.org/wiki?curid=1352830" title="Integracja (ekonomia)">
Integracja (ekonomia)



</doc>
<doc id="1352833" url="https://pl.wikipedia.org/wiki?curid=1352833" title="Rekuperator">
Rekuperator

Rekuperator – urządzenie stosowane w systemach wentylacyjnych, które umożliwia rekuperację (odzyskiwanie) ciepła z powietrza wywiewanego z budynku lub instalacji przemysłowej.
Rekuperator jest wymiennikiem ciepła. Do przekazania ciepła z wydmuchiwanego powietrza do nadmuchiwanego stosuje się różne konstrukcje rekuperatorów:
W niektórych instalacjach wentylacyjnych "rekuperatory" zastępuje się "regeneratorami", zmieniającymi styczność z powietrzem wydmuchiwanym i wdmuchiwanym (np. wymienniki obrotowe). Dzięki temu uzyskuje się również możliwość odzyskiwania pary wodnej.
Rekuperacja umożliwia ograniczenie strat ciepła spowodowanych wentylacją budynku. Rekuperator umożliwia zmniejszenie o 80% energii potrzebnej do ogrzania nawiewanego powietrza.
Stosowanie rekuperacji w nowych obiektach budowlanych jest obowiązkowe w budynkach przeznaczonych na pobyt 100 lub więcej osób (20 m³/h na osobę) lub o wymianie powietrza w wentylacji mechanicznej powyżej 500 m³/h.
Dla podniesienia sprawności wentylacji mechanicznej z rekuperatorem podłącza się ją do gruntowego wymiennika ciepła, który latem chłodzi a zimą dogrzewa powietrze zasysane przez rekuperator. Istnieją systemy wentylacyjne gdzie stosuje się wielostopniowy odzysk ciepła. Oprócz GPWC (gruntowego powietrznego wymiennika ciepła) i rekuperatora występuje powietrzna pompa ciepła. Powietrze wywiewane oddaje ciepło w rekuperatorze oraz przy przejściu przez parowacz pompy ciepła. Powietrze kierowane do budynku odbiera ciepło od gruntu, następnie w rekuperatorze od powietrza wywiewanego oraz ze skraplacza pompy ciepła, której dolnym źródłem jest również powietrze wywiewane. W sezonie letnim istnieje możliwość odwrócenia obiegu pompy ciepła oraz zastosowanie bypassu powietrza wywiewanego w centrali wentylacyjnej (ominięcie rekuperatora). W tej sytuacji powietrze przepływające przez GPWC ochładza się, w rekuperatorze wymiana ciepła nie zachodzi i następnie ochładza się na parowaczu (w odwróconym obiegu freonu parowaczem jest skraplacz).

</doc>
<doc id="1352836" url="https://pl.wikipedia.org/wiki?curid=1352836" title="Stadion SOSiR w Słubicach">
Stadion SOSiR w Słubicach

Stadion Słubickiego Ośrodka Sportu i Rekreacji Sp. z o.o. w Słubicach (do 1945 r. jako niem. "Ostmarkstadion", potem m.in. od 1978 do marca 2012 roku – Stadion Ośrodka Sportu i Rekreacji; potocznie, choć historycznie nieprawidłowo – "Stadion Olimpijski") – kompleks sportowy w Słubicach budowany w latach 1914-1927, a następnie parokrotnie odnawiany. Podlega nadzorowi Lubuskiego Konserwatora Zabytków, a jego walory historyczne wymienione są w wielu dokumentach samorządowych (m.in. w Strategii Rozwoju Gminy na lata 2007-2013 oraz w Lokalnym Programie Rewitalizacji na lata 2010-2013).
Znajduje się na 16-hektarowym terenie należącym do Słubickiego Ośrodka Sportu i Rekreacji. Jest to obecnie jeden z najstarszych stadionów w Europie Środkowej. Jeszcze do wiosny 2013 roku, kiedy został usunięty, na terenie stadionu wznosił się były pomnik przyrody dąb szypułkowy o obwodzie 350 cm i wysokości 15 m, rosnący tu jeszcze przed samą budową stadionu (tzw. „dąb Victora von Podbielskiego”).
Ze stadionu korzystają zawodnicy Miejskiego Klubu Sportowego Polonia Słubice oraz klubu lekkoatletycznego LKS Lubusz Słubice, m.in. medalista mistrzostw świata i halowy mistrz Europy Paweł Czapiewski.
Położenie.
Stadion położony jest przy ulicy Sportowej w Słubicach, w południowej części miasta. Obiekt od południa, wschodu i zachodu okala Park Rozrywki i Rekreacji wraz z cmentarzem komunalnym, a od północy zespół czterech boisk do piłki nożnej z parkingiem. Nieopodal, na zachód od stadionu, przebiega ulica 1 Maja, która stanowi część drogi krajowej nr 29.
Historia.
Budowa Ostmarkstadion na terenie prawobrzeżnej części Frankfurtu – "Dammvorstadt", czyli późniejszych Słubic, została przeprowadzona w latach 1914-1927 głównie przez jeńców armii rosyjskiej wziętych do niewoli podczas I wojny światowej. Wcześniej w tym miejscu znajdowała się żwirownia. Projektant kompleksu Otto Morgenschweis ściśle wzorował się na planie Stadionu Niemieckiego ("Deutsches Stadion") w Berlinie, działającego w latach 1913-1934, a także budynku arkadowego nieistniejącego już amfiteatru w Akwizgranie.
W dniach 14-22 czerwca 1924 r. na pobliskich polach, obecnie boiskach bocznych, odbyły się Targi Rzemieślniczo-Rolnicze Marchii Wschodniej ("Ostmarkschau für Gewerbe und Landwirtschaft", OGELA), w których uczestniczyło 100 tys. ludzi. W 1927 r. do stadion przedłużono linię tramwajową „2”.
Inauguracja całego kompleksu sportowego miała miejsce 27 maja 1927 roku. W dniach 4-7 lipca 1930 roku: na stadionie odbyły się 24. Brandenburskie Zawody Gimnastyczne ("24. Brandenburgisches Kreisturnfest"), podczas których padł prawdopodobnie historyczny rekord frekwencji.
22 kwietnia 1932 roku na specjalnym podeście rozłożonym na płycie głównej stadionu przemawiał Adolf Hitler – krótko po przegranych wyborach prezydenckich, jednak jeszcze przed objęciem władzy kanclerskiej.
W czerwcu 1933 r. na stadionie odbył się wiec oddziałów szturmowych lokalnej NSDAP – Sturmabteilung (SA).
Współczesność.
W maju 1945 r. stadion jak i prawobrzeżna część Frankfurtu nad Odrą "Dammvorstadt", w której ulokowany był stadion, przeszły w granice Polski jako samodzielne miasto Słubice.
W 1995 r. po raz pierwszy w historii na obiekcie odbyły się mecze na szczeblu centralnym Pucharu Polski, w których udział wzięła Polonia Słubice. Klub na inaugurację rozgrywek wygrał walkowerem mecz z Lechią Zielona Góra, goście nie dojechali na mecz a stadion zgromadził prawdopodobnie rekordową frekwencję okresu powojennego, tj. ok. 5000 widzów. Natomiast w 1996 roku obiekt po raz pierwszy w historii zagościł na szczeblu centralnym rozgrywek piłkarskich w Polsce. Dzięki awansowi wywalczonemu przez Polonię Słubice na stadionie odbywały się w latach 1996-2000, a później 2003-2010 mecze III ligi (od 2008 roku II ligi).
W 2003 r. stadion OSiR w Słubicach przeszedł gruntowny remont. 18 września 2006 r. na stadionie odbyły się III Wojewódzkie Młodzieżowe Zawody Sportowo-Pożarnicze według CTIF. W zawodach brało udział 21 drużyn chłopców i 20 drużyn dziewcząt, łącznie 41 drużyn MDP. 26 maja 2007 ze stadionu OSiR w Słubicach wystartował „Kwietny Bieg” dookoła Polski dla uczczenia I wizyty Papieża Jana Pawła II w Polsce. 10 czerwca 2007 roku: na stadionie OSiR w Słubicach odbył się festyn rowerowy zorganizowany w ramach projektu "Górzyca – Kłopot. Transgraniczny szlak rowerowy Odra – Nysa".
17 czerwca 2007 roku na stadionie odbył się mecz finałowy Pucharu Polski na szczeblu Lubuskiego Związku Piłki Nożnej pomiędzy Stilonem Gorzów a Lechią Zieloną Góra. Mecz zakończył się zwycięstwem Lechii 2:0 przy frekwencji ok. 500 widzów.
W dniach 29-30 września 2007 r. na stadionie OSiR w Słubicach odbył się Mały Memoriał Janusza Kusocińskiego. 16 października 2008 r. na stadionie OSiR został rozegrany mecz towarzyski Polska U-16-Dania U-16, który wygrała reprezentacja Polski 3:1.
W 2009 r. odbył się remont jednego z boisk treningowych, które zostało wyposażone w sztuczną murawę, oświetlenie 4-masztowe oraz trybunę na 336 widzów.
Wiosną 2011 roku wskutek oficjalnego nakazu rozbiórki od inspektora budowlanego Ośrodek Sportu i Rekreacji wyburzył zabytkową kładkę prowadzącą z boisk bocznych na płytę główną stadionu. Jak się potem okazało, kładka była zaniedbana przez zarządcę a ostatnią bieżącą konserwację przeprowadzono ok. 1986 r..
30 czerwca 2011 r. Rada Miejska w Słubicach podjęła uchwałę o komercjalizacji zakładu budżetowego Ośrodek Sportu i Rekreacji w Słubicach w Słubicki Ośrodek Sportu i Rekreacji Sp. z o.o. W grudniu 2011 r. w miejscu wyburzonej historycznej kładki stadionowej OSiR zawiesił tablicę pamiątkową o treści: „"Historyczny wiadukt przy ul. Sportowej w Słubicach. Powstał w celu połączenia głównego kompleksu Stadionu Wschodniomarchijskiego z tzw. polami OGELA. Uroczyste otwarcie nastąpiło w czerwcu 1922"” (data błędna, w rzeczywistości kładka powstała w roku 1924, a stadion uroczyście odsłonięto w maju 1927 r.).
W marcu 2012 roku zakład budżetowy Gminy Słubice – Ośrodek Sportu i Rekreacji (OSiR) w Słubicach został przekształcony w Słubicki Ośrodek Sportu i Rekreacji Sp. z o.o. (SOSiR), dzięki czemu zyskał osobowość prawność i samodzielność budżetową. 27 czerwca 2013 r. doszło do połączenia SOSiR ze Słubickim Centrum Wspierania Inwestycji Sp. z o.o. (SCWI).
Pamięć i ochrona prawna.
Od kwietnia do czerwca 2012 na Europejskim Uniwersytecie Viadrina we Frankfurcie nad Odrą przy wsparciu Deutsches Kulturforum östliches Europa e.V. z siedzibą w Poczdamie odbyło się seminarium naukowe na temat historii stadionu w Słubicach.
W czerwcu 2012 przy wejściu bocznym na stadion od strony Hotelu Sportowego zawisła dwujęzyczna tablica informacyjna na temat historii obiektu, której fundatorem została gmina Słubice.
W marcu 2013 miłośnicy lokalnej historii wystąpili do konserwatora zabytków o wpisanie stadionu SOSiR
w Słubicach do rejestru zabytków województwa lubuskiego. 
Zaproponowane postępowanie zostało wszczęte 25 czerwca 2013 z urzędu przez Wojewódzki Urząd Ochrony Zabytków w Zielonej Górze, a 9 lipca 2013 odbyła się wizja lokalna z udziałem wszystkich zainteresowanych. W październiku 2013 specjalistyczną opinię w postępowaniu sporządził prof. UKSW dr hab. Jakub Lewicki, który zalecił szeroką ochronę prawną całego kompleksu stadionowego, gdyż całe założenie przestrzenne według projektu Otto Morgenschweisa stanowi autonomiczną jedność o ponadlokalnych wartościach zabytkowych (historycznych, naukowych i architektonicznych).
Opinię prof. Lewickiego podzielili inni specjaliści tematu, m.in. prof. Agnieszka Zabłocka-Kos z Instytutu Historii Sztuki Uniwersytetu Wrocławskiego, Stowarzyszenie Lubuski Krajobraz Kulturowy, czy Fundacja "Dla Dziedzictwa" w Opolu. Podczas debaty publicznej 11 grudnia 2013 Lubuska Konserwator Zabytków dr Barbara Bielinis-Kopeć zdementowała obawy lokalnego środowiska sportowego, jakoby wpis do rejestru mógłby zablokować rozwój ośrodka sportu, czy wykluczał przeprowadzenie nowych inwestycji sportowych na terenie ośrodka.
Stadion został wpisany do rejestru zabytków województwa lubuskiego w dniu 16.06.2014 r. pod numerem L-654/A.
Inne obiekty.
Oprócz stadionu słubicki SOSiR Sp. z.o. posiada inne zaplecze, tj.:

</doc>
<doc id="1352837" url="https://pl.wikipedia.org/wiki?curid=1352837" title="24h Le Mans 1926">
24h Le Mans 1926

24h Le Mans 1926 – 4. edycja długodystansowego wyścigu 24h Le Mans. Wyścig odbył się w dniach 12-13 czerwca 1926, udział w nim wzięło 82 kierowców z 3 państw.

</doc>
<doc id="1352838" url="https://pl.wikipedia.org/wiki?curid=1352838" title="Idealizm niemiecki">
Idealizm niemiecki

Idealizm niemiecki – filozofia nowożytna rozwijająca się w XIX wieku w Niemczech, jej głównymi przedstawicielami byli Georg Wilhelm Friedrich Hegel, Johann Gottlieb Fichte i Friedrich Wilhelm Joseph Schelling. Istotą idealizmu niemieckiego (i idealizmu w ogóle) było założenie, że myśl jest pierwotna w stosunku do bytu. Główne cechy wyróżniające filozofów niemieckich to zupełny brak zmysłu czynnika empirycznego wiedzy, brak realizmu i maksymalizm humanistyczny. Był to idealizm obiektywny, który za tezę przyjął stwierdzenie, że twory przyrody są tylko zjawiskami (fenomenami) ducha obiektywnego, przez to zbliżony był do platońskiego idealizmu. Metodą naukową była dialektyka i dociekania spekulatywne. W żadnym czasie i środowisku myśl europejska nie przeszła tak radykalnego rozłamu między filozofią a nauką, jak wówczas w Niemczech.
Kant a filozofia idealizmu niemieckiego.
Idealizm niemiecki czerpał z dorobku Immanuela Kanta, jednak w przeciwieństwie do filozofii Kanta miał on charakter systemowy. Założeniem idealizmu było stworzenie systemu z filozofii Kanta. Ponadto nie każdy z filozofów idealizmu niemieckiego sięgał do twórczości Kanta bezpośrednio, Hegel na przykład poznał ją przez pryzmat interpretacji Fichtego. W swoim filozofowaniu Kant zatrzymał się na krytyce, która odgrywała zawsze zasadnicza rolę, natomiast jego następcy podjęli próbę dokonania syntezy.
Idealizm Fichtego.
Fichte uważał się za kontynuatora kantyzmu, zbudował metafizykę opierając się na pojęciu jaźni i dając idealizmowi postać etyczną. Za zasadnicze zagadnienie filozofii uznał stosunek myśli i bytu, dzieląc sposoby pojmowania tego stosunku na realistyczny i idealistyczny. Realizm uznaje byt za pierwotny i z niego wywodzi myśl, idealizm myśl uważa za pierwotną. Fichte przyznawał rację idealizmowi. Byt prawdziwy dla Fichtego był podobny do ideału, do świadomej, wolnej jaźni, a nie do materii. Głosił on prymat rozumu praktycznego nad rozumem teoretycznym, co czyni Fichtego tzw. filozofem wolności. W swoich rozważaniach filozoficznych kierował się dedukcją.
Idealizm Schellinga.
Schelling dał inną postać idealizmowi niż Fichte. Rozwinął go w filozofii przyrody, dał idealizmowi orientację estetyczną i religijną oraz oparł na intuicji i uczuciu, będąc wyrazicielem panującego romantyzmu. Idealizm transcendentalny Schellinga odnosi się do pojęcia poznania i wiedzy, stanowi on etap poznania, jakim jest świadomość. Metafizyka Schellinga pojmowała byt jako absolut przekraczający przeciwstawienie jaźni i przyrody. Schelling ujmował absolut organicznie i ewolucyjnie oraz dopatrywał się w nim czynników irracjonalnych, które intuicja artystyczna i wiara religijna uchwyci łatwiej niż logiczna dedukcja.
Idealizm Hegla.
Cechami przypisywanymi filozofii Hegla są panlogizm, dialektyka i przede wszystkim idealizm. Hegel stworzył najpełniejszy z idealistycznych systemów, rozwinął pomysły inicjatora ruchu idealistycznego – Fichtego. Idealizm Hegla polegał przede wszystkim na koncepcji, wedle której idea (rozum, ruch) poprzedzała świat materialny w tym sensie, że ten drugi jest jej wytworem. Hegel uważał dualizm myśli i rzeczy za błędny, bo tylko myśl jest pierwotna, a rzeczy są jej wytworami. Fundament idealizmu Hegla i jego systemu opiera się na przekonaniu, że absolut nie jest niczym innym jak rozumem, i w związku z tym także człowiek ze swym skończonym rozumem ma dostęp do absolutu. Stąd wynika racjonalizm w filozofii Hegla przyjmujący założenie, że ponieważ siłą, która wyłoniła świat, jest rozum, zatem prawa rozwoju świata materialnego, podobnie jak praw historii, muszą być rozumne, logiczne (panlogizm).
"Co jest rozumne, jest rzeczywiste; a co jest rzeczywiste, jest rozumne".
Cała rzeczywistość dla Hegla była logiczna, konieczna i rozumna. Filozofia ta, nie oddzielając rzeczywistości od myśli, była najbardziej uniwersalną filozofią, jaka kiedykolwiek została zaprojektowana.
Heglizm określany jest jako idealizm:
Dialektyka Hegla.
Metoda dialektyczna Hegla opiera się na sprzeczności pojęć – odnośne pojęcia układają się w pary pojęć sprzecznych, które Hegel nazywa tezą i antytezą, po ich starciu wyłania się synteza – nowa jakość. Wszystko toczy się tzw. trójrytmem. Przykładem syntezy bytu i niebytu według Hegla jest pojęcie stawania się. Każda istota bytu jest niezbędnym ogniwem rozwoju.
Filozofia zjednoczenia.
Często rozwój klasycznej filozofii niemieckiej sprowadzany jest do powszechnie znanego schematu od filozofii Jacobiego, przez Kanta, Fichtego, Schellinga, aż do Hegla. W interpretacji idealizmu niemieckiego do pewnego okresu nie badano najwcześniejszych tekstów Hegla i nie łączono ich z tekstami innych filozofów, którzy wspólną filozofię kształtowali w toku dyskusji. Efektem tych dyskusji stała się filozofia zjednoczenia, która przez długi czas była uważana tylko za projekt systemu, później zaczęła być postrzegana odrębnie.
Schopenhauer a idealizm.
Drugi typ idealizmu niemieckiego, biegunowo przeciwny Fichtemu, Schellingowi i Heglowi stworzył Arthur Schopenhauer. Nie wykluczał on empirycznego obrazu świata, prowadząc do irracjonalnej metafizyki woluntarystycznej.
Idealizm niemiecki a inne doktryny.
Idealizm niemiecki uważany jest za właściwą filozofię początku XIX wieku, ponieważ rozwinął w najwyższym stopniu cechy epoki i zebrał wiele oryginalnych umysłów. Nie była to jednak filozofia jedynie tamtego okresu: w Anglii, Hiszpanii, Polsce, Rosji i Włoszech znaczącą rolę odegrał później. W tym samym czasie równie silne oddziaływania miała na przykład metafizyka spirytualistyczna.
Przeciwnicy idealizmu.
Nawet w epoce panowania heglizmu były grupy zajmujące inne stanowisko niż idealistyczne i posługujące się inną metodą niż spekulacyjna. Głównym obrońcą metody empirycznej był wówczas Jakob Friedrich Fries, a głównym przedstawicielem realistycznej metafizyki – Johann Friedrich Herbart. W II połowie XIX wieku w Niemczech protoplasta szkoły marburskiej, Friedrich Albert Lange, krytykował idealizm niemiecki w następujący sposób:

</doc>
<doc id="1352842" url="https://pl.wikipedia.org/wiki?curid=1352842" title="Józef Chwedczuk">
Józef Chwedczuk

Józef Chwedczuk (ur. 22 lutego 1902 w Warszawie, zm. 9 stycznia 1979 w Krakowie) – polski organista, profesor Państwowej Wyższej Szkoły Muzycznej w Krakowie i długoletni dziekan Wydziału Instrumentalnego.
Studia muzyczne odbywał w Wyższej Szkole Muzycznej im. Fryderyka Chopina i w Państwowym Konserwatorium Muzycznym w Warszawie, które ukończył w 1931 roku z wyróżnieniem. Do wybuchu II wojny światowej pracował jako pedagog oraz prowadził działalność artystyczną w Warszawie. Po wojnie przeniósł się do Krakowa. Jako wirtuoz muzyki organowej występował w kraju i za granicą. Był cenionym organistą oraz autorem popularnych podręczników do gry na organach. Był również znawcą chorału gregoriańskiego.

</doc>
<doc id="1352844" url="https://pl.wikipedia.org/wiki?curid=1352844" title="Emanuele Calaiò">
Emanuele Calaiò

Emanuele Calaiò (ur. 8 stycznia 1982 w Palermo) – włoski piłkarz występujący na pozycji napastnika. Zawodnik Parmy Calcio 1913.
Kariera.
Calaiò zaczynał swoją karierę w AC Torino, a swój debiut zaliczył 6 stycznia 2000 roku w meczu przeciwko Regginie, w meczu tym strzelił gola już w 3 minuty po wejściu na boisko. Zaliczył 20 występów w AC Torino zanim został wypożyczony.
Najpierw Calaiò przeszedł na wypożyczenie do Ternany, a następnie do Messiny. W styczniu 2003 trafił na zasadzie definitywnego transferu do Pescary.
Razem z Pescarą napastnik wywalczył awans do Serie B. Calaiò w ciągu dwóch lat gry w Pescarze zaliczył 70 występów, w których strzelił 27 bramek.
W 2004 roku trafił do SSC Napoli, które wtedy występowało w Serie C, jednak klub ten już po sezonie awansował do Serie B, a Calaiò strzelił 24 bramki w 51 meczach, a w kolejnym sezonie wraz z Napoli awansował do Serie A.
Latem 2008 roku Calaiò odszedł do Sieny.

</doc>
<doc id="1352848" url="https://pl.wikipedia.org/wiki?curid=1352848" title="Górne Przedmieście (Bielsko-Biała)">
Górne Przedmieście (Bielsko-Biała)

Górne Przedmieście (niem. "Obervorstadt") – część śródmieścia Bielska-Białej położona na zachód od Starego Miasta, historyczne przedmieście miasta Bielska. Do pierwszej połowy XIX wieku największe i najludniejsze bielskie przedmieście, później straciło znaczenie na rzecz Dolnego Przedmieścia. Współcześnie stanowi obszar bardzo zróżnicowany urbanistycznie: od charakterystycznych parterowych domów dawnych sukienników wzdłuż ulic Jana III Sobieskiego i Cieszyńskiej przez historyczną dzielnicę willową po osiedla mieszkaniowe z lat 60. XX wieku na północ od ulicy Piastowskiej. Zwyczajowe i historyczne rozumienie Górnego Przedmieścia odzwierciedla obręb ewidencyjny o tej nazwie, nie jest ono natomiast tożsame z osiedlem (jednostką pomocniczą gminy) Górne Przedmieście.
Położenie.
Pierwotnie "Górnym Przedmieściem" określano wszystkie tereny położone na zachód i południe od miasta lokacyjnego. W 1824 doszło do wyodrębnienia Żywieckiego Przedmieścia i w ten sposób ukształtowały się granice dzielnicy, które trwają do dziś w postaci obrębu ewidencyjnego o nazwie Górne Przedmieście (kod TERYT 246101_1.0004) i są uznawane za tradycyjne. Biegną one:
Inaczej kształtuje się uchwalony w 2002 podział na osiedla – jednostki pomocnicze gminy. Osiedlem Górne Przedmieście nazywa się zgodnie z nim obszar ograniczony na północy i zachodzie ulica Piastowską, a na południu ulicą Cieszyńską, przez co należy do niego również duża część historycznych Aleksandrowic, dawniej odrębnej wsi przyłączonej do Bielska w 1938. Z kolei wschodnia granica biegnie ulicą Listopadową, Grunwaldzką i na zachód od ulicy Słowackiego, ale pozostawiając po stronie Górnego Przedmieścia cały Bielski Syjon, przesunięta jest też nieznacznie na zachód na odcinku staromiejskim. Domy po południowej stronie ulicy Cieszyńskiej należą w podziale samorządowym do osiedla Słonecznego, park im. Juliusza Słowackiego, gmach I LO im. M. Kopernika oraz osiedle przy ulicy kpt. Boryczki (ZOR II) do osiedla Dolne Przedmieście, a osiedle Mieszka I jest wyodrębnione jako samodzielna jednostka. Także fragmenty samorządowych osiedli Piastowskie i Śródmieście Bielsko należą do historycznego Górnego Przedmieścia.
Historia.
Dzieje Górnego Przedmieścia sięgają XV wieku. Uformowało się ono za „górną” bramą miejską wzdłuż drogi w kierunku Cieszyna, której śladem biegnie dziś ulica Jana III Sobieskiego. Od drugiej połowy XVI wieku datuje się jego szybszy rozwój związany z napływem do Bielska sukienników, którzy w największej liczbie osiedlili się właśnie tutaj. Z czasem to właśnie sukiennictwo stało się wiodącą gałęzią lokalnej gospodarki. Drewniany XVIII-wieczny dom przy ulicy Sobieskiego 51, w którym obecnie znajduje się muzeum Dom Tkacza, jest świadectwem architektury, jaka dominowała w dzielnicy w epoce przedindustrialnej. Jeszcze w pierwszych dekadach XIX wieku żywy był podział na tzw. wielkomieszczan żyjących w obrębie murów i cieszących się statusem pełnoprawnych obywateli ("Bürger") oraz pozbawionych przywilejów „współobywateli” ("Mitbürger") z przedmieść.
Do pierwszej połowy XIX wieku to Górne Przedmieście było większym i ważniejszym z bielskich przedmieść. W latach 1605–1608 wzniesiono tu kościół filialny pod wezwaniem św. Trójcy. W 1772 liczyło sobie 197 domów, a do roku 1819 liczba ta zwiększyła się do 274. Wyraźny wzrost związany jest z otwarciem w 1787 nowej drogi – obecnej ulicy Cieszyńskiej, która stanowiła element tzw. drogi cesarskiej z Bielska do Cieszyna i zastąpiła stary trakt. Stała się ona drugą osią urbanistyczną przedmieścia. W 1824 dokonano poważnej zmiany granic katastralnych – z południowej części Górnego wydzielono Żywieckie Przedmieście. Po tej zmianie liczba domów zmniejszyła się do 168. Spadek znaczenia dzielnicy wiąże się z rewolucją przemysłową. Bardziej korzystne położenie blisko rzeki Białej spowodowało, że zmechanizowane fabryki włókiennicze lokowały się przede wszystkim na Dolnym i Żywieckim Przedmieściu. To pierwsze stało się głównym kierunkiem rozwoju przestrzennego miasta i stopniowo przejęło rolę jego centrum, o czym przesądziło również ulokowanie dworca kolejowego w 1855. Niemniej Górne Przedmieście pozostało do końca stulecia najludniejszą częścią miasta. W 1851 liczyło sobie 2430 mieszkańców (33,2% wszystkich bielszczan) w 180 budynkach. Do roku 1910 liczba mieszkańców wzrosła do 5451, z tego 88,6% niemiecko-, 10,5% polsko- i 0,8% czeskojęzycznych; 56,6% katolików, 38,2% protestantów i 4,5% żydów. 
Rozwój przestrzenny Górnego Przedmieścia w długim XIX stuleciu wiązał się m.in. z powstaniem i poszerzaniem dzielnicy ewangelickiej zwanej Bielskim Syjonem (począwszy od 1781, gdy został ogłoszony patent tolerancyjny Józefa II), zakładaniem nowych cmentarzy w miejsce likwidowanych przykościelnych („stary” ewangelicki 1833, katolicki 1884, „nowy” ewangelicki 1911), budową kompleksu szpitalnego przy obecnej ulicy Stanisława Wyspiańskiego (1891–1912) i koszar c. k. piechoty na obecnym placu Zwycięstwa (1894–1895, dziś Szpital Pediatryczny), uruchomieniem browaru (1876), a także powstaniem dzielnicy willowej w rejonie dzisiejszej ulicy Wita Stwosza nazywanej „kwartałem profesorskim”. W 1898 założony został w miejscu dotychczasowego cmentarza cholerycznego Park Jubileuszowy Franciszka Józefa (obecnie Słowackiego). Wraz z osiedlem domów urzędniczych i kolejarskich w rejonie dzisiejszych ulic Bartosza Głowackiego i Antoniego Osuchowskiego (1911–1912) rozpoczęła się intensywniejsza urbanizacja północnej części Górnego Przedmieścia, która była kontynuowana w okresie międzywojennym. Powstała wtedy m.in. nowa siedziba straży pożarnej przy ulicy Grunwaldzkiej (1925), gmach Gimnazjum Polskiego wraz z domem profesorskim (1927, obecnie Liceum Kopernika) i funkcjonalistyczny budynek szkoły „grażynki” przy ulicy Osuchowskiego (1936, obecnie Szkoła Podstawowa nr 3). Od 1914 funkcjonował przystanek kolejowy "Bielitz-Obervorstadt", później "Bielsko Górne".
Po II wojnie światowej punkt ciężkości dzielnicy przesunął się na północ w kierunku ulicy Piastowskiej, która została przedłużona aż do skrzyżowania Hulanka w Aleksandrowicach, wyposażona w linię tramwajową (funkcjonowała w latach 1951–1970) i stała się główną arterią łączącą centrum z zachodnią częścią miasta. W latach 1957–1961 wybudowane zostało Zakładowe Osiedle Robotnicze IV (ZOR IV) nazywane też osiedlem Zawadzkiego, a obecnie noszące nazwę osiedle Mieszka I. W kolejnych latach powstał ZOR V w rejonie dzisiejszej ulicy kpt. Boryczki. Po utworzeniu województwa bielskiego w 1975 siedzibę jego władz ulokowano w nowym gmachu na Górnym Przedmieściu w obrębie osiedla Zawadzkiego. Obecnie mieści on starostwo powiatowe powiatu bielskiego.
Zabytki i atrakcje turystyczne.
W skład Górnego Przedmieścia historycznego częściowego, a w skład osiedla Górne Przedmieście w całości, wchodzi również tzw. Bielski Syjon z kościołem Zbawiciela, pomnikiem Marcina Lutra, cmentarzem ewangelickim tzw. Starym i dalszymi zabytkami związanymi z dziedzictwem protestantyzmu w Bielsku-Białej.
Komunikacja.
W przeszłości najważniejszymi traktami Górnego Przedmieścia były dzisiejsze ulice Jana III Sobieskiego („szlak solny”) i Cieszyńska („droga cesarska”), w XX wieku straciły one jednak swoje znaczenie komunikacyjne. Współcześnie główną drogą jest ulica Piastowska, stanowiąca najważniejsze połączenie między śródmieściem a zachodnią częścią miasta (Aleksandrowicami, Starym Bielskiem, Wapienicą). Przejeżdża nią (stan na rok 2022) siedemnaście linii autobusowych MZK Bielsko-Biała, a także autobusy Komunikacji Beskidzkiej i prywatnych przewoźników w kierunku Jaworza, Jasienicy, Strumienia i Cieszyna. Korzystają one z przystanków "Piastowska Lubertowicza" oraz "Piastowska Starostwo Powiatowe". W głąb dzielnicy wjeżdżają linie MZK nr 7, 15 i 23, które obsługują ulice Stanisława Wyspiańskiego, Jana III Sobieskiego i Grunwaldzką. Do strefy płatnego parkowania należą tylko niewielkie fragmenty Górnego Przedmieścia: początkowy odcinek ulicy Cieszyńskiej oraz obszar między ulicami Listopadową, Andrzeja Frycza-Modrzewskiego, Fryderyka Chopina i Juliusza Słowackiego.
Północnym skrajem Górnego Przedmieścia biegnie nieużywana obecnie w ruchu pasażerskim linia kolejowa nr 190 w kierunku Cieszyna. Od nazwy dzielnicy bierze swą nazwę przystanek Bielsko-Biała Górne.

</doc>
<doc id="1352852" url="https://pl.wikipedia.org/wiki?curid=1352852" title="Franciszek Przebindowski">
Franciszek Przebindowski

Franciszek Przebindowski (ur. 31 maja 1873 roku w Krakowie, zm. 11 grudnia 1937 tamże) – polski malarz.
Życiorys.
Uprawiał głównie malarstwo ścienne i sztalugowe. Autor wielu projektów polichromii, które również często sam wykonywał m.in. w Rzeszowie, w bazylice oo. Bernardynów w Leżjasku, w kościele parafialnym w Przeworsku, w Kalwarii Zebrzydowskiej, w kościele oo. Franciszkanów w Krakowie, w Igołomi i wielu innych miastach. W roku 1927 wykonał polichromię, według własnego projektu, w kościele pod wezwaniem św. Wawrzyńca i św. Katarzyny w Radziszowie. W 1929 roku polichromię w kościele Wszystkich Świętych w Sobolewie, a rok później w 1930 namalował dekoracje polichromowe w parafii Ducha Świętego w Chronowie. Jest również autorem stacji Drogi Krzyżowej w klasztorze oo. Reformatów w Wieliczce. 1934 roku malował polichromię według projektu Józefa Mehoffera "Malarze polscy" w Turku. Pracował także, wespół z prof. Juliuszem Makarewiczem, przy renowacji fresków na Jasnej Górze w Częstochowie.
Prace olejne artysty to głównie pejzaże i martwe natury oraz portrety (w tym portrety dzieci artysty). Tematyka jego prac akwarelowych związana jest z Krakowem, który obok Poznania był głównym terenem jego działalności artystycznej. 
Franciszek Przebindowski był bratankiem rzeźbiarza Józefa Przebindowskiego i ojcem artysty malarza, profesora ASP w Krakowie Zdzisława Przebindowskiego. Pochowany na cmentarzu Rakowickim w Krakowie (kwatera VIII-6-5).

</doc>
<doc id="1352853" url="https://pl.wikipedia.org/wiki?curid=1352853" title="No Credit Card">
No Credit Card

No Credit Card – singel francuskiej piosenkarki Amandy Lear wydany w roku 1985.
Ogólne informacje.
Utwór został utrzymany w stylu tanecznego popu połowy lat 80. Wyprodukował go Roberto Gasparini, a autorem słów i muzyki jest Sangy. Singel nie promował żadnego nowego albumu wokalistki. Został wydany przez niewielką wytwórnię Merak Music, z którą Lear była krótko związana w połowie lat 80., dziś już nieistniejącą. Strona B singla zawierała instrumentalną wersję „No Credit Card”, zatytułowaną „Jungle Beat”. Pomimo promocji, singel nie wszedł na żadne listy przebojów.
Teledysk.
Do utworu powstał teledysk, w którym Amanda Lear występuje w stroju dzikiego tubylca, wędrując poprzez dżunglę, stepy oraz ruchliwe ulice miasta.

</doc>
<doc id="1352859" url="https://pl.wikipedia.org/wiki?curid=1352859" title="24h Le Mans 1927">
24h Le Mans 1927

24h Le Mans 1927 – 5. edycja długodystansowego wyścigu 24h Le Mans. Wyścig odbył się w dniach 18-19 czerwca 1927, udział w nim wzięło 44 kierowców z 2 państw.

</doc>
<doc id="1352862" url="https://pl.wikipedia.org/wiki?curid=1352862" title="Klaas Jan Huntelaar">
Klaas Jan Huntelaar



</doc>
<doc id="1352863" url="https://pl.wikipedia.org/wiki?curid=1352863" title="Józef Przebindowski">
Józef Przebindowski

Józef Przebindowski (ur. 24 stycznia 1836 w Półwsiach Zwierzynieckich, zm. 5 września 1917 w Krakowie) – polski rzeźbiarz i fotograf.
Życiorys.
W latach 1855–1861 studiował rzeźbę w Szkole Sztuk Pięknych w Krakowie (podówczas "Szkoła Rysunku i Malarstwa"). Później pracował w krakowskim zakładzie fotograficznym Walerego Rzewuskiego. Do nowej siedziby zakładu na Podwalu, otwartej w 1867 roku Józef Przebindowski wymodelował klamkę, której guzik przedstawiał „kamerę fotograficzną, a rękojeść osłonę, rzuconą na trójnóg tej kamery i trzymaną na szponach sokoła” ("Czas" Kraków 1867). 
Artysta wystawiał w Towarzystwie Sztuk Pięknych w Krakowie m.in. w 1879 ("Głowa Chrystusa"), w 1881 ("Madonna"), w 1883 ("Adam Mickiewicz"), w 1885 w TPSP we Lwowie. Wykonywał plakiety i płaskorzeźby. W kościele św. Anny w Krakowie epitafium Feliksa Księżarskiego, w kościele św. Salwatora tablicę pamiątkową i medalion Władysława Ludwika Anczyca. Prace artysty znajdują się w Muzeum Narodowym w Krakowie.
Był stryjem artysty malarza Franciszka Przebindowskiego i stryjecznym dziadkiem artysty malarza, profesora ASP w Krakowie Zdzisława Przebindowskiego. Pochowany na Cmentarzu Rakowickim w Krakowie (kwatera VI, pas wschodni).

</doc>
<doc id="1352865" url="https://pl.wikipedia.org/wiki?curid=1352865" title="Bitwa pod Hemmingstedt">
Bitwa pod Hemmingstedt

Bitwa pod Hemmingstedt – starcie zbrojne, które miało miejsce 17 lutego 1500. W bitwie tej chłopstwo z regionu Dithmarschen pokonało przeważające oddziały duńskiego króla Jana II Oldenburga oraz jego brata księcia Fryderyka Holsztyńskiego. Bitwa zagwarantowała faktyczną niepodległość chłopskiej republiki Dithmarschen na następne 59 lat i jest uznawana dzisiaj za najważniejsze wydarzenie historyczne tego regionu.
Tło historyczne.
Roszczenia Holsztynu.
Dithmarschen było regionem wiejskim z niewielką ilością większych miast (np. Meldorf) i przewagą gospodarstw wiejskich. Od XIII w. jednostką organizacyjną w regionie były parafie.
Pierwotnie Dithmarschen należało do powiatu Niedersachsen (Dolna Saksonia). W późniejszych latach podlegało hrabiom miasta Stade. W roku 1144 hrabia Rudolf II von Stade piastował urząd hrabiego Dithmarschen. Miejscowe chłopstwo nie zawsze popierało swoich władców, a niektórzy hrabiowie ginęli nawet z rąk niezadowolonych chłopów.
W roku 1188 Dithmarschen ustanowiło swoim władcą biskupa Waldemara von Schleswig i oddało się pod patronat arcybiskupstwa Bremy. Po porażce Duńczyków w bitwie pod Bornhöved w roku 1227 Kościół bremeński umocnił swoją pozycję w regionie. Powodem dobrowolnej zależności od arcybiskupów Bremy było to, że byli oni słabszym przeciwnikiem aniżeli hrabiowie Holsztynu. Stosunek lenny do słabszego władcy był dla chłopów korzystniejszy. Dodatkowo chłopi nie zamierzali respektować umowy z Kościołem.
Roszczenia króla duńskiego Krystiana I.
Po śmierci księcia Adolfa Holsztyńskiego stany Szlezwiku-Holsztynu wybrały w roku 1459 Chrystiana I króla Danii, Norwegii i Szwecji na księcia Holsztynu. Król duński kontynuował roszczenia wobec powiatu Dithmarschen, który stał się jego głównym celem. Dnia 26 maja 1473 r. cesarz Fryderyk III odmówił Chrystianowi prawa lennego do Dithmarschen. Rok później jednak władca duński uzyskał prawa do tego regionu. W odpowiedzi na to mieszkańcy Dithmarschen przypomnieli sobie o ich przynależności do archidiecezji bremeńskiej, zwracając się o pomoc do papieża Sykstusa IV. Papież w roku 1477 uznał przynależność Dithmarschen do archidiecezji w Bremie. Rozpoczęły się długie i bezowocne rokowania. W końcu Fryderyk III cofnął prawa lenne królowi duńskiemu.
W roku 1481 zmarł Chrystian I. Jego synowie Jan II i Fryderyk podzielili między siebie księstwo Szlezwiku i Holsztynu, kontynuując roszczenia ojca do Dithmarschen. W roku 1499 Jan zażądał od mieszkańców powiatu dla siebie i swojego brata kwoty 15  000 marek rocznie, a także budowy umocnionych rezydencji w Meldorfie, Brunsbüttel i Eider. Żądania te zostały odrzucone. Przyczyniło się to do wybuchu konfliktu.
Wojna pomiędzy Janem II a Dithmarschen.
Wybuch wojny.
Wojnę rozpoczął król duński, regent szwedzki i norweski, po którego stronie, oprócz jego brata Fryderyka, stało rycerstwo Szlezwiku-Holsztynu oraz wojska hrabiego Adolfa i Ottona Oldenburgów. Siły Dithmarschen zmuszone były liczyć tylko na siebie. Żadne ze sprzymierzonych z nimi miast hanzeatyckich, a także arcybiskup Bremy Jan z Rode nie przysłali im pomocy militarnej. Dlatego też licząca 12 000 ludzi armia duńska górowała nad przeciwnikiem liczebnością.
Czarna Gwardia.
Główne siły armii składały się z 4000 landsknechtów z tzw. magna quardia zwana też Wielką Gwardią, Niemiecką Gwardią, Saksońską Gwardią czy też przede wszystkim . Była to elitarna jednostka wojskowa, na którą składał się regiment landsknechtów z Niderlandów, operujących na północnym wybrzeżu fryzyjsko-saskim i wyspecjalizowanych w operacjach przeciwko powstańczym chłopom. Żołnierze gwardii pochodzili z różnych krajów, oficerami byli Niemcy. Czarna Gwardia słynęła ze swojej nieustępliwości oraz okrucieństwa na polu walki. W roku 1493 walczyła po stronie Maksymiliana przeciwko Geldrii. Od roku 1497 gwardia służyła duńskiemu królowi m.in. w walce z regentem szwedzkim Stenem Sture Starszym.
Gwardia zorganizowana była w osiem kompanii w łącznej sile około 2000 ludzi. Na czele wojska stał , który zastąpił poległego w jednej z wcześniejszych akcji Nithardta Fuxa. Każda z kompanii posiadała dwóch ludzi grających na piszczałkach oraz werblach. Czarna Gwardia była związkiem wojsk piechoty, uzbrojonych w 3–5 metrowe piki. Oprócz tego żołnierze posiadali halabardy i miecze o podwójnym ostrzu, niektórzy mieli też hakownice. Do osłony mieli pancerze i zbroje. Ich formacja wojskowa przypominała falangę. Ubrania i emblematy były bardzo barwne. W jednej z pieśni ludowych opisana jest zbroja Slentza, cała w kolorach czerwieni i złota.
Z tyłu za Czarną Gwardią maszerowała pozostała część armii, składająca się głównie z poddanych króla. Do służby przyciągała ich możliwość pozyskania łupów. Wśród tej grupy znajdowała się jazda szlachecka. Armię uzupełniała artyleria składająca się z niewielkich działek, a także tabor, gdzie znajdował się król i jego brat.
Kampania Jana II.
11 lutego armia Jana II przekroczyła granicę z Dithmarschen. Nie spodziewając się ataku, chłopi nie wystawili początkowo do obrony większych sił. Poza tym poważnie obawiali się wystąpienia przeciwko armii królewskiej w otwartym polu. Powstańcy byli mimo to w posiadaniu strategicznie ważnych punktów w całym kraju. 12 lutego armia króla duńskiego zajęła Windbergen a dzień później Meldorf, chroniony przez bardzo nieliczne siły. Obrońcy miasta po krótkim oporze rzucili się do ucieczki. Następnie wojska królewskie weszły do miejscowości Danebrog, którą splądrowały, nie oszczędzając kościołów. Tutaj (według ówczesnych przekazów) dopuściły się okrucieństw, zabijając wszystkich mieszkańców, którzy nawinęli się im pod rękę. Masakra ta wzbudziła w mieszkańcach powiatu chęć zemsty, a nienawiść budziły kolejne akcje najeźdźców. W Meldorfie armia króla duńskiego pozostała do 17 lutego. Król, który ufał swojej ogromnej przewadze wobec sił prostych chłopów, dał rozkaz do dalszego marszu. Trudne warunki pogodowe, utrudniały jednak marsz wojska wyposażonego w artylerię. Slentz widząc trudności zaprotestował przeciwko dalszemu marszowi. Chłopom pozostały trzy możliwości: natychmiastowa kapitulacja, wycofanie się do dobrze bronionego Büsum lub też wydanie bitwy królowi. Jednak Büsum nie byłaby w stanie pomieścić wszystkich obrońców, a kapitulacja nie wchodziła w grę.
Teren powiatu pokryty był licznymi grzęzawiskami. Ze wschodu w kierunku Dithmarchen prowadziła zaledwie jedna droga. Okoliczne wydmy otoczone był licznymi rowami odpływowymi. Można je było przekroczyć przy pomocy mostów czy rozłożonych drew. Rowy można było w każdej chwili wypełnić wodą, przez otwarcie śluz. Armii króla duńskiego przeszkadzała także odwilż. Chłopi dysponowali jednak poważnym atutem, znali dokładne położenie rowów i stałego gruntu, posiadali zatem wiedzę o terenie, którą nie dysponował przeciwnik.
Bitwa.
Przygotowania do bitwy.
Król duński spodziewał się łatwego pokonania chłopów. Od swoich wywiadowców dowiedział się o drodze prowadzącej w kierunku Heide i Lunden. Na czele powstańców stał tymczasem pochodzący z Holandii , który podjął decyzję rozbudowy stanowisk obronnych. W nocy poprzedzającej nadejście przeciwnika, siły z Dithmarschen zbudowały szańce w Dusenddüwelswarf, w poprzek głównej drogi prowadzącej do Hemmingstedt. Ruchy powstańców były w tym miejscu mocno ograniczone, dlatego otworzono śluzy. Po tym chłopi skryli się za szańcami, oczekując nadejścia wroga. Wielu powstańców prowadziło styl walki podobny do Czarnej Gwardii, posiadało też podobne uzbrojenie: piki, halabardy i długie noże, a także niewielką artylerię wykorzystaną do ostrzału przeciwnika z obu stron barykady.
W Meldorf króla duńskiego potajemnie odwiedził jeden z miejscowych zarządców Carsten Kolm, który pokazał monarsze drogę do Lunden. Człowiek ten w niektórych pieśniach z tego okresu określany jest jako zdrajca, który nie został po bitwie stracony, lecz dalej występował jako przedstawiciel swojego landu. Jan II zdecydował się pomaszerować za radą zarządcy, nie licząc się z ostrzeżeniem Slentza.
Zagłada Czarnej Gwardii.
17 lutego nadeszła armia króla duńskiego, której długość liczyła w marszu 9½ kilometra długości. Należy przypuszczać, że gdy Czarna Gwardia dotarła do szańców, większa część armii była jeszcze w Meldorfie.
Powstańcy w sile 6000 ludzi zdjęli hełmy i zbroje. Zrobili to z uwagi na łatwiejsze poruszanie się w bardzo trudnym, grząskim terenie. Podejmowali też wypady przeciwko Gwardii a swoje piki wykorzystywali do sprawnego przekraczania podmokłego terenu. W ten sposób podczas napierającej ze śluz wody byli bardziej ruchliwi od przeciwnika, zmuszając go do odwrotu. Starali się też podejmować ataki na artylerię przeciwnika transportowaną na końcu kolumny rycerskiej. Dopiero przy dużych stratach własnych, cel ten zakończył się powodzeniem. Gwardia zareagowała na to gwałtownym atakiem na szańce, zamierzając je okrążyć. Tę nieudana akcję przeprowadziła grupa Slentza, która została mocno zdziesiątkowana. Slentz poległ w ataku, oprócz niego życie straciło też kilku dowódców oraz dwóch komisarzy Krummendieck i Erichs. Slentz pozostał jedynym żołnierzem Czarnej Gwardii, którego będą później pozytywnie wspominać ludowe pieśni Dithmarschen, podkreślając jego męstwo i uznając go za bohatera tragicznego. Następnie powstańcy przypuścili kontratak na Gwardię, rozbijając ją całkowicie. Resztki ocalałych wycofały się w pośpiechu. Nie mniejsze straty poniosły wojska landwehry, zaatakowanej przez rozochoconych zwycięstwem nad Gwardią chłopów. Komu nie udało się uciec, zginął od piki lub utonął w głębokich rowach napełnionych wodą. Jazda próbowała powstrzymać co prawda uciekającą piechotę, jednak gdy to nie powiodło się, sama przystąpiła do walki. Chłopi zaatakowali konie, co zahamowało atak przeciwnika, zaatakowana jazda zepchnięta została do rowów gdzie również potonęła.
Koniec bitwy.
Bitwa trwała trzy godziny. Armia króla duńskiego poniosła klęskę. Po starciu wynik bitwy interpretowano jako karę boską dla napastników. Przyczyniły się do tego także legendy, opowiadające o pojawieniu się w miejscu bitwy fryzyjskiej bohaterki Thelsy z Hochwöhrden, trzymającej sztandar. W ówczesnych pieśniach ludowych twierdzi się, że powstańcy przywołali Matkę Boską, podczas gdy przeciwnik nie posiadał żadnych potężnych protektorów. Klęska armii najeźdźców była całkowita. Wśród poległych znajdowali się obaj hrabiowie z Oldenburga oraz wielka liczba szlachty. Zginął też chorąży a jego słynny sztandar Dannebrog dostał się w ręce zwycięzców. Sztandar został później wystawiony w kościele w Wöhrden.
Zwycięzcy nie dali przeciwnikowi pardonu. Zabijali każdego rannego wroga, grabili i kaleczyli zwłoki. Niemalże wszystkie z rodzin szlacheckich ze Szlezwika-Holsztynu, popierające króla duńskiego, straciły kogoś bliskiego. Zwłoki szlachty pozostawiono niepochowane w przeciwieństwie do reszty poległych. Dopiero po dłuższych rozmowach zagwarantowano wszystkim pochówek. Królowi z otoczeniem ledwo udało się uciec, po zepchnięciu do wody wozów taboru. Wynik bitwy – zwycięstwo chłopów nad rycerstwem wzbudził sensację w całym kraju.
15 maja zawarto porozumienie pokojowe, gwarantujące Dithmarschen niezależność. Bitwa osłabiła znacznie króla, który rok później uległ łatwo Szwedom. Dopiero w 1559 powiat Dithmarschen został ostatecznie podbity.
Do źródeł mówiących o bitwie należy znaczna liczba ówczesnych pieśni ludowych. Także w Danii w pieśniach wspomina się o bitwie z Dithmarschen. Znanych jest łącznie 16 pieśni. 13 z nich pochodzi z Niemiec, dwie z Danii, jedną spisano po łacinie.
Bitwa do dzisiaj stanowi chlubny rozdział w historii Dithmarschen. W miejscu jej rozegrania powstał pomnik upamiętniający to wydarzenie.

</doc>
<doc id="1352866" url="https://pl.wikipedia.org/wiki?curid=1352866" title="Prolacertiformes">
Prolacertiformes

Prolacertiformes (nazywane też protorozaurami - Protorosauria) – rząd diapsydów żyjących w permie i triasie. Grupę tę wyróżnił w 1945 roku Charles Camp, zaliczając do niej rodzaje "Prolacerta", "Protorosaurus", "Tangasaurus" i "Youngina" (dwa ostatnie rodzaje później zostały zaliczone do grupy Younginiformes). W przeszłości Prolacertiformes/Protorosauria zaliczano do lepidozaurów, bywały nawet zaliczane do gadów łuskonośnych i uznawane za możliwych przodków współczesnych jaszczurek. Rodzaje "Protorosaurus" i "Tanystropheus" bywały też zaliczane do grupy Euryapsida i uznawane za bliskich krewnych zauropterygów. Analizy kladystyczne wykazały jednak, że Prolacertiformes w rzeczywistości należały do archozauromorfów.
Oprócz rodzajów, którym cała grupa zawdzięcza swe nazwy – "Prolacerta" i "Protorosaurus" – do Prolacertiformes zaliczana jest też rodzina Tanystropheidae (rodzaje "Tanystropheus", "Tanytrachelos" i "Dinocephalosaurus", czasem do tej rodziny zalicza się również rodzaje "Macrocnemus" i "Langobardisaurus") oraz szereg rodzajów nieprzypisanych do żadnej rodziny, m.in. "Trachelosaurus" czy "Jesairosaurus". Z niektórych analiz kladystycznych wynika też przynależność rodziny Drepanosauridae do protorozaurów lub przynajmniej jej bliskie pokrewieństwo z nimi; inne analizy kwestionują jednak bliskie pokrewieństwo Drepanosauridae z protorozaurami. Do protorozaurów bywa też zaliczany rodzaj "Sharovipteryx", jednak jak dotąd nie uwzględniano tego zwierzęcia w opublikowanych analizach kladystycznych, które mogłyby potwierdzić jego przynależność do tej grupy (nie licząc kontrowersyjnej analizy Davida Petersa z 2000 r, z której wynikała przynależność do protorozaurów nie tylko rodzaju "Sharovipteryx", ale także rodzaju "Longisquama" oraz pterozaurów; większość naukowców podchodzi sceptycznie do badań Petersa).
Stopień pokrewieństwa między różnymi rodzajami protorozaurów pozostaje słabo poznany. Nie jest nawet pewne, czy grupa ta jest monofiletyczna; niektóre analizy sugerują, że rodzaj "Prolacerta" jest bliżej spokrewniony z kladem Archosauriformes niż ze zwierzętami tradycyjnie zaliczanymi do protorozaurów. Również w analizie Müllera (2004) Prolacertiformes są parafiletyczne: rodzaje "Prolacerta", "Macrocnemus" i "Tanystropheus" są sukcesywnie bardziej odległymi grupami zewnętrznymi w stosunku do kladu obejmującego rynchozaury, trilofozaury i grupę Archosauriformes. Z analizy kladystycznej Magdaleny Borsuk−Białynickiej i Susan Evans (2009) wynika, że rodzaj "Prolacerta", rodzina Tanystropheidae oraz klad obejmujący rodzaje "Protorosaurus" i "Czatkowiella" były sukcesywnie bardziej odległymi grupami zewnętrznymi w stosunku do Archosauriformes lub w stosunku do kladu tworzonego przez rynchozaury, trilofozaury i Archosauriformes.

</doc>
<doc id="1352868" url="https://pl.wikipedia.org/wiki?curid=1352868" title="OSC Lille">
OSC Lille



</doc>
<doc id="1352870" url="https://pl.wikipedia.org/wiki?curid=1352870" title="Mistrzostwa świata w wioślarstwie">
Mistrzostwa świata w wioślarstwie

Mistrzostwa świata w wioślarstwie po raz pierwszy odbyły się w Szwajcarii w Lucernie w roku 1962. Początkowo mistrzostwa rozgrywane były co cztery lata, jednak od 1974 rozgrywane są corocznie. W tymże roku do rywalizacji włączyły się kobiety. W latach rozgrywania igrzysk olimpijskich mistrzostwa rozgrywano tylko w konkurencjach nieujętych w programie olimpijskim. Organizatorem mistrzostw jest Międzynarodowa Federacja Wioślarska (FISA). W Polsce po raz pierwszy mistrzostwa świata odbyły się w 2009 roku w Poznaniu na torze regatowym Malta.
Klasyfikacja medalowa.
Tabela została sporządzona na podstawie wyników zawartych na stronie Międzynarodowej Federacji Wioślarskiej.
Polscy medaliści.
Polska reprezentacja zdobyła 43 medale.
"(Stan po MŚ 2018)"

</doc>
<doc id="1352872" url="https://pl.wikipedia.org/wiki?curid=1352872" title="Zygaena fausta">
Zygaena fausta

Zygaena fausta – gatunek motyla z rodziny kraśnikowatych.
Opis.
Motyl ten osiąga od 20 do 25 mm rozpiętości skrzydeł. Przednia ich para jest duża, a na niebieskoczarnym tle ma mniej lub bardziej pozlewane ze sobą czerwone plamki obwiedzione żółtą obwódką. Tylna para jest pomarańczowa. Za głową znajduje się pomarańczowy lub pomarańczowo-czerwony kołnierzyk. Przez tułów biegną zwykle dwie podłużne linie kremowej barwy. Czerwona obręcz na odwłoku zajmuje u samic dwa, a u samców trzy segmenty.
Jaja są owalne, przejrzyście jasnożółte. Jaskrawo zielone gąsienice mają białawe lub żółtawe kolce, rzędy czarnych plamek, czarne odnóża tułowiowe, jasnozielone posuwki i czerwony wierzch szyi. Długość ich ciała nie przekracza 20 mm. Poczwarka jest dwubarwna, żółto-brązowa z jaśniejszymi zawiązkami skrzydeł, ukryta w błyszcząco białym, beczułkowatym kokonie.
Biologia i występowanie.
Gatunek o rozsiedleniu atlanycko-śródziemnomorskim. Rozprzestrzeniony jest od Maroka i Portugalii przez Hiszpanię, Pireneje, południową i środkową Francję, Szwajcarię po włoską Ligurię, Austrię oraz Niemieckie: Badenię-Wirtembergię, Bawarię, Turyngię i Hesję. W XX wieku notowany był także na Węgrzech. W Holandii wymarły. 
Występuje na zboczach o ekspozycji południowej lub południowo-zachodniej i wapiennym podłożu. Preferuje silnie prześwietlone i suche lasy, skraje lasów oraz tereny leśno-łąkowo-skaliste lub -żwirowe. W Europie Środkowej wydaje jedno pokolenie w roku. Okres lotu imagines trwa około 4 tygodni i w zależności od pogody i wysokości przypada na lipiec-sierpień. Gąsienice żerują na cieciorkach. Samice składają jaja na spodniej stronie ich liści. Gąsienice klują się po 7–10 dniach, linieją trzykrotnie, po czym, między środkiem września a październikiem schodzą do gleby celem przezimowania. W kwietniu następnego roku wznawiają żerowanie, by w maju lub czerwcu przepoczwarczyć się. Stadium poczwarki trwa 18–21 dni. W bardzo niekorzystnych warunkach stadium gąsienicy może się przedłużyć i zimować nawet kilkukrotnie.

</doc>
<doc id="1352877" url="https://pl.wikipedia.org/wiki?curid=1352877" title="Cvilín">
Cvilín

Cvilín, Cvilín u Krnova (dawniej "Czewelin", niem. "Burgberg bei Jägerndorf", pol. "Cwilin") – wzgórze (441 m n.p.m.) położone w paśmie Niskiego Jesionika (czes. "Nízký Jeseník"), na południowo-wschodnim skraju Karniowa (czes. "Krnov").
Charakterystyka.
Posiada dwa szczyty – Tylny Cwiliński Kopiec (423 m n.p.m.) (czes. "Zadní Cvilínský kopec", "Šelenburk" lub "Šelemburk", niem. "Schellenberg") z ruinami zamku "Cwilin" (nazywano także "Szelenburk", "Szelemburk" albo "Lobensztejn", czes. "Šelenburk", "Šelemburk", "Lobenštejn"; niem. "Schellenburg" albo "Lobenstein") oraz Przedni Cwiliński Kopiec (nazywano także "Grodzisko", czes. "Přední Cvilínský kopec" (441 m n.p.m.), także "Hradisko"), ludowie "Cvilín", "vrch Cvilín", pol. "Wierch Cwilin", niem. "Burgberg"). Na tym drugim znajduje się pielgrzymkowy kościół barokowy św. Krzyża i Matki Boskiej Bolesnej oraz kamienna wieża widokowa na wysokości 420 m n.p.m., wybudowana przez Morawsko-Śląskie Sudeckie Towarzystwo Górskie (niem. "Mährisch-Schlesischer Sudetengebirgsverein (MSSGV)") w 1903, oddalona o około 400 m na północny wschód od szczytu. Warstwica 340 m n.p.m. na południowy wschód od szczytu jest najwyższą warstwicą Płaskowyżu Głubczyckiego.
Wieża widokowa Liechtensteinwarte.
Komitet budowy wieży założono w 1899, a jego szefem został Johann Kienel, prezes miejskich lasów, skarbnik sekcji MSSGV w Karniowie i radca miejski. W zorganizowanej zbiórce pieniędzy zebrano 10 000 koron, w tym 2000 przekazał książę Johann II Liechtenstein. Projektantem wieży został Ernst Latzel i on też kierował budową. Trwała ona rok i w 1903 nastąpiło uroczyste otwarcie.
Wieża otrzymała imię Liechtensteinwarte, ku czci jednego z największych darczyńców MSSGV. Od postawy liczyła 25 metrów. Kształtem przypominała kamienną, walcowatą wieżę zamkową z platformą widokową. Z platformy wychodziła jeszcze mała wieżyczka boczna o wysokości 5 metrów, umożliwiająca 2 osobom podziwianie szerszej panoramy okolicy. Koszt budowy wyniósł 11 300 koron.
Wieża została uszkodzona podczas II wojny światowej i przeprowadzane później remonty zubożyły jej sylwetkę – m.in. obniżono boczną wieżyczkę. Na szczęście uniknęła zniszczenia, ale w latach 60. XX wieku została zamknięta dla turystów i umieszczono na niej anteny nadawcze. Zdjęto je dopiero niedawno i poddano ją całkowitej rekonstrukcji. Jest wpisana do rejestru zabytków.

</doc>
<doc id="1352880" url="https://pl.wikipedia.org/wiki?curid=1352880" title="Znamir">
Znamir

Znamir – staropolskie imię męskie, zrekonstruowane na podstawie nazwy wsi Znamirowice, stanowiące być może uproszczoną formę niezachowanego imienia *"Nieznamir" (por. Nieznawuj, Niedamir).
Znamir imieniny obchodzi 30 września.

</doc>
<doc id="1352884" url="https://pl.wikipedia.org/wiki?curid=1352884" title="Cvilin">
Cvilin



</doc>
<doc id="1352885" url="https://pl.wikipedia.org/wiki?curid=1352885" title="Mariastella Gelmini">
Mariastella Gelmini

Mariastella Gelmini (ur. 1 lipca 1973 w Leno) – włoska polityk, parlamentarzystka, w latach 2008–2011 minister edukacji, od 2021 do 2022 minister bez teki.
Życiorys.
Ukończyła studia prawnicze na Uniwersytecie w Brescii, specjalizując się w zakresie prawa administracyjnego.
W 1994 zaangażowała się w działalność partii Forza Italia, powołanej przez Silvia Berlusconiego. Pracowała w administracji regionalnej prowincji Brescia, od 2005 zasiadała w parlamencie regionu Lombardia.
W wyborach parlamentarnych w 2006 uzyskała mandat do Izby Deputowanych XV kadencji. W 2007 znalazła się wśród inicjatorów powołania Ludu Wolności, celem ściślejszej współpracy poszczególnych ugrupowań centroprawicowej koalicji. W przedterminowych wyborach rok później została wybrana posłanką XVI kadencji.
W czwartym rządzie Silvia Berlusconiego od maja 2008 do listopada 2011 sprawowała urząd ministra edukacji. W 2013 i 2018 ponownie wybierana do Izby Deputowanych na XVII i XVIII kadencję.
W lutym 2021 została ministrem bez teki do spraw regionalnych i autonomii w gabinecie Maria Draghiego. W lipcu 2022 opuściła FI, krytykując działania tej partii w trakcie kryzysu rządowego. Dołączyła następnie do ugrupowania Azione Carla Calendy. W tym samym roku weszła w skład Senatu XIX kadencji. W październiku 2022 zakończyła pełnienie funkcji rządowej.

</doc>
<doc id="1352888" url="https://pl.wikipedia.org/wiki?curid=1352888" title="Gash-Barka">
Gash-Barka



</doc>
<doc id="1352890" url="https://pl.wikipedia.org/wiki?curid=1352890" title="Samir Cavadzadə">
Samir Cavadzadə

Samir Cavadzadə (ur. 16 kwietnia 1980 w Baku) – azerski piosenkarz, wokalista zespołu Şeron, reprezentant Azerbejdżanu w 53. Konkursie Piosenki Eurowizji w 2008 roku razem z Elnurem Hüseynovem.
Edukacja.
W 2002 roku Cavadzadə ukończył studia ekonomiczne. W 2003 roku zakończył pięcioletni kurs muzyczny o specjalności mugham (azerskiej tradycyjnej muzyki folkowej).
Kariera muzyczna.
Po odbyciu rocznej służby wojskowej w 2004 roku został członkiem zespołu Şeron, w którym występował przez trzy lata. Po zakończeniu współpracy z zespołem rozpoczął karierę solową.
W lutym 2008 roku krajowy nadawca publiczny İTV zaproponowała mu udział w 53. Konkursie Piosenki Eurowizji z utworem „Day After Day” razem z Elnurem Hüseynovem. Na początku kwietnia w Modern World Studios w Londynie nagrali nową wersję swojej konkursowej propozycji oraz wyruszyli w trasę promocyjną po Europie, w ramach której wystąpili w Grecji i Andorze oraz na Łotwie i Ukrainie. 20 maja wystąpili w pierwszym półfinale widowiska organizowanego w Belgradzie i z szóstego miejsca awansowali do finału, w którym zajęli ostatecznie ósme miejsce ze 132 punktami na koncie.

</doc>
<doc id="1352892" url="https://pl.wikipedia.org/wiki?curid=1352892" title="François à Mesgnien Meninski">
François à Mesgnien Meninski



</doc>
<doc id="1352893" url="https://pl.wikipedia.org/wiki?curid=1352893" title="Osoria">
Osoria



</doc>
<doc id="1352897" url="https://pl.wikipedia.org/wiki?curid=1352897" title="Sicz Zadunajska">
Sicz Zadunajska

Sicz Zadunajska, Sicz Dunajska – osadnictwo kozackie na terenach pod administracją turecką w XVIII wieku.
Po zburzeniu przez wojska rosyjskie Nowej Siczy i likwidacji Zaporoskiego Wojska Kozackiego w czerwcu 1775, część Kozaków została przesiedlona się na Kubań jako Kozacy czarnomorscy, część zaś zbiegła z oblężonej Siczy i osiedliła na terenach Imperium Osmańskiego, u ujścia Dunaju - początkowo na lewym brzegu, a później zostali przesiedleni na prawy brzeg. Utworzyli tam nową wojskową organizację Kozaków zaporoskich, przenosząc ich zwyczaje i ustrój siczowy.
Kozacy zobowiązani byli prowadzić służbę pograniczną oraz brać udział w karnych wyprawach wojsk tureckich przeciw Bułgarom, Serbom i Grekom. 
Po rozpoczęciu w 1828 wojny rosyjsko-tureckiej, kiedy Turcy rozkazali Kozakom zaatakować terytorium rosyjskie, 18 maja 1500 Kozaków na czele z atamanem koszowym Josypem Hładkym przeszło na stronę rosyjską. W odpowiedzi na to Turcy zniszczyli Sicz Zadunajską, i wymordowali wszystkich złapanych mieszkańców.
Po zakończeniu wojny rząd rosyjski osiedlił ocalałych Kozaków na wybrzeżu Morza Azowskiego, tworząc z nich Azowskie Wojsko Kozackie. Część Kozaków jednak, nie chcąc wracać pod jarzmo rosyjskie, osiedliła się w Banacie i Wojwodinie, jak również przy ujściu Dunaju, zasiedlając miasta Gałacz, Izmaił, Wyłkowe, Kilia i Tulcza.

</doc>
<doc id="1352899" url="https://pl.wikipedia.org/wiki?curid=1352899" title="Ansaba">
Ansaba



</doc>
<doc id="1352901" url="https://pl.wikipedia.org/wiki?curid=1352901" title="Al-Dżanub">
Al-Dżanub



</doc>
<doc id="1352903" url="https://pl.wikipedia.org/wiki?curid=1352903" title="Dżanub al-Bahr al-Ahmar">
Dżanub al-Bahr al-Ahmar



</doc>
<doc id="1352905" url="https://pl.wikipedia.org/wiki?curid=1352905" title="Al-Kasz-Al-Baraka">
Al-Kasz-Al-Baraka



</doc>
<doc id="1352906" url="https://pl.wikipedia.org/wiki?curid=1352906" title="Al-Mutawassit">
Al-Mutawassit



</doc>
<doc id="1352907" url="https://pl.wikipedia.org/wiki?curid=1352907" title="Szimal al-Bahr al-Ahmar">
Szimal al-Bahr al-Ahmar



</doc>
<doc id="1352908" url="https://pl.wikipedia.org/wiki?curid=1352908" title="Zasada elastyczności (Unia Europejska)">
Zasada elastyczności (Unia Europejska)



</doc>
<doc id="1352910" url="https://pl.wikipedia.org/wiki?curid=1352910" title="Szamal al-Bahr al-Ahmar">
Szamal al-Bahr al-Ahmar



</doc>
<doc id="1352919" url="https://pl.wikipedia.org/wiki?curid=1352919" title="O Goshi">
O Goshi

O Goshi(大腰) – jeden z 40 rzutów opracowanych przez Jigoro Kano. Pochodzi z grupy Dai Ikkyo listy tradycyjnych rzutów - Gokyo No Waza Kodokanu. Jest również zaliczany do 67 rzutów z listy Kodokanu. Pochodzi z grupy rzutów biodrowych - Koshi Waza
O Goshi jest również rzutem z listy Danzan Ryu's Nagete

</doc>
<doc id="1352925" url="https://pl.wikipedia.org/wiki?curid=1352925" title="Europa, Europa">
Europa, Europa

Europa, Europa (niem. "Hitlerjunge Salomon") – film wojenny z 1990 roku w reżyserii Agnieszki Holland, produkcji Artura Braunera i Margaret Menégoz. Koprodukcja polsko-niemiecko-francuska oparta jest na autentycznej autobiografii Solomona Perela, wydanej w 1989 roku. Opisywała ona losy Żyda, który chcąc uniknąć nazistowskiego prześladowania, udawał Aryjczyka.
Opis fabuły.
Rok 1938. Solomon, młody Żyd, mieszka z rodziną w Niemczech. W przededniu jego bar micwy dochodzi do nocy kryształowej. Zabita zostaje jego siostra. Rodzina postanawia wtedy uciec do Polski, ale we wrześniu 1939 roku Niemcy dokonują z kolei inwazji na Polskę. Rodzice wysyłają więc chłopaka do Związku Radzieckiego, a sami stają się więźniami łódzkiego getta. Solomon spędza dwa lata w sierocińcu w Grodnie w Białoruskiej SRR, podporządkowuje się propagandzie komunistycznych władz i składa samokrytykę ze względu na „burżuazyjne pochodzenie”.
22 czerwca 1941 roku Niemcy atakują ZSRR i likwidują sierociniec. Wszyscy podopieczni zostają jeńcami, ale Salomon, który mówi doskonale po niemiecku, podaje się z powodzeniem za młodego więźnia komunistów. Dzięki umiejętnościom tłumacza (mówi po polsku i rosyjsku) zostaje włączony do pułku, który go znalazł. Następnie przybierając nazwisko Joseph Peters, zostaje wysłany do Berlina, gdzie dołącza do elity Hitlerjugend. Ukrywa się w tej roli do końca wojny. W międzyczasie zakochuje się w zafascynowanej Hitlerem dziewczynie Leni. Leni jednak dostrzega jako pierwsza niearyjskie pochodzenie Solomona, który bez powodzenia próbuje zastąpić utracony napletek (jako że za młodu został obrzezany). Gdy kolejni nazistowscy znajomi Solomona nabierają podejrzeń, ten zostaje zaprowadzony do komisariatu. Szczęśliwie dla Solomona komisariat zostaje zbombardowany przez lotnictwo sowieckie. Oszczędzony przez wkraczającą do Niemiec Armię Czerwoną, Solomon wyjeżdża do Palestyny.
Produkcja.
"Europa, Europa", choć początkowo miała być kandydatem Republiki Federalnej Niemiec do Oscara w kategorii filmu nieanglojęzycznego, została odrzucona przez niemiecką komisję. Do tej decyzji mogła się przyczynić niechęć Niemców do stawiania siebie po raz kolejny w pozycji oprawców, jak również presja ze strony środowisk prawicowych w Niemczech. Obrazoburczy był zwłaszcza sam niemiecki tytuł filmu, jawnie przywołujący motyw przynależności żydowskiego młodzieńca do hitlerowskiej organizacji młodzieżowej. Holland ostatecznie została nominowana za najlepszy scenariusz adaptowany.

</doc>
<doc id="1352935" url="https://pl.wikipedia.org/wiki?curid=1352935" title="Kinśka">
Kinśka

Kinśka ( Kinśka, również Kinśki Wody, Konka, Kinka) – rzeka w obwodzie zaporoskim Ukrainy, lewy dopływ Dniepru, uchodzi do Zbiornika Kachowskiego.
Źródła rzeki znajdują się na Wyżynie Azowskiej. Długość rzeki wynosi 149 km, powierzchnia dorzecza 2600 km².

</doc>
<doc id="1352940" url="https://pl.wikipedia.org/wiki?curid=1352940" title="Berda">
Berda

Berda (, dawne nazwy Hipakiris, Agara) – rzeka na południu obwodu zaporoskiego Ukrainy.
Źródła rzeki znajdują się na Wyżynie Azowskiej, długość rzeki wynosi 125 km, a powierzchnia dorzecza 1760 km². Uchodzi do Morza Azowskiego koło miasta Berdiańsk.

</doc>
<doc id="1352941" url="https://pl.wikipedia.org/wiki?curid=1352941" title="Idiopatyczność">
Idiopatyczność



</doc>
<doc id="1352944" url="https://pl.wikipedia.org/wiki?curid=1352944" title="Nih">
Nih



</doc>
<doc id="1352946" url="https://pl.wikipedia.org/wiki?curid=1352946" title="Ivan Pregelj">
Ivan Pregelj

Ivan Pregelj (ur. 27 października 1883 w Moście na Soči, zm. 30 stycznia 1960 w Lublanie) – słoweński pisarz, poeta, dramaturg i krytyk.
Życiorys.
Wcześnie stracił rodziców, a nim opiekowała się babcia, bajkopisarka Ana Carli, później proboszcz J. Fabijan. Uczęszczał do szkoły przygotowawczej i gimnazjum w Goricy. W 1903 roku wstąpił do seminarium, z którego po 3 miesiącach został wykluczony. W latach 1904–1909 studiował germanistykę i slawistykę w Wiedniu, na której uzyskał tytuł doktora. Wrócił do ojczyzny i przez długie lata pracował jako profesor. Uczył w gimnazjum w Goricy, Pazinu, Idriji, Kranju (1912–1925) i w Lublanie od 1925 roku. Po wyzwoleniu żył odsunięty od społeczeństwa.
Twórczość.
Pisał przede wszystkim wiersze, opowiadania i dramaty. Pozostawił rozległe literacko-krytyczno-eseistyczne dzieło i przekłady różnych dzieł. Najbardziej znany jest z powieści "Tolminci", a uczniowie szkół średnich znają go z noweli "Matkova Tina". Mniej wiadomo, ze napisał libretto do opery "Tajda" kompozytora Hugolina Sattnera. W latach 1910–1933 rozwinął się we wszystkich formach i kierunkach. Znajomość barokowej i chrześcijańskiej literatury w sposób zdecydowany określa jego dzieła, nie mniej ważny był wpływ słoweńskiego gotyku. Ze współczesnych kierunków największy wpływ na jego twórczość wywarł ekspresjonizm, dlatego Pregelj uchodzi za najbardziej wyrazistego słoweńskiego, ekspresjonistycznego epika. Jednakże wpływała na jego twórczość też katolicko-chłopska literacka ideologia. Jego poglądy na literaturę wypływają z ideowego i estetycznego ukierunkowania A. Mahniča. Wpływ na twórczość I. Pregelja mieli również Janez Evangelist Krek, a później Izidor Cankar, Fran Saleški Finžgar i France Stelè. W estetyce i poetyce był wierny klasycznym wzorom (Platon, Arystoteles, Avguštin), chociaż w najlepszych prozatorskich dziełach pod względem formy i stylu był innowacyjny. Życie opisywał jako fatalny splot instynktów, religijną mistykę i wolę w opanowywaniu samego siebie. Najgłębiej sięgnął po opisy wewnętrznych ucisków duchownych, rozdartych pomiędzy cielesnością i prawem kościelnym. Walkę krwi i ducha ukazał w formie naturalistycznej. Jego radykalizm wielokrotnie wzbudzał ostre osądy katolickiej krytyki.
Rozpoczął od poezji, a później poświęcił się przede wszystkim prozie. Jego rozwój od pierwszych publikacji (1901) do pierwszych dojrzałych i niezależnych dzieł (opowiadanie "Mlada Breda", 1913) przebiegał powoli. Jego najbardziej płodny okres to lata 1914–1923, w którym trudno przezwyciężył religijny i ideowy kryzys. Obok opowiadań pisał wyraziste kunsztowne, według stylu barokowych szkiców literackich i obszerne z ekspresjonistycznym wyczuciem przepojone powieści ("Tolminci", "Štefan Golja in njegovi", "Plebanus Joannes", "Bogovec Jernej"). Po tym nastąpił okres chwilowego uspokojenia, w którym powstały dzieła bardziej barokowe, fabułowo rozwinięte ("Osmero pesmi", "Magister Anton", "Salve virgo Catharina"). Następnie nastąpił okres załamania (1929–1933), rozrachunków z samym sobą i słabnącej siły twórczej z ostatnimi ważniejszymi utworami (nowele "Thabiti kumi", "Usahli vrelci"). Po 1933 roku napisał jeszcze podręcznik z teorii literatury, kilka autobiograficznych artykułów i sporo krytyk. Do tekstów dramatycznych, powstałych głównie w latach 20. z podobną tematyką jak utwory prozatorskie, należą ekspresjonistyczne groteski "Berači", "Katastrofa", "V Emavs" i barokowe tragikomedie "Salve virgo", "Catharina". Dla czasopisma „Mentor” przetłumaczył sporo wierszy Johanna Wolfganga von Goethego, Friedricha Schillera, Ludwiga Uhlanda, Heinricha Heinego.
Wybrane utwory.
Proza
Dramaturgia
Krytyka i eseistyka

</doc>
<doc id="1352948" url="https://pl.wikipedia.org/wiki?curid=1352948" title="Tor Ehra-Lessien">
Tor Ehra-Lessien

Tor Ehra-Lessien – tor testowy Volkswagena położony niedaleko jego fabryki w Wolfsburgu. Jego najdłuższa prosta ma 10 km długości. W czasach II wojny światowej był on tajnym ośrodkiem badawczym, gdzie Niemcy testowali swoje nowe technologie. 
2 sierpnia 2019 Andy Wallace w specjalnie przygotowanym Bugatti Chiron pobił na nim rekord prędkości, wynoszący 490,48 km/h. Samochód, choć seryjnie dopuszczony do ruchu, został nieznacznie zmodyfikowany aerodynamicznie.
Tor układa się z płaszczyzną ziemi, dlatego na początku najdłuższej prostej nie jest widoczny jej koniec.

</doc>
<doc id="1352951" url="https://pl.wikipedia.org/wiki?curid=1352951" title="Fryderyk Douglas">
Fryderyk Douglas

 
Fryderyk Douglas (ur. 5 marca 1886, zm. 26 marca 1928 w Poznaniu) – podpułkownik dyplomowany artylerii Wojska Polskiego.
Życiorys.
8 lipca 1920 roku został przyjęty do Wojska Polskiego z byłej armii niemieckiej, z zatwierdzeniem posiadanego stopnia kapitana, z zaliczeniem do Rezerwy armii i jednoczesnym powołaniem do służby czynnej na czas wojny aż do demobilizacji. 14 października 1920 roku został zatwierdzony z dniem 1 kwietnia 1920 roku w stopniu majora, w grupie oficerów byłej armii niemieckiej. Był wówczas dowódcą baterii zapasowej 15 pułku artylerii polowej. W latach 1922–1924 był słuchaczem francuskiej Wyższej Szkoły Wojennej w Paryżu ("École supérieure de guerre"). 3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 72. lokatą w korpusie oficerów artylerii, a jego oddziałem macierzystym był nadal 15 pułk artylerii polowej.
23 kwietnia 1925 roku gen. dyw. Stefan Majewski, w zastępstwie ministra spraw wojskowych, przyznał mu z dniem 1 listopada 1924 roku tytuł naukowy oficera Sztabu Generalnego i odkomenderował go z 15 pułku artylerii polowej do Dowództwa Okręgu Korpusu Nr VII w Poznaniu. Z dniem 15 maja 1925 został szefem Oddziału Wyszkolenia DOK Nr VII. W lutym 1926 po pomyślnym złożeniu egzaminów przyznano mu tytuł wojskowego tłumacza z języka angielskiego i języka francuskiego.
21 maja 1926 gen. bryg. Stanisław Burhardt-Bukacki, pełniący obowiązki szefa SG WP w meldunku do marszałka Józefa Piłsudskiego w sprawie zamierzonego samobójstwa gen. dyw. Kazimierza Sosnkowskiego podał wersję płk SG Jerzego Błeszyńskiego według, której „"do gabinetu generała Sosnkowskiego mieli wejść gen. Edmund Hauser, ppłk Douglas i adiutant gen. Hausera, kapitan i wtedy padło kilka strzałów. Wiadomość niesprawdzona. Sądzę, że najprawdziwsze są informacje płk. Skotnickiego”", który „"mówił mi, że gen. Sosnkowski przyjechał rano do Poznania, udał się do swego gabinetu, po czym, zamknąwszy się w nim, po upływie trzech godzin strzelił do siebie”."
1 października 1926 roku został przeniesiony do Biura Inspekcji Generalnego Inspektoratu Sił Zbrojnych w Warszawie. Wiosną 1927 roku przeniesiony został do 12 pułku artylerii polowej w Złoczowie na stanowisko zastępcy dowódcy pułku. We wrześniu tego roku przeniesiony został do kadry oficerów artylerii i oddany do dyspozycji szefa Departamentu Artylerii Ministerstwa Spraw Wojskowych.
Według ppłk Stefana Jellenty pochodził z Wielkopolski i przypuszczalnie był oficerem rezerwy armii pruskiej oraz że „zginął pod koniec lat trzydziestych w tragicznych okolicznościach”.
W lutym 1928 roku przeniesiony został do rezerwy. Podjął pracę w Powszechnej Wystawie Krajowej. Zmarł w poniedziałek 26 marca 1928 roku w Poznaniu. Pochowany 29 marca 1928 roku w Górze, w rodzinnym grobowcu. 15 lipca 1936 roku, pośmiertnie, została mu nadana Odznaka Pamiątkowa Generalnego Inspektora Sił Zbrojnych.

</doc>
<doc id="1352955" url="https://pl.wikipedia.org/wiki?curid=1352955" title="Cmentarz mariawicki w Łodzi">
Cmentarz mariawicki w Łodzi

Cmentarz mariawicki w Łodzi – część nekropolii na Dołach w Łodzi.
Powstał na początku XX w. wraz z łódzką parafią mariawicką. Pierwszego pochówku dokonano 18 grudnia 1906; pochowano wówczas ośmioletnią Anielę Graczyk. Najstarsze nagrobki pochodzą z lat 30. XX w. Od 1935 cmentarz użytkowany jest również przez łódzką parafię Kościoła Katolickiego Mariawitów.
Wśród pochowanych są m.in. Antoni Wojdan, bp Stanisław Maria Andrzej Jałosiński, ks. Maria Fabian Jarzymowski oraz około 30 mariawickich sióstr zakonnych; wśród nich siostra kapłanka Krystyna Maria Bogumiła Przyłucka.

</doc>
<doc id="1352956" url="https://pl.wikipedia.org/wiki?curid=1352956" title="Zespół popunkcyjny">
Zespół popunkcyjny

Zespół popunkcyjny - wtórny do zabiegu punkcji lędźwiowej ból głowy, który według Międzynarodowej Klasyfikacji Bólów Głowy (ICHD II) charakteryzuje się następującymi cechami;
Etiologia.
Mechanizm powstania bólu głowy w zespole popunkcyjnym jest niejasny. Za zasadniczą przyczynę uważa się obniżenie ciśnienia płynu mózgowo-rdzeniowego. Prowadzi to prawdopodobnie do przemieszczenia struktur wewnątrzczaszkowych i w rezultacie do ucisku i pociągania struktur wrażliwych na ból, takich jak naczynia krwionośne lub zatoki opony twardej. Inna teoria mówi, że przyczyną bólu jest rozszerzenie naczyń krwionośnych wewnątrzczaszkowych, powstałe w mechanizmie kompensacji obniżenia ciśnienia wewnątrz czaszki spowodowanego zmniejszeniem objętości płynu mózgowo-rdzeniowego.
Wystąpienie zespołu nie jest spowodowane bezpośrednio poprzez pobranie płynu mózgowo-rdzeniowego do badania, gdyż występuje również w przypadkach nakłucia lędźwiowego bez pobrania płynu do badania. Jest to związane z utrzymywaniem się wycieku płynu w miejscu przekłucia opony twardej, a jego ubytek może dochodzić do 158 ml.
Częstość występowania zespołu popunkcyjnego jest szacowany na 30-40% w przypadku z pobieraniem płynu i 20% w przypadkach punkcji diagnostycznej.
Objawy chorobowe.
Objawy zespołu popunkcyjnego pojawiają się w 12-48 godzin od chwili nakłucia lędźwiowego. Opisywane są jednak przypadki pojawienia się bólu głowy spełniające kryteria rozpoznania zespołu popunkcyjnego do 14 dni. W badaniach nad częstością występowania zespołu (Vilming i Kloster) wykazano, że w 53% przypadków objawy pojawiły się w 1 dobie, 36% w dobie drugiej a wszystkie pozostałe przypadki wystąpiły do 4 doby. 
Podstawowym objawem jest ból głowy o charakterze tępym, zlokalizowany w okolicy czołowej i/lub potylicznej w 2/3 przypadków obustronny, w pozostałych jednostronny.
Ból ma związek z pozycją ciała - pojawia się w pozycji siedzącej i stojącej i ustępuje po przyjęciu pozycji leżącej, z tym że jego ustępowanie jest tym wolniejsze, im dłużej trwała pionizacja.
Najczęstszym współistniejącym objawem są nudności (w 85% przypadków).
Zapobieganie.
Wpływ na zmniejszenie częstości powikłań mają następujące procedury:

</doc>
<doc id="1352959" url="https://pl.wikipedia.org/wiki?curid=1352959" title="Royal Manticoran Navy">
Royal Manticoran Navy



</doc>
<doc id="1352963" url="https://pl.wikipedia.org/wiki?curid=1352963" title="Cmentarz Poległych w Bitwie Warszawskiej w Ossowie">
Cmentarz Poległych w Bitwie Warszawskiej w Ossowie

Cmentarz Poległych w Bitwie Warszawskiej w Ossowie – cmentarz wojenny w Ossowie, w miejscu bitwy pod Ossowem, rozegranej podczas Bitwy Warszawskiej, w czasie wojny polsko-bolszewickiej (1920).
Opis.
W sierpniu 1920 Ossów znajdował się przy tzw. drodze przyfrontowej, biegnącej pomiędzy I i II linią obrony Warszawy. W dniach 13–14 sierpnia był miejscem zaciętych walk. Wieś atakowały 235. i 236. Pułki Strzelców z bolszewickiej 79. Brygady Strzelców Grigorija Chachanjana oraz 16. pułk z 2. Dywizji Strzelców. Po stronie polskiej walczyły 33. Pułk Piechoty i 36. Pułk Piechoty Legii Akademickiej, wspierane przez 221. i 236. pułki ochotnicze. W boju obie strony straciły po ok. 600 żołnierzy (zabitych, rannych i wziętych do niewoli). Poległo ok. 100 polskich żołnierzy, w tym wielu w wieku od 16 do 18 lat. Poległ tu też kapelan 236. pułku ksiądz Ignacy Skorupka.
W skład cmentarza wchodzi osiem zbiorowych mogił i jedna pojedyncza oraz obelisk z napisem:
&lt;poem&gt;
"14 sierpnia 1920 r."
"Siedemkroć odpieraliśmy"
"hordy bolszewickie i tu"
"padliśmy u wrót stolicy"
"a wróg odstąpił ..."
&lt;/poem&gt;
Obok cmentarza znajduje się kaplica pod wezwaniem Matki Boskiej Zwycięskiej, zbudowana w 1928 według projektu Brunona Zborowskiego, rozbudowana w 1982 oraz dzwonnica z 1932. Wewnątrz kopia obrazu Matki Boskiej Częstochowskiej i obrazu Jerzego Kossaka "Cud nad Wisłą". Niedaleko kaplicy figura Matki Boskiej Zwycięskiej postawiona w 1990. Przy wejściu na cmentarz głaz-pomnik Józefa Hallera, dowódcy frontu i generalnego inspektora Armii Ochotniczej.
W okresie od II wojny światowej do lat 90. XX wieku władze przesunęły granicę rembertowskiego poligonu tak, że kaplica i cmentarz znajdowały się w jego obrębie. Przed wejściem ustawiono tablicę z napisem "Teren Wojskowy – wejście grozi śmiercią".
23 kwietnia 2010 z inicjatywy Lasów Państwowych na cmentarzu w Ossowie posadzono 96 Dębów Pamięci upamiętniających ofiary katastrofy lotniczej w Smoleńsku. W 2012 to miejsce zostało nazwane Panteon Bohaterów Sanktuarium Narodowym w Ossowie. Na jego terenie ustanowiono pomniki indywidualnych osób, które zginęły w katastrofie smoleńskiej: 17 czerwca 2012 odsłonięto popiersie prezydenta RP Lecha Kaczyńskiego, 15 sierpnia 2012 Tadeusza Płoskiego, 9 kwietnia 2013 Ryszarda Kaczorowskiego, 16 sierpnia 2013 Franciszka Gągora, 26 kwietnia 2014 Macieja Płażyńskiego i Wojciecha Lubińskiego, 15 sierpnia 2014 Andrzeja Błasika i Mirona Chodakowskiego, 11 kwietnia 2015 Anny Walentynowicz i Janusza Kurtyki, 15 sierpnia 2015 Bronisława Kwiatkowskiego i Stefana Melaka, 9 kwietnia 2016 Władysława Stasiaka, 8 kwietnia 2017 Aleksandra Szczygło i Ryszarda Rumianka, 7 kwietnia 2018 Zbigniewa Wassermanna, 20 sierpnia 2018 Stanisława Zająca.
15 sierpnia 2014, w 94. rocznicę bitwy warszawskiej, została odsłonięta w Ossowie tablica upamiętniająca ośmiu dowódców polskich oddziałów uczestniczących w walkach, którzy w 1940 zostali ofiarami zbrodni katyńskiej; upamiętnieni zostali gen. dyw. Stanisław Haller, gen. dyw. Henryk Minkiewicz, gen. dyw. Leonard Skierski, gen. bryg. Bronisław Bohaterewicz, gen. bryg. Kazimierz Orlik-Łukoski, gen. bryg. Mieczysław Smorawiński, płk dypl. Stefan Kossecki, ppłk. Wilhelm Kasprzykiewicz.

</doc>
<doc id="1352967" url="https://pl.wikipedia.org/wiki?curid=1352967" title="Powieść panoramiczna">
Powieść panoramiczna

Powieść panoramiczna – rodzaj powieści realistycznej, która przedstawia różnorodne i ważne dla danej epoki zjawiska w sposób przekrojowy. Autor powieści zmierza do opisu świata z perspektywy ponadjednostkowej. Przykładem może być powieść Elizy Orzeszkowej – "Nad Niemnem".

</doc>
<doc id="1352969" url="https://pl.wikipedia.org/wiki?curid=1352969" title="Jacek Maciorowski">
Jacek Maciorowski

Jacek Maciorowski (ur. 13 lutego 1978) – polski piłkarz, występujący na pozycji obrońcy. 
Kariera klubowa.
Wychowanek Zagłębia Lubin. Później występował w Prochowiczance Prochowice, Chrobrym Głogów, Śląsku Wrocław, Włókniarzu Mirsk, Pogoni Staszów, Stali Stalowa Wola, Stali Rzeszów, LZS Turbia i Pogoni Leżajsk. Karierę piłkarską zakończył po sezonie 2021/2022 w Sokole Nisko. Oficjalnie został pożegnany przez klub z Niska 13 sierpnia 2022 roku, przed meczem 1. kolejki IV ligi podkarpackiej przeciwko drużynie Igloopol Dębica.

</doc>
<doc id="1352970" url="https://pl.wikipedia.org/wiki?curid=1352970" title="Zamek w Foix">
Zamek w Foix

Zamek w Foix - zamek położony na wzgórzu w miejscowości Foix na południu Francji. 

</doc>
<doc id="1352973" url="https://pl.wikipedia.org/wiki?curid=1352973" title="Defoliacja">
Defoliacja

Defoliacja – pozbawienie rośliny liści wskutek oddziaływania czynników zewnętrznych lub substancji chemicznych, będących zazwyczaj składnikiem pestycydów.
Może ona następować pod wpływem:

</doc>
<doc id="1352974" url="https://pl.wikipedia.org/wiki?curid=1352974" title="Henri Konan Bédié">
Henri Konan Bédié

Aimé Henri Konan Bédié (ur. 5 maja 1934), iworyjski polityk, prezydent Wybrzeża Kości Słoniowej w latach 1993-1999, lider Partii Demokratycznej Wybrzeża Kości Słoniowej (PDCI) od 1994. 
Życiorys.
Bédié urodził się w miejscowości Dadiékro w departamencie Daoukro. Ukończył studia prawnicze i ekonomiczne na Uniwersytecie w Poitiers we Francji. W 1969 uzyskał tytuł doktora nauk ekonomicznych. W 1958 powrócił do kraju, gdzie objął stanowisko dyrektora Funduszu Opieki Społecznej i Rodziny. Po uzyskaniu przez Wybrzeże Kości Słoniowej niepodległości w 1960, został jego pierwszym ambasadorem w USA i Kanadzie. W latach 1966-1977 pełnił funkcję ministra gospodarki i finansów. W tym czasie był także dyrektorem wspólnego Komitetu ds. Rozwoju Banku Światowego oraz Międzynarodowego Funduszu Walutowego (od 1974 do 1976). 
W grudniu 1980 jako deputowany, został wybrany przewodniczącym Zgromadzenia Narodowego Wybrzeża Kości Słoniowej. W 1985 oraz 1990 uzyskał reelekcję na tym stanowisku.
Jako przewodniczący parlamentu, objął stanowisko prezydenta Wybrzeża Kości Słoniowej po śmierci Félixa Houphouët-Boigny w grudniu 1993. 7 grudnia 1993, kilka godzin po śmierci poprzednika, ogłosił w przemówieniu telewizyjnym, przejęcie władzy w państwie. 9 grudnia 1993 ze stanowiska premiera zrezygnował Alassane Ouattara, który wystąpił przeciw władzy Bédiégo. W kwietniu 1994 został wybrany przewodniczącym Partii Demokratycznej Wybrzeża Kości Słoniowej (PDCI, "Parti Démocratique de la Côte d'Ivoire").
Prezydent Bédié w październiku 1995 zorganizował wybory prezydenckie, w których uzyskał 96% głosów poparcia. Wskutek zmiany prawa wyborczego, w wyborach nie mógł wziąć udziału były premier Ouattara. Dwie główne partie polityczne, Zgromadzenie Republikanów (RDR, "Rassemblement des Républicains") premiera Ouattary oraz Iworyjski Front Powszechny (FPI, "Front populaire ivoirien"), zbojkotowały z tego powodu głosowanie.
Został usunięty z urzędu prezydenta w wyniku przewrotu wojskowego 24 grudnia 1999. Dzień wcześniej odmówił bowiem spełnienia warunków wojskowych, wśród których znajdował się postulat uwolnienia wszystkich przetrzymywanych członków partii RDR. Nowym prezydentem został emerytowany generał Robert Guéï. Bédié uciekł do francuskiej bazy wojskowej, a następnie razem z rodziną 26 grudnia 1999 udał się helikopterem do Togo, do prezydenta Gnassingbé Eyadémy. Po pobycie w Togo, wyjechał do Francji. 
11 września 2005 wrócił do Wybrzeża Kości Słoniowej. Po swoim powrocie rozpoczął ostrą krytykę rządów prezydenta Laurenta Gbagbo, domagając się przeprowadzenia jak najszybciej wyborów prezydenckich. 
W maju 2007 wyraził wolę udziału w przyszłych wyborach prezydenckich. W listopadzie 2009 został zarejestrowany przez komisję wyborczą jako oficjalny kandydat PDCI. W pierwszej turze wyborów prezydenckich 31 października 2010 zajął trzecie miejsce, zdobywając 25% głosów. W drugiej turze wyborów udzielił poparcia Alassane Ouattarze.

</doc>
<doc id="1352977" url="https://pl.wikipedia.org/wiki?curid=1352977" title="Zewnątrzoponowe nastrzyknięcie krwi własnej">
Zewnątrzoponowe nastrzyknięcie krwi własnej

Zewnątrzoponowe nastrzyknięcie krwi własnej (ang. epidural blood patch, EBP) – zabieg leczniczy stosowany w przypadku leczenia zespołu popunkcyjnego, polegający na podaniu zewnątrzoponowo krwi własnej pacjenta.
Technika wykonania.
Po jałowym pobraniu 10-30 ml krwi żylnej wstrzykuje się ją zewnątrzoponowo w przestrzeń, w której było wykonane uprzednio nakłucie lędźwiowe lub jedną przestrzeń niżej. Krew pobiera się do strzykawki bez antykoagulantu.
Nie jest jasny mechanizm działania tej procedury, ale uważana jest ona za najskuteczniejszą w przypadkach leczenia zespołu popunkcyjnego. Jest ona zalecana w przypadkach utrzymywania się objawów zespołu powyżej 1 tygodnia. Jego korzystny wpływ jest prawdopodobnie spowodowany uciskiem krwiaka na worek oponowy i zablokowaniem wypływu płynu mózgowo-rdzeniowego przez skrzep lub wytworzenie miejscowego odczynu zapalnego i przyspieszenie gojenia się ubytku.

</doc>
<doc id="1352978" url="https://pl.wikipedia.org/wiki?curid=1352978" title="Malcolm MacDonald">
Malcolm MacDonald

Malcolm John MacDonald (ur. 17 sierpnia 1901 w Lossiemouth, zm. 11 stycznia 1981) – brytyjski polityk i dyplomata, członek Partii Pracy i Narodowej Partii Pracy, minister w rządach Stanleya Baldwina, Neville’a Chamberlaina i Winstona Churchilla.
Życiorys.
Był synem premiera Wielkiej Brytanii Ramsaya MacDonalda i Margaret Gladstone. Wykształcenie odebrał w Bedales School. W 1929 r. został wybrany do Izby Gmin jako reprezentant okręgu Bassetlaw. Po utworzeniu rządu narodowego przeszedł do Narodowej Partii Pracy i został podsekretarzem stanu w Ministerstwie ds. Dominiów. W 1935 r. został ministrem kolonii.
Przegrał wybory 1935 r., ale premier Baldwin zdecydował się pozostawić go w gabinecie. Przeniósł go jednak na stanowisko ministra ds. dominiów. W lutym 1936 r. MacDonald powrócił do Izby Gmin po wyborach uzupełniających w okręgu Ross and Cromarty. W 1937 r. prowadził w imieniu rządu brytyjskiego negocjacje dotyczące nowego porozumienia z Irlandią. W maju 1938 r. został ponownie ministrem kolonii. W październiku został dodatkowo ministrem ds. dominiów. Z tego urzędu zrezygnował w styczniu 1939 r. 17 maja 1939 r. podpisał „trzecią białą księgę”, ograniczającą żydowską emigrację do Palestyny
W maju 1940 r. premierem został Winston Churchill, który przeniósł MacDonalda do Ministerstwa Zdrowia. W 1941 r. został mianowany Wysokim Komisarzem w Kanadzie. Sprawował ten urząd do 1946 r. Następnie został komisarzem generalnym w Azji Południowo-Wschodniej, Wysokim Komisarzem w Indiach (1955–1960), gubernatorem, a następnie gubernatorem generalnym, Kenii (1963–1964) oraz kanclerzem Uniwersytetu Durham (1971–1980). Zmarł w 1981 r.

</doc>
<doc id="1352979" url="https://pl.wikipedia.org/wiki?curid=1352979" title="Dzięcioły-Kolonia">
Dzięcioły-Kolonia

Dzięcioły-Kolonia – kolonia wsi Dzięcioły Bliższe w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="1352985" url="https://pl.wikipedia.org/wiki?curid=1352985" title="Golanki">
Golanki



</doc>
<doc id="1352986" url="https://pl.wikipedia.org/wiki?curid=1352986" title="Roland TR-808">
Roland TR-808

Roland TR-808 Rhythm Composer – jeden z pierwszych programowalnych automatów perkusyjnych. 
Skrót „TR” (ang. "Transistor Rhythm") w dosłownym tłumaczeniu oznacza „rytm tranzystorowy”. Wprowadzony na rynek we wczesnych latach 80, pierwotnie stosowany jako narzędzie dla muzyków w studiach do tworzenia "demówek". Jak wcześniejsze automaty perkusyjne Rolanda, TR-808 nie brzmiał jak prawdziwa perkusja i mimo iż ukazał się później niż Linn LM-1 (pierwszy automat perkusyjny obsługujący cyfrowe próbki), zyskał większą popularność (między innymi dzięki swojej przystępnej cenie, ok. 1000 $).
Popularność.
Urządzenie to było wykorzystywane w muzyce lat 80. XX wieku, szczególnie w italo disco, hip-hopie, house, electro i techno.
Emulacja.
TR-808 i Roland TR-909 doczekały się wielu klonów, niektóre z nich to:

</doc>
<doc id="1352990" url="https://pl.wikipedia.org/wiki?curid=1352990" title="Okręg wyborczy Bassetlaw">
Okręg wyborczy Bassetlaw

Okręg wyborczy Bassetlaw powstał w 1885 r. i wysyła do brytyjskiej Izby Gmin jednego deputowanego. Okręg obejmuje północną część hrabstwa Nottinghamshire.

</doc>
<doc id="1352992" url="https://pl.wikipedia.org/wiki?curid=1352992" title="Golanki (województwo mazowieckie)">
Golanki (województwo mazowieckie)

Golanki – kolonia wsi Lebiedzie w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="1352994" url="https://pl.wikipedia.org/wiki?curid=1352994" title="Przewodnienie">
Przewodnienie

Przewodnienie – nadmiar wody w organizmie. Na podstawie molalności płynów ustrojowych oraz stężenia sodu można rozróżnić:

</doc>
<doc id="1352995" url="https://pl.wikipedia.org/wiki?curid=1352995" title="Okręg wyborczy Ross and Cromarty">
Okręg wyborczy Ross and Cromarty

Okręg wyborczy Ross and Cromarty powstał w 1832 r. i wysyłał do brytyjskiej Izby Gmin jednego deputowanego. Okręg położony był w dystrykcie Ross and Cromarty na północy Szkocji. Został zlikwidowany w 1983 r.

</doc>
<doc id="1352998" url="https://pl.wikipedia.org/wiki?curid=1352998" title="Józef Kalicki">
Józef Kalicki

Józef Stanisław Andrzej Kalicki (ur. 22 lutego 1876 w Wiedniu, zm. 11 sierpnia 1934 w Rawiczu) – generał brygady Wojska Polskiego.
Życiorys.
Urodził się 22 lutego 1876 w Wiedniu, w rodzinie Stanisława i Magdaleny z domu Versl. Ukończył pięć klas w Gimnazjum św. Anny w Krakowie, a w latach 1891–1895 uczył się w Szkole Kadetów Piechoty w Łobzowie. 
16 sierpnia 1895 roku został mianowany chorążym i rozpoczął służbę w c. i k. armii. Mianowany nadporucznikiem (niem. oberleutnant) ze starszeństwem z 1 listopada 1900. W latach 1905–1907 studiował w Wyższej Szkole Wojennej w Wiedniu. Po ich ukończeniu w 1907 służył w c. i k. 36 pułku piechoty, a następnie w Bośni, gdzie został odznaczony Wojskowym Medalem Zasługi Signum Laudis. W latach 1910–1914, po awansie na stopień kapitana i uzyskaniu tytułu oficera Sztabu Generalnego, pełnił służbę w Biurze Kartografii c. i k. Sztabu Generalnego. Podczas I wojny światowej walczył w latach 1914–1915 na froncie rosyjskim, pełniąc funkcje w sztabie dywizji i armii. Od 1915 do 1917 brał udział w działaniach na froncie włoskim, dowodząc w lutym 1917 grupą bojową. Wojnę zakończył w randze podpułkownika.
21 sierpnia 1919 roku został przydzielony (do czasu reaktywacji) do Departamentu Gospodarczego Ministerstwa Spraw Wojskowych. 3 września 1919 roku został przyjęty do Wojska Polskiego z zatwierdzeniem posiadanego stopnia podpułkownika. Do kwietnia 1920 był wykładowcą na I Kursie intendenckim w Warszawie. W czasie wojny polsko-bolszewickiej od kwietnia 1920 pełnił służbę w Ścisłym Sztabie Naczelnego Wodza, a następnie objął funkcję szefa Centralnej Stacji Rozdzielczej 2 i 3 Armii. Na tym stanowisku 22 maja 1920 został zatwierdzony w stopniu pułkownika ze starszeństwem z 1 kwietnia 1920 w korpusie oficerów piechoty. Później został kwatermistrzem Frontu Środkowego i 2 Armii, którymi dowodził generał porucznik Edward Śmigły-Rydz. Po zawieszeniu broni od listopada 1920 kierował pracami demobilizacyjnymi w 2 Armii.
21 stycznia 1921 został skierowany w charakterze wykładowcy do Wojennej Szkoły Sztabu Generalnego w Warszawie. Po jej przemianowaniu na Wyższą Szkołę Wojenną objął stanowisko zastępcy komendanta i dyrektora nauk (obok płk Ludwika Faury'ego). 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 w korpusie oficerów piechoty.
1 grudnia 1924 Prezydent RP, Stanisław Wojciechowski na wniosek ministra spraw wojskowych, gen. dyw. Władysława Sikorskiego, awansował go do stopnia generała brygady ze starszeństwem z dniem 15 sierpnia 1924 i 7. lokatą w korpusie generałów.
Z dniem 3 grudnia tego roku został mianowany dowódcą piechoty dywizyjnej 14 Wielkopolskiej Dywizji Piechoty w Poznaniu. Termin przeniesienia ze stanowiska zastępcy komendanta Wyższej Szkoły Wojennej na stanowisko dowódcy piechoty dywizyjnej 14 DP został przesunięty na dzień 20 lutego 1925 roku. 5 marca wyjechał z Warszawy do Poznania. Po zmianach kadrowych w WP, będących konsekwencją przewrotu majowego, 31 maja 1927 roku został przeniesiony w stan spoczynku.
Mieszkał w Poznaniu do lutego 1928 roku, kiedy to przeprowadził się do Rawicza. Zaangażował się w życie miasta i parafii katolickiej, był członkiem wielu stowarzyszeń. Po utworzeniu w 1933 lokalnego oddziału Akcji Katolickiej został jego przewodniczącym. Był również prezesem miejscowego Koła Przyjaciół Harcerstwa oraz radnym miejskim. Przewodniczył także Komitetowi Ratowania Bazyliki Wileńskiej po powodzi w 1933.
Zmarł 11 sierpnia 1934 roku w Rawiczu. Został pochowany na tamtejszym cmentarzu parafialnym (sektor 9A, rząd 1, grób 3).
Gen. Kalicki był żonaty z Maria Kynclową (ur. 6 października 1891 w Radowcach), z którą miał pięcioro dzieci: Marię (ur. 9 stycznia 1918 w Bolzano), Zofię (ur. 5 stycznia 1920 w Krakowie), Jana (ur. 5 kwietnia 1922 w Warszawie), Teresę (ur. 28 stycznia 1924 w Warszawie) i Stanisława Kostkę (ur. 24 listopada 1925 w Poznaniu).
W 2011 jedna z ulic Rawicza otrzymała nazwę: „Generała Józefa Kalickiego”.

</doc>
<doc id="1353005" url="https://pl.wikipedia.org/wiki?curid=1353005" title="Borki (powiat sokołowski)">
Borki (powiat sokołowski)

Borki – osada leśna w Polsce położona w województwie mazowieckim, w powiecie sokołowskim, w gminie Sterdyń.
W latach 1975–1998 miejscowość administracyjnie należała do województwa siedleckiego.

</doc>
<doc id="1353007" url="https://pl.wikipedia.org/wiki?curid=1353007" title="Gabańka">
Gabańka

Gabańka (829 m) – szczyt w Paśmie Radziejowej w Beskidzie Sądeckim.
Znajduje się w bocznym grzbiecie biegnącym z Czeremchy na południe, pomiędzy dolinami Sopotnickiego i Sielskiego Potoku. Na Gabańce ów grzbiet rozgałęzia się na trzy ramiona. Opadają one na południowy zachód, południe oraz południowy wschód, ku dolinom dwóch wymienionych potoków a także Grajcarka, i kulminują w kilku niewybitnych wierzchołkach. Na ramieniu najbardziej wysuniętym na zachód, na wysokości 630-760 m n.p.m., znajdują się zabudowania przysiółka Gabańka. Stoki są zalesione częściowo i występują tu liczne polany, jednak dolne partie południowych zboczy nie są porośnięte lasem. Przy zielonym szlaku znajduje się schron Krakowskiego Klubu Przodowników Turystyki Górskiej "Wilcza Chata".
Przez wierzchołek Gabańki przebiega południowa granica Popradzkiego Parku Krajobrazowego.

</doc>
<doc id="1353010" url="https://pl.wikipedia.org/wiki?curid=1353010" title="Josyp Hładkyj">
Josyp Hładkyj

Josyp Michaiłowicz Hładkyj (), żył w latach 1789–1866 – ostatni ataman koszowy Siczy Zadunajskiej od 1827 roku. Na godność atamana koszowego wybrany został podczas wojny rosyjsko-tureckiej (1827–1829), kiedy organizował powrót kozaków z Dunaju (uciekli tam w drugiej połowie XVII wieku od rosyjskiego nacisku), pod poddaństwo rosyjskie.
Zadunajscy kozacy pomagali wojskom rosyjskim przeprawić się przez Dunaj i brali udział w wojnie przeciw Turcji, za co Hładkyj został mianowany pułkownikiem. Dostał wtedy rozkaz sformować z kozaków zadunajskich Azowskie Wojska Kozackie i w 1832 roku wyznaczono go na atamana „nakazanego” (narzucanego kozactwu, nie wybieranego przez samych kozaków) i awansowany na stopień generała-majora. Godność tę Hładkyj sprawował do roku 1853. Następnie mieszkał w mieście Aleksandrowsk (obecnie Zaporoże), gdzie zmarł wskutek cholery. Jego grób znajduje się na terenie Uniwersytetu Zaporoskiego.

</doc>
<doc id="1353012" url="https://pl.wikipedia.org/wiki?curid=1353012" title="Dąbrówka (powiat sokołowski)">
Dąbrówka (powiat sokołowski)

Dąbrówka – kolonia wsi Stelągi w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="1353014" url="https://pl.wikipedia.org/wiki?curid=1353014" title="Emisja dwuprotonowa">
Emisja dwuprotonowa

Rozpad dwuprotonowy – przemiana jądra atomowego, podczas której emitowane są jednocześnie dwa protony ze stanu podstawowego. Jest to bardzo rzadki proces jądrowy, zachodzący dla nielicznych jąder protono-nadmiarowych (zawierających więcej protonów niż neutronów). Konkurencją dla tego rozpadu jest przemiana beta plus. Należy go wyraźnie odróżnić od dwóch kolejno zachodzących emisji protonów; jest on możliwy do zaobserwowania tylko wtedy, gdy pojedynczy rozpad protonowy jest wzbroniony z powodów energetycznych.
Rozpad ten po raz pierwszy został zaobserwowany w 2001 r., przez grupę M. Pfütznera z Uniwersytetu Warszawskiego, w laboratorium GSI w Darmstadt. Badany był egzotyczny izotop żelaza – Fe-45. Obecnie znane są trzy izotopy, dla których zachodzi rozpad dwuprotonowy: Fe-45, Ni-48 i Zn-54.
Schemat rozpadu Fe-45:

</doc>
<doc id="1353015" url="https://pl.wikipedia.org/wiki?curid=1353015" title="Alltel">
Alltel

Alltel – amerykańska firma telefonii komórkowej z siedzibą w Little Rock w Arkansas. Alltel oferuje serwis dla klientów indywidualnych jak i korporacyjnych na terenie całych Stanów Zjednoczonych, głównie dzięki serii umów roamingowych z innymi firmami oferującymi usługi telefonii komórkowej. Łącznie z układem własnych nadajników działającą w 34 stanach, Alltel posiada największą sieć telekomunikacyjną w kraju. Firma miała w planach również objąć swoim zasięgiem teren Meksyku i południowej Kanady.
W 2007 roku przychody firmy osiągnęły pułap 8,8 miliardów dolarów przy 13 milionach klientów. Biorąc pod uwagę zasięg telefonii, Alltel wygrywa z konkurencją, jednak pod względem klientów, firma Alltel zajmuje piąte miejsce w skali krajowej. Operator skupia się na małych i średnich miastach, gdzie najczęściej nie dochodzi sygnał pozostałych sieci. Potęga Alltel opiera się na serii fuzji i przejęć, jakich dokonywano w ciągu ostatnich kilkudziesięciu lat. W 2006 roku, Alltel dodał 640 000 użytkowników sieci, co było 87% wzrostem w porównaniu do roku poprzedzającego. Niewątpliwie jednym z powodów nagłej ekspansji było przejęcie w 2005 roku Western Wireless. Firma również zyskała 500 000 klientów dzięki przejęciu Midwest Wireless, First Cellular Of Southern Illinois, Virginia Cellular and Cellular One w Amarillo, Teksas.

</doc>
<doc id="1353016" url="https://pl.wikipedia.org/wiki?curid=1353016" title="Granie">
Granie

Granie – kolonia wsi Łazówek w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii Wniebowzięcia Najświętszej Maryi Panny w Łazówku.

</doc>
<doc id="1353019" url="https://pl.wikipedia.org/wiki?curid=1353019" title="Kolonia Dzięcioły Dalsze">
Kolonia Dzięcioły Dalsze

Kolonia Dzięcioły Dalsze – kolonia wsi Dzięcioły Dalsze w Polsce, położona w województwie mazowieckim, w powiecie sokołowskim, w gminie Sterdyń. Obok kolonii przepływa rzeczka Buczynka, dopływ Bugu.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="1353021" url="https://pl.wikipedia.org/wiki?curid=1353021" title="Avahi">
Avahi



</doc>
<doc id="1353023" url="https://pl.wikipedia.org/wiki?curid=1353023" title="Kolonia Kamieńczykowska">
Kolonia Kamieńczykowska

Kolonia Kamieńczykowska – kolonia w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego należą do parafii Wniebowzięcia NMP w Łazówku.

</doc>
<doc id="1353024" url="https://pl.wikipedia.org/wiki?curid=1353024" title="Ernst Hirsch Ballin">
Ernst Hirsch Ballin

Ernst Hirsch Ballin (ur. 15 grudnia 1950 w Amsterdamie) – holenderski polityk, prawnik i nauczyciel akademicki, deputowany, w latach 1989–1994 oraz 2006–2010 minister sprawiedliwości.
Życiorys.
W 1974 ukończył prawo na Universiteit van Amsterdam. W 1979 na tej samej uczelni doktoryzował w dziedzinie prawa publicznego. Od 1974 do 1977 pracował na uniwersytecie, następnie rozpoczął pracę jako urzędnik w Ministerstwie Sprawiedliwości. W 1981 został profesorem prawa konstytucyjnego i administracyjnego na Uniwersytecie w Tilburgu.
Od 7 listopada 1989 do 27 maja 1994 zajmował stanowisko ministra sprawiedliwości oraz ministra ds. Antyli Holenderskich i Aruby w trzecim rządzie premiera Ruuda Lubbersa. Od 1994 do 1995 zasiadał z ramienia Apelu Chrześcijańsko-Demokratycznego w Tweede Kamer, niższej izbie holenderskiego parlamentu. W latach 1995–2000 wchodził w skład Eerste Kamer, izby wyższej Stanów Generalnych. Następnie został członkiem Rady Stanu, instytucji konsultującej projekty aktów prawnych. Od 2003 do 2006 kierował w niej departamentem ds. prawa administracyjnego.
22 września 2006 ponownie objął funkcję ministra sprawiedliwości w trzecim gabinecie Jana Petera Balkenende. Stanowisko to zachował również w czwartym gabinecie tegoż premiera, zaprzysiężonym 22 lutego 2007. 23 lutego 2010, po wyjściu z koalicji Partii Pracy, objął również obowiązki ministra spraw wewnętrznych. Na obu stanowiskach pozostał do 14 października 2010.
W 2011 powrócił do pracy naukowej jako profesor na uniwersytetach w Amsterdamie i Tilburgu. W 2014 został członkiem niezależnego think tanku Wetenschappelijke Raad voor het Regeringsbeleid.
Członek Królewskiej Holenderskiej Akademii Sztuk i Nauk (2005).

</doc>
<doc id="1353025" url="https://pl.wikipedia.org/wiki?curid=1353025" title="Kolonia Kuczaby">
Kolonia Kuczaby

Kolonia Kuczaby – kolonia wsi Kuczaby w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="1353026" url="https://pl.wikipedia.org/wiki?curid=1353026" title="Fran Saleški Finžgar">
Fran Saleški Finžgar

Fran Saleški Finžgar (ur. 9 lutego 1871 w Doslovčach, zm. 2 czerwca 1962 w Lublanie) – słoweński duchowny, pisarz i dramaturg.
W literaturze słoweńskiej jest istotną postacią i znaną przede wszystkim dzięki dłuższym i krótszym opowiadaniom ukazującym wiejskie i mieszczańskie życie. Pisał również sztuki ludowe. Jego dzieła były przeznaczone zarówno dla młodszej, jak i starszej populacji.
Życiorys.
Urodził się w ubogiej rodzinie w Doslovčach, wsi położonej pod Stolmem w Górnej Krainie. Pierwsze lata spędził w domu i wzrastał w ojcowskiej mądrości i dobroduszności. Okres beztroski skończył się wraz z rozpoczęciem pierwszej klasy w Březnicach. Już tam przyciągnął uwagę nauczyciela i burmistrza, którzy przekonali ojca, żeby później posłał syna do trzeciej klasy szkoły podstawowej w Radovljicy. Tam się też nauczył języka niemieckiego. Był wybitnym uczniem. Po ukończeniu szkoły podstawowej w Radovljicy i nauki w domu, od roku 1882 do 1891 uczęszczał do gimnazjum w Lublanie. Doświadczył szyderstwa ze strony innych dzieci i z tego powodu po raz pierwszy w życiu zwalczył wewnętrzny kryzys. Okresy załamania były jeszcze wiele razy obecne w jego życiu. Pierwszą klasę musiał powtarzać, jednakże początkowe problemy szczęśliwie przezwyciężył i w 1891 roku zdał maturę z wyróżnieniem. Naukę kontynuował w seminarium duchownym w Lublanie. Wyświęcony został w 1894 roku. Jako duchowny pracował w Bohinju, w Jesenicach, w Kočevju, w Idrii, Sorze i innych miejscach. W 1918 roku odszedł do ostatniego miejsca w Trnovie pod Lublaną. Tam w 1936 roku odszedł na emeryturę, ale jeszcze aktywnie pracował jako duchowny i pisarz. Do śmierci mieszkał w Lublanie w domu, który zaprojektował architekt Jože Plečnik. Ulica, na której znajduje się dom, teraz nazywa się ulicą im. Frana Saleškego Finžgara.
Twórczość.
W twórczości Frana Saleškego Finžgara charakterystyczne jest to, że ściśle wiąże się z jego życiem. Dzięki powiązaniu z wiejskim społeczeństwem powstały dzieła literackie.
Na początku swojej literackiej drogi pisał również wiersze. Później jednak zaniechał ich pisania. Kontynuował z pisaniem dzieł prozatorskich z zakresu wiejskiego i mieszczańskiego życia. W prawdopodobnie najbardziej znanym dziele pod tytułem "Pod svobodnim soncem" z podtytułem "Povest davnih dedov" (1906-1907) ukazał konflikt między Słowianami i Bizantyjczykami. Powieść ma napięta i rozbudowaną historię, która ma za zadanie wspierać naród. W czasie I wojny światowej powstała kronika "Prerokovana", która zawiera opowiadania "Boji", "Prerokbe zore", "Kronika gospoda Urbana" i inne.
Fran SaleškiFinžgar jest znany ze swoich ludowych opowiadań, przedstawiających świat, którego poznał w okresie młodości (opowiadania "Strici", "Dekla Ančka", "Beli ženin"). Jego ludowe sztuki również zaliczają się do tego tematycznego zakresu ("Divji lovec", "Veriga", "Razvalina življenja"). Wspomnienia o młodości przedstawił w dziele "Let" "mojega popotovanja" (1957). Pisał również dla młodzieży ("Študent naj bo"," Gospod Hudournik", "Makalonca"), w jego utworach można dostrzec cele edukacyjne.
Był redaktorem Mladiki i stałym członkiem Słoweńskiej Akademii Nauk i Sztuk.

</doc>
<doc id="1353027" url="https://pl.wikipedia.org/wiki?curid=1353027" title="Free (album Kate Ryan)">
Free (album Kate Ryan)

"Free" to czwarty album studyjny nagrany przez belgijską wokalistkę dance Kate Ryan. Płyta została wyprodukowana przez Niclasa Kingsa i Niklasa Bergwalla. Longplay ukazał się na rynkach muzycznych w całej Europie dnia 30 maja 2008.
Informacje o albumie.
W roku 2007, razem z duetem producenckim Niclasem Kingsem oraz Niklasem Bergwallem, Kate Ryan wkroczyła do studia, by nagrać materiał na swój czwarty w karierze album muzyczny. Zaraz przed rozpoczęciem prac nad krążkiem, wokalistka zmieniła wytwórnię muzyczną w swoim kraju, z którą związana była od początku swej kariery. Podobnie jak w pozostałych krajach Europy nową wytwórnią, która przejęła wydawanie płyt Kate Ryan stała się Universal Music Group. W Polsce natomiast, bez zmian, "Free" wydany został pod szyldem Magic Records, podwytwórni Universalu.
Pierwszym singlem z krążka okazała się kompozycja "Voyage voyage", cover przeboju Desireless, wydany w roku 2007 jeszcze przed datą ustalenia premiery oraz nazwy czwartego albumu artystki. Drugi singel, utwór "Like I Love You", wydany na początku 2008 roku ukazał się jedynie na rynkach muzycznych w Belgii i Polsce. Trzecim, a zarazem głównym singlem promującym longplay stała się piosenka "Ella elle l'a" znana w latach 80. dzięki wykonaniu France Gall. Utwór, wydany na rynki muzyczne w wielu krajach Europy, zaraz po ukazaniu się, zyskał ogromną popularność debiutując na pozycji #10 w Niemczech.
W Polsce album "Free" sprzedał się w liczbie ponad 10 000 egzemplarzy, co pozwoliło krążkowi uzyskać status złotej płyty.
Lista utworów.
Wersja międzynarodowa.
Data wydania: 30 maja 2008
Czas trwania: 46:25
Wersja hiszpańska.
Data wydania: 30 maja 2008
Czas trwania: 46:25
Single.
"źródło:" – do zweryfikowania

</doc>
<doc id="1353028" url="https://pl.wikipedia.org/wiki?curid=1353028" title="Mały Memoriał Janusza Kusocińskiego">
Mały Memoriał Janusza Kusocińskiego



</doc>
<doc id="1353029" url="https://pl.wikipedia.org/wiki?curid=1353029" title="Kolonia Stary Ratyniec">
Kolonia Stary Ratyniec

Kolonia Stary Ratyniec – kolonia wsi Stary Ratyniec w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.

</doc>
<doc id="1353032" url="https://pl.wikipedia.org/wiki?curid=1353032" title="Jan Kubin (generał)">
Jan Kubin (generał)

 
Jan Kubin (ur. 19 grudnia 1876 w Krakowie, zm. 13 sierpnia 1927 w Wilnie) – generał brygady Wojska Polskiego.
Życiorys.
Urodził się 19 grudnia 1876 w Krakowie, w rodzinie Ernesta i Anny z domu Wening. Był uczniem gimnazjum (1886–1894) oraz słuchaczem Akademii Wojskowej w Wiener Neustadt (1894–1897). Od 1897 podporucznik i oficer zawodowy kawalerii cesarskiej i królewskiej armii. W latach 1901–1903 był słuchaczem Szkoły Wojennej (niem. Kriegsschule) w Wiedniu). Po ukończeniu szkoły wrócił do 6 Galicyjskiego Pułku Ułanów w Rzeszowie. W latach 1904–1905 pełnił funkcję adiutanta pułku, a w latach 1905–1914 był przydzielony z macierzystego pułku na stanowisko adiutanta osobistego komendanta 10 Korpusu i generała komenderujacego w Przemyślu, którymi byli kolejno generał piechoty Arthur Georg Pino von Friedenthal, generał kawalerii Heinrich Kummer von Falkenfeld i generał piechoty Hugo Meixner von Zweienstamm. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W I wojnie światowej walczył na froncie rosyjskim i rumuńskim.
W grudniu 1918 przyjęty został do Wojska Polskiego. Grudzień 1918 – czerwiec 1919 dowódca powiatu wojskowego Bielsko-Biała. W czasie wojny z bolszewikami zajmował kolejno stanowiska służbowe:
9 maja 1921 przydzielony został do Inspektoratu Armii Nr II generała broni Tadeusza Rozwadowskiego na stanowisko szefa sztabu Generalnego Inspektoratu Jazdy. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 4. lokatą w korpusie oficerów jazdy (od 1924 – kawalerii). Następnie był szefem sztabu Dowództwa Okręgu Korpusu nr V w Krakowie, pozostając oficerem nadetatowym 8 pułku ułanów. 27 września 1923 został przydzielony do Inspektoratu Armii Nr IV w Krakowie na stanowisko I oficera sztabu. Z dniem 1 czerwca 1924 mianowany został dowódcą XVII Brygady Kawalerii w Hrubieszowie, a z dniem 1 grudnia tego roku – dowódcą 3 Samodzielnej Brygady Kawalerii w Wilnie.
1 grudnia 1924 Prezydent RP Stanisław Wojciechowski na wniosek Ministra Spraw Wojskowych generała dywizji Władysława Sikorskiego awansował go na generała brygady ze starszeństwem z 15 sierpnia 1924 i 10. lokatą w korpusie generałów. Z dniem 1 kwietnia 1927 został mu udzielony dwumiesięczny urlop z zachowaniem uposażenia, a z dniem 31 maja 1927 tego roku został przeniesiony w stan spoczynku. Osiadł w Wilnie. Tam zmarł 13 sierpnia 1927.

</doc>
<doc id="1353033" url="https://pl.wikipedia.org/wiki?curid=1353033" title="Paderew">
Paderew

Paderew – kolonia wsi Łazów w Polsce, położona w województwie mazowieckim, w powiecie sokołowskim, w gminie Sterdyń.
W latach 1975–1998 kolonia administracyjnie należała do województwa siedleckiego.
Wierni wyznania rzymskokatolickiego należą do parafii Wniebowzięcia NMP w Łazówku.

</doc>
<doc id="1353034" url="https://pl.wikipedia.org/wiki?curid=1353034" title="Cerkiew św. Andrija Perwozwannego w South Bound Brook">
Cerkiew św. Andrija Perwozwannego w South Bound Brook

Cerkiew św. Andrija Perwozwannego – murowana cerkiew prawosławna w South Bound Brook w USA, wśród diaspory ukraińskiej w Stanach Zjednoczonych, nazywana „ukraińskim Jerusalem”.
Miejscowość South Bound Brook stanowi administracyjne centrum Ukraińskiego Kościoła Prawosławnego Stanów Zjednoczonych (podlegającego Patriarchatowi Konstantynopolitańskiemu). W 1951 zakupiono tam 23 hektary ziemi, a w 1954 utworzono tam cmentarz, na którym pochowano wiele znanych osób z emigracyjnego życia ukraińskiego.
Cerkiew została zbudowana w 1965, na pamiątkę wielkiego głodu na Ukrainie. Została zaprojektowana przez kanadyjskiego architekta Jurija Kodaka. Obecnie oprócz cerkwi znajduje się tam seminarium św. Zofii, muzeum cerkiewne, archiwum, drukarnia oraz centrum kulturalno-oświatowe z salą koncertową na 1500 miejsc i biblioteką.
Cmentarz w Bound Brook.
Pochowanych jest na nim ponad 6 tysięcy osób. Wśród Ukraińców spoczywają tutaj m.in.: patriarcha Mstysław (Stepan Skrypnyk), prezydenci URL na emigracji Andrij Liwycki i Mykoła Liwycki, premierzy URL Borys Martos i Andrij Jakowliw, a także: Dmytro Doncow, Ołeh Sztul, Bohdan Krawciw, Wasyl Kryczewśkyj, Jurij Ławrinenko, Mykoła Łebed, Mykoła Butowycz, Mychajło Dmytrenko, Hryhorij Kytastyj, Mykoła Stepanenko, Jewhen Małaniuk, Łeonid Połtawa, Hałyna Żurba, Dokija Humenna, Łew Szankowśkyj, generałowie URL Petro Diaczenko i Iwan Omelianowicz-Pawlenko.

</doc>
<doc id="1353037" url="https://pl.wikipedia.org/wiki?curid=1353037" title="Aleksander Chalecki">
Aleksander Chalecki

Aleksander Chalecki herbu Chalecki (zm. przed 12 października 1651) – marszałek sejmu zwyczajnego w Warszawie w 1627 roku, marszałek lidzki, wójt wileński od 1610, sekretarz królewski Zygmunta III Wazy. 
Życiorys.
Syn Dymitra podskarbiego wielkiego litewskiego i Reginy z Dybowskich. 
Kształcił się u Justusa Lipsiusa na uniwersytecie w Louvain razem z bratem Mikołajem Krzysztofem. Poseł na sejm nadzwyczajny 1613 roku z powiatu wileńskiego. Poseł na sejm 1625, 1627 roku. Jako poseł powiatu kowieńskiego na sejm nadzwyczajny 1629 roku był deputatem na Trybunał Skarbowy Wielkiego Księstwa Litewskiego. W latach 1628-1632 zasiadał w trybunale wileńskim. Pozostawił dwóch synów: Eustachego, dominikanina i Gedeona Aleksandera. 

</doc>
<doc id="1353039" url="https://pl.wikipedia.org/wiki?curid=1353039" title="Conquer (album)">
Conquer (album)

Conquer – szósty album studyjny grupy Soulfly, wydany 23 lipca 2008 nakładem Roadrunner Records. 
Nagrania albumu trwały na Florydzie, a producentem albumu był Tim Lau. Miksowanie wykonał Andy Sneap.
Płytę promowały teledyski do utworów "Innerspirit (live)" w reżyserii Tomasza Dziubińskiego oraz "Unleash" w reżyserii Roberta Sextona.
Treści płyty oscylują wokół takich tematów jak: wojna, nienawiść, zło, cierpienie. Max Cavalera chciał przedstawić ciemną stronę ludzkości, jej mentalności i zachowań społecznych, która jest silnie widoczna w tekstach "Conquer".
Lista utworów.
Edycja specjalna
Bonus DVD.
Live in Warsaw, Poland
Zapis koncertu zarejestrowanego w Warszawie (Polska) 13 lipca 2005.

</doc>
<doc id="1353040" url="https://pl.wikipedia.org/wiki?curid=1353040" title="Barleben">
Barleben

Barleben – gmina samodzielna (niem. "Einheitsgemeinde") w Niemczech, w kraju związkowym Saksonia-Anhalt, w powiecie Börde.
Do 30 czerwca 2007 gmina należała do powiatu Ohre.
Geografia.
Barleben leży niedaleko Magdeburga.
Współpraca.
Miejscowości partnerskie:

</doc>
<doc id="1353042" url="https://pl.wikipedia.org/wiki?curid=1353042" title="Petit Pont">
Petit Pont

Petit Pont – most łączący V okręg paryski z Île de la Cité wybudowany w 1853 na miejscu wcześniejszego. 
Historia.
Już w starożytności na miejscu dzisiejszego mostu znajdowała się przeprawa przez rzekę. Wiadomo, że już w rzymskiej osadzie Lutecja właśnie na tym miejscu, wykorzystując niewielką odległość między wyspą a stałym lądem oraz spokojniejszy bieg rzeki, przebiegał most łączący Cité z lewym brzegiem Sekwany. Obiekt był wielokrotnie niszczony przez rzekę w czasie kolejnych niekontrolowanych powodzi. W samym średniowieczu most był niszczony jedenastokrotnie. Środki finansowe pochodziły z różnych, niekiedy niecodziennych źródeł: w 1175 budowa pierwszego całkowicie kamiennego mostu została opłacona przez biskupa Paryża, natomiast w 1393 zmuszono paryską społeczność żydowską do wpłacenia 9500 liwrów na kolejną odbudowę. Od nazwy mostu pochodzi przydomek Adama Parvipontanusa (XII w.), uczącego w znajdującej się przy nim szkole.
W czasie rządów Karola VI Szalonego nowy most wybudował włoski mnich Giovanni Giocondo, wówczas po raz pierwszy na Petit Pont pojawiły się domy. Most ten przetrwał dwa stulecia, jednak już w XVII wieku Petit Pont zawalał się i był budowany na nowo w latach 1649, 1651, 1658 i 1659. Ta ostatnia odbudowa była również najbardziej kosztowna, jednak nie spełniła oczekiwań, a most, kamienno-drewniany, zawalił się w 1718 w niecodziennych okolicznościach. W czasie gdy pod mostem bezskutecznie usiłowały przepłynąć dwie wyładowane barki, nieznana z nazwiska kobieta wypłynęła na Sekwanę, by odnaleźć ciało jej dziecka, które w niej utonęło. Miała w rękach zapaloną pochodnię i gdy wskutek wypadku jej łódź zderzyła się z jedną z barek, powstał ogromny pożar, od którego zajął się cały most. Rok później most został odbudowany, już bez zabudowy mieszkalnej. 
W 1852 dotychczasowa konstrukcja została zastąpiona nowym mostem według projektu Alexandre'a Michala. Budowę nadzorował Ernest Gariel. Od roku 1853 obiekt jest dostępny dla ruchu zarówno kołowego, jak i pieszego. 
Architektura.
Petit Pont jest mostem łukowym, w przeszłości opartym na trzech łukach, obecnie na jednym. Most jest w całości kamienny, o długości 32 metrów, co czyni z niego najkrótszy paryski most. Prowadzi przez niego 20-metrowa droga ruchu kołowego, 12-metrowa ścieżka rowerowa oraz dwa czterometrowej szerokości chodniki. 
W kulturze popularnej.
Most występuje w tytule piosenki Nany Moskouri "A Paris Sur Le Petit Pont".

</doc>
<doc id="1353043" url="https://pl.wikipedia.org/wiki?curid=1353043" title="Knud Ejler Løgstrup">
Knud Ejler Løgstrup

Knud Ejler Løgstrup (ur. 2 września 1905, zm. 20 listopada 1981) – duński teolog, filozof i publicysta, pastor Duńskiego Kościoła Narodowego (luterańskiego).
Życie i dokonania.
Urodził się 2 września 1905 roku w Kopenhadze. Maturę zdał w prestiżowej Metropolitanskolen w 1923 r., a w 1930 r. skończył studia teologiczne na stołecznym uniwersytecie.
Po egzaminie dyplomowym podróżował przez dłuższy czas po Niemczech (1930-35), słuchając m.in. wykładów Heideggera we Fryburgu Bryzgowijskim (1933-34). Studiował również u Hansa Lippsa w Getyndze, u Henri Bergsona w Paryżu oraz u Friedricha Gogartena.
We Fryburgu Bryzgowijskim poznał swą przyszłą żonę, towarzyszkę życia, tłumaczkę i współmyślicielkę Rosalię Marię Pauly (z Wrocławia), również studentkę Heideggera. Poślubił ją w 1935.
W 1931 zgłosił swoją pracę konkursową o etyce Maxa Schellera, otrzymując w nagrodę złoty medal za swą rozprawę (1932) - za pieniądze z jego sprzedaży sfinansował dalsze studia.
W latach 1936-43 był pastorem w Sandager-Holevad w diecezji fiońskiej, jednocześnie pracując nad swoim doktoratem. Od lat 30. zaangażował się w świeżą (od 1926) inicjatywę skupionych wokół pisma "Tidehverv" (nazwa dosłownie przetłumaczona z podobnego niemieckiego pisma "Zeitwende") teologów dialektycznych i egzystencjalnych zrywając z nim jednak później (w 1965).
Po kilku próbach (1933, 1938) otrzymał tytuł doktora teologii (1943), obroniwszy rozprawę o neokantowskiej teorii poznania.
W czasach wojny (1940-45) działał Løgstrup w ruch oporu i m.in. pomagał wraz ze swą żoną ratować żydowskich uciekinierów z Danii. Pisywał również w podziemnym piśmie "Folk og frihed"("Lud i wolność") musząc od 1944 zejść do podziemia.
Na nowo założonym fakultecie teologii na Uniwersytecie w Aarhus mianowano Løgstrupa profesorem etyki i filozofii religii (1943) - którą to katedrę zatrzymał do emerytury (1975).
Zmarł 20 listopada 1981 r.
Nagrody i wyróżnienia.
Uczczono go doktoratami honorowymi (doctor honoris causa) na dwóch uniwersytetach: Uniwersytecie w Lund w (1965) i Uniwersytecie w Marburgu w (1977).
Poglądy.
Zachowując absolutną wartość wolności sumienia, Løgstrup uważa, że bliźni jest nam "wydany" i nie ma obiektywnej granicy dobroci i troszczenia się o bliźniego, bo indywidualne sumienie jest tu jedyną instancją rozstrzygającą, a etyczne "roszczenie" czy "wymóg", dotyczące troski o bliźniego, są niewypowiedziane, nieograniczone i niesprawdzalne.
Klasyfikowanie takich czy innych norm i zachowań jako mniej czy bardziej "chrześcijańskie" uważa on za bezzasadne i zachęca do szczerych i autentycznych zachowań.
Temat szczerości (autentyczności) staje się główną myślą w rozważaniach o "suwerennych przejawach życia", którymi są: przede wszystkim ufność, ale również otwartość w mowie, litość i miłość. Kryterium autentyczności spełnia się tu w fakcie, że takie przejawy życia "zaskakują nas samych" i zdradzają nas w sytuacjach wymagających przewrotności. Podaje tu przykład z własnego życia: że żona człowieka, ukrywającego się w czasie niemieckiej okupacji wojennej musi zmuszać się do hamowania potrzeby "wypowiedzenia się", zaufania i zawierzenia przesłuchującym ją bliźnim - Niemcom.
Tak pojęte "intuicyjne" suwerenne przejawy życia zarazem znoszą potrzebę norm, zasad i odczuć w etyce, jak i stanowią podstawę do metafizycznego ugruntowania "teologii stworzenia", odnosząc nas do pierwotnej, stworzonej rzeczywistości. Pozytywny pogląd na życie stawia Løgstrupa (również w jego własnym przekonaniu) pośród kontynuatorów inspiracji Grundtviga w naszych czasach.
Dokonania.
Podsumowanie dokonań.
Uważa się go za jednego z czterech wielkich "teologów z Aarhus".
Zajmował się głównie etyką; był autorem licznych książek na tematy filozoficzne (metafizyka, polemiki filozoficzne) i uczestnikiem debat o etycznych aspektach zmieniającego się społeczeństwa.
Oprócz dzieł polemicznych przeciw (neo-)kantystom i Kirkegaardowi, główne dzieła to "Roszczenie etyczne" (Den etiske fordring) i cztery tomy "Metafizyki"(Metafysik I - IV); (tom II wydany pośmiertnie).[3]

</doc>
<doc id="1353045" url="https://pl.wikipedia.org/wiki?curid=1353045" title="Klub Studencki Witkacy w Słubicach">
Klub Studencki Witkacy w Słubicach

Klub Studencki Witkacy w Słubicach (popularnie "Witek") – klub studencki znajdujący się na parterze Domu Studenckiego "Forum" przy ul. Piłsudskiego 18 w Słubicach, będących stosunkowo młodym ośrodkiem akademickim pogranicza polsko-niemieckiego.
Historia klubu.
Powstał na początku lat 90., początkowo w Domu Studenckim "Amicus" przy ul. Szamarzewskiego. Następne w Domu Studenckim "Iuventa" przy ul. Piłsudskiego 14 i od 2006 w obecnym miejscu.
Prowadzony przez i dla studentów Europejskiego Uniwersytetu Viadrina we Frankfurcie nad Odrą oraz Collegium Polonicum w Słubicach.
Wymiary parkietu wynoszą 10 x 12 m. Na wyposażeniu Klubu są 2 stoły bilardowe, tablica do gry w darta i telewizory ciekłokrystaliczne do oglądania meczów piłkarskich. W 2007 przy KS Witkacy powstała pizzeria o tej samej nazwie.
Dzięki współpracy ze Słubickim Miejskim Ośrodkiem Kultury SMOK gości wielu wokalistów i zespoły, grające muzykę od jazzu przez reggae, techno, house, rock progresywny po heavy metal. W Klubie odbywają się imprezy w ramach festiwalu Transvocale, na który przyjezdzają tacy artyści jak Voo Voo, Ania Dąbrowska, Dorota Miśkiewicz, Maria Peszek, Justyna Steczkowska, czy Grzegorz Turnau.
Klub jest głównym organizatorem (obok Samorządu Studenckiego) imprez w ramach słubickich juwenaliów, noszących oficjalną nazwę "Euronalia" i zbiegających się od kilku lat w czasie ze świętami miasta, tj. Święto Odry.
Na deskach klubu powstał funkowy zespół Motherfunker &amp; The Freshmakers, przekształcony następnie w grupę Funklinic .
Jednocześnie klub plasuje się w grupie lokali uznawanych za najlepsze w regionie, co potwierdzają np. wyniki plebiscytu zorganizowanego w 2007 przez Gazetę Lubuską. Witkacy został uznany za drugi najlepszy lokal gastronomiczny w mieście .
Właścicielem klubu jest Witold Dembiński .

</doc>
<doc id="1353046" url="https://pl.wikipedia.org/wiki?curid=1353046" title="Maxime Verhagen">
Maxime Verhagen

Maxime Jacques Marcel Verhagen (ur. 14 września 1956 w Maastricht) – holenderski polityk, parlamentarzysta krajowy i europejski, w latach 2007–2010 minister spraw zagranicznych, od 2010 do 2012 wicepremier oraz minister spraw gospodarczych, rolnictwa i innowacji, w latach 2010–2012 lider Apelu Chrześcijańsko-Demokratycznego (CDA).
Życiorys.
W 1986 ukończył historię na Uniwersytecie w Lejdzie. Działał we władzach organizacji studenckiej LSV Minerva. W czasie studiów związał się z Apelem Chrześcijańsko-Demokratycznym, pełnił różne funkcje w strukturach tej partii i jej organizacji młodzieżowej CDJA. Od 1984 do 1987 był asystentem jednego z deputowanych CDA. Następnie pracował w biurze parlamentarnym partii, będąc odpowiedzialnym za sprawy europejskie i politykę handlową. W latach 1986–1990 zasiadał w radzie miejskiej Oegstgeest. W latach 1989–1994 był członkiem Parlamentu Europejskiego III kadencji.
W 1994 po raz pierwszy wybrany w skład Tweede Kamer, izby niższej holenderskiego parlamentu. Reelekcję uzyskiwał w wyborach w 1998, 2002, 2003, 2006 i 2010. 11 lipca 2002 został liderem frakcji poselskiej CDA, pełniąc tę funkcję do 21 lutego 2007. Następnego dnia objął stanowisko ministra spraw zagranicznych w czwartym gabinecie Jana Petera Balkenende. 23 lutego 2010 premier powierzył mu dodatkowo pełnienie obowiązków ministra ds. współpracy na rzecz rozwoju, po tym jak PvdA opuściła koalicję rządzącą. Na obu stanowiskach pozostał do października 2010.
9 czerwca 2010 został nowym liderem politycznym Apelu Chrześcijańsko-Demokratycznego. Zastąpił Jana Petera Balkenende, który ustąpił po przegranych wyborach parlamentarnych. Po wyborach negocjował porozumienie koalicyjne z Partii Ludowej na rzecz Wolności i Demokracji (VVD). 2 października 2010 w czasie zjazdu partyjnego CDA ostatecznie zaakceptowała jego treść i zgodziła się na utworzenie mniejszościowego z VVD, przy wsparciu parlamentarnym ze strony Partii Wolności (PVV). 14 października 2010 Maxime Verhagen objął urząd wicepremiera oraz ministra spraw gospodarczych, rolnictwa i innowacji w rządzie premiera Marka Rutte. Gabinet w 2012 utracił poparcie ze strony PVV, co doprowadziło do przedterminowych wyborów, w których Maxime Verhagen nie wystartował. 5 listopada 2012 zakończył pełnienie funkcji rządowych.
Wycofał się następnie z działalności politycznej. Wszedł w skład rady dyrektorów organizacji pracodawców VNO-NCW, został doradcą koncernu przemysłowego VDL Groep, a w 2013 prezesem Bouwend Nederland, organizacji zrzeszającej przedsiębiorstwa sektora budowlanego.

</doc>
<doc id="1353048" url="https://pl.wikipedia.org/wiki?curid=1353048" title="Wicehrabia Dunrossil">
Wicehrabia Dunrossil

Wicehrabiowie Dunrossil 1. kreacji (parostwo Zjednoczonego Królestwa)
Najstarszym synem 3. wicehrabiego Dunrossil jest Callum Alasdair Brundage Morrison.

</doc>
<doc id="1353049" url="https://pl.wikipedia.org/wiki?curid=1353049" title="Istota szara okołowodociągowa">
Istota szara okołowodociągowa

Istota szara okołowodociągowa (ang. periaqueductal gray, PAG) – substancja szara śródmózgowia otaczająca wodociąg mózgu. Pełni funkcję przy zstępującej modulacji bólu. Włókna wstępujące przewodzące czucie bólu i temperatury biegnące w szlaku rdzeniowo-wzgórzowym również wysyłają projekcje do PAG za pośrednictwem szlaku rdzeniowo-śródmózgowiowego. Doświadczenia na zwierzętach przemawiają za rolą PAG w zachowaniach defensywnych; stymulacja grzbietowej lub bocznej części PAG powoduje u szczurów znieruchomienie, ucieczkę, skakanie, tachykardię i wzrost ciśnienia krwi oraz napięcia mięśniowego. Stymulacja doogonowej, brzuszno-bocznej części PAG wywołuje nieruchomą postawę określaną jako postawę przyzwolenia, a jej hamowanie stymuluje zwiększoną aktywność ruchową zwierzęcia.

</doc>
<doc id="1353050" url="https://pl.wikipedia.org/wiki?curid=1353050" title="Ryczyn (grodzisko)">
Ryczyn (grodzisko)

Ryczyn – dawny gród na Dolnym Śląsku, nad Odrą, znajduje się w odległości ok. 37 km na południowy wschód od Wrocławia, w podoławskich lasach. Ryczyn jest wymieniany w bulli papieskiej w 1093 roku oraz w Kronice Czechów Kosmasa z Pragi. Siedziba kasztelanii do 1297 roku. Nazwa grodziska ma pochodzenie słowiańskie i oznacza: „w pobliżu rzeki”, „w sąsiedztwie rzeki”.
Opis grodu.
Gród Ryczyn powstał pośrodku lasu. Otaczał go pierścieniowaty wał wysoki na 4–5 m, a szeroki na 8 m. Obwód grodziska wynosił ok. 600 m. Budowa grodu na bagnach musiała trwać dziesiątki lat i wymagała przygotowań mających zabezpieczyć gród przed podtopieniami. W tym celu układano drewniane bale, które następnie zasypywano ziemią tak by przekroczyć poziom zalewowy. Od strony Odry utworzono fosę o szerokości 5–10 metrów i wejście do grodziska. Według podań gród miał powstać jeszcze przed 1000 rokiem n.e. w celu ochrony miejscowej ludności wraz z całym żywym inwentarzem przed czeskimi i niemieckimi najazdami. Obronny charakter budowli poświadcza jej kształt oraz znajdowane na jej terenie liczne szczątki.
Około 60 m na zachód od głównego grodziska znajdowało się mniejsze stożkowate o powierzchni 143 m². Stanowiło ono wysuniętą w kierunku Odry wartownię, w której powstał tylko jeden budynek drewniany, zbudowany w celu stałej kontroli Odry i jej brzegów. Na lewym brzegu Odry, niedaleko wsi Lipki powstała też trzecia osada wchodząca w skład zespołu ryczyńskiego grodu. Pełniła ona funkcję strategiczną, zaopatrzeniową oraz gospodarczą, o czym świadczą ślady warsztatów metalurgicznych produkujących żelazo dla grodów ryczyńskich.
W odległości około 120 m na północny wschód i na zachód od głównego grodu natrafiono na ślady trzech osad prawdopodobnie o charakterze wiejskim z okresu wczesnego średniowiecza. Z kolei w odległości około 90 metrów na południowy zachód od głównego grodziska znaleziono wczesnośredniowieczne cmentarzysko zawierające pochówki szkieletowe. Zewnętrzne cmentarzysko było użytkowane od X do początku XV wieku. W obrębie cmentarzyska odkryto kilkadziesiąt ludzkich szkieletów, z których wiele było kompletnych. Część szkieletów nosiła ślady ciosów zadanych ostrymi narzędziami, co wskazuje że były to ofiary najazdu Kazimierza Jagiellończyka z 1474 roku. Obok cmentarzyska znajdują się pozostałości kościoła z przełomu XIV i XV w. oraz ślady wcześniejszego, drewnianego.
W 1958 roku na terenie obejmującym oba ryczyńskie grodziska utworzono rezerwat przyrody Grodzisko Ryczyńskie. Jest to rezerwat archeologiczno-leśny mający chronić pomnikowy drzewostan, stanowiący pozostałość po kompleksie lasów łęgowych.
Historia.
Gród ryczyński mógł być jednym z 15 grodów Ślężan, o których w połowie IX wieku wspomniał Geograf Bawarski. W latach 1000–1010 w okolicy mógł przebywać benedyktyński pustelnik Andrzej Świerad.
W Ryczynie z polecenia Mieszka I powstał drugi na Śląsku kościół (po Smogorzowie), który po utworzeniu w 1000 roku na zjeździe gnieźnieńskim biskupstwa we Wrocławiu podlegał właśnie pod nie. Według niepewnej tradycji znanej z XIV-wiecznej „Kroniki książąt polskich” Piotra z Byczyny w latach 1032–1033 w czasie reakcji pogańskiej wygnany z Wrocławia nieznany z imienia biskup miał schronić się w Smogorzowie, a następne w Ryczynie. Kasztelania Recen (Ryczyn) była ważną twierdzą obronną w okolicy, o czym świadczyć ma również domniemana decyzja biskupów wrocławskich o przeniesieniu swej siedziby właśnie do Ryczyna w roku 1038, w obliczu zagrożenia w czasie najazdu księcia czeskiego Brzetysława I na Śląsk. Tomasz Jurek uważa, że Ryczyn miał być tymczasową siedzibą biskupstwa ("locus capitalis") w latach 1051–1075. W tym też roku dokonujący reorganizacji polskiego Kościoła Bolesław II Szczodry miał przenieść siedzibę diecezji śląskiej z powrotem do Wrocławia. Historyczni plebani z kościoła parafialnego w Ryczynie są poświadczeni od schyłku XIII w. Natomiast ostatnia wzmianka o bezimiennym plebanie Ryczyna pochodzi z 1454 roku.
Jak donosi kronika Komasa z Pragi, około roku 1093 Ryczyn został zniszczony przez czeskiego księcia Brzetysława II, gdy ten najechał na Śląsk. Gród ryczyński został odbudowany i stał się wtedy jednym z najważniejszych polskich grodów obronnych Śląska. Gród skutecznie obronił się w roku 1103 przed wspólnym najazdem książąt czeskiego Borzywoja II i ołomunieckiego Świętopełka, oraz w roku 1109 przed najazdem króla niemieckiego Henryka V.
Ryczyn jest wymieniany również w dwóch bullach papieskich z lat 1155 i 1245 dla biskupstwa wrocławskiego. Wskazują one na kasztelańską funkcję grodu ryczyńskiego. Pod koniec XIII w. Ryczyn jako kasztelania zaczął tracić na znaczeniu. Gród był siedzibą kasztelanii do roku 1297. Ostatnia wzmianka o grodzisku pochodzi z roku 1340, gdy gród został przekazany brzeskim dominikanom. W XV wieku Ryczyn znalazł się w geograficznym opisie Śląska autorstwa Jana Długosza oraz w dwóch opisach Hartmanna Schedela. W drugiej połowie XVI wieku Ryczyn jako mała osada wiejska znalazł się na mapie Śląska wykonanej przez Martina Helwiga. Od tego czasu nie ma już wzmianek dotyczących osadnictwa w tym rejonie. Gród i związane z nim cmentarzyska zarosły lasami, a Ryczyn stracił swoją pozycję na skutek rozwoju pobliskich miast – Oławy i Brzegu. Grodzisko wraz z kościołem zniszczyły w roku 1474 wojska Kazimierza Jagiellończyka, w trakcie jego wyprawy na Śląsk.
Kasztelanowie Ryczyna.
Władzę w grodzie z ramienia księcia sprawował kasztelan (komes). Był on naczelnym zwierzchnikiem grodu oraz dowódcą wojskowym sprawującym władzę administracyjną i sądowniczą. Pierwszym kasztelanem Ryczyna imiennie wymienionym w źródłach był w roku 1203 Imbram, syn Gniewomira. O znaczącej pozycji kasztelanów ryczyńskich świadczy fakt, że występował on jako świadek w sporach pomiędzy klasztorem w Henrykowie a okoliczną ludnością, co poświadcza „Księga henrykowska”.
Spis ryczyńskich kasztelanów:
Badania archeologiczne.
W 1390 roku miały tu miejsce pierwsze w Polsce badania archeologiczne – na zlecenie księcia brzeskiego Ludwika I poszukiwano grobów biskupów wrocławskich. Nie zachowały się jednak wzmianki o wynikach tych poszukiwań. W roku 1779 badania zarządził hrabia Carmer, jednak nie odkrył śladów zabudowań. Dopiero w roku 1891 przy wytyczaniu nowej ścieżki leśnej natrafiono na resztki wałów oraz prawdopodobnie fundamentów kościoła. Znaleziono też znaczną ilość ludzkich kości, prawdopodobnie w miejscu cmentarza. W latach 1958, 1959 i 1962 wykopaliska prowadził Janusz Kramarek z Muzeum Archeologicznego we Wrocławiu. Badania te umożliwiły poznanie konstrukcji wału otaczającego grodzisko oraz uściśliły położenie osad przygrodowych i zewnętrznego cmentarzyska.
W toku badań archeologicznych znaleziono dużą ilość ceramiki wczesnośredniowiecznej, kości zwierzęce, przedmioty metalowe (głównie broń w postaci toporów, noży i grotów czy też liczne gwoździe), przedmioty kamienne, kościane i gliniane. Świadczą one o działalności lokalnych warsztatów metalurgicznych. Dziś w obrębie grodziska zachowały się wały i majdan. Pracujący w Ryczynie w 2004 roku zespół archeologów z Instytutu Archeologii i Etnologii PAN – oddział we Wrocławiu oraz z Zakładu Archeologii Instytutu Historii Uniwersytetu Opolskiego odnalazł siedem kurhanów położonych w północnej części grodziska, w pobliżu zbiornika wodnego. Na ich nasypie składano ciała spopielonych zmarłych, maksymalnie do siedmiu ciał w obrębie kurhanu. W tym miejscu składano też ofiary ze zwierząt, o czym świadczą kości zwierzęce. W pobliżu kurhanów znaleziono szczątki dębowo-jodłowej łodzi zbudowanej z drzew ściętych jesienią 983 roku. Łódź ta nie posiadała nitów i nie była szyta, przez co nie była nigdy przeznaczona do pływania. Została ułożona symbolicznie i spalona zgodnie z analogicznymi obrządkami pogrzebowymi z północno-wschodniej Rusi. Odnaleziono też wykopy prowadzone przez Ludwika I.
Składanie zmarłych wewnątrz wczesnośredniowiecznej osady było w tym okresie prawdziwą rzadkością. W tym przypadku na pole kurhanowe przeznaczono sporą część grodziska. Kurhany były użytkowane między X a XII wiekiem. Prace archeologiczne prowadzone w Ryczynie dość istotnie zmieniły dotychczasowe hipotezy historyków na temat pierwszych wieków chrześcijaństwa na Śląsku. Badania wykazały, że w ryczyńskim grodzie religia Słowian rozwijała się jeszcze długo po oficjalnym zaprowadzeniu chrześcijaństwa. Nekropolię kurhanową ostateczne zniszczyli pod koniec XIV wieku brzescy dominikanie. W trakcie prac archeologicznych nie znaleziono też śladów grobów biskupów wrocławskich.
Legenda.
Według ryczyńskiej legendy, gdy mieszkańcy grodu musieli go na zawsze opuścić, postanowili zabrać dzwon z miejscowego kościoła. Dzwon zdemontowano z dzwonnicy, by załadować go na przygotowaną łódź i przetransportować do jednej z pobliskich wiosek. Jednak dzwon wyśliznął się mężczyznom z rąk i na zawsze zatonął. Od tej pory z fosy czasami rozchodzą się jego dźwięki.
Współczesność.
Od 1995 roku w okolicach grodziska ryczyńskiego Oławskie Stowarzyszenie Turystyczne „Ryczyn” organizuje w kwietniu spotkania turystów i miłośników historii. W ramach tych spotkań organizowane są liczne gry, zabawy, pokazy grup rekonstrukcyjnych i wykłady prowadzone przez archeologów zajmujących się badaniami ryczyńskiego grodu. W trakcie imprezy prowadzone są także warsztaty ukazujące wczesnośredniowieczne rzemiosło.

</doc>
<doc id="1353051" url="https://pl.wikipedia.org/wiki?curid=1353051" title="Bottmersdorf">
Bottmersdorf

Bottmersdorf – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.
Geografia.
Bottmersdorf położony jest ok. 15 km na południowy zachód od miasta Magdeburg.

</doc>
<doc id="1353052" url="https://pl.wikipedia.org/wiki?curid=1353052" title="Fran Levstik">
Fran Levstik

Fran Levstik (ur. 28 sierpnia 1831 w Dolnjich Retjach, zm. 16 listopada 1887 w Lublanie) – słoweński pisarz, dramaturg, krytyk i językoznawca. 
Życiorys.
Fran Levstik uchodzi za pierwszego klasyka słoweńskiej epickiej prozy. Urodził się w chłopskiej rodzinie. Uczęszczał do gimnazjum w Lublanie, matury jednak nie zdał. Przystąpił do seminarium duchownego o niemieckim, rycerskim obrządku w Ołomuńcu, jednakże musiał z niego wystąpić z powodu donosu o publikacji niemoralnych tekstów w zbiorze "Pesmi". Powrócił do rodzinnej miejscowości, w której wykonywał różne prace. Rozpoczął jako prywatny nauczyciel, potem był sekretarzem czytelni, redaktorem czasopisma "Naprej," sekretarzem Slovenskiej Maticy w Lublanie i redaktorem słoweńsko-niemieckiego słownika. W 1870 roku pomagał w porządkowaniu Zvona Josipovi Stritarovi, potem wykonywał jeszcze pracę redaktora przy przekładzie słoweńskim kodeksu państwowego. W 1872 roku podjął pracę w lublańskiej, licealnej bibliotece, w której pracował do śmierci. Zmarł po długotrwałej chorobie, mając 56 lat. Jego imieniem i nazwiskiem został nazwany lublański rynek i droga.
Poezja Levstika.
Jego językowe wyrażanie się nie jest bezpośrednie, przeważa bowiem w nim umysłowa analiza nad spontanicznym wyrażaniem uczuć. Główny motyw poezji to miłość, przeplatają się jeszcze motywy sztuki, życia i własnego losu. Pierwszy wiersz pt. "Želje" opublikował w 1849 roku. Wiersze z okresu młodzieńczego umieścił w zbiorze "Pesmi". Przeważa w nim materialny stosunek do życia, ale również satyryczny ("Ježa na Parnas"). Podobnie jest w liryce miłosnej. W utworach "Tonine pesmi" miłosne przeżycie przeplatają się z opisem przyrody ("V gozdu, Dve otvi, Grm"). W utworach Franjine Pesmi miłosne uczucie jest wyrażone bezpośrednio, a wydarzenia są opisane w formie pamiętnikarskiej ("Prošnja, Slovo"). Ostatni okres twórczości Frana Levstika cechują wiersze dla dzieci ("Otročje igre v pesencah)". Pisał również poezję liryzowaną, np. "Ubežni kralj".
Proza Levstika.
Literacko-krytyczna twórczość Levstika opierała się na klasycznych, estetycznych i artystycznych poglądach. Te poglądy przedstawił poprzez krytykę ("Popotovanje iz Litije od Čateža", "Napake slovenskega pisanja"). Fran Levstik uprawiał tylko krótkie formy prozatorskie: opowiadania, dziennik literacki, groteska satyryczna i szkic literacki. Najbardziej znane dzieła to opowiadanie "Martin Krpan z Vrha"(szczyt prozatorskiego pisania) i dziennik literacki "Popotovanje iz Litije od Čateža", z którego wynika, że literatura musi ukazywać charakterystyczne cechy narodowe i powinna wzbudzać uczucia narodowe i literacko kształtować. W opowiadaniu "Deseti brat" ukazał współczesnego człowieka – nieszczęśliwego i niepotrzebnego. Oprócz "Martina Krpana" znane dzieło dla młodzieży to "Kdo je napravil Vidku" "srajčico". Powiastka opowiada o chłopcu, który pochodzi z ubogiej, wielodzietnej rodziny. Jako że jest najmłodszy, musi nosić stare i połatane ubrania. Pewnego dnia jego stara koszula przedarła się do tego stopnia, ze spadała mu z ramion. Na pomoc przybiegły mu zwierzęta. Owca dała mu wełnę, pająk tkał materiał, rak go dzielił, a ptaszek szył. Tak przeszczęśliwy chłopczyk pobiegł do domu pokazać rodzinie swoją nową koszulę. Fran Levstik sięgnął po różne gatunki literatury, jednak całościowych dzieł napisał mało, więcej fragmentów i szkiców, w wielu dziedzinach pionierskich.
Dzieła.
Proza
Poezja

</doc>
<doc id="1353053" url="https://pl.wikipedia.org/wiki?curid=1353053" title="Atlanta Poland">
Atlanta Poland

Atlanta Poland Spółka Akcyjna – polskie przedsiębiorstwo handlu hurtowego z siedzibą w Gdańsku, notowane na Giełdzie Papierów Wartościowych w Warszawie, prowadzące sprzedaż bakalii. Przedsiębiorstwo sprowadza do Polski z zagranicy suszone owoce, orzechy, ziarna, a także konserwanty i zagęszczacze.
Historia.
Założone w 1990, w 1993 przekształcone w spółkę z ograniczoną odpowiedzialnością Atlanta Poland. W lipcu 1999 przekształcona w spółkę akcyjną. W 2000 przedsiębiorstwo pozyskało kolejnego wspólnika – Rockfield Trading Limited z siedzibą na Cyprze. W maju tego samego roku spółki Atlanta i Agronut połączyły się w drodze przejęcia Agronutu przez Atlantę. W lipcu 2004 walne zgromadzenie przedsiębiorstwa podjęło uchwałę o wprowadzeniu akcji do publicznego obrotu na Giełdzie Papierów Wartościowych w Warszawie. 10 stycznia 2005 akcje spółki były po raz pierwszy notowane na warszawskiej giełdzie.

</doc>
<doc id="1353060" url="https://pl.wikipedia.org/wiki?curid=1353060" title="Kora entorynalna">
Kora entorynalna



</doc>
<doc id="1353063" url="https://pl.wikipedia.org/wiki?curid=1353063" title="Domersleben">
Domersleben

Domersleben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.
Geografia.
Domersleben leży 10 km na zachód od Magdeburga.

</doc>
<doc id="1353064" url="https://pl.wikipedia.org/wiki?curid=1353064" title="Wojciech Danielski">
Wojciech Danielski

Wojciech Danielski (ur. 10 kwietnia 1935 w Milanówku, zm. 24 grudnia 1985 w Warszawie) – polski ksiądz rzymskokatolicki, doktor teologii, historyk mediewista, liturgista, moderator krajowy Ruchu Światło-Życie w latach 1981–1985, współwydawca Biuletynu Liturgicznego, współorganizator sympozjów pastoralno-liturgicznych w Krościenku n. Dunajcem, członek Komisji Teologicznej Krajowego Duszpasterstwa Służby Liturgicznej, kapłan archidiecezji warszawskiej, wykładowca Katolickiego Uniwersytetu Lubelskiego. Został pochowany na warszawskich Powązkach (grobowiec kapłanów Archidiecezji Warszawskiej w kwaterze 153, rząd 1).

</doc>
<doc id="1353065" url="https://pl.wikipedia.org/wiki?curid=1353065" title="Dreileben">
Dreileben

Dreileben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.
Geografia.
Dreileben leży ok. 22 km na zachód od Magdeburga.

</doc>
<doc id="1353066" url="https://pl.wikipedia.org/wiki?curid=1353066" title="Katastrofa lotu American Airlines 77">
Katastrofa lotu American Airlines 77

American Airlines Lot 77 () – porwanie podczas zamachu z 11 września 2001 roku samolotu, który regularnie odbywał podróż z portu lotniczego Waszyngton-Dulles do Los Angeles. 11 września 2001 pomiędzy godziną 08:51 a 08:54 samolot został uprowadzony, a o 9:37 rozbity przez pilota-terrorystę Haniego Handżura o budynek Pentagonu jako część zamachu z 11 września. Kapitanem Boeinga 757-223 użytego do lotu tego dnia był Charles Burlingame, pierwszym oficerem Dave Charlebois, szefową pokładu Renee May zaś resztę personelu pokładowego stanowili Michele Heidenberger, Jennifer Lewis i Kenneth Lewis.
W katastrofie zginęły wszystkie 64 osoby na pokładzie samolotu (w tym pięcioro porywaczy i sześcioro członków załogi) oraz 125 osób na ziemi. Był to trzeci rozbity tego poranka samolot, trzydzieści cztery minuty po uderzeniu drugiego samolotu w World Trade Center.
Na południowy zachód od Pentagonu znajduje się Pentagon Memorial poświęcony ofiarom zamachu.

</doc>
<doc id="1353068" url="https://pl.wikipedia.org/wiki?curid=1353068" title="Astarta">
Astarta



</doc>
<doc id="1353070" url="https://pl.wikipedia.org/wiki?curid=1353070" title="Audax">
Audax

Audax, (z jęz. francuskiego, silny wytrwały), impreza rekreacyjno-sportowa polegająca na przejechaniu rowerem określonego dystansu w limicie czasowym. W Polsce zapoczątkowana przez PTTK. Najczęściej jest to jazda indywidualna na 200 km w limicie 12 godzin. Są też odmiany, np. 100 km w 6 h lub inne, np. wśród francuskich kolarzy amatorów preferowane są przejazdy grupowe z pilotem narzucającym tempo.

</doc>
<doc id="1353071" url="https://pl.wikipedia.org/wiki?curid=1353071" title="Itunes">
Itunes



</doc>
<doc id="1353074" url="https://pl.wikipedia.org/wiki?curid=1353074" title="Splątki neurofibrylarne">
Splątki neurofibrylarne

Splątki neurofibrylarne, zwyrodnienie neurowłókienkowe (zmiany włókienkowe typu Alzheimera, ) – patologiczne, wewnątrzkomórkowe agregacje białek, spotykane w cytoplazmie neuronów w niektórych chorobach neurodegeneracyjnych. Splątki są utworzone z hiperfosforylowanego białka tau. Mogą być widoczne na preparatach barwionych H-E, ale najlepiej widać je przy zastosowaniu specjalnych technik barwienia, takich jak metoda Bielschowsky’ego albo metoda Bodiana. Zostały opisane po raz pierwszy przez Aloisa Alzheimera. Są charakterystyczne, ale nie patognomoniczne, dla choroby Alzheimera. Obserwuje się je również w neuronach istoty czarnej w parkinsonizmie pośpiączkowym, w chorobie Guam, w korze mózgowej w parkinsonizmie pourazowym, w pniu mózgu i wzgórzu w postępującym porażeniu nadjądrowym.
Polskie określenie „splątki” wprowadził Jerzy Vetulani.

</doc>
<doc id="1353075" url="https://pl.wikipedia.org/wiki?curid=1353075" title="Regurgitacja">
Regurgitacja

Regurgitacja (łac. "regurgitatio") – bierne przesunięcie treści pokarmowej z żołądka do przełyku, bez odruchu wymiotnego. U niemowląt wiąże się z ulewaniem się pokarmu poza jamę ustną. Zjawisko wykorzystywane przez niektóre zwierzęta (m.in. ptaki i ssaki drapieżne) przy karmieniu potomstwa. Rodzic (zwykle matka) może w ten sposób dostarczyć swoim młodym pokarm przyniesiony ze znacznej odległości. Nadtrawiony pokarm, który w wyniku regurgitacji znalazł się w przełyku, jest przez zwierzę bez trudu ulewany na zewnątrz i może zostać spożyty przez młode. Młode niektórych psowatych są karmione w ten sposób nawet przez kilka tygodni po zakończeniu karmienia mlekiem matki.
Przez regurgitację mszyce do komórek roślin wstrzykują wraz ze śliną lub sokami pobranymi z rośliny wirusy powodujące ich choroby.

</doc>
<doc id="1353076" url="https://pl.wikipedia.org/wiki?curid=1353076" title="Camiel Eurlings">
Camiel Eurlings

Camiel Martinus Petrus Stephanus (ur. 16 września 1973 w Valkenburgu) – holenderski polityk, eurodeputowany VI kadencji, minister transportu od 2007 do 2010.
Życiorys.
Camiel Eurlings w 1998 ukończył inżynierię przemysłową i zarządzanie na Uniwersytecie Technicznym w Eindhoven. Zaangażował się w działalność Apelu Chrześcijańsko-Demokratycznego (CDA). Pełnił szereg funkcji w tym ugrupowaniu, a wcześniej w jego organizacji młodzieżowej. W latach 1994–1998 był członkiem rady miejskiej w Valkenburg aan de Geul. Od 1998 do 2004 zasiadał z ramienia CDA w Tweede Kamer, izbie niższej holenderskiego parlamentu.
W wyborach w 2004 z ramienia CDA uzyskał mandat posła do Parlamentu Europejskiego. Pracował w Komisji Spraw Zagranicznych, był członkiem grupy chadeckiej. Od marca 2006 do marca 2007 pełnił funkcję wiceprzewodniczącego Europejskiej Partii Ludowej.
22 lutego 2007 Camel Eurlings objął stanowisko ministra transportu, robót publicznych i gospodarki wodnej w czwartym gabinecie premiera Jana Petera Balkenende, odchodząc z Europarlamentu. Urząd ten sprawował do 14 października 2010.
Był następnie członkiem rady dyrektorów (2011–2013) i prezesem (2013–2014) linii lotniczych KLM. W 2013 powołany na członka Międzynarodowego Komitetu Olimpijskiego, pełnił tę funkcję do 2018.

</doc>
<doc id="1353077" url="https://pl.wikipedia.org/wiki?curid=1353077" title="Zwyrodnienie neurofibrylarne">
Zwyrodnienie neurofibrylarne



</doc>
<doc id="1353078" url="https://pl.wikipedia.org/wiki?curid=1353078" title="LIM-49A Spartan">
LIM-49A Spartan

XLIM-49A Spartan uzbrojony w głowicę jądrową o mocy 5 Mt pocisk antybalistyczny dalekiego zasięgu, stanowiący – obok pocisku Sprint – element amerykańskiego systemu antybalistycznego "Safeguard".
Geneza.
Po likwidacji programu antybalistycznego Sentinel i rezygnacji z rozwoju związanego z tym programem pocisku Nike-Zeus, sekretarz obrony USA Robert McNamara zdecydował iż Armia potrzebuje bardziej zaawansowanego systemu obrony antybalistycznej, uzbrojonego w ulepszone pociski o większym przyśpieszeniu. Decyzja o powstaniu nowego systemu, pod tymczasowym kodem "Nike X", została ogłoszona 30 stycznia 1964 roku. Nowy system miał być systemem dwuwarstwowym, w którym nadlatujące głowice międzykontynentalnych pocisków balistycznych miałyby być zwalczane w pierwszej kolejności na wysokości 112 do 160 km, druga zaś linia obrony przechwytywać miała wrogie głowice na wysokości od 32 do 48 km. Realizując tę koncepcję, podjęto prace nad pociskiem krótkiego zasięgu Sprint oraz pociskami dalekiego zasięgu "Spartan".

</doc>
<doc id="1353080" url="https://pl.wikipedia.org/wiki?curid=1353080" title="Okręg wyborczy Denbigh">
Okręg wyborczy Denbigh

Okręg wyborczy Denbigh powstał w 1542 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto Denbigh w północnej Walii. Został zlikwidowany w 1983 r.

</doc>
<doc id="1353082" url="https://pl.wikipedia.org/wiki?curid=1353082" title="Estadio Pedro Bidegain">
Estadio Pedro Bidegain

Estadio Pedro Bidegain (przydomek Gazómetro co na język polski oznacza Gazometr) – stadion piłkarski położony w Bodeo, dzielnicy argentyńskiej stolicy Buenos Aires. Stadion został zbudowany w 1993 roku a jego pojemność wynosi 47,964 miejsc. Na stadionie swoje mecze rozgrywa drużyna San Lorenzo de Almagro.
Mieści się on w miejscu starego Estadio El Gasómetro. Nazwa wzięła się z powodu jego zewnętrznej fasady, która przypominała uchwyt do gazu, bardzo powszechnego w tamtych czasach. Stadion mógł pomieścić 75 000 widzów

</doc>
<doc id="1353083" url="https://pl.wikipedia.org/wiki?curid=1353083" title="Konkurs Piosenki Eurowizji 2009">
Konkurs Piosenki Eurowizji 2009

54. Konkurs Piosenki Eurowizji został zorganizowany 12, 14 i 16 maja 2009 na terenie kompleksu Olimpijskij w Moskwie przez rosyjskiego nadawcę publicznego Pierwyj kanał. Koncerty półfinałowe prowadzili Natalja Wodianowa i Andriej Małachow, a konkurs finałowy Iwan Urgant i Alsou.
Finał konkursu wygrał Alexander Rybak, reprezentant Norwegii z autorską piosenką „Fairytale”, za którą otrzymał, wówczas rekordową, liczbę 387 na 492 punktów możliwych do zdobycia.
Przebieg konkursu.
Projekt grafiki.
Dzięki wygranej 54. Konkursu Piosenki Eurowizji w 2008 przez reprezentanta Rosji Dimę Biłana, prawo do organizacji konkursu w 2009 otrzymał rosyjski Pierwyj kanał. 30 stycznia 2009 telewizja zaprezentowała logo i temat przewodni konkursu – „Żar-ptak”. Pierwszy raz od 2001 konkurs nie miał oficjalnego sloganu.
Scena konkursowa została zaprojektowana przez amerykańskiego projektanta Johna Caseya, który był pomysłodawcą sceny konkursowej na konkurs w 1997 oraz współprojektantem konkursu w latach 1994–1995. Projekt sceny konkursowej w 2009 inspirowany był tematyką współczesnej awangardy rosyjskiej.
Pocztówki przed występami przedstawiały znane budynki, posągi, krajobrazy z danego kraju, wszystko na stronach książki; na końcu wyświetlano podstawowe zwroty w języku rosyjskim oraz tłumaczenie w języku angielskim.
System głosowania.
Po falach krytyki odnośnie do systemu głosowania podczas poprzedniego konkursu, Europejska Unia Nadawców (EBU) postanowiła zmienić zasady głosowania w finale, ponownie wprowadzając krajowe komisje jurorskie i zasadę 50:50 (połowa głosów zależała od publiczności, natomiast druga połowa od specjalnego jury w każdym kraju). W półfinale na wyniki wpływ mieli telewidzowie, którzy wybierali dziewięciu finalistów. Dziesiątym został reprezentant, który otrzymał tzw. „dziką kartę” od jurorów.
W każdym kraju biorącym udział w konkursie powołano zostanie pięcioosobowe komisji jurorskie składające się z osób profesjonalnie zajmujących się muzyką, ale nie powiązanych z żadnym z uczestników konkursu. Jurorzy oceniało występy na podstawie prezentacji podczas drugiej próby generalnej 15 maja 2009, a nie w trakcie samego koncertu finałowego. Każdy sędzia tworzył swoją punktację w tzw. „skali eurowizyjnej”, tj. 1-12 punktów, a po zliczeniu wszystkich rankingów przez sekretarza ułożono ostateczne krajowe noty. Remisy rozstrzygano poprzez głosowanie – podniesienie ręki. Rezultaty głosowania jurorów opublikowano przez EBU na oficjalnej stronie imprezy. Telewidzowie mogli oddawać głosy przez audiotele lub SMS 15 minut po zakończeniu prezentacji finałowych. Z jednego numeru można było zagłosować maksymalnie 20 razy. Następnie zsumowano głosy i zastosowano zasadę 50:50 (50% głosów należy do jury, 50% – do widzów; w przypadku remisu decydował głos widzów).
Losowanie półfinałów.
30 stycznia 2009 zdecydowano, które kraje pojawią się w pierwszym, a które w drugim półfinale. Kraje uczestniczące, poza tzw. „Wielką Czwórką” (Francją, Wielką Brytanią, Niemcami, Hiszpanią) oraz gospodarzem podzielono na 6 koszyków biorąc pod uwagę fakt, jak kraje głosowały w poprzednich konkursach. Część państw z każdego koszyka przydzielono do pierwszego półfinału, który odbył się 12 maja, a druga do drugiego – 14 maja. 16 marca odbyło się losowanie kolejności występów w każdej z rund półfinałowych i w finale oraz kolejność głosowania podczas finału.
Kontrowersje.
Konflikt między Armenią a Azerbejdżanem.
Po pierwszym półfinale, reprezentacja Azerbejdżanu złożyła skargę do EBU dotyczącą „pocztówki” poprzedzającej występ Armenii, ponieważ przedstawiono na niej monumentalny posąg znajdujący się w nieuznawanej Republice Górskiego Karabachu jako symbol kraju, który prawnie jest uważany za część Azerbejdżanu. W wyniku skargi, wizytówka została zmieniona w czasie finałów. Jednakże podczas prezentacji wyników ormiańskich w odwecie na ekranie w tle wyświetlono sporny pomnik, a prezenterka Sirusho przeczytała wyniki z teczki ozdobionej zdjęciem posągu.
Azerskiemu nadawcy zarzucono również niepokazanie numerów do głosowania podczas występu ormiańskiego. Jednak zaprzeczyli temu, pokazując film, który pokazywał nienaruszony sygnał podczas prezentacji Armenii. Późniejsze dochodzenie EBU dowiodło, że azerski nadawca Ictimai TV niewyraźne wyświetlił numer podczas wejścia Armenii i zniekształcił sygnał telewizyjny, gdy reprezentacja Armenii występowała na scenie. EBU ukarała Ictimai TV grzywną. W sierpniu 2009 Azerzy głosujący na ormiańską propozycję zostali wezwani na przesłuchanie w Ministerstwie Bezpieczeństwa Narodowego w Baku, podczas którego oskarżono o „niepatriotyczne” i „potencjalne zagrożenie”.
Antyputinowska piosenka Gruzji.
W lutym odbyły się gruzińskie eliminacje do konkursu, które ostatecznie wygrał utwór „We Don’t Wanna Put In” zespołu Stephane &amp; 3G. Wygrana formacji wzbudziła kontrowersje ze względu na konotacje polityczne w tekście piosenki, sugerujące ataki na premiera Rosji, Władimira Putina. EBU odrzuciła piosenkę ze względu na naruszenie zasad konkursu (punkt mówiący o tym, że „żadna piosenka konkursowa nie może zawierać politycznych odniesień w swoim tekście”) oraz zaproponowała gruzińskiemu nadawcy zmianę tekstu piosenki lub wybór nowej utworu. Stacja odmówiła, twierdząc, że piosenka nie zawiera odniesień politycznych oraz że jej odrzucenie ze stawki konkursowej jest wynikiem presji politycznej ze strony Rosji. W marcu EBU zdyskwalifikowała nadawcę Gruzji z udziału w konkursie.
Protesty LGBT.
Rosyjski działacz praw gejów Nikołaj Aleksiejew użył konkursu jako platformy wspierania pozycji kraju na temat praw osób LGBT, przeciwdziałając poglądowi burmistrza Jurija Łużkowa, że homoseksualizm jest „szatański”. Alekseev ogłosił, że coroczna parada gejów zbiegnie się z finałem Konkursu Piosenki Eurowizji organizowanym 16 maja, czyli w przeddzień Międzynarodowego Dnia Walki z Homofobią. Parada została również zmieniona na „słowiańską dumę”, podczas której promowano prawa gejów i kulturę w całym regionie słowiańskiej Europy. Moskiewscy urzędnicy nie zezwolili jednak na organizację parady ze względu na to, że „zniszczy moralność w społeczeństwie”.
Parada została rozbita przez moskiewską policję, a 20 demonstrantów zostało aresztowanych, w tym Nikołaj Alekseev i obrońca praw człowieka Peter Tatchell, który krzyknął, że „to pokazuje, że Rosjanie nie są wolni”, kiedy był zabierany przez policję. Szwedzka reprezentantka Malena Ernman wspierała paradę mówiąc: „Nie jestem homoseksualna, ale dziś jestem szczęśliwa i dumna, że mogę nazywać siebie gejem – aby wspierać moich przyjaciół i fanów.”. Zwycięzca konkursu, Alexander Rybak reprezentujący Norwegię, odniósł się do kontrowersji w jednym z wywiadów, w którym nazwał Konkurs Piosenki Eurowizji „największą paradą gejów”. Bojkotem konkursu zagrozili natomiast reprezentanci Holandii, zespół De Toppers, którzy stwierdzili, że „jeśli demonstracja zostanie stłumiona siłą, odmówią wejścia na scenę podczas finału”.
Opóźnienie transmisji w Hiszpanii.
Ze względu na swoje zobowiązania do transmisji Turnieju Tenisowego Madrid Open, hiszpański nadawca telewizyjny Espanola (TVE) zaczął nadawać drugi półfinał dopiero 66 minut po rozpoczęciu. W wyniku opóźnienia taśmy, nadawca nie skorzystał z wyników audiotele, ale z głosowania krajowego komisji sędziowskiej. Telewizja poprosiła EBU o możliwość transmitowania drugiego półfinału zamiast pierwszego, co miało związek m.in. z chęcią promocji imprezy. Ponieważ w głosowaniu półfinałowym wpływu na punktację nie mieli jurorzy, Andora i Portugalia liczyły na głosy sąsiada w pierwszym półfinale. Po transmisji stwierdziły, że hiszpańskie głosowanie miałoby pozytywny wpływ na ich wyniki w ich półfinale. Po zakończeniu koncertów półfinałowych EBU poinformowała, że Hiszpania poniesie sankcje za ich działania w konkursie, ale ich udział w kolejnym konkursie w Oslo nie będzie niemożliwy. Propozycja hiszpańska „La noche es para mi” zajęła przedostatnie, 24. miejsce w finale.
Kraje uczestniczące.
W konkursie w 2009 wzięli udział reprezentanci 42 nadawców publicznych, w tym m.in. telewizja ze Słowacji, która powróciła do rywalizacji po dziesięciu latach nieobecności. Telewizja z San Marino zrezygnowało z wystawienia reprezentanta z powodów finansowych, natomiast stacja z Gruzji, w której doszło do wojny w Osetii Południowej, została zdyskwalifikowana z udziału w konkursie za złamanie regulaminu. Pierwotnie z udziału w konkursie miała też zrezygnować delegacja z Litwy, ponieważ była niezadowolona z odgórnie narzuconej wizualizacji występu.
Powracający artyści.
Podczas 54. Konkursu Piosenki Eurowizji wystąpiło kilku artystów, którzy wzięli udział w konkursie w poprzednich latach. Reprezentujący Grecję Sakis Ruwas wcześniej wystąpił w barwach kraju podczas 49. Konkursu Piosenki Eurowizji, w którym zajął ostatecznie trzecie miejsce. Przedstawicielka Malty, Chiara, dwukrotnie reprezentowała swój kraj w finale widowiska – w 1998 i 2005.
Wyniki.
Finał.
Finał odbył się 16 maja 2009.
Finalistami zostali: kraje tzw. „Wielkiej Czwórki” oraz organizator konkursu – Rosja oraz po dziewięć najlepszych krajów z pierwszego i drugiego półfinału oraz dwa kraje z tzw. „dziką kartą” (Finlandia i Chorwacja).
Pełne wyniki głosowania jurorów i telewidzów zostały opublikowane przez EBU w czerwcu 2009.

</doc>
<doc id="1353084" url="https://pl.wikipedia.org/wiki?curid=1353084" title="Pont au Double">
Pont au Double

Pont au Double – dziewiętnastowieczny żelazny most między 5 okręgiem paryskim, Île de la Cité i 4 okręgiem paryskim.
Historia.
W 1515 zarząd paryskiego szpitala Hôtel-Dieu poprosił Franciszka I o budowę dodatkowego mostu na Sekwanie, który służyłby jedynie transportowi pacjentów do szpitala. Chociaż król wydał pozytywną decyzję, z braku pieniędzy budowa rozpoczęła się w ponad stulecie później, w 1626 według projektu Gamarda i trwała osiem lat. Swoją nazwę wziął od "double denier" – sumy pieniędzy, którą osoby niezwiązane ze szpitalem musiały zapłacić za prawo przejazdu mostem.
W 1709 most nieoczekiwanie zawalił się, a odbudowana konstrukcja pozostawała na swoim miejscu do 1847. W 1883 została zastąpiona eksperymentalną żelazną konstrukcją – pierwszym w Paryżu mostem z tego surowca.
Pont au Double jest mostem opartym na pojedynczym łuku. Obiekt zaprojektowali Henri Bernard i Jules Lax, przeznaczając go równolegle do ruchu kołowego i pieszego. Łączna długość mostu wynosi 45 m, a szerokość – 20m.

</doc>
<doc id="1353085" url="https://pl.wikipedia.org/wiki?curid=1353085" title="Igor Shkvirin">
Igor Shkvirin

Igor Anatolyevich Shkvirin (uzb. cyr. Игорь Анатольевич Шквирин, ros. Игорь Анатольевич Шквырин, "Igor Anatoljewicz Szkwyrin", ur. 29 kwietnia 1963 w Taszkencie, Uzbecka SRR) – uzbecki piłkarz, grający na pozycji napastnika, reprezentant Uzbekistanu, trener piłkarski.
Kariera piłkarska.
Kariera klubowa.
Karierę rozpoczął w uzbeckim klubie FK Yangiyer. Od roku 1983 do roku 1985 grał w Paxtakorze Taszkent. Potem od 1986 do 1987 roku występował w Karpaty Lwów a od 1988 do 1989 był zawodnikiem Dnipra Dniepropetrowsk. Następnie wrócił do Pachtakora Taszkent, gdzie grał od 1989 do 1992 roku. W roku 1992 został piłkarzem Spartaka Władykaukaz, a następnie wyjechał do Izraela, w którym grał w: Hapoel Tel Awiw (1992-1994) i Maccabi Netanja (1994-1995). W roku 1995 wyjechał do malezyjskiego klubu Pahang FA. Po powrocie bronił barw izraelskich klubów Bene Jehuda Tel Awiw, Maccabi Petach Tikwa, Maccabi Herclijja i Maccabi Jafa. Następnie w 1998 znów wrócił do Uzbekistanu, do Pachtakoru. Grał jeszcze w indyjskim Mohun Bagan AC, ponownie w Pachtakorze, indyjskim Churchill Brothers SC, a karierę zakończył w zespole z Taszkentu w 2001 roku.
Kariera reprezentacyjna.
W latach 1992-2000 występował w reprezentacji Uzbekistanu, w której rozegrał 31 mecz i strzelił 21 goli.
Kariera trenerska.
Po zakończeniu kariery piłkarskiej od 2003 trenował takie kluby jak Krylja Sowietow Samara, Qizilqum Zarafshon i FK Olmaliq. Również pomagał trenować olimpijską reprezentację Uzbekistanu.

</doc>
<doc id="1353087" url="https://pl.wikipedia.org/wiki?curid=1353087" title="Bażant tajwański">
Bażant tajwański

Bażant tajwański, bażant mikado ("Syrmaticus mikado") – gatunek ptaka z rodziny kurowatych (Phasianidae). Występuje endemicznie na Tajwanie – w górach w głębi wyspy. Jest bliski zagrożenia wyginięciem. Często spotykany w hodowli.

</doc>
<doc id="1353088" url="https://pl.wikipedia.org/wiki?curid=1353088" title="Hugon Lasecki">
Hugon Lasecki

Hugon Franciszek Lasecki (ur. 7 lutego 1932 w Grudziądzu) – polski malarz, rysownik, profesor Akademii Sztuk Pięknych w Gdańsku.
Życiorys.
Studiował na Wydziale Malarstwa w Państwowej Wyższej Szkoły Sztuk Plastycznych w Gdańsku; dyplom uzyskał w 1962 w pracowni profesora Stanisława Borysowskiego. W gdańskiej uczelni pracował w latach 1963–2003. Tytuł profesora otrzymał w 1994. Od 1986 prowadził dyplomującą Pracownię Malarstwa.
Jest dziadkiem reżysera, scenarzysty i satyryka oraz stand-upera Abelarda Gizy.

</doc>
<doc id="1353091" url="https://pl.wikipedia.org/wiki?curid=1353091" title="Kraśnik pięcioplamek">
Kraśnik pięcioplamek

Kraśnik pięcioplamek "(Zygaena trifolii)" – gatunek motyla z rodziny kraśnikowatych.
Opis.
Motyl ten osiąga od 24 do 36 mm rozpiętości skrzydeł. Ciało ma krępe, o całkowicie czarnych patagiach i tegulach oraz pozbawione czerwonej obrączki na odwłoku. Drobno piłkowane czułki mają czarny ostatni człon. Przednie skrzydło ma długość od 14 do 17 mm, zaokrąglony wierzchołek i nieprześwitującą powierzchnię. Jego wierzch jest ciemnogranatowy, metaliczny, typowo z pięcioma czerwonymi plamami, z których trzecia i czwarta leżą blisko siebie. Znane są jednak odmiany o zlanych plamach pierwszej i drugiej oraz trzeciej i czwartej, o zlanych trzech ostatnich plamach, o wszystkich plamach szeroko połączonych lub też z dodatkową szóstą plamą. Barwa plam może być również jasnożółta bądź brunatna. Spód przedniego skrzydła pozbawiony jest czerwonej smugi. Tylne skrzydło ma tło takiej barwy jak plamy na skrzydle przednim i otoczone jest szeroką, czarną obwódką.
Samiec ma aparat kopulacyjny jak i drobną, prostokątną, pozbawioną kolców płytkę w edeagusie słabiej zesklerotyzowane niż u "Zygaena lonicerae". Łożysko edeagusa cechuje się półkolistym wycięciem. Ponadto jego genitalia charakteryzuje unkus o wąsko rozstawionych, krótkich, stożkowato zakończonych wyrostkach. Samica odznacza się tylko w części silnie zesklerotyzowanym, węższym niż u "Z. lonicerae", ale szerszym niż u "Zygaena viciae" i "Zygaena osterodensis" przewodem torebki kopulacyjnej. W torebce znajduje się znamię o drobnych, słabo zesklerotyzowanych kolcach rozmieszczonych na planie okrągłej plamy.
Biologia i rozsiedlenie.
Motyl ten preferuje wilgotne siedliska, jak podmokłe łąki i torfowiska. Zimuje w stadium gąsienicy. Imagines spotyka się od połowy czerwca do końca lipca. Gąsienice żerują od czerwca na komonicy zwyczajnej, komonicy błotnej, koniczynach, sparcecie siewnej i szyplinach.
Występuje na większości obszaru Europy. Znany z Portugalii, Hiszpanii, Wielkiej Brytanii, Francji, Belgii, Luksemburgu, Holandii, Niemiec, Danii, Szwajcarii, Austrii, Polski, Czech, Słowacji, Ukrainy, Rumunii, Sycylii i północnego wybrzeża Afryki. W Polsce występuje lokalnie na terenie całego kraju z wyjątkiem Tatr.

</doc>
<doc id="1353094" url="https://pl.wikipedia.org/wiki?curid=1353094" title="Ondino Viera">
Ondino Viera

Ondino Viera (10 września 1901 w Montevideo - zm. 27 czerwca 1997 tamże) - piłkarz, a od 1932 trener urugwajski. Ojciec Miltona Viery.
Jako trener Viera pracował w Argentynie (w River Plate), Brazylii (w Fluminense FC i CR Vasco da Gama), Paragwaju (w Guaraní) i Urugwaju (w Nacional - 1933 i 1955-1957)). Będąc selekcjonerem reprezentacji Urugwaju wziął udział w finałach mistrzostw świata w 1966 roku, gdzie doprowadził Urugwaj do ćwierćfinału.
Choć jako piłkarz był świetnym technikiem, jako trener preferował grę destrukcyjną, toteż uważany jest za zwolennika tzw. "antyfutbolu", i to w najgorszym znaczeniu tego słowa.

</doc>
<doc id="1353095" url="https://pl.wikipedia.org/wiki?curid=1353095" title="Ludwig Merzbacher">
Ludwig Merzbacher

Ludwig Merzbacher, Luis Merzbacher (ur. 9 lutego 1875 we Florencji, zm. 30 października 1942 w Buenos Aires) – niemiecko-argentyński lekarz neurolog, neuropatolog i psychiatra. 
Życiorys.
Uczył się w gimnazjum w Monachium, a następnie studiował medycynę, najpierw na Uniwersytecie Ludwika i Maksymiliana w Monachium, potem na Uniwersytecie w Strasburgu oraz Uniwersytecie Fryderyka Wilhelma w Berlinie. Ostatnie egzaminy zdał w Strasburgu w czerwcu 1899 roku. Od 1900 do 1902 był asystentem w Instytucie Fizjologii w Strasburgu u Friedricha Goltza, w 1900 roku przedstawił swoją dysertację doktorską "Ueber die Beziehungen der Sinnesorgane zu den Reflexbewegungen des Frosches" ("O związkach między narządami zmysłów a odruchami u żaby"). W 1900 roku przez krótki czas był lekarzem okrętowym. Od 1903 do 1904 odbył pierwszy rok stażu w klinice psychiatrycznej Uniwersytetu Albrechta i Ludwika we Fryburgu u Alfreda Hoche, od 1904 do 1906 pracował na Uniwersytecie Ruprechta i Karola w Heidelbergu, a od października 1906 do 1910 na Uniwersytecie Eberharda i Karola w Tybindze u Roberta Gauppa oraz Uniwersytecie Ludwika i Maksymiliana w Monachium (przez pięć miesięcy) u Aloisa Alzheimera. W Tybindze w 1906 roku przedstawił rozprawę habilitacyjną i w sierpniu został "privatdozentem". 
28 grudnia 1908 roku trzęsienie ziemi zniszczyło posiadłość Merzbachera w Mesynie na Sycylii. Dorobek rodziny Merzbacherów bezpowrotnie przepadł. W związku z niskimi zarobkami lekarzy w Niemczech Merzbacher w 1910 roku przyjął propozycję kierowania laboratorium przy klinice psychiatrycznej Hospicio de las Mercedes w Buenos Aires. Pobyt w Ameryce Południowej był planowany jako tymczasowy i neurolog początkowo otrzymał urlop od władz tybińskiego uniwersytetu jedynie na dwa lata. Ostatecznie uczony został w Argentynie do końca życia. Od 1914 do 1919 prowadził wydział patologiczno-anatomiczny Clínica Modelö w Buenos Aires, a od 1924 pracował jako ordynator w niemieckim szpitalu w Buenos Aires. W 1923 roku odwiedził Niemcy i został zaproszony przez Walthera Spielmeyera do wygłoszenia referatu o chorobach demielinizacyjnych w Monachium.
Życie prywatne.
Ludwig Merzbacher był synem niemieckiego kupca. Jego wujem był podróżnik i alpinista Gottfried Merzbacher.
Dorobek naukowy.
W 1910 roku opisał chorobę znaną dziś jako choroba Pelizaeusa-Merzbachera. Podczas pobytu w Argentynie Merzbacher opublikował liczne prace z dziedziny fizjologii doświadczalnej, anatomii patologicznej i leczenia porażenia postępującego.

</doc>
<doc id="1353099" url="https://pl.wikipedia.org/wiki?curid=1353099" title="Krajowa częstotliwość wzorcowa">
Krajowa częstotliwość wzorcowa

Krajowa częstotliwość wzorcowa – częstotliwość fali nośnej emitowanego, z nadajnika w Solcu Kujawskim, pierwszego programu Polskiego Radia. Częstotliwość ta wynosi 225 kHz i jej codzienne odchylenia od częstotliwości wzorcowej podawane są w formie komunikatu przez Instytut Łączności.

</doc>
<doc id="1353101" url="https://pl.wikipedia.org/wiki?curid=1353101" title="Multifunction Array Radar">
Multifunction Array Radar

Multifunction Array Radar (MAR) - amerykański wielofunkcyjny radar ze skanowaniem fazowym, uważany za pierwszy tego typu radar na świecie. Opracowany pierwotnie dla systemu antybalistycznego Sentinel, po anulowaniu tego programu, stał się elementem systemu Safeguard, w którym zastąpiony został nowocześniejszym radarem Perimeter Acquisition Radar ("PAR").

</doc>
<doc id="1353104" url="https://pl.wikipedia.org/wiki?curid=1353104" title="MAR">
MAR



</doc>
<doc id="1353112" url="https://pl.wikipedia.org/wiki?curid=1353112" title="Energetyka lubelska">
Energetyka lubelska

PGE Obrót S.A. Oddział Lublin i PGE Dystrybucja S.A. Oddział Lublin – spółki w branży elektroenergetycznej, od 2007 wchodzące w skład Polskiej Grupy Energetycznej. Zajmują się przesyłaniem, obrotem i dystrybucją energii elektrycznej. Spółka zajmująca się obrotem jest oddziałem PGE Obrót S.A. z siedzibą w Rzeszowie, a spółka zajmująca się dystrybucją jest oddziałem PGE Dystrybucja S.A. z siedzibą w Lublinie.
Siedzibą spółek jest Lublin. Teren działania to dawne województwa lubelskie i bialskopodlaskie. Przed wejściem spółek do Polskiej Grupy Energetycznej były one jednym przedsiębiorstwem pod nazwą "Lubelskie Zakłady Energetyczne „LUBZEL” SA".
Struktura.
"PGE Dystrybucja S.A. Oddział Lublin" jest przedsiębiorstwem wielozakładowym. Podstawowymi jednostkami terenowymi są Rejony Energetyczne dzielące się z kolei na Posterunki Energetyczne. W latach 1999-2012 rejony miały nazwę "Zakład Energetyczny". Obecnie od 1 stycznia 2013 r. w skład spółki wchodzą:
Jednostki terenowe lubelskiego oddziału "PGE Obrót S.A." stanowią Salony Sprzedaży i Obsługi Klienta w Lublinie (ul. T. Zana 32B; al. W. Witosa 16) oraz Biura Obsługi Klienta rozlokowane w siedzibach Rejonów Energetycznych i w Posterunkach Energetycznych Kraśnik, Lubartów i Radzyń Podlaski.
Historia.
Początki – okres międzywojenny.
Historia lubelskiej energetyki sięga roku 1927, kiedy to rozpoczęto budowę Elektrowni Lublin, ale pierwsze sieci energetyczne powstały dużo wcześniej. Na początku lat dwudziestych XX w. powstało wiele małych elektrowni w różnych miejscowościach przy zakładach przemysłowych, głównie dla potrzeb własnych. Pierwszą elektrownią z prawdziwego zdarzenia na Ziemi Lubelskiej była zbudowana w 1918 roku Elektrownia Miejska w Zamościu. Po roku uruchomiono dwie turbiny o mocy po 1,4 MW każda. W kolejnych latach rozbudowywano elektrownię. Z czasem zaczęto przesyłać energię do podzamojskich miejscowości. W 1927 r. gmina miejska Lublin dostała uprawnienie rządowe nr 36 na wytwarzanie, przetwarzanie, rozdzielanie i sprzedaż energii na terenie miasta. Magistrat podjął decyzję o budowie największej elektrowni w regionie przy ulicy Długiej w Lublinie. W czerwcu 1927 budowa została rozpoczęta, a elektrownia oddana do użytku w listopadzie 1928 r. W 1935 został utworzony Międzykomunalny Związek Elektryfikacyjny „Lubzel”. W 1937 r. otrzymuje uprawnienie rządowe nr 336 na wytwarzanie, przetwarzanie, rozdzielanie i sprzedaż energii elektrycznej.
Energetyka lubelska w czasie okupacji.
W czerwcu 1939 Francuzi rozpoczęli budowę jednej z największych elektrowni w Polsce w podlubelskim Jawidzu. Rozpoczęto jedynie prace wstępne, dalszą budowę przerwał wybuch II wojny światowej. Po wojnie nigdy nie kontynuowano tej budowy. W latach okupacji Niemcy stworzyli w miejscu „Lubzelu” Związek Elektryfikacyjny Dystryktu Lubelskiego, który obejmował swoim zasięgiem dystrykt lubelski bez ówczesnych powiatów puławskiego i garwolińskiego. Niemcy dalej rozbudowywali sieć energetyczną. Lubelska elektrownia w latach okupacji działała pełną parą, stąd „Lubzel” w 1941 starał się o doprowadzenie do regionu energii z zewnątrz. Niemcy zgodzili się na budowę linii 110 kV z elektrowni w Stalowej Woli do podlubelskich Abramowic. Budowie linii przerwała ofensywa Armii Czerwonej, a linia ze Stalowej do Blinowa pracowała na 30 kV. Resztę linii i stację 110/30 kV Abramowice dokończono po wojnie. Niemcy wycofując się, próbowali wywieźć urządzenia z elektrowni. Ostatecznie nie udało im się to, wysadzili tylko elektrownię w Białej Podlaskiej.
Okres powojenny.
Po wojnie „Lubzel” przejął tereny ZEORK-u po prawej stronie Wisły i tam naprawiał i budował nowe linie. W 1948 w miejsce „Lubzelu” powstał Zjednoczony Okręg Energetyczny Lublin (ZEOL). Przejął on 16 oddziałów „Lubzelu”, a w wyniku nacjonalizacji kolejne 12. Jednak ZEOL w 1949 zmienił strukturę. Istniały 4 podokręgi dzielące się na biura obwodowe, a te na posterunki. W 1951 biura obwodowe stały się rejonami energetycznymi. Podokręg I Lublin – Miasto posiadał jeden rejon; Podokręg II Zamość posiadał rejony w Zamościu, Biłgoraju, Krasnymstawie, Hrubieszowie oraz Tomaszowie Lub.; Podokręg III Biała Podlaska miał rejony w Białej Podl., Siedlcach, Łukowie i Radzyniu Podl.; Podokręg IV Lublin – Teren posiadał rejony: Lublin – Teren, Lubartów, Chełm, Puławy, Dęblin oraz Kraśnik. W 1952 roku wprowadzono zarządy energetyczne okręgów. ZEOL wszedł w skład Zakładów Energetycznych Okręgu Wschodniego (ZEOW) w Radomiu. Na bazie ZEOL powstały podległe ZEOW: Zakład Sieci Elektrycznych Lublin (ZSE), Zakład Zbytu Energii Lublin (ZZE), Elektrownia Lublin, Zakład Budowy Sieci Elektrycznych oraz Zakład Sieci Elektrycznych Zamość i Zakład Zbytu Energii Zamość. Podległe Zakładom Energetycznym Okręgu Centralnego w Warszawie powstały: Zakład Sieci Elektrycznych Biała Podlaska oraz Zakład Zbytu Energii Biała Podlaska. ZSE Lublin posiadał rejony energetyczne: Lublin – Miasto, Lublin – Teren, Puławy, Chełm oraz Kraśnik. W 1953 powstało Wojewódzkie Przedsiębiorstwo Energetyczne, które zajęło miejsce RE I Lublin – Miasto i eksploatowało urządzenia energetyczne do 20 kV na terenie Lublina. Uległo ono likwidacji wraz z ZZE w 1957 r. W tym roku przywrócono RE Lublin – Miasto. W 1958 roku ZSE Lublin stał się Przedsiębiorstwem Państwowym Zakład Energetyczny Lublin (ZEL). W 1960 r. ZE Lublin przekazał RE Kraśnik do ZE Zamość, ale do ZE Lublin został włączony dawny ZSE Biała Podlaska. W strukturach ZE Lublin został on V rejonem energetycznym. W latach sześćdziesiątych większe zapotrzebowanie energii zmusiło budowę linii o wyższym napięciu. W 1963 zbudowano pierwszą na Lubelszczyźnie linię 220 kV z podradomskich Rożek do Abramowic. Na tamtejszej stacji ustawiono transformator 220/110 kV. W 1965 r. zlikwidowano linię 110 kV ze Stalowej Woli, a w jej miejsce zbudowano drugą linię 220 kV, a w 1967 z Abramowic wybudowano trzecią linię 220 kV do podzamojskiego Mokrego, a stamtąd na Ukrainę. W tym czasie w miejsce linii 30 kV powstawały nowe linie 110 kV oraz rozdzielnie 110 kV/SN praktycznie w każdym mieście. Sieć średniego napięcia zyskała napięcie 15 lub 20 kV, a miejska kablowa 11 kV. Zbudowano też dwutorową sieć wysokiego napięcia wokół Lublina z 14 miejskimi rozdzielniami. W połowie lat 60. trwały dyskusje na temat zamknięcia lubelskiej elektrowni. Zdecydowano jednak na przebudowę jej na elektrociepłownię. W 1967 i 1977 r. zlikwidowano turbozespoły 1,4 MW i ustawiono wymienniki ciepła o mocy 3 MW. Elektrociepłownia miała moc 56 MW, a od 1987 46 MW. W latach 90. po wybudowaniu EC II stała się tylko elektrociepłownią szczytową. Ostatecznie EC I zlikwidowano 1 marca 1993 roku. W 1968 powołano dwa nowe rejony energetyczne w Lubartowie i Łukowie, a w 1969 kolejny w Radzyniu Podlaskim. W 1970 r. dokonano korekty granic RE, aby obejmowały one granice powiatów. W 1972 do ZE Zamość przekazano rejon energetyczny Chełm, natomiast w 1973 powołano rejon energetyczny Opole Lubelskie. W 1975 dokonano korekty granic między zakładami energetycznymi tak, aby ich granice obejmowały całe województwa. ZE Lublin objął województwo lubelskie i bialskopodlaskie. Przejął od ZE Zamość miasto i gminę Kraśnik oraz gminy Dzierzkowice, Urzędów, Wilkołaz oraz Zakrzówek (część dawnego RE Kraśnik, z tych gmin utworzono RE Kraśnik w ZEL, z drugiej części dawnego rejonu utworzono RE Janów Lubelski wchodzący w skład ZE Rzeszów). Od ZE Warszawa-Teren ZE Lublin przejął miasto i gminę Łosice, oraz gminy Huszlew, Olszanka, Platerów, Sarnaki, Stara Kornica (weszły w skład RE Biała Podl.) oraz miasto i gminę Dęblin i Ryki oraz gminy Nowodwór, Stężyca i Ułęż (weszły w skład RE Puławy). Natomiast ZE Lublin przekazał do ZE Warszawa-Teren obszar RE Łuków, tj. miasto i gminę Łuków i Stoczek Łukowski oraz gminy Adamów, Krzywda, Serokomla, Trzebieszów, Wojcieszków oraz Wola Mysłowska. W 1974 rozpoczęto budowę Elektrociepłowni Lublin-Wrotków podległej ZE Lublin. Dopiero w 1995 r. spółka odłączyła się od ZE Lublin. W latach siedemdziesiątych zbudowano pierwszą w regionie linię 400 kV z Elektrowni Kozienice do nowej podlubelskiej stacji 400/110 kV w Łagiewnikach.
Obecnie.
W 1988 zakład stał się samodzielnym podmiotem gospodarczym. W 1993 roku zakład stał się spółką akcyjną. Przekazano również linie 220 i 400 kV Polskim Sieciom Elektroenergetycznym. W 1999 roku zmieniono strukturę zakładu i ówczesne rejony energetyczne stały się zakładami, a nazwa z "Zakład Energetyczny Lublin SA" została zmieniona na "Lubelskie Zakłady Energetyczne „LUBZEL” SA". Od 1998 r. Lubzel reprezentował wraz z ZEORK-iem, Zamojską Korporacją Energetyczną oraz Rzeszowskim ZE Południowo-Wschodnie Konsurcjum Energetyczne Polski (grupa G-4). W 2001 grupa ta przeszła prywatyzację. W tym roku Lubzel zaczął zakupy energii z Białorusi. Zbudowano dwutorową linię 110 kV łączącą rozdzielnię 110 kV/SN w Wólce Dobryńskiej ze stacją 220/110 kV w Brześciu za wschodnią granicą. W wyniku kolejnych przekształceń w sektorze energetycznym i tworzeniu kolejnych grup energetycznych w Polsce w 2005 r. do grupy G-4 dołączyła grupa północno-wschodnia R-4 (ZE Warszawa-Teren i ZE Białystok) i tak stworzono Wschodnią Grupę Energetyczną zwaną też grupą L-5 z siedzibą w Lublinie. Ostateczne do L-5 nie wszedł jednak Rzeszowski Zakład Energetyczny. Grupa jednak okazała się za mała, aby konkurować z innymi 4 wówczas istniejącymi grupami w Polsce. W 2007 WGE weszła w skład Polskiej Grupy Energetycznej wspólnie z RZE S.A. i grupą łódzką, czyli Ł-2. Wraz z tym faktem wyodrębniono z LUBZEL SA niezależną od niej spółkę dystrybucyjną z ograniczoną odpowiedzialnością pod nazwą "PGE Dystrybucja LUBZEL Sp. z o.o."
We wrześniu 2010 w ramach kolejnych przekształceń w Polskiej Grupie Energetycznej:
W grudniu 2011 r. zarząd PGE Dystrybucja S.A. z siedzibą w Lublinie przedstawił projekt „Optymalizacji pracy Rejonów i Posterunków Energetycznych” mających na celu zwiększenie efektywności pracy oraz zmniejszenie kosztów utrzymania. Skutkiem tego jest konsolidacja (połączenie) wielu rejonów i posterunków energetycznych w 7 oddziałach PGE do końca 2013 r. 1 maja 2012 r. jako pierwszy konsolidację tą przeprowadził Oddział Lublin. RE Kraśnik został połączony z RE Puławy, RE Lubartów z RE Lublin-Teren i RE Radzyń Podlaski z RE Biała Podlaska. Dotychczasowe rejony zostały przekształcone w posterunki energetyczne. Spotkało się to z protestami pracowników, samorządowców, a także społeczności.
Potencjał techniczny.
Tabela ilości posiadanego majątku (stan na koniec 2011):

</doc>
<doc id="1353113" url="https://pl.wikipedia.org/wiki?curid=1353113" title="Tylko jeden">
Tylko jeden

Tylko jeden – amerykański film fabularny (sensacyjny) z 2001 roku w reżyserii Jamesa Wonga. W roli głównej wystąpił Jet Li.
Fabuła.
Agent Między Wszechświatowego Biura Śledczego, Yulaw (Jet Li), przemierza 123 wszechświaty, wyłapując i zabijając swoje alternatywne istnienia. Likwidując je, przejmuje ich moc i energię, stając się nadludzko sprawny. Nikt nie jest w stanie stanąć mu na drodze do osiągnięcia celu. Po latach podróży i walk pozostaje mu już tylko jeden wszechświat, w którym wciąż żyje jego „drugie ja”. Tym razem trafia na godnego sobie przeciwnika.

</doc>
<doc id="1353114" url="https://pl.wikipedia.org/wiki?curid=1353114" title="Święto Wniebowstąpienia Chrystusa Pana">
Święto Wniebowstąpienia Chrystusa Pana



</doc>
<doc id="1353115" url="https://pl.wikipedia.org/wiki?curid=1353115" title="Lubzel">
Lubzel



</doc>
<doc id="1353117" url="https://pl.wikipedia.org/wiki?curid=1353117" title="Manoj Nelliyattu Shyamalan">
Manoj Nelliyattu Shyamalan



</doc>
<doc id="1353118" url="https://pl.wikipedia.org/wiki?curid=1353118" title="Alain Chevallier">
Alain Chevallier

Alain Chevallier – belgijska, francuskojęzyczna seria komiksowowa autorstwa rysownika Christiana Denayera i scenarzysty André-Paula Duchâteau, publikowana w odcinkach od 1971 do 1976 w dzienniku "Le Soir" i od 1977 do 1985 w czasopiśmie "Tintin", a od 1973 do 1986 w formie indywidualnych tomów nakładem wydawnictw Rossel i Le Lombard. W Polsce w 1985 w czasopiśmie "Świat Młodych" ukazało się 12 z 46 plansz ósmego tomu pt. "Les rivaux" pod nazwą "Błyskawica na start".
Fabuła.
Seria opowiada o Alainie Chevallier, młodym kierowcy Formuły I. Jego ojciec, też kierowca, zginął w wypadku na torze wyścigowym. Po latach ambitny Alain decyduje się na tę samą karierę. Startuje w bolidzie "Błyskawica", skonstruowanym w zakładzie jego wuja Serge'a.

</doc>
<doc id="1353119" url="https://pl.wikipedia.org/wiki?curid=1353119" title="Zlatý Chlum">
Zlatý Chlum

Zlatý chlum () – szczyt o wysokości 891 m n.p.m., w paśmie Gór Opawskich (czes. "Zlatohorská vrchovina"), w Czechach górujący nad miastem Jesionik (czes. "Jeseník").
W latach 1505–1580 na jej zboczach znajdowały się kopalnie Fuggerów. 
Od 1853 w odległości około 200 m od szczytu stała chatka dla turystów, z czasem popadająca w ruinę. W 1899 obok niej stanęła wieża widokowa Freiwaldauer Warte, a wkrótce potem schronisko im. Adolfa Medritzera, leśniczego dóbr biskupich, do których należał ten teren. Oba obiekty wybudowało Morawsko–Śląskie Sudeckie Towarzystwo Górskie (niem. "Mährisch–Schlesischer Sudetengebirgsverein (MSSGV)"). Wieża widokowa na Zlatým Chlumie działa nadal, natomiast schronisko zostało opuszczone i zdewastowane po II wojnie światowej, a ostatecznie spłonęło w 1955.

</doc>
<doc id="1353120" url="https://pl.wikipedia.org/wiki?curid=1353120" title="Zanik korowo-podstawny">
Zanik korowo-podstawny



</doc>
<doc id="1353123" url="https://pl.wikipedia.org/wiki?curid=1353123" title="Manoj Night Shyamalan">
Manoj Night Shyamalan



</doc>
<doc id="1353125" url="https://pl.wikipedia.org/wiki?curid=1353125" title="Andreas Ibertsberger">
Andreas Ibertsberger

Andreas Ibertsberger (ur. 27 lipca 1982 w Salzburgu) – piłkarz austriacki grający na pozycji bocznego obrońcy.
Kariera klubowa.
Ibertsberger pochodzi z Salzburga. Karierę piłkarską rozpoczął w małym klubie SV Seekirchen 1945, a następnie podjął treningi w BNZ Salzburg. Następnie trafił do profesjonalnego SV Salzburg. W sezonie 2000/2001 zadebiutował w jego barwach w austriackiej Bundeslidze. W pierwszych dwóch sezonach rozegrał tylko 5 spotkań w lidze, w ale już w sezonie 2002/2003 był podstawowym zawodnikiem i zajął z nim wówczas 3. pozycję. W Salzburgu grał do końca 2004 roku. Dla tego klubu rozegrał łącznie 84 mecze i strzelił 4 gole.
W styczniu 2005 roku Ibertsberger podpisał kontrakt z niemieckim zespołem SC Freiburg. Kosztował 300 tysięcy euro, a w Bundeslidze zadebiutował 22 stycznia w zremisowanym 0:0 wyjazdowym meczu z Hansą Rostock. Od czasu transferu do Freiburga grał w pierwszym składzie, jednak wiosną spadł z tym klubem do drugiej ligi. Jednak ani w sezonie 2005/2006, ani w 2006/2007 nie zdołał wrócić z Freiburgiem do niemieckiej ekstraklasy. W klubie tym grał do końca 2007 roku i rozegrał łącznie 82 ligowe mecze, w których zdobył jedną bramkę.
Na początku 2008 Andreas został zawodnikiem TSG Hoffenheim walczącego o awans do pierwszej ligi. Trafił tam za 250 tysięcy euro. 10 lutego rozegrał dla tego klubu swój pierwszy mecz, a Hoffenheim wygrało 4:2 z Borussią Mönchengladbach. Na koniec sezonu awansował z Hoffenheim do 1. Bundesligi.
Kariera reprezentacyjna.
W reprezentacji Austrii Ibertsberger zadebiutował 13 października 2004 w zremisowanym 3:3 meczu z Irlandią Północną. Pierwszą bramkę w kadrze narodowej zdobył sierpniu 2005 w sparingu ze Szkocją, w którym padł remis 2:2. W 2008 roku został powołany przez selekcjonera Josefa Hickersbergera do szerokiej kadry na Euro 2008, jednak ostatecznie nie znalazł się w 23-osobowej drużynie na ten turniej.

</doc>
<doc id="1353126" url="https://pl.wikipedia.org/wiki?curid=1353126" title="Pamiątka Śmierci Chrystusa Pana">
Pamiątka Śmierci Chrystusa Pana



</doc>
<doc id="1353128" url="https://pl.wikipedia.org/wiki?curid=1353128" title="Julee Cruise">
Julee Cruise

Julee Ann Cruise (ur. 1 grudnia 1956 w Creston, Iowa, zm. 9 czerwca 2022 w Pittsfield, Massachusetts) – amerykańska piosenkarka i aktorka.
Julee Cruise nagrała cztery albumy, jednak jest znana przede wszystkim z tematu muzycznego do serialu telewizyjnego "Miasteczko Twin Peaks". Była współpracownikiem kompozytora Angela Badalamentiego i reżysera Davida Lyncha, którzy napisali i wyprodukowali większość jej utworów.
W marcu 2018 roku piosenkarka ogłosiła na Facebooku, że choruje na toczeń rumieniowaty układowy, przez który miała problemy m.in. z poruszaniem się. Cierpiała również na depresję.
Zmarła w wieku 65 lat; przyczyną śmierci było samobójstwo. Edward Grinnan – mąż Cruise od 1988 roku – stwierdził, że „opuściła ten świat na własnych warunkach. Bez żalu. W spokoju... Włączyłem [utwór The B-52’s] "Roam" w trakcie jej przejścia. Teraz będzie już zawsze wędrować. Odpoczywaj w spokoju, ukochana.”.

</doc>
<doc id="1353130" url="https://pl.wikipedia.org/wiki?curid=1353130" title="Spowiedź Święta">
Spowiedź Święta



</doc>
<doc id="1353131" url="https://pl.wikipedia.org/wiki?curid=1353131" title="Rick Fox">
Rick Fox

Ulrich Alexander „Rick” Fox (ur. 24 lipca 1969 w Toronto) – kanadyjski koszykarz, występujący na pozycji niskiego skrzydłowego w lidze NBA, posiadający także bahamskie obywatelstwo, trzykrotny mistrz ligi z Los Angeles Lakers, po zakończeniu kariery sportowej aktor telewizyjny, założyciel zespołu e-sportowego Echo Fox.
Życiorys.
Jego matka, Dorothy, Włoszka z pochodzenia, uprawiała skok wzwyż i reprezentowała Kanadę na Igrzyskach Olimpijskich; ojciec, Ulrich, pochodził z Bahamów. Tam też rodzina Foxów przeprowadziła się, gdy Rick miał trzy lata. Uczęszczał do Kingsway Academy w Nassau i tam zaczął grać w koszykówkę. Kontynuował postępy sportowe podczas nauki w college w Warsaw i na Uniwersytecie Karoliny Północnej. Podczas draftu do NBA w 1991 został wybrany przez Boston Celtics z 24. numerem w pierwszej rundzie. Spędził tam sześć sezonów (1991–1997). W 1997 podpisał kontrakt z Los Angeles Lakers, gdzie spędził następne siedem lat (do 2004). Był kluczowym zawodnikiem drużyny, która zdobyła trzy kolejne mistrzowskie tytuły w latach 2000–2002. Zakończył karierę po sezonie 2004–2005, kiedy to wraz z Gary Paytonem został przekazany z powrotem do Celtów.
Fox tylko raz reprezentował drużynę narodową Kanady, podczas mistrzostw świata w 1994 w Toronto.
Obecnie można go zobaczyć w filmach i serialach telewizyjnych, m.in.: "Oz", "Eddie", "He Got Game", "Blue Chips", "One Tree Hill", "Missing", "Shark", czy "Holes". Najnowsze produkcje z udziałem Foxa, to "Dirt", "Tyler Perry's Meet the Browns" i "Brzydula Betty".
Jego żoną w latach 1999–2000 była aktorka i piosenkarka Vanessa Lynn Williams. Mają córkę Sashę. Fox ma też syna Kyle’a.

</doc>
<doc id="1353133" url="https://pl.wikipedia.org/wiki?curid=1353133" title="Rynchozaury">
Rynchozaury

Rynchozaury (Rhynchosauria) – rząd niewielkich archozauromorfów, obejmujący jedną rodzinę (Rhynchosauridae) i kilka form bazalnych.
Występowanie.
Większość rynchozaurów znana jest z późnego triasu (karnik); ich skamieniałości odnajdowano na wszystkich kontynentach z wyjątkiem Australii i Antarktydy. Stanowiły prawdopodobnie 40–60% zwierząt żyjących w tamtych ekosystemach. Najstarszym znanym rynchozaurem może być "Noteosuchus colletti" z dolnego triasu Afryki Południowej (przypuszczalnie synonimiczny z "Mesosuchus"). W Polsce obecności rynchozaurów nie potwierdzono.
Budowa.
Wczesne, prymitywne rynchozaury przypominały jaszczurki i miały czaszki podobne do wczesnych diapsydów. Późne i bardziej zaawansowane miały czaszkę krótką i szeroką, w kształcie trójkąta.
Gady te miały dziób i dużą liczbę małych zębów. Tylne kończyny były wyposażone w szpony, które prawdopodobnie służyły do wykopywania z ziemi bulw i korzeni. Wszystkie rynchozaury były roślinożerne.
Wymarcie.
Data wymarcia rynchozaurów jest niepewna. Większość znanych skamieniałości przedstawicieli grupy odkryto w osadach starszych niż przełom karniku i noryku; na tej podstawie sugerowano, że rynchozaury wymarły właśnie na przełomie karniku i noryku, a przyczyną ich wyginięcia mogło być wymarcie "Dicroidium" – roślin które były prawdopodobnie głównym pokarmem rynchozaurów. Spielmann, Lucas i Hunt (2013) opisali jednak trzy końce dalsze kości ramiennych odkryte w osadach formacji Bull Canyon w Nowym Meksyku z wczesnego lub środkowego noryku, które uznali za kości rynchozaurów z gatunku "Otischalkia elderae"; jeśli taką klasyfikację potwierdzą przyszłe badania, skamieniałości te dowodzić będą przetrwania rynchozaurów do noryku (Mukherjee i Ray sugerują jednak, że gatunek ten jest nieważny).
Systematyka.
Według definicji filogenetycznej przedstawionej przez Dilkesa (1998) do Rhynchosauria należy ostatni wspólny przodek rodzajów "Howesia" i "Mesosuchus" oraz wszyscy jego potomkowie. Bardziej zaawansowany klad to Rhynchosauridae, obejmujący wszystkich potomków ostatniego wspólnego przodka rodzajów "Rhynchosaurus", "Stenaulorhynchus", "Scaphonyx" (później uznany za "nomen dubium") i "Hyperodapedon". Późniejsze badania filogenetyczne sugerują, że jedynymi rynchozaurami nienależącymi do Rhynchosauridae są "Mesosuchus" i "Howesia" – mogą one być taksonami siostrzanymi lub stopniowo coraz bliższymi grupami zewnętrznymi dla kladu Rhynchosauridae. Najbardziej zaawansowane rodzaje "Hyperodapedon", "Teyumbaita" i "Isalorhynchus" łączone są w klad Hyperodapedontinae.
Kladogram rynchozaurów według Mukherjee i Ray (2014)

</doc>
<doc id="1353139" url="https://pl.wikipedia.org/wiki?curid=1353139" title="Stefan Kotlewski">
Stefan Kotlewski

Stefan Józef Kotlewski (ur. 30 grudnia 1955 w Toruniu) – polski polityk, samorządowiec, od 2007 do 2010 wicemarszałek województwa mazowieckiego.
Życiorys.
Ukończył studia na Wydziale Administracji Publicznej Szkoły Wyższej im. Pawła Włodkowica w Płocku. Pracował w przedsiębiorstwach przemysłowych w Bydgoszczy i Płocku, a w latach 1996–2001 w płockim urzędzie miasta. Pełnił też funkcje dyrektora i prokurenta w spółce akcyjnej ENERGA-Nieruchomości.
W wyborach samorządowych w 2006, 2010 i 2014 z listy Platformy Obywatelskiej uzyskiwał mandat radnego sejmiku mazowieckiego w okręgu wyborczym płocko-ciechanowskim. W 2018 nie zdobył ponownie mandatu. 
W listopadzie 2007 został powołany na urząd wicemarszałka województwa po rezygnacji Jacka Kozłowskiego, mianowanego wojewodą mazowieckim. Pełnił tę funkcję do lipca 2010.

</doc>
<doc id="1353144" url="https://pl.wikipedia.org/wiki?curid=1353144" title="Petersburski Państwowy Instytut Technologiczny">
Petersburski Państwowy Instytut Technologiczny

Petersburski Instytut Technologiczny (ros. Санкт-Петербургский государственный технологический институт) – uczelnia państwowa w Petersburgu, specjalizująca się w kierunkach politechnicznych, zwłaszcza takich, jak: chemia, cybernetyka i różne kierunki techniczne.
Uczelnia została założona w 1828 roku, aktualnie kształci około 5000 studentów.

</doc>
<doc id="1353145" url="https://pl.wikipedia.org/wiki?curid=1353145" title="Iwan Skoropadski">
Iwan Skoropadski

Iwan Ilijcz Skoropadski (ukr. Іван Ілліч Скоропадський, ur. 1646, zm. 1722) – hetman Lewobrzeżnej Ukrainy w latach 1708–1722. Starał się powiększyć polityczne wpływy starszyzny kozackiej.
Młodość.
Iwan Skoropadski pochodził z rodu starszyzny kozackiej z Humania. Po spaleniu Humania przez Turków w 1674 roku przeniósł się na lewobrzeże, gdzie był kanclerzem wojskowym pod rozkazami hetmana Iwana Samojłowycza (1675–1676), następnie był pisarzem pułku czernihowskiego (1681–1694). Od roku 1698 został generalnym buńczucznym, a od 1701 generalnym esawułem. W tym czasie wypełniał szereg misji dyplomatycznych do Rosji, jednocześnie stał się współpracownikiem Iwana Mazepy. W latach 1706–1708 był pułkownikiem starodubowskim.
Zerwanie z Mazepą i kariera hetmańska.
W czasie, kiedy Iwan Mazepa zawarł sojusz z królem Szwecji Karolem XII przeciwko Rosji, mając na celu uzyskanie niezależności od Rosji, Skoropadski (jak zresztą większa część kozactwa) odsunął się od Mazepy i pozostał w służbie Rosji. Dzięki temu został w 1708 roku wybrany na radzie w Głuchowie, przy rekomendacji ze strony cara, na hetmana kozackiego Ukrainy Lewobrzeżnej. Zaproponował on carowi zupełne podporządkowanie Ukrainy Rosji i likwidację resztek niezależności. Piotr I Wielki, przypuszczając jednak, że większość kozactwa będzie przeciwna takiemu układowi, a potrzebując poparcia wojska ukraińskiego w wojnie ze Szwecją i Turcją, propozycję Skoropadskiego odrzucił.
Represje po powstaniu Mazepy i upadek kraju.
Od 1709 roku władza na Ukrainie należała już całkowicie do namiestników rosyjskich. Hetman stracił możliwość samodzielnego wyznaczania starszyzny. W kraju stacjonowało 10 pułków dragonów rosyjskich, obowiązek utrzymania których spoczywał na hetmanie i kozakach. Hetman nie miał możliwości przeciwstawiać się konfiskatom majątków stronników Mazepy, na których po wygranej bitwy pod Połtawą, Piotr Wielki się mścił. Tysiące kozaków było zsyłanych w głąb Rosji, na Ukrainie nakazywano osuszanie bagien, przy których ginęły masy ludzi.
Bardzo doskwierał kozakom zakaz kontaktów handlowych Ukrainy z krajami zachodnimi i Zaporożem. Od 1720 roku zakazano drukowania książek w języku ukraińskim. Hetman nie miał praktycznie żadnego wpływu na wydawane decyzje. Ostatecznie w 1722 roku władzę na Ukrainie oddano Kolegium Małorosyjskiemu.
Życie prywatne.
Żoną Iwana Skoropadskiego była Anastazja Markiwna, która miała ogromny wpływ na swojego męża i często wtrącała się w sprawy państwowe. Dlatego też wśród kozaków mawiano „Iwan nosi fartuch, a Nastja buławę” (ukr.: "«Іван носить плахту, а Настя — булаву»").

</doc>
<doc id="1353148" url="https://pl.wikipedia.org/wiki?curid=1353148" title="Al-Amin">
Al-Amin

Al-Amin (właściwie Abu Abd Allah Muhammad ibn Harun al-Amin, arab. أبو عبد الله محمد بن هارون الأمين ur. 787, zm. 24/25 września 813) – kalif z dynastii Abbasydów, panujący w latach 809–813.
Życiorys.
Al-Amin był najstarszym synem Haruna ar-Raszida i Zubajdy, wnuczki kalifa Al-Mansura. Już w wieku pięciu lat jego ojciec wyznaczył go na oficjalnego następcę tronu. Zgodnie z ostatecznym testamentem Haruna z roku 802 Al-Amin miał sprawować władzę we wszystkich prowincjach na zachód od Iraku, otrzymał tytuł pierwszego następcy tronu i zwierzchnią władzę nad braćmi, średnim Al-Mamunem, który miał rządzić terenami na wschód od Iraku, oraz najmłodszym Al-Mutaminem, któremu po śmierci Haruna miała przypaść Al-Dżazira, północna Syria i pogranicze bizantyjskie. Według testamentu Al-Mamun był drugim następcą tronu.
Po śmierci Haruna Al-Mamun bez sprzeciwu uznał władzę brata i wyjechał do Chorasanu. Jednak pod koniec 810 roku, wbrew ostatniej woli ojca, Al-Amin odsunął od władzy Al-Mutamina i na jego miejsce posadził swojego syna, Musę, którego imię równocześnie kazał wprowadzić do chutby, co oznaczało ustanowienie go następcą tronu. Jednocześnie kazał sprowadzić z Mekki, gdzie ten się znajdował, testament Haruna, który wkrótce, w obecności samego Al-Amina i urzędowych świadków, został przedarty i spalony przez wezyra kalifa. Al-Amin i Al-Mamun próbowali jeszcze ze sobą negocjować, ale akt ten w zasadzie należy uznać za początek wojny domowej pomiędzy Abbasydami. W roku 811 Al-Mamun zaczął bić we własnym imieniu monetę, a potem nie zgodził się na bezpośredni nadzór brata nad Chorasanem. W związku z tym został ostatecznie uznany za buntownika.
Cieszący się poparciem miejscowej ludności w marcu 811 roku Al-Mamun rozgromił wojska wierne Al-Aminowi, wkrótce zaś na przełomie 811 i 812 roku drugą armię, dowodzoną przez potraktowanego po klęsce w ten sam sposób Abd ar-Rahmana Ibn Dżabala al-Abnawi. W wyniku tych zwycięstw wojska Al-Mamuna opanowały Dżibal, zaś w Syrii i samym Bagdadzie wybuchły zamieszki, w wyniku których pojmany przez przeciwników Al-Amin na moment utracił władzę, dopóki w marcu 812 roku nie odbili go jego zwolennicy. W pierwszej połowie 812 roku Tahir zajął Al-Ahwaz, a następnie wyruszył na Al-Basrę. W tym czasie posłuszeństwo Al-Aminowi wypowiedziały Al-Kufa i Mosul, a latem tego roku święte miasta islamu Mekka i Medyna. W sierpniu 812 roku dwa korpusy wojsk Al-Mamuna, dowodzone przez Tahira i Harsamę Ibn A'jana, okrążyły Bagdad. Desperacka obrona Bagdadu, którego ducha oporu podtrzymywała niechęć jego ludności do Persów z armii Al-Mamuna, trwała ponad rok, i przyniosła zniszczenie ponad połowie stolicy. W drugiej połowie września 813 roku obrona wschodnich dzielnic miasta uległa jednak załamaniu i Al-Amina ujęli ludzie Harsamy, który zagwarantował mu nietykalność. Następnie Harsama wprowadził Al-Amina do łodzi z zamiarem odesłania go z Bagdadu. Tahir jednak nakazał zatopienie łodzi. Al-Amina zatrzymano podczas przeprawy wpław przez Tygrys. Tahir na własną odpowiedzialność ściął mu głowę w nocy z 24 na 25 września 813 roku. Następnie okazano ją obrońcom zachodniej części Bagdadu, co spowodowało ich załamanie się. Resztę ciała Al-Amina chorasańscy żołnierze włóczyli po mieście.
W późniejszym piśmiennictwie arabskim Al-Amin znany jest przede wszystkim ze względu na swoją orientację homoseksualną. Podobno aby zainteresować go kobietami jego matka przebierała młode niewolnice w chłopięce stroje, każąc je jednocześnie strzyc po męsku. Wydaje się jednak że nie wpłynęło to na jego orientację seksualną i Al-Amin w świecie islamu cieszył się reputacją „kalifa homoseksualistów”. Poza tym kalif kochał śpiew i taniec, oraz w ogóle muzykę, odebrał także dobre wykształcenie filologiczne od gramatyka Al-Asma'iego. Towarzyszem jego młodzieńczych zabaw, a następnie nadwornym poetą, był m.in. Abu Nuwas. Al-Amin słynął także z nienagannych manier.

</doc>
<doc id="1353149" url="https://pl.wikipedia.org/wiki?curid=1353149" title="Wieża widokowa na Zlatým Chlumie">
Wieża widokowa na Zlatým Chlumie

Wieża widokowa na Zlatým Chlumie (czes. "Frývaldovská stráž", niem. "Freiwaldauer Warte") – wieża widokowa położona w paśmie Gór Opawskich (czes. "Zlatohorská vrchovina"), będąca charakterystycznym punktem w okolicy miasta Jesionik (czes. "Jeseník"). Rozciąga się z niej panorama na samą miejscowość oraz okoliczne góry. Wieża położona jest na wysokości 875 m n.p.m. i oddalona o około 200 m na północny zachód od szczytu.
Historia.
W 1894 członkowie Zarządu Głównego Morawsko-Śląskiego Sudeckiego Towarzystwa Górskiego (niem. "Mährisch-Schlesischer Sudetengebirgsverein (MSSGV)") zaproponowali wybudowanie na szczycie wieży widokowej. W 1895 sekcja z Jesionika zaproponowała dla niej nadanie imienia Franciszka Józefa, co wywołało krótki spór z sekcją ze Zlatych Hor, która tak samo planowała nazwać wieżę widokową na Biskupiej Kopie. W tym też roku rozpoczęto gromadzenie pieniędzy, a w 1896 wybudowano drogę na szczyt. Teren na szczycie należał jednak do biskupstwa wrocławskiego, które nie wyrażało zgody na budowę. Postanowiono zacząć jednak gromadzić materiały budowlane oraz projekty budowy.
Wreszcie po uzyskaniu zgody biskupstwa w 1898 rozpoczęto budowę. Projektantem wieży był Eduard Zelenka, natomiast budowniczymi Alexander Nitsche i Franz Gröger. Podczas prac MSSGV zdecydowało o umieszczeniu nad wejściem do budowli medalionu z herbem organizacji, zastanawiało się także nad nazwą. Padały różne propozycje – Habsburgs-Warte, Franz-Josef-Warte, Goldkoppen-Warte, Sudeten-Warte i wreszcie Freiwaldauer Warte, na którą ostatecznie się zdecydowano.
We wrześniu 1899 nastąpiło uroczyste otwarcie 26 m wieży, której koszt budowy wyniósł prawie 11 tysięcy florenów. Zaproszeni goście wyruszyli z rynku na Jeseníku i dotarli na szczyt, gdzie czekała na nich orkiestra, grająca m.in. hymn austriacki i niemiecki. Po uroczystości powrócili do miasta na obiad.
W 1902 obok wieży otworzono schronisko nazwane imieniem Adolfa Medritzera, leśniczego w dobrach biskupich, który walnie przyczynił się do wydania zgody na budowę. Obiekt był całoroczny, dzięki czemu ruch turystyczny na Zlatým Chlumie nie zamierał w miesiącach zimowych.
W 1914 biskupstwo wrocławskie wydzierżawiło MSSGV grunt po wieżą na 25 lat. Podczas I wojny światowej liczba turystów się zmniejszyła, ale wieża nie uległa zbytniej dewastacji.
Od 1924 zaobserwowano ponowny wzrost liczby turystów docierających na szczyt. Dwa lata później wieża, będąca w dobrym stanie technicznym, stała się miejscem tragedii – 20-letni Rudolf Zimmer popełnił samobójstwo skacząc z wieży. W latach 30. wybudowano nową drogę dojazdową oraz tor saneczkowy. Rozbudowano także schronisko.
W 1939 obchodzono uroczysty jubileusz 40-lecia wieży, już w granicach III Rzeszy. W następnym sekcja z Jesionika zakupiła grunt pod wieżą i schroniskiem, ale użytkowała go tylko do 1945. Po wojnie władze czechosłowackie przejęły oba obiekty i przekazały Klubowi Czeskich Turystów, a po 1948 Powiatowej Radzie Narodowej w Jesioniku. Ta ostatnia zupełnie nie przejmowała się obiema konstrukcjami, w wyniku czego schronisko uległo gwałtownej dewastacji, a w 1955 spłonęło.
Dopiero w 1976 uporządkowano teren, przeprowadzono remont wieży, a obok wybudowano drewniany domek służący turystom, regularnie padający w zimie łupem wandali. W ostatnich latach zastąpiła ją większa i solidniejsza budowla, w której znajduje się bufet oraz miejsca dla turystów.

</doc>
<doc id="1353151" url="https://pl.wikipedia.org/wiki?curid=1353151" title="Parafia Podwyższenia Krzyża Świętego i św. Anny w Gołkowicach">
Parafia Podwyższenia Krzyża Świętego i św. Anny w Gołkowicach

Parafia Podwyższenia Krzyża Świętego i św. Anny w Gołkowicach – rzymskokatolicka parafia pod wezwaniem Podwyższenia Krzyża Świętego oraz św. Anny w Gołkowicach, w dekanacie Gorzyce Śląskie, w archidiecezji katowickiej.
Rys historyczny.
Gołkowice leżą w południowej części ziemi wodzisławskiej, nad 2 rzekami: Pietrówką i Szotkówką – dopływami Olzy. Nie ma dokładnej daty powstania wsi. Wiadomo, że istniała ona już w pierwszej połowie XIII wieku. 
W nazwie Gołkowice kryje się imię osobowe Gołek, które może być podstawą słowa "goły", a co może znaczyć chudopałek, ubogi albo, w dosłownym tego słowa znaczeniu, gołobrody – bez zarostu twarzy.
Kościoły.
Książę Władysław zbudował tutaj kaplicę pod wezwaniem św. Michała Archanioła, gdzie odbywały się nabożeństwa dla rezydującego w Gołkowicach księcia i jego dworu. W XVII wieku kaplica ta była już w ruinie, więc w 1687 roku zbudowano nową kaplicę pw. św. Matki Anny. W latach 70. XIX wieku kościółek ten był już bardzo zniszczony. Nie było możliwości jego naprawy, a protestant Petsch, ówczesny właściciel Gołkowic, nie był zainteresowany jego renowacją. Jednak wysiłkiem proboszcza godowskiego Antoniego Abendrotha, do którego parafii przynależał kościół gołkowicki i siodłaka z Gołkowic, Józefa Grzonki, zabrano się do remontu. Jednak obelkowanie kościoła było już tak spróchniałe, że rozpadło się całkowicie i kościół runął. Postanowiono go więc odbudować. Na początku postawiono wieżę, którą pozyskano z rozbieranego wówczas kościoła pw. św. Anny w Pruchnej. Jako że nie było funduszy na tak wielką inwestycję, jaką jest budowa kościoła, przeprowadzono zbiórkę, dzięki której uzyskano 6 tysięcy marek (2 tys. z biskupiej kolekty i 4 tys. z dobrowolnych datków ludzi). W 1878 roku powstał tu drewniany kościół pw św. Anny, będący do 1957 roku filią kościoła godowskiego. Kościół ten został zbudowany bez zgody władz kościelnych. Wierni Gołkowic starali się o to, żeby ich kościołowi przyznano samodzielnego duszpasterza. Tak też się stało i 10 kwietnia 1955 zamieszkał w Gołkowicach dotychczasowy wikary z Godowa – ks. Izydor Myśliwiec. 2 lata później, 1 grudnia 1957 biskup Stanisław Adamski ustanowił z Gołkowic samodzielną stację duszpasterską położoną w dekanacie wodzisławskim. Administratorem został dotychczasowy ekspozyt – ks. Izydor Myśliwiec.
W 1981 roku z części Gołkowic została wydzielona parafia Skrbeńsko. Parafia w Gołkowicach została erygowana 11 kwietnia 1985. W tym samym roku przystąpiono do budowy nowego kościoła, którego projekt przygotował architekt Michał Kuczmiński. Gotowy kościół został konsekrowany 15 listopada 1986. Ponieważ nowy kościół otrzymał tytuł Podwyższenia Krzyża Świętego, dlatego parafia obecne ma podwójne wezwanie. Wiosną 1987 roku rozpoczęto budowę salek katechetycznych. Ich poświęcenie odbyło się 18 września 1988. W 1996 roku sprowadzono do kościoła organy, które dotychczas były używane w kościele pw. św. Cecylii w Düsseldorfie.
W Gołkowicach, oprócz katolików mieszka wielu ewangelików. Posiadają tu swój kościół, który został wybudowany w 1909 roku.

</doc>
<doc id="1353152" url="https://pl.wikipedia.org/wiki?curid=1353152" title="Krwawy Romeo">
Krwawy Romeo

Krwawy Romeo (oryg. "Romeo Is Bleeding") – film z 1993 roku w reżyserii Petera Medaka. W rolach głównych wystąpili Gary Oldman i Lena Olin. Tytuł filmu został zaczerpnięty z piosenki Toma Waitsa.
Obsada.
i inni

</doc>
<doc id="1353153" url="https://pl.wikipedia.org/wiki?curid=1353153" title="Choroba demielinizacyjna">
Choroba demielinizacyjna



</doc>
<doc id="1353156" url="https://pl.wikipedia.org/wiki?curid=1353156" title="Wieża widokowa na Zlatým chlumie">
Wieża widokowa na Zlatým chlumie



</doc>
<doc id="1353157" url="https://pl.wikipedia.org/wiki?curid=1353157" title="Mutt Williams">
Mutt Williams

Mutt Williams (właściwie Henry Jones III) – fikcyjna postać występująca w czwartej części filmów o Indiana Jonesie pod tytułem Indiana Jones i Królestwo Kryształowej Czaszki. Syn Indiany i Marion Ravenwood. Początkowo Indiana i Mutt nie znają się, ale łączy ich uratowanie Oxleya (przyjaciela Indiego ze studiów) oraz matki Mutta – Marion. Jones nie pamięta Marion, bo jak mówi „Tyle było tych Marion...”. Mimo to rusza z Muttem na poszukiwanie Oxa.
Podczas poszukiwań dowiadują się o odkryciu przez Oxleya kryształowej czaszki kilka lat temu. I to dlatego Oxley jest zagrożony, bo skarb chcą zdobyć także Rosjanie, a szczególnie ich zaborcza przywódczyni Irina Spalko. Gdy Jones i Mutt spotykają się z porwaną przez wojsko Marion, dowiadują się, że są rodziną. Nazwisko Mutta pochodzi od jego ojczyma, Collina Williamsa, który był lotnikiem wojskowym podczas II wojny światowej.
Mutt jest zbuntowanym młodzieńcem. Rzucił studia, aby móc zająć się tym co kocha – motorami. Sam posiada własny, z którym rzadko się rozstaje, tak jak ze swoją skórzaną ramoneską. Zna szermierkę i jak wynika z rozmów bohaterów, często kłóci się z matką. Pragnie podkreślić swą niezależność.

</doc>
<doc id="1353164" url="https://pl.wikipedia.org/wiki?curid=1353164" title="Gustavo César Veloso">
Gustavo César Veloso

Gustavo César Veloso (ur. 29 stycznia 1980 w Villagarcía de Arosa) – hiszpański kolarz szosowy. Startuje w zawodowym peletonie od 2001 roku, obecnie w grupie OFM - Quinta da Lixa. Zwycięzca wyścigu Dookoła Katalonii (2008), trzeci kolarz Tour de Langkawi (2008).

</doc>
<doc id="1353165" url="https://pl.wikipedia.org/wiki?curid=1353165" title="Gustavo Cesar">
Gustavo Cesar



</doc>
<doc id="1353166" url="https://pl.wikipedia.org/wiki?curid=1353166" title="Ksawery Prauss">
Ksawery Prauss

Franciszek Ksawery Prauss (ur. 12 listopada 1874 w Warszawie, zm. 14 grudnia 1925 w Arco) – polski polityk, związany z PPS, minister w okresie 1918–1919, senator II RP I kadencji.
Życiorys.
Absolwent Petersburskiego Instytutu Technologicznego. Jako działacz niepodległościowy działał w środowisku polskim Petersburga. Od 1895 był członkiem Polskiej Partii Socjalistycznej. W maju 1901 zorganizował w Kijowie tajną drukarnię „Robotnika”. Aresztowany w 1902. Od 1905 do 1906 był członkiem Centralnego Komitetu Robotniczego PPS. Uwięziony w 1906, skazany na opuszczenie Królestwa Polskiego, wyjechał do Francji.
W czasie I wojny światowej początkowo służył w I Brygadzie Legionów, później działał w Polskiej Organizacji Narodowej, był członkiem Naczelnego Komitetu Narodowego. W 1917 został dyrektorem Gimnazjum Mariana Rychłowskiego w Warszawie, zastępując powołanego do wojska właściciela szkoły, Mariana Rychłowskiego. 
Od 17 listopada 1918 do 16 stycznia 1919 pełnił funkcję ministra wyznań religijnych i oświecenia publicznego w rządzie Jędrzeja Moraczewskiego. W 1922 wybrany senatorem jako kandydat PPS.
Jego żoną była Zofia Praussowa, posłanka na sejm RP, żołnierz ZWZ-AK. Córki: Jadwiga Jędrzejowska, zamężna za Henrykiem Jędrzejowskim i Ewa Prauss-Płoska, żołnierz Kedywu Armii Krajowej (oddział dyspozycyjny Komendanta Kedywu „Dysk” – Dywersja i Sabotaż Kobiet), żona Stanisława Płoskiego, matka Zofii Romaszewskiej.

</doc>
<doc id="1353167" url="https://pl.wikipedia.org/wiki?curid=1353167" title="Metoda Vojty">
Metoda Vojty

Metoda Vojty – terapia stosowana przy rehabilitacji dzieci i dorosłych ze schorzeniami neurologicznymi. Jej nazwa pochodzi od nazwiska jej twórcy, Václava Vojty (1917-2000), czeskiego lekarza.

</doc>
<doc id="1353169" url="https://pl.wikipedia.org/wiki?curid=1353169" title="Parafia św. Mikołaja w Łące">
Parafia św. Mikołaja w Łące

Parafia św. Mikołaja w Łące – parafia rzymskokatolicka w Łące, w dekanacie Pszczyna, archidiecezja katowicka.
Początki wsi i parafii.
Wieś Łąka powstała na przełomie XIII i XIV wieku, w okresie zakładania wsi na prawie niemieckim. Jako wieś typu kolonizacyjnego posiadała teren pod budowę kościoła i pola uprawne, mające zapewnić samowystarczalność gospodarczą proboszcza. Pierwszą pewną datą w historii wsi jest jednak dopiero 2 III 1449, kiedy to sporządzono dokument o darowaniu dochodów z Łąki na rzecz kościoła w Pszczynie.
Historia parafii.
Od czasu powstania parafia w Łące administracyjnie wiązała się z diecezją krakowską, z racji przynależności do ziemi pszczyńskiej. W listopadzie 1598 wizytacji kościelnej (pierwszej po soborze trydenckim) dekanatu pszczyńskiego dokonał archidiakon krakowski Krzysztof Kazimirski na zlecenie biskupa Jerzego Radziwiłła. Według sporządzonego sprawozdania drewniany kościół pw. św. Jadwigi w "Villa Łąka" znajdował się w rękach protestantów.
Wskutek nacisków Karola Promnitza – pana na Pszczynie, nastąpiła luteranizacja parafii w Łące i trwała od 1568 do 1653 roku. 22 kwietnia 1658 pożar strawił cały budynek kościelny. Jednak 2 lata później stanął już nowy kościół pw. św. Mikołaja, a od 1664 roku pierwszym proboszczem po rekatolicyzacji został ks. Albert Chłądowicz. W latach 1821 – 1922 parafia Łąka, wraz z całym dekanatem pszczyńskim, należała do diecezji wrocławskiej.
Druga połowa XIX wieku to czas Kulturkampfu. Ówczesny proboszcz łącki – ks. Antoni Philippi, był szykanowany i dwukrotnie więziony za głoszenie kazań po polsku. Po pierwszej wojnie światowej i powstaniach śląskich dekanat pszczyński znalazł się w obrębie państwa polskiego, a od 1925 roku wszedł w skład diecezji katowickiej. Proboszczem w Łące został ks. Piotr Klimek. Po II wojnie władze szykanowały i próbowały podporządkować sobie proboszcza, którym był ks. Franciszek Dobrowolski. Dalsza historia parafii w Łące wiąże się ściśle z historią ówczesnej diecezji, obecnie – archidiecezji katowickiej.
Kościół parafialny.
Nie ma pewnych wiadomości o pierwszym kościele, który spłonął wraz z dokumentami w 1658 roku. Odbudowany w ciągu dwóch lat drewniany kościół otrzymał wezwanie św. Mikołaja. W XIX wieku został rozbudowany i podmurowany. Wnętrze, po ostatniej przebudowie, zostało otynkowane i wielokrotnie przemalowane. Na emporze znajdują się zabytkowe organy z 1865 roku. Na uwagę zasługuje też barokowy ołtarz główny z obrazem olejnym przedstawiającym św. Mikołaja. Po bokach umieszczone są drewniane figury św. Piotra i Pawła, a w nawie głównej obrazy Wniebowzięcia NMP i św. Jadwigi.
Zabytkowa dzwonnica.
Wzniesiona w 1660 roku dzwonnica o konstrukcji słupowej jest dziś jednym z cenniejszych zabytków budownictwa drewnianego na Śląsku. We wnętrzu są 3 dzwony, najstarszy – gotycki pochodzi z XV wieku.

</doc>
<doc id="1353171" url="https://pl.wikipedia.org/wiki?curid=1353171" title="Sajeeb Wazed">
Sajeeb Wazed

Sajeeb Wazed "Joy" (ur. 27 lipca 1971) – bangladeski działacz polityczny. Syn obecnej premier Bangladeszu Sheikh Hasiny i wnuk Sheikha Mujibura Rahmana, pierwszego prezydenta tego kraju.
Życiorys.
Sajeeb Wazed uczęszczał do St. Joseph's College w Nainital w Indiach. Ukończył fizykę, matematykę oraz informatykę na Bangalore University w Indiach oraz informatykę na University of Texas w Arlington. Wazed znalazł się na liście "250 Young Global Leaders" Światowego Forum Ekonomicznego w Davos.
Sajeeb Wazed obecnie mieszka w USA, angażując się w działalność Ligi Awami, partii politycznej swojej matki. Prowadził kampanię, zmierzającą do uwolnienia jej z aresztu, w którym znalazła się w lipcu 2007. 
Wazed jest żonaty od 2002, ma jedną córkę.

</doc>
<doc id="1353183" url="https://pl.wikipedia.org/wiki?curid=1353183" title="Trick or Treat">
Trick or Treat



</doc>
<doc id="1353184" url="https://pl.wikipedia.org/wiki?curid=1353184" title="Jørgen Iversen">
Jørgen Iversen

Jørgen Iversen (ur. 25 lutego 1638, zm. 1683) – Duńczyk, od roku 1672 gubernator wyspy Saint Thomas leżącej w archipelagu Wysp Dziewiczych.
Po II wojnie anglo-holenderskiej, w 1666 roku król Danii Fryderyk III zaanektował wyspę Saint Thomas, która od 1657 roku należała do Holandii, na kolonię duńską. W roku 1672 powstała Duńska Kampania Zachodnioindyjska w celu eksploatacji kolonii. Jej gubernatorem został Jørge Iversen pochodzący z Elzynoru. Pierwszymi kolonistami byli więźniowie oraz trzech Indian. W kolejnych latach wyspę zasiedlali piraci i wyrzutki z basenu Morza Karaibskiego.
Jørge Iversen w czasie swoich rządów wybudował osadę Charlotte Amalie. Jej nazwa pochodziła od imion duńskiej królowej Charlotte Amalie – Karoliny Amelii (1650-1714), małżonki króla Chrystiana V. Założył również plantacje trzciny cukrowej i zapoczątkował produkcję rumu "Mata diablos". W trakcie ciężkiej choroby Iversona, na jego miejsce przybył Nils Smith i objął władzę. Iverson próbował jeszcze odzyskać władzę, lecz w czasie rejsu na Saint Thomas, statek opanowali więzieni więźniowie i wyrzucili go za burtę.

</doc>
<doc id="1353185" url="https://pl.wikipedia.org/wiki?curid=1353185" title="Samuel Samuś">
Samuel Samuś

Samuel Iwanowycz Samuś (ur. ?, zm. ok. 1713 roku) – dowódca wojskowy końca XVII i początku XVIII wieku, pułkownik bohusławski w latach 1688–1713, hetman nakaźny Ukrainy Prawobrzeżnej w latach 1692–1704, jeden z przywódców antypolskiego powstania Semena Paleja. Pochodził z okolic Perejasławia.
Życiorys.
17 października 1702 roku rozbił polskie wojsko pod Berdyczowem, a pod koniec października wraz z pułkownikiem bracławskim Andrzejem Abazynem zdobył Niemirów. 
Chcąc zjednoczenia Ukrainy Prawobrzeżnej z Lewobrzeżną uznał zwierzchność Iwana Mazepy (hetmana lewobrzeża).
Kontratak przeważających sił polskich oraz brak pomocy ze strony Moskwy i Mazepy zmusił Samusia do schronienia się Bohusławiu. W styczniu 1704 roku zrzekł się godności hetmana. Pomimo tego nadal pozostawał faktycznym dowódcą swoich wojsk i kontynuował walkę z Polakami na prawobrzeżu.
W 1711 roku podporządkował się, jak większość kozaków, hetmanowi Filipowi Orlikowi. Po wystąpieniu Orlika przeciwko Rosji został, wraz z synem wzięty do niewoli w czasie walk i został najprawdopodobniej zesłany. Dalsze jego losy są nieznane.

</doc>
<doc id="1353186" url="https://pl.wikipedia.org/wiki?curid=1353186" title="Kostki słuchowe">
Kostki słuchowe



</doc>
<doc id="1353192" url="https://pl.wikipedia.org/wiki?curid=1353192" title="Groß Rodensleben">
Groß Rodensleben

Groß Rodensleben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.
Geografia.
Groß Rodensleben leży ok. 15 km na zachód od Magdeburga.

</doc>
<doc id="1353195" url="https://pl.wikipedia.org/wiki?curid=1353195" title="Linia ukraińska">
Linia ukraińska

Linia ukraińska – linia umocnień funkcjonująca w latach 1731-1760 zbudowana przez Rosję w celu ochrony przed najazdami Tatarów i Turków. Na południe od linii rozciągało się zamieszkane przez Kozaków stepowe Zaporoże.
Linia została zaprojektowana przez gen. hrabiego Johanna von Weisbacha, budowę rozpoczęto w 1731, intensywnie ją rozbudowywano do 1733, a potem kończono ją jeszcze do lat 40. XVIII wieku. Na jej budowie pracowało ponad 30 tysięcy ludzi.
Rozciągała się na długości około 285 km, od Dniepru do rzeki Oril, a następnie jej dopływem Berestową, następnie wzdłuż rzeki Bereki do jej ujścia do Dońca. Składała się z 16 fortec i 49 redut, połączonych wysokim wałem ziemnym i głęboką fosą.
Bronić jej miało 20 pułków milicji (14 konnych i 6 pieszych), liczących około 22 tysięcy żołnierzy, wspieranych przez 180 armat i 39 moździerzy.
Linia nie spełniała dobrze swojej podstawowej roli (ochrony przed atakami Tatarów), natomiast spełniała dobrze funkcje policyjne - zapobiegała ucieczkom chłopów na Zaporoże, jak również uniemożliwiała Kozakom przedostanie się na Ukrainę Lewobrzeżną i Ukrainę Słobodzką.
Linia utraciła swoje znaczenie, kiedy w latach 70. XVIII wieku zbudowano 180 km na południe od niej linię dnieprowską.
Twierdze.
Ukraińska linia składa się z 16 twierdz i 49 redut połączonych wysokim wałem ziemnym i głębokim rowem.

</doc>
<doc id="1353197" url="https://pl.wikipedia.org/wiki?curid=1353197" title="Eggenstedt">
Eggenstedt

Eggenstedt – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.

</doc>
<doc id="1353201" url="https://pl.wikipedia.org/wiki?curid=1353201" title="Hohendodeleben">
Hohendodeleben

Hohendodeleben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.

</doc>
<doc id="1353202" url="https://pl.wikipedia.org/wiki?curid=1353202" title="Fabryka Kirowa">
Fabryka Kirowa

Fabryka Kirowa, poprzednio Zakłady Putiłowskie, Fabryka Putiłowska (ros. Путиловский завод – "Putiłowskij zawod", Кировский завод – "Kirowskij zawod") – jeden z największych w Imperium Rosyjskim, ZSRR i Rosji producentów maszyn. Zakład produkcyjny znajduje się w Petersburgu (w latach 1924–1991 – Leningradzie).
Historia.
Fabryka założona została w Petersburgu na bazie fabryki żeliwa przeniesionej na podstawie ukazu cara Pawła I z Kronsztadu. 28 lutego 1801 roku odlano w niej pierwszą armatę, co uznawane jest za datę jej uruchomienia. Początkowo była znana jako Sankt-Petersburski Zakład Odlewniczy (ros. Sankt-Pietierburgskij litiejnyj zawod). Od 1812 roku produkowano tam maszyny parowe. Pierwotny zakład został w znacznym stopniu zniszczony podczas powodzi w 1824 roku, potem odbudowany. Od 1868 roku właścicielem zakładów był rosyjski przedsiębiorca Nikołaj Putiłow, który doprowadził przedsiębiorstwo do wielkiego rozwoju. Od jego nazwiska zakłady wzięły swoją oficjalną nazwę. W zakładzie uruchomiono piec martenowski i walcownię i zorientowano jego profil na produkcję stali, maszyn i środków transportu. W 1874 roku założono spółkę Towarzystwo Akcyjne Zakładów Putiłowskich. W 1900 Fabryka Putiłowska została największym pod względem produkcji przedsiębiorstwem metalurgiczno-maszynowym w Rosji i trzecim co do wielkości w Europie (po Krupp i Armstrong). W latach 1884–1888 dyrektorem przedsiębiorstwa był polski przemysłowiec Ignacy Jasiukowicz, a w latach 1911–1912 polski inżynier Stanisław Łabuński. W 1917 strajki w fabryce przyczyniły się do wybuchu rewolucji lutowej w Rosji. Po 1918 zakłady upaństwowiono. W 1922 nazwę przedsiębiorstwa zmieniono na „Krasnyj Putiłowiec” (Czerwony Putiłowiec, ), a w 1934 na obecną nazwę, na cześć zamordowanego działacza komunistycznego Siergieja Kirowa. Zakład działał także w ograniczonym zakresie podczas II wojny światowej i blokady Leningradu, pod ostrzałem i bombardowaniem niemieckim. Od 1992 roku jest to spółka akcyjna (ros. OAO „Kirowskij zawod”). Jako koncern posiada 32 przedsiębiorstwa–córki.
Zakłady Putiłowskie produkowały stal, żeliwo, różne typy maszyn, w tym uzbrojenie, np. samochody pancerne (Putiłow-Austin), armaty, czołgi (m.in. T-28 i KW-1). Z cywilnej produkcji: turbiny, lokomotywy parowe, wagony, a od końca lat 20. XX w. także tramwaje. Od lat 20. XX wieku istotnym wyrobem stały się ciągniki, począwszy od licencyjnego Fordsona. W 1964 roku Fabryka Kirowa zaczęła produkować ciężkie ciągniki przegubowe Kirowiec (Kirovets). Najpopularniejsze modele to K-700A spotykane często w Polsce.
Od końca XIX wieku Zakłady Putiłowskie zajęły się też budową średniej wielkości okrętów dla floty rosyjskiej, zaczynając od dwóch torpedowców, których stępki położono w 1889 roku na pochylni zbudowanej obok zakładów. Powstał tam między innymi pierwszy rosyjski niszczyciel o napędzie turbinowym „Nowik”, wodowany w 1911 roku. Od 1912 roku produkcją okrętową zajęła się osobno powołana spółka Stocznia Putiłowska.
W kwietniu 1994 roku została założona spółka joint venture „Kirovets-LandTechnik St. Petersburg”, przez JSC „Kirovsky Zavod” i niemiecką spółkę „Doppstadt GmbH”, w celu produkcji samobieżnych sieczkarni E-281 – „Maral-125” w oparciu o niemiecki know-how, które są ulepszonym typem sieczkarni Fortschritt, które były importowane do ZSRR jako E-280/281C.

</doc>
<doc id="1353203" url="https://pl.wikipedia.org/wiki?curid=1353203" title="K.E.Loegstrup">
K.E.Loegstrup



</doc>
<doc id="1353207" url="https://pl.wikipedia.org/wiki?curid=1353207" title="Bereka">
Bereka

Bereka () – rzeka w obwodzie charkowskim Ukrainy, prawy dopływ Dońca.
Długość rzeki wynosi 102 km, a powierzchnia dorzecza 2680 km².

</doc>
<doc id="1353209" url="https://pl.wikipedia.org/wiki?curid=1353209" title="Klein Rodensleben">
Klein Rodensleben

Klein Rodensleben – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina, która wchodziła w skład wspólnoty administracyjnej „Börde” Wanzleben.
Geografia.
Klein Rodensleben leży ok. 10 km na zachód od Magdeburga.

</doc>
<doc id="1353211" url="https://pl.wikipedia.org/wiki?curid=1353211" title="Lara Cox">
Lara Cox

Lara Jane Cox (ur. 6 marca 1978 w Canberze) – australijska aktorka. Znana z roli Anity Scheppers w "Heartbreak High" i doktor Denman w "H2O – wystarczy kropla".
W 1997 roku wyszła za mąż za Callana Mulvey, z którym grała w serialu "Szkoła złamanych serc". W 2010 roku rozwiedli się. Wystąpiła również gościnnie w serialu "Na wysokiej fali".

</doc>
<doc id="1353217" url="https://pl.wikipedia.org/wiki?curid=1353217" title="Klein Wanzleben">
Klein Wanzleben

Klein Wanzleben – gmina w Niemczech, w kraju związkowym Saksonia-Anhalt, w powiecie Börde, należąca do wspólnoty administracyjnej „Börde” Wanzleben.
Geografia.
Klein Wanzleben leży 20 km na zachód od Magdeburga.

</doc>
<doc id="1353222" url="https://pl.wikipedia.org/wiki?curid=1353222" title="Lotnisko Sudeckie">
Lotnisko Sudeckie



</doc>
<doc id="1353226" url="https://pl.wikipedia.org/wiki?curid=1353226" title="John William Casilear">
John William Casilear

John William Casilear (ur. 25 czerwca 1811, zm. 17 sierpnia 1893) – amerykański malarz pejzażysta, reprezentant Hudson River School.
Urodził się w Nowym Jorku. W latach 1827–31 uczył się rytownictwa u Petera Maverick`a i malarstwa od 1831 r. u Ashera Browna Duranda. Pierwsze prace wystawił już w 1833 w National Academy of Design w Nowym Jorku. W latach 1840–43 podróżował po Europie. Zainteresowania twórcze Casileara rozwijały się powoli w kierunku pejzażu, często odwiedzał on i malował Góry Białe w New Hampshire, po 1850 r. zawodowo zajął się malarstwem.
Casilear był pełnym członkiem National Academy of Design i Century Association od 1851 r. Miał studio przy West 10th Street, jego przyjaciółmi byli Benjamin Champney i Thomas Cole. Zmarł w 1893 w Saratoga Springs. Jego prace prezentowane są w Metropolitan Museum of Art i National Gallery of Art.

</doc>
<doc id="1353232" url="https://pl.wikipedia.org/wiki?curid=1353232" title="Aqua Virgo">
Aqua Virgo

Aqua Virgo – akwedukt wzniesiony przez Agrypę w 19 p.n.e. Początek ma na terenie tzw. Agro Lucullano. Ponad 20 km długości, mały spadek – 4-metrowa różnica między źródłem a końcem. Do ogrodów Lucullusa na Pincio biegł pod ziemią, następnie na arkadach. Doprowadzał wodę do Term Agryppy. Nie mógł zasilać miejsc położonych wyżej niż Pole Marsowe. Wielokrotnie naprawiany, odrestaurowany w XV wieku jako "Aqua Vergine", zasila m.in. Fontannę di Trevi.

</doc>
<doc id="1353233" url="https://pl.wikipedia.org/wiki?curid=1353233" title="Seehausen (Wanzleben-Börde)">
Seehausen (Wanzleben-Börde)

Seehausen – dzielnica miasta Wanzleben-Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 było to oddzielne miasto, które wchodziło w skład wspólnoty administracyjnej „Börde” Wanzleben.

</doc>
<doc id="1353241" url="https://pl.wikipedia.org/wiki?curid=1353241" title="Andrzej Abazyn">
Andrzej Abazyn

Andrzej Abazyn, ukr. "Андрій Абазин" (zm. 20 lutego 1703) – kozacki dowódca wojskowy, jeden z uczestników powstania przeciwko Polsce w końcu XVII wieku i na początku XVIII na prawym brzegu Dniepru. Pułkownik bracławski w latach 1684–1703. Z pochodzenia abazyńczyk.
Kariera i inne informacje.
Był uczestnikiem wspólnego, polsko-kozackiego pochodu przeciwko Turcji na Mołdawię w latach 1686–1687. W 1691–1696 brał udział w pochodach na fortece tureckie Kyzykermen, Bendery, Oczaków, Budziak. Organizował także obronę przeciwko napaściom wojsk turecko-tatarskim.
W latach 1702–1703 stał na czele powstania kozaków bracławszczyzny i Podola przeciwko Rzeczypospolitej. Brał udział w oblężeniu Białej Cerkwi i zdobywał Niemirów i Bar. W lutym 1703 w bojach pod miejscowością Ładyżyn (w obwodzie winnickim) został ciężko ranny i dostał się do niewoli.
Rozkazem hetmana polnego Adama Sieniawskiego był torturowany i wbity na pal w Szarogródzie.

</doc>
<doc id="1353242" url="https://pl.wikipedia.org/wiki?curid=1353242" title="Ropucha złota">
Ropucha złota

Ropucha złota, ropuszka pomarańczowa, ropucha złocista ("Incilius periglenes") – gatunek wymarłego płaza z rodziny ropuchowatych (Bufonidae), słabo poznany. 
Systematyka.
Takson po raz pierwszy opisany przez J. M. Savage'a w 1967 roku pod nazwą "Bufo periglenes". Jako lokalizację holotypu (LACM 1893) autor wskazał Cordillera de Tilarán w Kostaryce. Do rodzaju "Incilius" takson ten został przeniesiony w 2009 roku. 
Występowanie.
Takson znany tylko z rezerwatu Monteverde w Kostaryce, występował na wysokości od 1500-1620 m n.p.m. W 1987 zaobserwowano po raz ostatni dużą grupę ropuch złocistych, przez dwa kolejne lata widziano pojedyncze okazy, później gatunek nie był już obserwowany.
Morfologia.
Płaz o silnie zaznaczonym dymorfizmie płciowym, samiec był cały pomarańczowy, natomiast samica była czarna ze szkarłatnymi plamami o żółtych krawędziach. Długość ciała samca 39-48 mm, samicy 42-56 mm.
Ekologia.
Płazy te zamieszkiwały wilgotne, górskie lasy. Żywiły się najprawdopodobniej bezkręgowcami. Okres rozrodczy przypadał na okres od kwietnia do czerwca, podczas pory deszczowej. Zbierały się w ogromnych liczbach wokół małych naturalnych basenów oraz innych zagłębień wypełnionych wodą. Konkurencja między samcami o dostęp do samicy była bardzo zacięta, ponieważ na jedną samicę przypadało osiem samców. Samce próbowały kojarzyć się z każdym ruszającym się obiektem oraz innymi parami dokonującymi ampleksusu. Samica składała 200-400 jaj o średnicy 3 mm. Metamorfozę kijanki przechodziły po okresie do 5 tygodni.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EX (wymarły). Od 1989 roku nie odnaleziono przedstawiciela tego gatunku, dlatego ten takson został uznany za wymarły. Do wyginięcia przyczynił się ograniczony zasięg tego płaza, globalne ocieplenie, chytridiomikoza oraz zanieczyszczenie powietrza.

</doc>
<doc id="1353244" url="https://pl.wikipedia.org/wiki?curid=1353244" title="Angern (Saksonia-Anhalt)">
Angern (Saksonia-Anhalt)

Angern – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Elbe-Heide.
Do 30 czerwca 2007 gmina należała do powiatu Ohre. 1 stycznia 2010 do Angern przyłączono gminy Bertingen, Mahlwinkel i Wenddorf.

</doc>
<doc id="1353248" url="https://pl.wikipedia.org/wiki?curid=1353248" title="Parafia Jezusa Chrystusa Najwyższego Kapłana i św. Barbary w Małobądzu">
Parafia Jezusa Chrystusa Najwyższego Kapłana i św. Barbary w Małobądzu



</doc>
<doc id="1353249" url="https://pl.wikipedia.org/wiki?curid=1353249" title="Parafia św. Barbary w Małobądzu">
Parafia św. Barbary w Małobądzu



</doc>
<doc id="1353251" url="https://pl.wikipedia.org/wiki?curid=1353251" title="Nikołaj Putiłow">
Nikołaj Putiłow

Nikołaj Putiłow ros. "Николай Иванович Путилов" (ur. 1820, zm. 18 kwietnia 1880 w Petersburgu) – rosyjski przedsiębiorca, właściciel Putiłowskich Zakładów.
Pochodził z drobnej szlachty. W 1840 ukończył Morski Korpus Kadecki, gdzie następnie wykładał.
W 1854 na polecenie cara Mikołaja I podjął się produkcji niewielkich okrętów wojennych dla Floty Bałtyckiej. Udana konstrukcja i sprawna produkcja okrętów przyniosła mu uznanie władz. Przejął kilka zakładów hutniczych w Finlandii (wówczas część Rosji), gdzie rozwinął hutnictwo wysokojakościowej stali.
W 1863 wraz z kilkoma wspólnikami zorganizował zakłady metalurgiczne, później nazwane jego nazwiskiem – Zakłady Putiłowskie. Zaczął na dużą skalę produkować nie tylko stal, ale i maszyny, w tym wojskowe. Od 1868 produkował też szyny kolejowe. Doprowadził Zakłady Putiłowskie do wielkiego rozwoju, i do zajęcia przez nie jednego z czołowych miejsc w tej branży w Rosji, jak i na terenie Eurazji.

</doc>
<doc id="1353252" url="https://pl.wikipedia.org/wiki?curid=1353252" title="Bertingen">
Bertingen

Bertingen – dzielnica gminy Angern w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353253" url="https://pl.wikipedia.org/wiki?curid=1353253" title="Robert Jenkins">
Robert Jenkins

Robert Jenkins (ur.?, zm. 1745) – angielski kapitan statku. 
Robert Jenkins w roku 1738 wystąpił w brytyjskiej Izbie Gmin, gdzie przedstawił skargą na hiszpańską Koronę, której okręty napadały, zatrzymywały i rewidowały angielskie statki. Na dowód nadużyć za strony Hiszpanii przedstawił swoje ucięte ucho, utracone podczas rewizji jego statku w 1731 roku. Przypadek Jenkinsa posłużył do wypowiedzenia w 1739 wojny Hiszpanii. Wojna ta, zwana wojną o ucho Jenkinsa była początkiem większego konfliktu o sukcesję austriacką, który doprowadził do nowego podziału kolonii i ugruntował hegemonię brytyjska na morzach. 

</doc>
<doc id="1353258" url="https://pl.wikipedia.org/wiki?curid=1353258" title="Yaki-udon">
Yaki-udon

 - danie regionalnej kuchni japońskiej. 
Pochodzi z Kiusiu, obecnie znane w innych regionach (patrz: yaki-soba). Gruby, gładki i biały makaron mieszany m.in. z mięsem i warzywami. Spożywany z różnorodnymi sosami. 
Danie proste do przyrządzenia i popularne w Japonii.
Przepis.
Doprowadzić do wrzenia wody, dodać makaron i gotować przez 7 do 15 minut. Spłukać pod zimną wodą i osączyć. Rozgrzać olej w woku do smażenia. Kiedy olej osiągnie wysoką temperaturę, usmażyć kalmary i krewetki przez 2 minuty. Następnie należy dodać dymki, kiełki fasoli, grzyby i wodorosty. Następnie wszystko wymieszać i dalej smażyć przez następne 2 minuty. Dodać makaron i pozostałe składniki. Przyprawić, wymieszać i zostawić na małym ogniu na 1 minutę. Podzielić makaron i owoce morza na cztery porcje i podawać. 

</doc>
<doc id="1353261" url="https://pl.wikipedia.org/wiki?curid=1353261" title="Atlantis (przedsiębiorstwo)">
Atlantis (przedsiębiorstwo)

Atlantis Spółka Akcyjna – polskie przedsiębiorstwo przemysłu materiałów budowlanych notowane na Giełdzie Papierów Wartościowych.
W przeszłości spółka była podmiotem dominującym holdingu zajmującego się produkcją płyt warstwowych. Kłopoty finansowe doprowadziły w 2003 do upadku spółek zależnych. Przedsiębiorstwo obecnie nie prowadzi działalności produkcyjnej.
Początki przedsiębiorstwa to założona w 1992 spółka z ograniczoną odpowiedzialnością „Atlantis”, która zaczęła działalność od produkcji płyt warstwowych z rdzeniem styropianowym. W 1995 przejęła lubelski zakład produkcji płyt z rdzeniem poliuretanowym. W 1997 spółka została przekształcona w akcyjną i 4 czerwca zadebiutowała na warszawskiej giełdzie. W 1998 produkcję rozpoczęła spółka zależna w Mielcu. Atlantis posiadał zakład produkcyjny w Kaliningradzie, a także importowała ze Słowenii płyty z wkładem z wełny mineralnej. W 1999 przychody spółki ze sprzedaży płyt z rdzeniem poliuretanowym przekroczyły 8,5 mln zł.
Akcjonariat.
Według danych z maja 2008 największymi znanymi akcjonariuszami spółki są:
Pozostali posiadają 81,86% akcji i głosów.

</doc>
<doc id="1353265" url="https://pl.wikipedia.org/wiki?curid=1353265" title="Czesław Kudzinowski">
Czesław Kudzinowski

Czesław Kudzinowski (ur. 8 października 1908 w Wodziłówce powiatu białostockiego guberni grodzieńskiej, zm. 2 marca 1988 w Poznaniu) – profesor języka fińskiego, autor największego dotychczas wydanego słownika fińsko-polskiego i podręcznika gramatyki fińskiej.
Życiorys.
Urodził się w Wodziłówce koło Knyszyna. Początkowo studiował teologię, by ją porzucić i ukończyć indoeuropeistykę na Uniwersytecie im. Stefana Batorego w Wilnie. Po studiach wyjechał do Helsinek. Tam specjalizował się w językach ugrofińskich. Podczas wojny prowadził zajęcia konspiracyjne na Uniwersytecie Wileńskim. Aresztowany w roku 1944. Po wojnie pracował dwa lata w Łodzi, by związać swoje życie z Poznaniem. Tu powstały jego najważniejsze dzieła.
Rodziny nie założył. W 2007 r. wydano pozostawiony w rękopisie, spisywany przez kilkadziesiąt lat "Słownik dialektu knyszyńskiego". Został pochowany na Cmentarzu Junikowo w Poznaniu.

</doc>
<doc id="1353271" url="https://pl.wikipedia.org/wiki?curid=1353271" title="Andrzej Sasuła">
Andrzej Sasuła

Andrzej Wojciech Sasuła (ur. 23 kwietnia 1957 w Makowie Podhalańskim) – polski nauczyciel i samorządowiec, były wicemarszałek województwa małopolskiego.
Życiorys.
Ukończył w 1983 studia z zakresu fizyki na Uniwersytecie Jagiellońskim. Do 1996 pracował jako nauczyciel w liceum ogólnokształcącym w Jordanowie. Od 1990 do 1998 zasiadał w radzie gminy Maków Podhalański, od 1992 zajmując stanowisko zastępcy burmistrza. W 1998 pełnił funkcję kuratora oświaty w województwie bielskim. Następnie do 2006 przez dwie kadencje był wicemarszałkiem w zarządzie województwa małopolskiego. 
W 1998, 2002 i 2006 uzyskiwał mandat radnego sejmiku małopolskiego, kolejno z listy Akcji Wyborczej Solidarność (należał do Ruchu Społecznego AWS), Wspólnoty Małopolskiej i Prawa i Sprawiedliwości (w ramach porozumienia WM z tą partią). W III kadencji odszedł z klubu radnych PiS w 2007 z grupą radnych skupionych wokół Marka Nawary, powołując klub radnych Wspólnoty Małopolskiej. Zasiadał w trzech komisjach ochrony zdrowia (jako zastępca przewodniczącego), do spraw organizacji Euro 2012 i rewizyjnej (jako jej przewodniczący). W 2010 nie uzyskał reelekcji. W 2011 bez powodzenia kandydował do Sejmu z listy Polskiego Stronnictwa Ludowego (w ramach porozumienia Wspólnoty Małopolskiej z tą partią). Był później pełnomocnikiem Polski Razem Jarosława Gowina na powiat suski.
Został pracownikiem administracyjnym i przedstawicielem pracowników administracji w Senacie Podhalańskiej Państwowej Wyższej Szkole Zawodowej w Nowym Targu. Pełnił funkcję wicekanclerza tej uczelni i wszedł w skład władz uczelnianych struktur NSZZ „Solidarność”. Objął również funkcję członka rady społecznej Szpitala Specjalistycznego im. Jędrzeja Śniadeckiego w Nowym Sączu.
W 1993 wszedł w skład zarządu Stowarzyszenia Gmin Babiogórskich, został członkiem rady programowej Gorczańskiego Parku Narodowego. Działacz Związku Podhalan, objął funkcję przewodniczącego oddziału tej organizacji w Makowie Podhalańskim.
Odznaczenia.
W 2001 odznaczony Medalem Komisji Edukacji Narodowej, a w 2010 Srebrnym Krzyżem Zasługi.
Życie prywatne.
Żonaty z Teresą, wieloletnią nauczycielką matematyki w Zespole Szkół im. Hugona Kołłątaja w Jordanowie oraz działaczką Związku Podhalan. Ma dwoje dzieci: Małgorzatę i Krzysztofa, księdza w archidiecezji krakowskiej.

</doc>
<doc id="1353274" url="https://pl.wikipedia.org/wiki?curid=1353274" title="Born (Westheide)">
Born (Westheide)

Born – dzielnica gminy Westheide w Niemczech, w kraju związkowym Saksonia-Anhalt, w powiecie Börde,w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353283" url="https://pl.wikipedia.org/wiki?curid=1353283" title="Zawój (heraldyka)">
Zawój (heraldyka)

Zawój, czyli tortillon – w heraldyce znajdująca się między hełmem a klejnotem spleciona wstęga. Spełnia on tę samą rolę co korona heraldyczna, czyli służy jako element łączący klejnot z hełmem. Najczęściej jest dwubarwny.
W heraldyce zawój jest wspomnieniem wiązanych na hełmach chust, które będąc zwilżone wodą, służyły do schłodzenia głowy rycerza podczas krucjaty do Ziemi Świętej. Prosty zawój przekształcił się z czasem, dla potrzeb heraldyki, w bogatą ozdobę herbu, zwaną labrami. Barwy zawoju, nawiązują tam do barw tarczy herbowej oraz godła. W heraldyce brytyjskiej przyjęta jest określona liczba zwojów - widoczne jest sześć, przy czym jako pierwszy powinien występować metal.
W heraldyce polskiej odnajdujemy biały zawój zwany nałęczką, również jako godło herbu szlacheckiego Nałęcz.

</doc>
<doc id="1353286" url="https://pl.wikipedia.org/wiki?curid=1353286" title="Greatest Hit (...and 21 Other Pretty Cool Songs)">
Greatest Hit (...and 21 Other Pretty Cool Songs)

Greatest Hit (...and 21 Other Pretty Cool Songs) – kompilacyjny album progresywnometalowej grupy Dream Theater.

</doc>
<doc id="1353294" url="https://pl.wikipedia.org/wiki?curid=1353294" title="Hōtō">
Hōtō

 – danie kuchni japońskiej. 
Jest popularnym regionalnym daniem, pochodzącym z prefektury Yamanashi, Japonia. Składa się z płaskiego makaronu udon i warzyw. Choć hōtō jest powszechnie rozpoznawana jako wariant udon, miejscowi nie uznają jej za typowe udon, gdyż ciasto jest przygotowywane, jak na knedliki, a nie na makaron.

</doc>
<doc id="1353295" url="https://pl.wikipedia.org/wiki?curid=1353295" title="Gajówka Jastrzębia">
Gajówka Jastrzębia

Gajówka Jastrzębia – osada leśna w Polsce położona w województwie mazowieckim, w powiecie białobrzeskim, w gminie Promna.
W latach 1975–1998 miejscowość należała administracyjnie do województwa radomskiego.

</doc>
<doc id="1353296" url="https://pl.wikipedia.org/wiki?curid=1353296" title="Burgstall (Saksonia-Anhalt)">
Burgstall (Saksonia-Anhalt)

Burgstall – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Elbe-Heide.
Do 30 czerwca 2007 gmina należała do powiatu Ohre. 1 stycznia 2010 obszar gminy został powiększony o Cröchern, Dolle i Sandbeiendorf

</doc>
<doc id="1353297" url="https://pl.wikipedia.org/wiki?curid=1353297" title="Tortillon">
Tortillon



</doc>
<doc id="1353299" url="https://pl.wikipedia.org/wiki?curid=1353299" title="Helenów (powiat białobrzeski)">
Helenów (powiat białobrzeski)

Helenów – wieś w Polsce położona w województwie mazowieckim, w powiecie białobrzeskim, w gminie Promna.
W latach 1975–1998 miejscowość należała administracyjnie do województwa radomskiego.

</doc>
<doc id="1353300" url="https://pl.wikipedia.org/wiki?curid=1353300" title="Gu Kaizhi">
Gu Kaizhi

Gu Kaizhi (ur. 344, zm. 406) – chiński malarz i teoretyk sztuki.
Uważany jest za głównego twórcę chińskiej szkoły malarstwa. Malował portrety, sceny fantastyczne oraz ilustracje do legend i poematów. W swoich obrazach stosował prostą, delikatną i harmonijną kolorystykę. W odróżnieniu od dotychczasowego malarstwa nadał malowanym postaciom naturalność gestów i indywidualny wyraz twarzy. Efekt przestrzenności uzyskiwał za pomocą linii konturowej. Jest uważany za pierwszego chińskiego malarza krajobrazu, który jednak był jeszcze zaznaczony prosto i schematycznie, stanowiąc jedynie tło dla przedstawianych zdarzeń.
Zachowały się jedynie nieliczne zwoje Gu Kaizhi. Do najbardziej znanych należą "Napomnienia instruktorki dla dam dworu" (女史箴圖) i "Nimfa z rzeki Luo" (洛神賦).

</doc>
<doc id="1353302" url="https://pl.wikipedia.org/wiki?curid=1353302" title="Mała Wysoka (województwo mazowieckie)">
Mała Wysoka (województwo mazowieckie)

Mała Wysoka (dawniej: "Wysoka") – wieś w Polsce położona w województwie mazowieckim, w powiecie białobrzeskim, w gminie Promna
Historia.
W latach 1975–1998 miejscowość należała administracyjnie do województwa radomskiego.

</doc>
<doc id="1353304" url="https://pl.wikipedia.org/wiki?curid=1353304" title="Robert Knox">
Robert Knox



</doc>
<doc id="1353307" url="https://pl.wikipedia.org/wiki?curid=1353307" title="Wojciechówka (gmina Promna)">
Wojciechówka (gmina Promna)

Wojciechówka – wieś w Polsce położona w województwie mazowieckim, w powiecie białobrzeskim, w gminie Promna.
W latach 1975–1998 miejscowość należała administracyjnie do województwa radomskiego.

</doc>
<doc id="1353308" url="https://pl.wikipedia.org/wiki?curid=1353308" title="Zbrosza Mała">
Zbrosza Mała

Zbrosza Mała – wieś w Polsce położona w województwie mazowieckim, w powiecie białobrzeskim, w gminie Promna.
Wieś szlachecka położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość należała administracyjnie do województwa radomskiego.

</doc>
<doc id="1353309" url="https://pl.wikipedia.org/wiki?curid=1353309" title="Colbitz">
Colbitz

Colbitz – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Elbe-Heide.
Do 30 czerwca 2007 gmina należała do powiatu Ohre.
Geografia.
Colbitz leży na wschód od miasta Haldensleben.
Przez gminę przebiega droga krajowa B189.
Współpraca.
Miejscowość partnerska:

</doc>
<doc id="1353311" url="https://pl.wikipedia.org/wiki?curid=1353311" title="Peter G. Fitzgerald">
Peter G. Fitzgerald

Peter G. Fitzgerald (ur. 20 października 1960 w Elgin, Illinois) – amerykański prawnik i polityk związany z Partią Republikańską.
W latach 1999–2005 reprezentował stan Illinois w Senacie Stanów Zjednoczonych.

</doc>
<doc id="1353314" url="https://pl.wikipedia.org/wiki?curid=1353314" title="Lipka Krajeńska">
Lipka Krajeńska

Lipka Krajeńska – stacja kolejowa w Lipce, na skraju północnej Wielkopolski. Według klasyfikacji PKP ma kategorię dworca lokalnego. Stacja znajduje się przy strategicznie ważnej do 1945 roku magistrali kolejowej Berlin-Królewiec (tzw. Ostbahn).
W roku 2017 stacja obsługiwała 150–199 pasażerów na dobę.

</doc>
<doc id="1353315" url="https://pl.wikipedia.org/wiki?curid=1353315" title="Cröchern">
Cröchern

Cröchern – dzielnica gminy Burgstall w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.
Geografia.
Dzielnica Cröchern leży na północny wschód od miasta Haldensleben.

</doc>
<doc id="1353316" url="https://pl.wikipedia.org/wiki?curid=1353316" title="Numery alarmowe w Polsce">
Numery alarmowe w Polsce

Numery alarmowe w Polsce zostały ustalone w ustawie z dnia 16 lipca 2004 r. – "Prawo telekomunikacyjne" oraz w planie numeracji krajowej dla publicznych sieci telefonicznych. Łącznie obydwa akty ustaliły 14 numerów alarmowych, w tym 1 wspólny numer alarmowy dla wszystkich służb ustawowo powołanych do niesienia pomocy oraz 13 numerów alarmowych, alarmowych interwencyjnych i alarmowych informacyjno-koordynacyjnych składających się z 3 cyfr o strukturze "9XY":
Trzycyfrowe numery skrócone wybiera się bez żadnych poprzedzających je cyfr (np. numeru operatora (NDS) czy numeru kierunkowego – wskaźnika strefy numeracyjnej (WSN)).
Na mocy ustawy "Prawo telekomunikacyjne" dostawca publicznie dostępnych usług telekomunikacyjnych jest obowiązany zapewnić użytkownikom końcowym swojej sieci, w tym korzystającym z aparatów publicznych, bezpłatne połączenia z numerami alarmowymi. Wszystkie te numery muszą być czynne i ich obsługa musi przyjmować zgłoszenia całodobowo.
Polskie prawo telekomunikacyjne nie pozwala na stosowanie innych trzycyfrowych numerów specjalnych poza wymienionymi powyżej.
Inne numery do służb powołanych lokalnie do niesienia pomocy, pełniące funkcję numerów alarmowych:

</doc>
<doc id="1353317" url="https://pl.wikipedia.org/wiki?curid=1353317" title="Klibanariusze">
Klibanariusze

Klibanariusze (gr. "κλιβανοφόροι"; łac. "clibanarii" lub "clibinarii") – powstała około III wieku n.e. ciężkozbrojna jazda, używana w starożytności i średniowieczu przez Sasanidów, Rzymian i Bizantyjczyków.
Zgodnie z większością przekazów, klibanariusze byli ciężko opancerzoną jazdą, przeznaczoną przede wszystkim do walki z innymi jeźdźcami.
Uzbrojenie zaczepne klibanariusza składało się z długiej (360 cm), dwuręcznej włóczni zwanej kontosem bądź kontarionem, miecza lub ciężkiej buławy i łuku refleksyjnego. Uzbrojenie ochronne stanowił hełm, mała okrągła tarcza (katafrakci rzadko jej używali), oraz kaftan z kolczugi zakrywający ciało od nadgarstków do kolan na który nakładano zbroję lamelkową, karacenową lub kaftan z pikowanej tkaniny (przeszywanica). Osłoną nóg były pokryte kolczą plecionką spodnie dodatkowo wzmacniane, jak przedramiona, metalowymi obręczami.
Zbroję wierzchowca stanowił pikowany lub ponaszywany płytkami z metalu, rogu czy kości kropierz. Często ograniczano się tu tylko do płytkowego napierśnika i naczółka osłaniającego nos, czoło i oczy konia.
Dla porównania katafrakci służyli do walki z piechotą wroga, a co za tym idzie, posiadali dobrze opancerzone konie, chronione przed ciosami z dołu i rzadko używali tarcz. Atakowali w szyku prostym złożonym z kilku szeregów. 
W praktyce ten sam wyszkolony jeździec, mógł w zależności od potrzeby i rozłożenia szyku, walczyć zarówno jak klibanariusz i jak katafrakt. Dlatego tak często obie formacje są mylone nie tylko w źródłach, ale i w opracowaniach historycznych.

</doc>
<doc id="1353318" url="https://pl.wikipedia.org/wiki?curid=1353318" title="LAB (zespół muzyczny)">
LAB (zespół muzyczny)

LAB – fiński zespół muzyczny, wykonujący rock alternatywny, założony w 1997 roku w Helsinkach. Zdobył popularność za sprawą umieszczenia jego singla „Beat the Boys” na ścieżce dźwiękowej gry komputerowej "FlatOut" (jest odtwarzany podczas intro i w czasie gry).
Zespół składa się z pięciu osób. Dwoje jego członków, Ana i Johannes Leppälä to rodzeństwo.

</doc>
<doc id="1353321" url="https://pl.wikipedia.org/wiki?curid=1353321" title="Zanjeer">
Zanjeer

Zanjeer (devanagari: ज़ंजीर, nastaliq: زنجیر) – film indyjski z 1973 roku z Amitabh Bachchanem i jego żoną Jaya Bhaduri. W rolach drugoplanowych Pran i Ajit Khan. Film jest przykładem odchodzenia od romantycznych dramatów w kierunku kina akcji, a odtwórca głównej roli zyskał sobie przydomek "The Angry Young Man." ("młody gniewny"). Ten film zemsty uczciwego oficera policji za niesłuszne oskarżenie, które doprowadziło go do więzienia, stał się w Indiach "superhitem".
Tematem filmu jest historia uczciwego, choć łatwo tracącego nad sobą kontrolę policjanta. Dziecko jako świadek zbrodni, pościgi, bójki, pobicie, zdrada, zemsta i miłość. Występujący jako para na ekranie Jaya Bhaduri i Amitabh Bachchan wkrótce stali się małżeństwem.
Fabuła.
Vijay Khanna w dzieciństwie jest świadkiem mordu na swoich rodzicach. Wychowywany w rodzinie policjanta, budzi się po nocach z krzykiem. Wciąż przezywa umieranie rodziców. Jego przybrana rodzina robi wszystko, aby chłopiec zapomniał o tragicznej przeszłości. Mijają lata.
Vijay (Amitabh Bachchan) jako policjant z wybuchów wściekłości, z bronienia prawa poprzez łamanie go. Budzi grozę wśród przestępców. Osierocony po raz drugi żyje samotnie. Do czasu, gdy w jego życie nie wkracza bojowa Mala (Jaya Bhaduri), dziewczyna, która sama przebija się przez życie utrzymując się z toczenia noży. Ich miłość zaczyna się od podziwu dla jej odwagi, z jaką naraża ona swe życie rozpoznając jako świadek zbrodni gangstera. Vijay przestaje być samotny. Także dzięki przyjacielowi, Sher Khanowi (Pran), gangsterowi, który po spotkaniu z nim zmienia swoje życie. Zanim jednak u boku Mali znajdzie swoje szczęście musi zmierzyć się z człowiekiem z bransoletką na ręce. Postacią z jego koszmarnych snów.

</doc>
<doc id="1353322" url="https://pl.wikipedia.org/wiki?curid=1353322" title="Chattr">
Chattr

chattr (od ) – polecenie systemu Unix umożliwiające użytkownikowi zmianę konkretnych atrybutów pliku w systemach plików ext2/3/4. Autorem programu jest Remy Card.
Wywołanie.
 chattr [-RVf][-v "wersja"][-+=][AacDdijsSTtu] plik(i)
Opcje atrybutów.
Opcje te muszą być opatrzone operatorami z zakresu [-+=]. - oznacza zabranie danej właściwości plikowi/plikom, + oznacza nadanie tej właściwości, a = nadaje wybraną właściwość, usuwając wszystkie inne.

</doc>
<doc id="1353323" url="https://pl.wikipedia.org/wiki?curid=1353323" title="Reprezentacja Estonii w piłce siatkowej mężczyzn">
Reprezentacja Estonii w piłce siatkowej mężczyzn

Reprezentacja Estonii w piłce siatkowej mężczyzn – zespół reprezentujący ten kraj na arenie międzynarodowej.
W VI Memoriale Huberta Jerzego Wagnera zajęli 2. miejsce, przegrywając tylko z Polską. Estończycy w 2009 roku wywalczyli awans na ME w Turcji. W eliminacjach do ME pokonali sensacyjnie ówczesnych wicemistrzów świata (reprezentację Polski) na swoim parkiecie i zajęli pierwsze miejsce w grupie. Na mistrzostwach zajęli ostatnie miejsce w grupie, przegrywając wszystkie mecze. Mimo odległej, 14 lokaty, było to bardzo duże osiągnięcie.
W 2011 roku w eliminacjach do ME zajęli drugie miejsce w grupie, co umożliwiło im dalszą grę w barażach, gdzie zdobyli awans dwukrotnie pokonując reprezentację Holandii.
Rozgrywki międzynarodowe.
Mistrzostwa Europy:
Liga Europejska:
Memoriał Huberta Jerzego Wagnera:

</doc>
<doc id="1353324" url="https://pl.wikipedia.org/wiki?curid=1353324" title="Dolle">
Dolle

Dolle – dzielnica gminy Burgstall w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.
Geografia.
Dzielnica Dolle leży na północ od Magdeburga.
Przez Dolle przebiega droga krajowa B189.

</doc>
<doc id="1353325" url="https://pl.wikipedia.org/wiki?curid=1353325" title="Carol Moseley Braun">
Carol Moseley Braun

Carol Moseley Braun (ur. 16 sierpnia 1947 w Chicago w stanie Illinois) – amerykańska polityk i dyplomata związana z Partią Demokratyczną. Była pierwszą Afroamerykanką w Senacie Stanów Zjednoczonych i pierwszą kobietą wybraną do tej izby Kongresu ze stanu Illinois.
W latach 1993–1999 reprezentowała stan Illinois w Senacie Stanów Zjednoczonych.
W latach 1999–2001 była ambasadorem Stanów Zjednoczonych w Nowej Zelandii i Samoa.

</doc>
<doc id="1353331" url="https://pl.wikipedia.org/wiki?curid=1353331" title="NETASQ">
NETASQ

NETASQ – przedsiębiorstwo informatyczne z siedzibą w Villeneuve-d’Ascq we Francji, założone w 1998. Specjalizuje się w dziedzinie bezpieczeństwa sieci komputerowych. Od 2012 roku NETASQ jest członkiem Airbus Group (dawniej European Aeronautic Defence and Space Company - EADS) – koncernu lotniczo-zbrojeniowego powstałego w 2000 roku wyniku fuzji aktywów Francji, Niemiec i Hiszpanii. W 2014 roku firma NETASQ wprowadziła do sprzedaży najnowszą linię urządzeń STORMSHIELD.
Przedsiębiorstwo zajmuje się produkcją rozwiązań typu UTM (ang. "Unified Threat Management"), obejmujących:
Produkty NETASQ UTM posiadają certyfikat Common Criteria 4+.
Od 2007 przedsiębiorstwo sprzedaje także urządzenia antyspamowe „MFILTRO”, dedykowane bezpieczeństwu poczty elektronicznej, scalające następujące funkcje:

</doc>
<doc id="1353332" url="https://pl.wikipedia.org/wiki?curid=1353332" title="Glindenberg">
Glindenberg

Glindenberg – dzielnica miasta Wolmirstedt w Niemczech, w kraju związkowym Saksonia-Anhalt, w powiecie Börde.
Do 30 czerwca 2009 Glindenberg było samodzielną gminą. Do 1 lipca 2007 gmina należała do powiatu Ohre, we wspólnocie administracyjnej Elbe-Heide.
Geografia.
Dzielnica Glindenberg leży ok. 12 km na północ od Magdeburga, nad rzeką Łabą.

</doc>
<doc id="1353335" url="https://pl.wikipedia.org/wiki?curid=1353335" title="Ikayaki">
Ikayaki

 – popularny fast food w Osace w Japonii. 
Zawinięte twarde ciasto crêpe i rozdrobnione kałamarnice, sos i niekiedy jajka.

</doc>
<doc id="1353336" url="https://pl.wikipedia.org/wiki?curid=1353336" title="Rudolf Beer">
Rudolf Beer

Rudolf Beer (ur. 17 lutego 1911 we Frýdlancie, zm. 1981) – zbrodniarz hitlerowski, kierownik ("Schutzhaftlagerführer") obozu koncentracyjnego w Ravensbrück i SS-Obersturmführer.
Życiorys.
Pełnił służbę w obozach koncentracyjnych Dachau i Auschwitz-Birkenau. Od października 1941 do lipca 1944 sprawował stanowisko kierownika obozu żeńskiego w Ravensbrück. Okrutnie znęcał się nad więźniarkami, czasem ze skutkiem śmiertelnym. W bezwzględny sposób eksploatował również ich pracę przymusową. Następnie pełnił także między innymi służbę w Dywizji SS „Wiking”.
W 1950 toczyły się przeciwko Beerowi przed zachodnioniemieckim Sądem w Stuttgarcie dwie sprawy w związku z jego zbrodniami popełnionymi w Ravensbrück. Pierwsza z nich dotyczyła morderstw i innych okrucieństw popełnionych na więźniarkach różnych narodowości (zwłaszcza polskiej, rosyjskiej i niemieckiej). 19 stycznia 1951 Beer skazany został za powyższe zbrodnie na 15 lat pozbawienia wolności. Druga sprawa dotyczyła zabójstwa rosyjskiego więźnia, który został schwytany podczas próby ucieczki. Tym razem Beer został uniewinniony.

</doc>
<doc id="1353337" url="https://pl.wikipedia.org/wiki?curid=1353337" title="Keli Mutu">
Keli Mutu

Keli Mutu lub Kelimutu () – tarczowy wulkan znajdujący się na indonezyjskiej wyspie Flores. Wysokość 1639 m n.p.m. W jego podzielonym na mniejsze fragmenty kraterze leżą trzy położone obok siebie jeziora: Tiwoe Alta Polo, Tiwoe Morei Kooh Fai i Tiwoe Ata Mboepoe.

</doc>
<doc id="1353338" url="https://pl.wikipedia.org/wiki?curid=1353338" title="Numery telefoniczne">
Numery telefoniczne



</doc>
<doc id="1353339" url="https://pl.wikipedia.org/wiki?curid=1353339" title="Heinrichsberg (Loitsche-Heinrichsberg)">
Heinrichsberg (Loitsche-Heinrichsberg)

Heinrichsberg – dzielnica gminy Loitsche-Heinrichsberg w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353345" url="https://pl.wikipedia.org/wiki?curid=1353345" title="Soko (piosenkarka)">
Soko (piosenkarka)

SoKo, właśc. Stéphanie Sokolinski (ur. 26 października 1985 w Bordeaux) – francuska piosenkarka indie rockowa i aktorka. Jej ojciec był Polakiem, natomiast matka jest Francuzką. Używa pseudonimu Soko od młodzieńczych lat.
W 2007 odniosła sukces w Danii z utworem I'll Kill Her po tym, jak radio The Black Boy Scouts rozpoczęło emisję jej piosenki. Utwór ten osiągnął pierwsze miejsce w duńskiej wersji internetowego sklepu iTunes oraz pierwsze miejsce, biorąc pod uwagę częstotliwość pojawiania się w radiu. Piosenka została również doceniona w Australii, Belgii oraz Holandii.
Wokalistka posiada na swoim koncie EP Not Sokute (2007), płytę LP "I Thought I Was an Alien" (2012) oraz wydaną w roku 2015 płytę "My Dreams Dictate My Reality".

</doc>
<doc id="1353347" url="https://pl.wikipedia.org/wiki?curid=1353347" title="Hillersleben">
Hillersleben

Hillersleben – dzielnica gminy Westheide w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353348" url="https://pl.wikipedia.org/wiki?curid=1353348" title="Robert Knox (aktor)">
Robert Knox (aktor)

Robert Arthur Knox (ur. 21 sierpnia 1989 w Kent, zm. 24 maja 2008 w Londynie) – brytyjski aktor dziecięcy. 
Miał na koncie epizodyczne role w serialach: "The Bill", "After You've Gone" oraz "Tonight With Trevor McDonald", a także w filmie "Król Artur". Wystąpił również w roli ucznia Hogwartu Marcusa Belby w filmie "Harry Potter i Książę Półkrwi". 
Został zasztyletowany 24 maja 2008 roku przy wejściu do baru w londyńskiej dzielnicy Sidcup, gdy stanął w obronie młodszego o dwa lata brata, zaatakowanego przez mężczyznę uzbrojonego w dwa noże. Morderca, Karl Norman Bishop, został 4 marca 2009 skazany na dożywocie.

</doc>
<doc id="1353349" url="https://pl.wikipedia.org/wiki?curid=1353349" title="Sobór św. Aleksandra Newskiego w Paryżu">
Sobór św. Aleksandra Newskiego w Paryżu

Sobór Aleksandra Newskiego – pierwsza świątynia prawosławna we Francji, położona w 8. okręgu paryskim, przy ulicy Daru, na prawym brzegu Sekwany. Poświęcona w 1861; sobór Zachodnioeuropejskiego Egzarchatu Rosyjskiego Kościoła Prawosławnego w latach 1922–1931, następnie (1931–2018) katedra Zachodnioeuropejskiego Egzarchatu Parafii Rosyjskich, obecnie główna świątynia Arcybiskupstwa Zachodnioeuropejskich Parafii Tradycji Rosyjskiej Patriarchatu Moskiewskiego. Siedziba dwóch parafii – św. Aleksandra Newskiego i Trójcy Świętej oraz mołdawskojęzycznego punktu duszpasterskiego Zwiastowania Bogurodzicy (wszystkie trzy placówki należą do dekanatu paryskiego północno-wschodniego).
Historia.
Okoliczności powstania.
Powstanie cerkwi związane jest ze wzrostem grupy Rosjan żyjących w Paryżu na stałe lub czasowo, jaki miał miejsce w XVIII i XIX wieku. Posiadali oni do swojej dyspozycji jedynie niewielką kaplicę przy ambasadzie Rosji w Paryżu. W 1847 opiekun tejże kaplicy, ks. Josif Wassiliew, wystąpił do władz lokalnych oraz do cara o zezwolenie na budowę cerkwi. Zgoda na budowę nadeszła z Petersburga dopiero po kilku latach; została potwierdzona przez francuskiego cesarza Napoleona III, który po zapoznaniu się z projektem budynku uznał go za oryginalny i interesujący. Proces uzyskania zgody cesarskiej został przyspieszony dzięki wpływom księcia de Morny, którego żona Sofia była z pochodzenia Rosjanką. W celu budowy soboru zakupiona została działka w VIII dzielnicy Paryża o powierzchni 2366,22 metrów kwadratowych, do której dokupiono następnie sąsiednią parcelę o powierzchni 355,45 metra kwadratowego. Łączny koszt zakupu gruntu wyniósł 450 tys. franków. Z powodu braku dalszych funduszy uniemożliwiony został wykup jeszcze kilku innych sąsiadujących działek i wyburzenie znajdujących się na nich kamienic. Wbrew pierwotnym planom sobór został w związku z tym wybudowany w otoczeniu starszej zabudowy, nie zaś na otwartym placu. Uroczyste położenie kamienia węgielnego miało miejsce 3 marca 1859.
Budowa cerkwi była finansowana z licznie napływających składek, zarówno Rosjan zamieszkałych we Francji, jak i ich rodaków w innych krajach oraz w samym Imperium Rosyjskim. Cesarz Aleksander II przekazał sumę 150 tys. franków w złocie ze środków prywatnych. Dotacje przekazały także środowiska katolickie i protestanckie we Francji. Po dwuletniej budowie obiekt został poświęcony 11 września 1861, chociaż jeszcze przez całe lata 60. trwały prace dekoracyjne na jego zewnętrznej bryle. Konsekracji cerkwi dokonał biskup Leoncjusz (Lebiedinski) w obecności rosyjskiego ambasadora we Francji. 1 lutego 1863 protojerej Josif Wasiliew poświęcił natomiast cerkiew Trójcy Świętej, rozmieszczoną w piwnicy soboru.
Do rewolucji październikowej.
Już pod koniec XIX wieku okazało się, że część kamienia użytego do budowy cerkwi ulega szybkiemu wietrzeniu, z tego powodu w głównej kopule soboru pojawiły się pęknięcia. W 1899 dokonano jej generalnego remontu, odnawiając również wewnętrzną dekorację malarską obiektu.
Po 1917.
W 1922 metropolita Eulogiusz (Gieorgijewski) przeniósł do Paryża stolicę Zachodnioeuropejskiego Egzarchatu Rosyjskiego Kościoła Prawosławnego, czyniąc cerkiew soborem katedralnym.
W 1950 rozpoczęto trwający dziesięć lat kapitalny remont całego obiektu, związany z jego złym stanem technicznym: w ciągu dziesięcioleci w kopułach cerkwi powstały osiągające do sześciu centymetrów szczeliny, zaś same wieże pochyliły się o 3–4 stopnie.
Od 1964 dolna świątynia soboru (zwana „la crypte”) jest siedzibą francuskojęzycznej parafii Trójcy Świętej. W dolnej świątyni odprawiane są też nabożeństwa mołdawskojęzycznego punktu duszpasterskiego Zwiastowania Bogurodzicy.
Od 1983 sobór znajduje się na liście prawnie chronionych zabytków Francji. W 1996 ponownie był remontowany.
Architektura.
Wygląd zewnętrzny.
Cerkiew powstała według projektu Romana Kuźmina oraz Iwana Strohma (dozorującego prace), członków petersburskiej Akademii Sztuk Pięknych w typowym dla rosyjskiej architektury cerkiewnej swojej epoki stylu bizantyjsko-ruskim. Przygotowując plan soboru, inspirowali się oni wyglądem Hagia Sofii. Obiekt wzniesiono w całości z kamienia.
Gmach, zajmujący kwadratowy plac o boku 28 metrów, wznosi się na planie krzyża greckiego, jest orientowana; każda belka krzyża wykończona jest absydą. Pięć złoconych kopuł cerkwi, wybudowanych na ośmiobocznych bębnach, symbolizuje Chrystusa i czterech ewangelistów. Najwyżej położona kopuła wznosi się na wysokość 48 metrów. Każdą z kopuł wieńczy krzyż, cerkiew jest z zewnątrz bogato zdobiona płaskorzeźbami i fryzem. Wejście prowadzi poprzez okazałe drzwi otoczone portalem, pod pomalowanym na niebiesko dachem. Na fasadzie świątyni pierwotnie znajdowało się malowidło "Chrystus błogosławiący na tronie", wykonane przez A. Wejdemana, o wymiarach 4 na 6 metrów. Z powodu złego stanu technicznego zostało ono w 1956 zastąpione mozaiką przez M. Hercellego. Inne malowidła na fasadzie przedstawiają odpowiednio Madonnę z Dzieciątkiem, św. Symeona, proroków oraz ewangelistów. Okna położone w szczytowych partiach wież są półkoliste, ze skromnym maswerkiem, dwie boczne wieże posiadają również zegary.
Wnętrze.
Górna cerkiew.
Według pierwotnego projektu soboru miał on oprócz ołtarza głównego posiadać dwa boczne, z których mogłyby korzystać prawosławne społeczności grecka i bułgarska. Ostatecznie, z nieznanych powodów, plan ten zarzucono, decydując się na urządzenie dolnej świątyni w piwnicy soboru.
Większość wyposażenia (ikonostas, ikony, mozaiki) pochodzi z II połowy XIX wieku. Istotną część wnętrz stanowią kopie słynnych rosyjskich ikon, w tym dzieła Andrieja Rublowa "Trójca" oraz ikony św. Aleksandra Newskiego z soboru jego wezwania w Sankt Petersburgu. Nowe dzieła sztuki dla cerkwi były jej regularnie przekazywane przez społeczność rosyjską Francji i Europy. Ikony Matki Boskiej znajdujące się w świątyni przekazywały m.in. organizacje kozaków dońskich, byłych żołnierzy białych armii czasów rosyjskiej wojny domowej, a w latach 50. XX wieku Związek Kombatantów Rosyjskich Sił Powietrznych.
Dolna cerkiew.
Cerkiew Trójcy Świętej, urządzona w piwnicy soboru, została poświęcona w 1863, jednak prace nad jej urządzaniem trwały jeszcze przez sześć lat. Wejście do wnętrza świątyni znajduje się od strony południowo-wschodniej ściany budynku. Dolna cerkiew była remontowana w 1881 i 1889, natomiast w 1955 poszerzono wejście do niej, zaś A. i M. Benois wykonali nowe freski.

</doc>
<doc id="1353350" url="https://pl.wikipedia.org/wiki?curid=1353350" title="Zygaena transalpina">
Zygaena transalpina

Zygaena transalpina – gatunek motyla z rodziny kraśnikowatych.
Motyl ten osiąga od 31 do 38 mm rozpiętości skrzydeł.
Gąsienice żerują na tragankach, cieciorkach, koniklecach i komonicach. Spotyka się je od sierpnia do czerwca następnego roku. Owady dorosłe latają w czerwcu, lipcu i sierpniu.
Owad europejski, znany z Hiszpanii, Andory, Francji, Belgii, Luksemburgu, Niemiec, Szwajcarii, Austrii, Włoch, Słowenii i Chorwacji. Niepewne dane pochodzą z Bośni i Hercegowiny.
Taksonomia.
Gatunek ten opisany został w 1780 roku przez Eugena J.C. Espera jako "Sphinx transalpina". W obrębie podrodzaju "Zygaena" tworzy grupę gatunkową wraz ze spokrewnionymi: kraśnikiem dzięgielowcem, "Zygaena dorycnii" i kraśnikiem goryszowcem.
Wyróżnia się w jego obrębie następujące podgatunki:

</doc>
<doc id="1353353" url="https://pl.wikipedia.org/wiki?curid=1353353" title="James Stanhope (7. hrabia Stanhope)">
James Stanhope (7. hrabia Stanhope)

James Richard Stanhope, 13. hrabia Chesterfield i 7. hrabia Stanhope KG (ur. 11 listopada 1880, zm. 15 sierpnia 1967), brytyjski arystokrata i polityk, członek Partii Konserwatywnej, minister w rządach Stanleya Baldwina i Neville’a Chamberlaina.
Był synem Arthura Stanhope’a, 6. hrabiego Stanhope, i Evelyn Pennefather. 21 kwietnia 1921 r. poślubił lady Eileen Browne (1889 - 1940), córkę George’a Browne’a, 6. markiza Sligo, i Agathy Hodgson. Nie miał dzieci. Po śmierci ojca w 1905 r. odziedziczył tytuł 7. hrabiego Stanhope i zasiadł w Izbie Lordów.
W latach 1924-1929 był cywilnym lordem Admiralicji. W rządzie narodowym został początkowo parlamentarnym i finansowym sekretarzem przy Admiralicji, a następnie, jeszcze w 1931 r., podsekretarzem stanu w Ministerstwie Wojny. W 1934 r. został podsekretarzem stanu w Ministerstwie Spraw Zagranicznych. W 1936 r. objął stanowisko pierwszego komisarza ds. prac publicznych. W 1937 r. został przewodniczącym Rady Edukacji. W 1938 r. został przewodniczącym Izby Lordów i pierwszym lordem Admiralicji. W 1939 r. otrzymał stanowisko Lorda Przewodniczącego Rady, pozostając jednocześnie przewodniczącym izby wyższej. Stanowiska te utracił po zmianie rządu w 1940 r.
W 1952 r. odziedziczył po śmierci swojego kuzyna tytuł 13. hrabiego Chesterfield. Nie używał jednak starszego tytułu i do końca życia pozostał przy tytule hrabiego Stanhope. Zmarł w 1967 r. nie pozostawiając po sobie potomka. Wraz z jego śmiercią wygasły tytuły hrabiego Chesterfield i hrabiego Stanhope. Tytuły wicehrabiego Stanhope of Mahon i barona Stanhope of Elvaston odziedziczył jego kuzyn, William Stanhope, 11. hrabia Harrington.

</doc>
<doc id="1353354" url="https://pl.wikipedia.org/wiki?curid=1353354" title="Apple Filing Protocol">
Apple Filing Protocol

Apple Filing Protocol (AFP) jest protokołem 6 warstwy (warstwy prezentacji) modelu OSI, który oferuje usługi plików dla systemu operacyjnego OS X i Mac OS. Standardowo pracuje na porcie numer 548. Implementacją tego protokołu dla systemu Linux jest Netatalk.
W Mac OS 9 i starszych wersjach systemu, AFP był podstawowym protokołem dla usług plików.

</doc>
<doc id="1353355" url="https://pl.wikipedia.org/wiki?curid=1353355" title="Kanon (gra komputerowa)">
Kanon (gra komputerowa)

 – japońska powieść wizualna dla dorosłych stworzona przez studio Key i wydana 4 czerwca 1999 roku na platformę Microsoft Windows. Key wydało później wersję pozbawioną treści erotycznych, a gra została przeportowana na konsole Dreamcast, PlayStation 2 i PlayStation Portable. Opowiada historię Yūichi Aizawy, ucznia szkoły średniej, który wraca do miasta, w którym nie był od siedmiu lat i wspomina dawne wydarzenia. Spotyka tam kilka dziewczyn i powoli odzyskuje utracone wspomnienia. Rozgrywka w "Kanon" opiera się na nieliniowej fabule, oferując przygotowane scenariusze, w których postać gracza poprawia wzajemne relacje z pięcioma głównymi bohaterkami. Gra po premierze znalazła się na drugiej pozycji w rankingu najlepiej sprzedających się powieści wizualnych w Japonii i później wielokrotnie pojawiała się w nim wśród 50 najlepszych. Do 2007 roku sprzedano łącznie ponad 300 000 kopii gry.
"Kanon" doczekał się wielu adaptacji. Powstały dwie mangi wydawane w "Dengeki Daioh" i "Dragon Age Pure". Ukazały się również antologie, powieści ilustrowane, artbooki oraz słuchowiska i kilka albumów muzycznych. Toei Animation stworzyło w 2002 roku 13-odcinkowy serial anime, a rok później odcinek OVA. W 2006 roku Kyoto Animation stworzyło 24-odcinkowy serial anime. 
Rozgrywka.
Kanon jest romantyczną powieścią wizualną, w której gracz wciela się w rolę Yuichi Aizawy. Jak w grach tego gatunku, większość rozgrywki spędzana jest na czytaniu narracji i dialogów. Rozgrywka w grze jest nieliniowa i w zależności od podejmowanych w jej trakcie wyborów, fabuła rozwija się w określonym kierunku, prowadząc do różnych zakończeń. 
W grze dostępnych jest pięć głównych ścieżek fabularnych, po jednej dla każdej z bohaterek gry. W trakcie rozgrywki gracz musi dokonać wielu wyborów, podczas których progresja tekstu jest zatrzymywana aż do ich dokonania. Aby zobaczyć w całości wszystkie ścieżki fabularne, gracz musi powtórzyć grę kilka razy i podjąć inne decyzje, które prowadzą do alternatywnych zakończeń.
Muzyka.
W "Kanon" znajdują się dwie piosenki przewodnie: motyw otwierający „Last regrets” i kończący , oba śpiewane przez Ayanę. Słowa do nich napisał Jun Maeda, a aranżacji dokonał Kazuya Takase z wytwórni I've Sound. Pięć głównych bohaterek gry ma własne motywy przewodnie w muzyce tła: dla Ayu jest nim ; dla Nayuki – ; dla Makoto – „the fox and the grapes”; dla Shiori – , a dla Mai – .
Odbiór.
Pierwsza wersja "Kanon" pojawiła się na drugiej pozycji w rankingu najlepiej sprzedających się powieści wizualnych w Japonii. Trzy lata po premierze, w czerwcu 2002 roku, gra ponownie znalazła się w rankingu na 45 miejscu, a dwa tygodnie później – na 46. Pierwsza wersja pojawiła się również w tym rankingu na 41 miejscu na początku lipca 2002 roku. Wersja "Kanon Standard Edition" po swoim wydaniu znalazła się na 16 pozycji i pozostała wśród 50 najlepiej sprzedających się gier przez dwa kolejne miesiące, osiągając pozycje 47 i 35. Wersja "Kanon Standard Edition" bez ograniczeń wiekowych zadebiutowała w krajowym rankingu na 42 miejscu. Jej sprzedaż wzrosła w następnym miesiącu, w którym osiągnęła 35 miejsce, jednak nie pojawia się już później w rankingu. W pierwszym tygodniu po premierze portu na Dreamcast sprzedano 42 379 kopii gry, co dało jej czwartą pozycję wśród najlepiej sprzedających się gier konsolowych w Japonii. Na wszystkich platformach sprzedano ponad 300 000 kopii "Kanon", nie licząc wersji na PSP.
Pięć dni przed premierą portu "Kanon" na PS2 w sprzedaży pojawiła się drukarka do tej konsoli o nazwie Tapis MPR-505, która służyła do drukowania zrzutów z ekranu gry. "Kanon" był jedną z trzech gier obsługiwanych przez nią w chwili premiery (dwie pozostałe to "America Ōden Ultra Quiz" od DigiCube i "Marle de Jigsaw" od Nippon Ichi Software). Pierwsza wersja na PS2 z 2002 roku została zrecenzowana przez japoński magazyn Famitsu, gdzie gra otrzymała ogólną notę 29/40 (suma czterech ocen recenzentów 7, 8, 7 i 7). Pisarz Yūichi Suzumoto, który po premierze gry rozpoczął pracę w Key, w wywiadzie z marca 2001 roku stwierdził, że zakończenie fabuły "Kanon" można opisać zdaniem „książę i księżniczka żyli długo i szczęśliwie; koniec”, przez co zakończenie nie wyjaśnia, co mogło wydarzyć się później. W wydaniu Dengeki G’s Magazine z października 2007 roku opublikowano wyniki ankiety na 50 najlepszych gier bishōjo. Z 249 tytułów "Kanon" zajął piąte miejsce, uzyskując 71 głosów.

</doc>
<doc id="1353356" url="https://pl.wikipedia.org/wiki?curid=1353356" title="Pedro de Medina">
Pedro de Medina

Pedro de Medina (ur. 1493, zm. 1567) – hiszpański podróżnik i królewski kartograf, twórca pierwszego podręcznika do nawigacji.
W roku 1544 opublikował mapę na której jako pierwszy umieścił rzekę Amazonkę odkrytą wcześniej przez Francisco de Orellana, który spłynął nią do oceanu. Mapa przedstawiała również m.in. atlantyckie wybrzeże Ameryki, wraz z ujściem Missisipi, półwyspem Labrador, Florydą, Kubą, Panamą i Brazylią. Na mapie zaznaczona została również linia Traktatu z Tordesillas z 1494. W 1545 roku napisał książkę do nawigacji "Arte de naverar" wydaną w Valladolid i przetłumaczoną w 1580 roku na język flamandzki. Podręcznik przez kolejne sto lat służył hiszpańskim i portugalskim żeglarzom.
W 1585 roku napisał drugie swoje dzieło "Suma de Cosmographia".

</doc>
<doc id="1353357" url="https://pl.wikipedia.org/wiki?curid=1353357" title="Crêpe">
Crêpe

Crêpe – rodzaj bardzo cienkiego naleśnika, zazwyczaj wykonanego z mąki pszennej podawanego z nadzieniem. Słowo określające "crêpe" jest francuskiego pochodzenia lub wywodzi się z łacińskiego "crispa", co oznacza „zrolowany”, „zwinięty”.

</doc>
<doc id="1353358" url="https://pl.wikipedia.org/wiki?curid=1353358" title="Mahlwinkel">
Mahlwinkel

Mahlwinkel – dzielnica gminy Angern w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353359" url="https://pl.wikipedia.org/wiki?curid=1353359" title="Sistan">
Sistan

Sistan (paszto: Sistān, Sīstān [], hist. Sakastan) – kraina geograficzno-historyczna w południowej Azji, we wschodniej części Wyżyny Irańskiej, na terytorium wschodniego Iranu (ostan Sistan i Beludżystan), południowo-zachodniego Afganistanu (prowincje: Farah, Nimruz) i północno-zachodniego Pakistanu (fragment prowincji Beludżystan). Sistan zajmuje obszar liczący w przybliżeniu 15,5 tys. km², z czego ok. 40% przypada na Iran, tak samo jak i większość liczącej ok. 300 tys. osób populacji.
Geografia.
Sistan jest rozległą, pustynną, bezodpływową kotliną o płaskim dnie, wznoszącą się na wysokość 450–520 m n.p.m. Zachodnią jego część zajmuje pustynia Daszt-e Margo, wschodnią pustynia Registan. Znaczną część regionu zajmują bagna, solniska i słone jeziora, jak Hamun-e Helmand, będące pozostałościami wielkiego zbiornika wodnego istniejącego tu w plejstocenie. Na terenie Sistanu kończą swój bieg rzeki spływające z gór Hindukusz, m.in. Helmand i Farah Rod.
Sistan, znajdujący się w strefie klimatu podzwrotnikowego kontynentalnego, skrajnie suchego, posiada prawidziwie pustynny klimat, z bardzo nieregularną, mniejszą niż 100 mm rocznie, ilością opadów, bardzo wysokimi temperaturami w lecie i przymrozkami w zimie. Nieustannie wiejące podczas lata wiatry, powodują znaczące erozje.
Ludność Sistanu, zamieszkująca doliny i śródlądowe delty rzek, to przede wszystkim plemiona Tadżyków i Beludżów, zajmujące się koczowniczą hodowlą wielbłądów, kóz i owiec, także uprawą bawełny, zboża, sezamu i krzewów owocowych. Największym i najważniejszym miastem Sistanu jest Zabol, położony w części irańskiej i liczący ok. 130 tys. mieszkańców.
Historia.
W czasach prehistorycznych, prawdopodobnie już w III tysiącleciu p.n.e., cywilizacja Dżiroft obejmowała swym zasięgiem Sistan oraz część Kermanu.
W czasach późniejszych obszary te zajęły plemiona Ariów, należące do ludów irańskich. Później na obszarze tym zostało uformowane królestwo znane jako Arachozja, którego niektóre obszary do roku 600 p.n.e. podlegały władzy Medów. Państwo Medów zostało podbite w 550 p.n.e. przez Achemenidów, a pozostałą część Archozji podporządkowali sobie wkrótce potem. W III wieku p.n.e. Aleksander Wielki opanował te tereny podczas wyprawy przeciwko Persom i założył tu miasto „Aleksandrię w Arachozji” (współczesny Kandahar).
Imperium Aleksandra rozpadło się tuż po jego śmierci, a Archozja przeszła we władanie państwa Seleucydów, którego władca, Seleukos I Nikator, w 305 p.n.e. odsprzedał m.in. te tereny Ćandragupcie z dynastii Maurjów. Po upadku Murajów, region przeszedł w 180 p.n.e. we władanie ich Greko-Baktryjskich sojuszników, tworząc Królestwo Indo-Greckie.
W II wieku p.n.e., większa część obszaru jakie zajmowało królestwo Indo-Greckie przeszła we władanie dynastii indo-scytyjskiej, wywodzącej się z Saków, od których ostatecznie swoją nazwę zawdzięcza Sistan (od Sakistanu). Państwo indo-scytyjskie zostało pokonane przez Partów (Indo-Partów) około 100 roku p.n.e. W połowie I wieku n.e. region ten został opanowany przez Królestwo Kuszanów. Kuszanowie z kolei zostali pokonani przez perskich Sasanidów w połowie III wieku, początkowo stając się państwem wasalnym, by następnie w połowie V wieku przejść we władanie Heftalitów. Sasanidzka armia odzyskała Sistan w 565 roku, by niecałe 100 lat później w 651 paść łupem Arabów.
W czasach średniowiecza Sistan znajdował się pod panowaniem różnych dynastii, przejściowo bywał także niezależny, rządzony przez lokalnych władców zwanych malikami. W XVI wieku został zajęty przez perskiego szacha Isma'ila I (1502–1524), z dynastii Safawidów. Sistan pod panowaniem Persów zachował znaczną niezależność. W 1747 został włączony do Królestwa Afganistanu, by później stać się kością niezgody pomiędzy Afganistanem i Iranem. W 1872 dzięki arbitrażowi brytyjskiemu wytyczono granicę dzielącą Sistan na część afgańską i irańską. W 1959 irańską część Sistanu połączono z Beludżystanem we wspólną jednostkę administracyjną – Sistan i Beludżystan.

</doc>
<doc id="1353360" url="https://pl.wikipedia.org/wiki?curid=1353360" title="Leopold Pac Pomarnacki">
Leopold Pac Pomarnacki

Leopold Pac Pomarnacki (ur. 1907 w Koźliszkach na Litwie, zm. w 1992) – wieloletni pracownik Lasów Państwowych, ornitolog, Sybirak, pisarz, żołnierz Polskich Sił Zbrojnych, uczestnik walk o Monte Cassino.
Życiorys.
Gimnazjum i liceum w Wilnie kończył razem z Czesławem Miłoszem. Jeszcze przed wojną publikował artykuły o tematyce łowieckiej i przyrodniczej, wydał 3 książki. Przyczynił się do powstania ogrodu zoologicznego w Wilnie.
W 1937 przeprowadził się do Radomia, gdzie w Dyrekcji Lasów Państwowych objął stanowisko łowczego. Podczas II wojny światowej został internowany i zesłany do pracy w kopalni na Workucie. Później dołączył do 2 Korpusu Polskiego. Walczył pod Monte Cassino, Anconą i Bolonią.
Po wojnie wrócił do Polski i pracował w dyrekcji Lasów Państwowych (1947-1949 i 1959-1974) jako inspektor do spraw łowiectwa. W latach 1950-1958 pracował w przedsiębiorstwie "Las". Opublikował kilkaset artykułów, monografii naukowych, a także opowieści myśliwskich.
Obok budynku Regionalnej Dyrekcji Lasów Państwowych przy ul. 25 Czerwca w Radomiu posadawiono kamień pamiątkowy z tablicą dedykacyjną „Pamięci Leopolda Pac-Pomarnackiego 1907–1992, Polaka, syna Litwy, leśnika, ornitologa, pisarza, sybiraka, uczestnika walk o Monte Cassino, Przyjaciele”.
Od 1998 jedna z ulic radomskiego osiedla Młynek Janiszewski nosi imię Leopolda Pac-Pomarnackiego.
W październiku 2007 w siedzibie Regionalnej Dyrekcji Lasów Państwowych w Radomiu odbyła się sesja popularnonaukowa poświęcona pamięci Leopolda Pac-Pomarnackiego, upamiętniająca jednocześnie setną rocznicę jego urodzin.

</doc>
<doc id="1353361" url="https://pl.wikipedia.org/wiki?curid=1353361" title="Neuenhofe">
Neuenhofe

Neuenhofe – dzielnica gminy Westheide w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 30 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353362" url="https://pl.wikipedia.org/wiki?curid=1353362" title="Buick Enclave">
Buick Enclave

Buick Enclave − samochód osobowy typu crossover klasy pełnowymiarowej produkowany pod amerykańską marką Buick od 2007 roku. Od 2017 roku produkowana jest druga generacja modelu.
Pierwsza generacja.
Buick Enclave I został zaprezentowany po raz pierwszy w 2007 roku.
Pierwszą studyjną zapowiedzią nowego modelu Bicka był prototyp, jaki miał debiut na Detroit Auto Show 2006. Seryjny model zadebiutował jesienią tego samego roku. Enclave trafił do oferty jako nowy, pełnowymiarowy crossover łączący cechy SUV-a i minivana, zastępując w ofercie zarówno model Rainier, jak i rodzinnego minivana Terraza.
Enclave pierwszej generacji był elementem nowego projektu koncernu General Motors wzbogacającego oferty jego ówczesnych 4 marek. Razem z bliźniaczymi Chevrolet Traverse, GMC Acadia i Saturn Outlook, duży crossover Buicka zbudowany został na nowej modułowej płycie podłogowej "GM Lambda".
Buick Enclave charakteryzował się masywną, obłą sylwetką zdobioną licznymi akcentami z chromu, na czele z dużym wlotem powietrza dominującym pas przedni. Wydłużona tylna część nadwozia podyktowana została wygospodarowaniem jak największej przestrzeni dla maksymalnie 8 pasażerów usytuowanych w trzech rzędach siedzeń.
Lifting.
W kwietniu 2012 roku przedstawiono Enclave I po gruntownej modernizacji. Samochód zyskał zupełnie nowy wygląd pasa przedniego, gdzie pojawiła się większa atrapa chłodnicy, przemodelowany zderzak o innych kształtach, a także nowe, bardziej nieregularnie ukształtowane reflektory o bardziej agresywnej formule w stylu nowszych konstrukcji Buicka wówczas obecnych w jego ofercie.
Sprzedaż.
Początkowo Buick Enclave pierwszej generacji był początkowo samochodem oferowanym i wytwarzanym wyłącznie z myślą o rynkach północnoamerykańskich, gdzie jego sprzedaż rozpoczęła się jesienią 2007 rok. W lipcu 2008 roku zasięg pojazdu poszerzony został z kolei o największy rynek Buicka, wprowadzając Enclave do produkcji i sprzedaży na terenie Chin.
Druga generacja.
Wersja amerykańska.
Buick Enclave II został zaprezentowany po raz pierwszy w 2017 roku.
Po 10 latach rynkowej obecności dotychczasowego wcielenia, Buick przedstawił na kwietniowym New York Auto Show zupełnie nowe Eclave drugiej generacji. W porównaniu do poprzednika, samochód zachował podobną koncepcję dużego crossovera, przechodząc jednocześnie obszerną metamorfozę pod kątem wyglądu. Enclave II zyskało jeszcze bardziej obłe kształty nadwozia, odznaczające się większą liczbą przetłoczeń, masywniejszymi reflektorami, a także tylnymi lampami połączone chromowaną poprzeczką. Samochód został tym samym upodobniony do innych nowych modeli w ówczesnej ofercie marki, jak LaCrosse trzeciej generacji.
Dzięki oparciu na nowej architekturze koncernu General Motors, samochód stał się większy i przestronniejszy w środku przy jednoczesnym obniżeniu masy całkowitej. Sprzedaż z ograniczeniem do Ameryce Północnej rozpoczęła się jesienią 2017 roku.
Lifting.
W styczniu 2021 roku amerykański Buick Enclave II przeszedł obszerną restylizację, która objęła głównie zewnętrzny wygląd. Pas przedni zyskał większą, chromowaną atrapę chłodnicy z nowym układem poprzeczek, a także rozszczepione, dwurzędowe reflektory z oświetleniem LED wyżej oraz światłami mijania bliżej zderzaka. Przeprojektowana została także tylna część, gdzie znalazły się inne wkłady lamp tylnych oraz przemodelowany zderzak. 
Wersja chińska.
Buick Enclave II został zaprezentowany po raz pierwszy w 2019 roku.
W listopadzie 2019 roku chiński oddział Buicka zaprezentował pierwszego dużego crossovera zbudowanego przez lokalne biuro konstruktorskie. Enclave drugiej generacji na rynek chiński został opracowany jako całkowicie niezależna konstrukcja względem oferowanego w Ameryce Północnej od 2017 roku modelu, zyskując nieznacznie mniejsze nadwozie, bardziej kanciaste proporcje i awangardowo stylizowany przedni pas nadwozia. Sprzedaż modelu ruszyła w Chinach pod koniec 2019 roku.
Chiński oddział Buicka zdecydował zaoferować się także inną jednostkę napędową, rezygnując z sześciocylindrowego V6 na rzecz tradycyjnego, dwulitrowego silnika czterocylindrowego. Jednostka rozwija moc 227 KM i dostępna jest zarówno w bazowym Enclave, jak i luksusowej topowej odmianie Enclave Avenir.

</doc>
<doc id="1353365" url="https://pl.wikipedia.org/wiki?curid=1353365" title="Psammofit">
Psammofit

Psammofit, roślina psammofilna – roślina występująca na podłożu piaszczystym – głównie na wydmach np. mikołajek nadmorski.

</doc>
<doc id="1353366" url="https://pl.wikipedia.org/wiki?curid=1353366" title="Buick Allure">
Buick Allure



</doc>
<doc id="1353367" url="https://pl.wikipedia.org/wiki?curid=1353367" title="Na lajcie">
Na lajcie

Na lajcie – dwudziesty drugi album zespołu Boys wydany w grudniu 2007 roku w firmie fonograficznej Green Star.

</doc>
<doc id="1353368" url="https://pl.wikipedia.org/wiki?curid=1353368" title="Wilhelm Reischenbeck">
Wilhelm Reischenbeck

Wilhelm Reischenbeck (ur. 23 czerwca 1902 w Monachium, zm. 13 listopada 1962 w Fürstenfeldbrucku) – zbrodniarz hitlerowski, członek załogi obozów koncentracyjnych Auschwitz-Birkenau i Mauthausen-Gusen oraz SS-Obersturmführer. Członek SA i DAF.
Z zawodu był kupcem. Został odznaczony Orderem Krwi za udział w puczu monachijskim. W latach 1944-1945 pełnił funkcję komendanta kompanii wartowniczej w obozie Auschwitz-Birkenau. W styczniu 1945 podczas ewakuacji obozu, w trakcie marszu śmierci do Wodzisławia Śląskiego, brał aktywny udział w rozstrzeliwaniu więźniów niezdolnych do dalszej drogi. Następnie Reischenbeck pełnił dowódcy kompanii wartowniczej w "Melk", podobozie Mauthausen-Gusen. I tu ponosił współodpowiedzialność za zabójstwa dokonywane na więźniach podczas ewakuacji, która miała miejsce w kwietniu 1945 do innego podobozu Mauthausen – "Ebensee".
Po zakończeniu wojny stanął przed zachodnioniemieckim Sądem w Monachium za zbrodnie popełnione podczas ewakuacji Auschwitz i Melk. 22 października 1958 Reischenbeck skazany został na 10 lat pozbawienia wolności.

</doc>
<doc id="1353370" url="https://pl.wikipedia.org/wiki?curid=1353370" title="Bitwa pod El Caney">
Bitwa pod El Caney

Bitwa pod El Caney (ang. "Battle of El Caney", hiszp. "Batalla de El Caney") – starcie zbrojne, które miało miejsce 1 lipca 1898, w trakcie wojny amerykańsko-hiszpańskiej.
Tło.
500-osobowy garnizon El Caney pod dowództwem Joquína Vary de Reya został poinstruowany aby zatrzymać północną cześć Santiago de Cuba przed amerykańsko-kubańskim atakiem.
Bitwa.
Ponad 9500 Amerykanów (między innymi Rough Riders), oraz Kubańczyków zaatakowało 500-osobowy garnizon El Caney. Mimo braku karabinów maszynowych oraz artylerii, Hiszpanie zdołali bronić się przez 12 godzin, zanim część żołnierzy, która przeżyła walkę wycofała się w kierunku wzgórz San Juan aby kontynuować walkę. W trakcie bitwy zginął dowódca garnizonu El Caney, Joaquín Vara de Rey.
Po bitwie.
W walce zginęło 108 Amerykanów a 506 zostało rannych. Straty wśród kubańskich partyzantów nie są znane, jednakże przypuszczalnie były one wysokie i wynosiły około 150 rannych i zabitych.
Hiszpanie stracili w walce 38 żołnierzy, natomiast 138 zostało rannych a 130 trafiło do amerykańskiej niewoli. Bitwa pod El Caney po raz kolejny dowiodła zdolności obronnych Hiszpanów, nawet w wypadku kiedy liczebność przeciwnika przewyższa własne siły.

</doc>
<doc id="1353371" url="https://pl.wikipedia.org/wiki?curid=1353371" title="Chikuwa">
Chikuwa

 – danie kuchni japońskiej o kształcie wąskiego cylindra, zrobione z takich produktów, jak: pasta rybna (surimi), sól, cukier, skrobia, białka jaj. Wymieszana pasta jest formowana wokół drążków z bambusa lub metalu, gotowana na parze, pieczona, bądź grillowana.
Chikuwa jest spożywana w całej Japonii, ale w niektórych miejscach znane są inne warianty, np. zamiast "surimi" dodaje się "kamaboko".

</doc>
<doc id="1353374" url="https://pl.wikipedia.org/wiki?curid=1353374" title="Sheikh Hasina">
Sheikh Hasina

Sheikh Hasina Wajed, beng. শেখ হাসিনা ওয়াজেদ (ur. 28 września 1947 w Gopalgajn) – bengalska polityk, premier Bangladeszu w latach 1996–2001 oraz ponownie od 6 stycznia 2009. Przewodnicząca Ligi Awami od 1981. Córka pierwszego prezydenta Bangladeszu, Sheikha Mujibura Rahmana.
Młodość.
Sheikh Hasina urodziła się w Gopalganj w Bangladeszu. Uczęszczała do "Eden Girls’ College" w Dhace, a następnie studiowała na "Dhaka University".
15 sierpnia 1975 większość jej rodziny (ojciec, matka, trzech braci) została zamordowana w wyniku zamachu stanu dokonanego przez wojskowych. W tym czasie Hasina wraz z siostrą, przebywała na wycieczce w RFN. Po tym zdarzeniu udała się do Wielkiej Brytanii, a następnie do Nowego Delhi w Indiach. Do Bangladeszu powróciła 17 maja 1981.
Działalność polityczna.
Po powrocie do kraju, Sheikh Hasina rozpoczęła działalność polityczną, skierowaną przeciw autokratycznym rządom generała i prezydenta Hossaina Mohammada Ershada. W 1981 została przewodniczącą Ligi Awami. W 1983 utworzyła sojusz, złożony z 15 różnych partii, celem odsunięcia Ershada od władzy. Za swoją działalność Hasina, w lutym i listopadzie 1984 oraz w marcu 1985, przebywała w areszcie domowym.
Sheikh Hasina i Liga Awami wzięła udział w wyborach parlamentarnych w 1986. W ich wyniku Hasina została liderem opozycji w parlamencie. Jednak parlament już w 1987 został rozwiązany przez prezydenta Ershada. Udział w wyborach, w warunkach autorytarnej dyktatury wojskowej, spotkał się z krytyką części środowisk opozycyjnych.
W pierwszych wolnych wyborach parlamentarnych w 1991 zwycięstwo odniosła Partia Narodowa Bangladeszu (BNP, "Bangladesh Nationalist Party"), a jej przewodnicząca Chaleda Zia objęła urząd premiera. Sheikh Hasina od 1991 do 1996 była liderem opozycji.
Premier.
Liga Awami objęła władzę po wyborach parlamentarnych w czerwcu 1996, w których zdobyła 146 miejsc w 300-osobowym parlamencie. Hasina Wajed 23 czerwca 1996 objęła funkcję premiera Bangladeszu. Jako pierwsza w historii zajmowała ten urząd przez całą kadencję. Jej rząd uzyskał poparcie Partii Narodowej ("Jatiya Party") byłego prezydenta Ershada.
Rząd Hasiny przekonał sędziego Shahabuddina Ahmeda do objęcia urzędu prezydenta Bangladeszu.
Głównym sukcesem Hasiny w polityce zagranicznej było zawarcie porozumienia z Indiami w sprawie tamy na rzece Ganges, "Farakka Barrage". Tama ta była kością niezgody między dwoma państwami od czasu jej budowy w latach 60. XX w. Bangladesz zarzucał Indiom, że poprzez budowę tamy uszczuplają jego dostęp do wody. Porozumienie regulowało poziom przepływu wody na sekundę, jaki miał obowiązywać na rzece. Rząd Hasiny podpisał również traktat pokojowy z rebeliantami na południowym wschodzie kraju.
Gabinet premier Hasiny był krytykowany przez opozycję za nadużywanie imienia Sheikha Mujibura Rahmana w swojej polityce oraz upolitycznienie administracji i państwowych mediów. Ponadto zarzucono jej zbytnią uległość wobec Indii, zwłaszcza po strzelaninie na granicy, w której zginęło 16 Indusów i 3 Bengalczyków. W czasie rządów Hasiny, Bangladesz został uznany przez Transparency International za najbardziej skorumpowane państwo świata.
Opozycja.
W wyborach parlamentarnych w 2001 Liga Awami poniosła druzgocącą porażkę, uzyskując tylko 62 miejsca w parlamencie. Sheikh Hasina ponownie znalazła się w opozycji, a urząd szefa rządu objęła po raz drugi Chaleda Zia. Sheikh Hasina i Liga Awami odrzuciła wyniki wyborów, twierdząc że zostały one sfałszowane przy poparciu prezydenta i tymczasowego rządu. Jednakże społeczność międzynarodowa uznała je za wolne i demokratyczne.
Jako lider opozycji, Hasina musiała stawić czoła kilku próbom zamachu na jej życie lub życie innych członków Ligi Awami. W latach 2004–2005 w wyniku zamachów zginęło dwóch parlamentarzystów Ligi Awami. 21 sierpnia 2004 Hasina przeżyła zamach na własne życie. W czasie jej wiecu w Dhace, zamachowiec rzucił 13 granatów w 15-tysięczny tłum z dachu pobliskiego budynku. W wyniku wybuchów zginęły 23 osoby, a ponad 200, w tym Hasina, zostało rannych.
Pod koniec 2006 opozycyjna Liga Awami rozpoczęła akcje protestacyjne przez wyborami parlamentarnymi, zaplanowanymi na 22 stycznia 2007. Zarzucała tymczasowemu rządowi Iajuddina Ahmeda stronniczość i sprzyjanie Partii Narodowej Bangladeszu premier Zia. Od października 2006 w kraju cyklicznie dochodziło do zamieszek między zwolennikami Ligi Awami i Narodowej Partii Bangladeszu. 3 stycznia 2007 Sheikh Hasina ogłosiła bojkot wyborów przez swoją partię. W rezultacie prezydent Iajuddin Ahmed wprowadził 11 stycznia 2007 stan wyjątkowy i odroczył wybory. Powołał również rząd na czele Fakhruddinem Ahmedem, który miał ustabilizować sytuację w kraju i przeprowadzić niezbędne reformy w celu zorganizowania uczciwych wyborów.
Zarzuty korupcyjne i areszt.
9 kwietnia 2007 bengalska policja rozpoczęła śledztwo w sprawie Hasiny pod zarzutem wyłudzeń. Hasina została oskarżona o zmuszenie biznesmena Tajula Islama Farooqa do zapłaty łapówki za uzyskanie zgody rządu na budowę elektrowni w 1998.
11 kwietnia 2007 przeciw Hasinie, wystosowano zarzuty kryminalne, oskarżając ją o sterowanie zabójstwem czterech działaczy przeciwnej partii politycznej w październiku 2006. Osoby te zostały śmiertelnie pobite w czasie walk między zwolennikami Ligi Awami a jej rywalami.
W czasie wystosowania zarzutów, Sheikh Hasina przebywała w USA. Rząd Bangladeszu 18 kwietnia 2007 zakazał Hasinie powrotu do kraju, tłumacząc to możliwością zakłócenia przez nią porządku. Hasina zadeklarowała wolę powrotu, by móc odpowiedzieć na postawione zarzuty. Zakaz został zniesiony 25 kwietnia 2007, tak że Hasina po 51 dniach spędzonych w USA, a następnie w Wielkiej Brytanii, 7 maja 2007 wróciła do Bangladeszu.
16 lipca 2007 Hasina Wajed została aresztowana i oskarżona o wyłudzenia. 30 lipca Sąd Najwyższy w Dhace zawiesił jej proces o wyłudzenia i rozkazał jej zwolnienie za kaucją. 2 września 2007 Komisja Antykorupcyjna wystosowała przeciw Sheikh Hasinie nowe zarzuty korupcyjne. Zarzucono jej przyjęcie 30 mln tak łapówki za ustawienie kontraktu pod budowę elektrowni w 1997.
12 stycznia 2008 została postawiona w stan oskarżenia. Jednakże 6 lutego 2008 Sąd Najwyższy zatrzymał proces, argumentując że oskarżona nie może być sądzona na podstawie prawa obowiązującego w czasie stanu wyjątkowego za czyny popełnione przed jego wprowadzeniem.
11 czerwca 2008 Hasina została zwolniona warunkowo z aresztu w celu podjęcia leczenia za granicą. 12 czerwca 2008 wyjechała do USA, aby podjąć tam leczenie związane z pogorszeniem się słuchu i wzroku oraz podwyższonego ciśnienia krwi.
Wybory 2008 i przejęcie władzy.
6 listopada 2008 Sheikh Hasina wróciła do Bangladeszu celem przygotowania Ligi Awami do wyborów parlamentarnych w grudniu 2008. Początkowo wybory miały odbyć się 18 grudnia 2008 jednak pod wpływem protestów Partii Narodowej Bangladeszu domagającej się ich przełożenia na styczeń 2009 i po wzięciu pod uwagę stanowiska Ligi Awami, która sprzeciwiała się ich odroczenia, rząd premiera Ahmeda zdecydował przesunąć datę wyborów na 29 grudnia 2008.
11 grudnia 2008 Hasina rozpoczęła kampanię wyborczą i wygłosiła manifest polityczny swojej partii. Liga Awami zawarła sojusz wyborczy z Partią Narodową Hossaina Mohammada Ershada. W celu przeprowadzenia wolnych i demokratycznych wyborów, 17 grudnia 2008 rząd zniósł, obowiązujący od stycznia 2007 stan wyjątkowy.
15 grudnia 2008 bengalski biznesmen, który oskarżył Hasinę o korupcję, zdecydował się wycofać swoje zarzuty pod jej adresem.
W wyborach parlamentarnych 29 grudnia 2008 Liga Awami odniosła przytłaczające zwycięstwo, zdobywając 230 spośród 299 miejsc w parlamencie, co otworzyło Hasinie drogę to utworzenia nowego rządu. 3 stycznia 2009 Hasina została wybrana liderem Zgromadzenia Narodowego i zwróciła się do prezydenta Iajuddina Ahmeda z prośbą o zaprzysiężenie jej na stanowisku szefa rządu.
6 stycznia 2009 prezydent Ahmed zaprzysiągł Sheikh Hasinę na stanowisku premiera Bangladeszu.
W lutym 2009 rząd premier Sheikh Hasiny musiał stawić czoła buntowi żołnierzy ochrony pogranicza.

</doc>
<doc id="1353375" url="https://pl.wikipedia.org/wiki?curid=1353375" title="Hrabia Stanhope">
Hrabia Stanhope

Informacje ogólne.
Wicehrabiowie Stanhope of Mahon 1. kreacji (parostwo Wielkiej Brytanii)
Hrabiowie Stanhope 1. kreacji (parostwo Wielkiej Brytanii)
Wicehrabiego Stanhope of Mahon (cd.)

</doc>
<doc id="1353376" url="https://pl.wikipedia.org/wiki?curid=1353376" title="Rogätz">
Rogätz

Rogätz – miejscowość i gmina w Niemczech, w kraju związkowym Saksonia-Anhalt, w powiecie Börde, siedziba gminy związkowej Elbe-Heide.
Do 30 czerwca 2007 gmina należała do powiatu Ohre.
Geografia.
Rogätz leży ok. 20 km na północ od Magdeburga, na lewym brzegu Łaby.

</doc>
<doc id="1353377" url="https://pl.wikipedia.org/wiki?curid=1353377" title="Damian Mnohohriszny">
Damian Mnohohriszny

Damian (Demian) Mnohohriszny, w literaturze Demian (Demko) Mnohohriszny, ukr.: "Многогрішний Дем'ян Ігнатович" (ur. ok. 1630, zm. po 1701) - hetman Ukrainy Lewobrzeżnej w latach 1668–1672. Działał na rzecz starszyzny kozackiej tłumiąc wewnętrzne, antyfeudalne niepokoje. Skazany przez Piotra I na zesłanie do Irkucka.
Życiorys.
Damian (Demian) Mnohohriszny urodził się w mieście Korop w województwie czernihowskim Rzeczypospolitej, pochodził z rodziny kozackiej. Brał czynny udział w powstaniu Chmielnickiego.
W latach 1665-1669 był pułkownikiem czernihowskim. W 1668 jako przeciwnik postanowień rozejmu andruszowskiego wziął udział w powstaniu przeciw Moskwie Iwana Brzuchowieckiego. Był zwolennikiem hetmana Piotra Doroszenki.
W 1668 roku Doroszenko musiał udać się na Prawobrzeże, w związku z tym wybrał Mnohohrisznego na hetmana nakaźnego Ukrainy Lewobrzeżnej. Pochód wojsk moskiewskich na Ukrainę, brak pomocy ze strony Doroszenki oraz poparcie dla Rosjan duchowieństwa cerkwi prawosławnej zmusiło Mnohohrisznego do rozmów pokojowych z Rosjanami.
17 grudnia 1668 roku na radzie starszyzny kozackiej w Nowogródzie Siewierskim Mnohohryszny został ogłoszony „hetmanem siewierskim”. Pertraktacje pomiędzy Mnohohrysznym i Moskwą zakończyły się podpisaniem artykułów głuchowskich 1669 roku, rozszerzających uprawnienia hetmańskie. Siedziba hetmana została przeniesiona z Hadziacza do Baturyna.
Polityka wewnętrzna.
Damian Mnohohriszny prowadził politykę, której celem było wzmocnienie wewnętrzne lewobrzeżnego Hetmanatu:
Taka polityka wywoływała niezadowolenie tak starszyzny kozackiej jak i Moskwy. Usunięci przez Mnohohrisznego ze stanowisk oboźny generalny, pisarz generalny, pułkownik perejasławski i kilka innych osób po uzyskaniu poparcia carskiego rezydenta, przy wsparciu rosyjskiego oddziału otoczyli w nocy z 12 na 13 marca 1672 dwór hetmana w Baturynie, Mnohohriszny po złamaniu oporu został zakuty w kajdany i wydany przedstawicielom cara.
Zsyłka i śmierć na Syberii.
Hetman został wywieziony do Moskwy, gdzie w połowie kwietnia 1672 roku odbył się nad nim sąd. Oskarżono go o zdradę, był torturowany a następnie skazany na śmierć. Karę śmierci następnie zamieniono na zsyłkę. Hetman został wywieziony na zsyłkę do Irkucka wraz z rodziną. Był pierwszym hetmanem sądzonym poza terytorium Hetmanatu, nie przez sąd wojska zaporoskiego w Baturynie, jak nakazywał zwyczaj.
W 1688 roku został zwolniony z więzienia, zmarł w Irkucku po 1701 roku.

</doc>
<doc id="1353380" url="https://pl.wikipedia.org/wiki?curid=1353380" title="Cameron Meyer">
Cameron Meyer

Cameron Meyer (ur. 11 stycznia 1988 w Viveash) – australijski kolarz szosowy i torowy, zawodnik należącej do dywizji UCI WorldTeams drużyny Mitchelton-Scott. Czterokrotny torowy mistrz świata i trzykrotny torowy mistrz świata juniorów. Olimpijczyk z Pekinu.
Trzykrotny złoty medalista torowych mistrzostw świata juniorów z Gandawy – indywidualnie i drużynowo (2006). Trzykrotny medalista torowych mistrzostw świata z Pruszkowa (2009) – zdobył złoty medal w wyścigu punktowym oraz srebrne: w madisonie i drużynowym wyścigu na dochodzenie. Rok później, podczas mistrzostw świata w Kopenhadze wywalczył trzy złote medale – indywidualnie w wyścigu punktowym, drużynowo na 4 km na dochodzenie i w madisonie (z Leigh Howardem). W mistrzostwach świata w Melbourne (2012) został mistrzem świata w wyścigu punktowym i był trzeci w madisonie.
Wielokrotny mistrz Australii w wyścigach torowych i szosowych.
Od 2007 roku startuje w zawodowym peletonie. Zwycięzca wyścigu Tour of Japan (2008) i trzy lata później Tour Down Under, co jest jego największym sukcesem wśród profesjonalistów w wyścigach na szosie. 

</doc>
<doc id="1353382" url="https://pl.wikipedia.org/wiki?curid=1353382" title="Sandbeiendorf">
Sandbeiendorf

Sandbeiendorf – dzielnica gminy Burgstall w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353383" url="https://pl.wikipedia.org/wiki?curid=1353383" title="Tomasz Orlicz">
Tomasz Orlicz

Tomasz Orlicz (ur. 14 listopada 1950 w Łodzi) – polski dziennikarz, dokumentalista, scenarzysta, realizator i reżyser reportaży, filmów dokumentalnych, filmów reklamowych i promocyjnych; spiker radiowy, lektor, wykładowca akademicki. Od marca 2004 jest prezesem Dolnośląskiego Oddziału Stowarzyszenia Dziennikarzy Polskich.
Edukacja.
Rozpoczął szkołę podstawową w Opolu, później przeniósł się do Wrocławia, gdzie przez 3 lata chodził do V Liceum Ogólnokształcącego, jednakże maturę pisał w XII Liceum Ogólnokształcącym im. Bolesława Chrobrego we Wrocławiu. Jest absolwentem Uniwersytetu Wrocławskiego (kierunek: filologia polska, specjalizacja teatrologiczna, ukończona dyplomem magisterskim w 1973). W 1975 ukończył Podyplomowe Studium Doskonalenia Kadr Dziennikarskich i Wydawniczych w Warszawie, natomiast dziesięć lat później w 1985 Podyplomowe Studium Handlu Zagranicznego na Akademii Ekonomicznej we Wrocławiu.
Praca.
W latach 1973–1981 i 1989–1998 pracował jako dziennikarz w TVP (oddział we Wrocławiu), gdzie pełnił funkcje: komentatora, zastępcy redaktora naczelnego ds. programowych, szefa redakcji publicystyki i reportażu. Wydał kilkadziesiąt nocnych radiowych programów autorskich, posiada Kartę Mikrofonową Polskiego Radia kategorii SI (spiker informacyjny).
Od 1998 wykłada historię mediów, a także prowadzi warsztaty telewizyjne na Uniwersytecie Wrocławskim.
Od 2003 prowadzi również warsztaty telewizyjne na uczelniach prywatnych tj. Uczelni Zawodowej Zagłębia Miedziowego w Lubinie i Dolnośląskiej Szkole Wyższej we Wrocławiu, na wydziałach dziennikarstwa i komunikacji społecznej.
Obecnie jest niezależnym dokumentalistą, autorem i wykonawcą programów szkoleniowych z zakresu komunikacji multimedialnej.
Internowany w stanie wojennym. Nigdy nie podpisał zobowiązania do współpracy z SB, pomimo zastraszania i nękania.
Został odznaczony Srebrnym Krzyżem Zasługi (2020) i Krzyżem Wolności i Solidarności (2022).

</doc>
<doc id="1353386" url="https://pl.wikipedia.org/wiki?curid=1353386" title="Wenddorf (Angern)">
Wenddorf (Angern)

Wenddorf – dzielnica gminy Angern w Niemczech, w kraju związkowym Saksonia-Anhalt, w powiecie Börde, w gminie związkowej Elbe-Heide.
Do 31 grudnia 2009 była to oddzielna gmina wchodząca w skład wspólnoty administracyjnej Elbe-Heide. Do 30 czerwca 2007 należała do powiatu Ohre.

</doc>
<doc id="1353387" url="https://pl.wikipedia.org/wiki?curid=1353387" title="Rogownica Raciborskiego">
Rogownica Raciborskiego

Rogownica Raciborskiego ("Cerastium tatrae" ) – gatunek rośliny z rodziny goździkowatych ("Caryophyllaceae"). Endemit Karpat Zachodnich. W Polsce występuje w Tatrach, gdzie jest dość pospolity. Ponadto wzdłuż rzek Białki i Czarnego Dunajca schodzi aż po Czorsztyn.

</doc>
<doc id="1353388" url="https://pl.wikipedia.org/wiki?curid=1353388" title="Cerastium tatrae">
Cerastium tatrae



</doc>
<doc id="1353389" url="https://pl.wikipedia.org/wiki?curid=1353389" title="Zielitz">
Zielitz

Zielitz – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Elbe-Heide.
Do 30 czerwca 2007 gmina należała do powiatu Ohre.

</doc>
<doc id="1353390" url="https://pl.wikipedia.org/wiki?curid=1353390" title="Erwin Mehlem">
Erwin Mehlem

Erwin Kazimierz de Mehlem (ur. 18 stycznia 1878 we Lwowie, zm. 21 listopada 1938 tamże) – generał brygady Wojska Polskiego.
Życiorys.
W 1895 ukończył szkołę realną we Lwowie, a cztery lata później Techniczną Akademię Wojskową (Oddział Artylerii) w Wiedniu. Od 1899 podporucznik i oficer zawodowy artylerii cesarskiej i królewskiej Armii. W 1914 awansował na kapitana. W czasie I wojny światowej walczył na froncie rosyjskim, rumuńskim i włoskim, jako dowódca baterii, dywizjonu i Pułku Artylerii Konnej Nr 6 K. Na stopień majora został mianowany ze starszeństwem z 1 lutego 1918.
Z dniem 1 listopada 1918 został przyjęty do Wojska Polskiego z zatwierdzeniem posiadanego stopnia majora i przydzielony do Dowództwa Artylerii WP w Krakowie. 25 stycznia 1919 został zatwierdzony na stanowisku dowódcy 1 pułku artylerii ciężkiej. Do maja 1920 był kolejno dowódcą Stacji Zbornej i Uzupełnień Formacji Artylerii w Krakowie, szefem Wydziału Artylerii Dowództwa Okręgu Generalnego „Kraków”, sztabowym oficerem inspekcyjnym artylerii Dowództwa Okręgu Generalnego „Lublin”. Na froncie bolszewickim: maj 1920 - październik 1921 dowódca 14 pułku artylerii polowej wielkopolskiej i w zastępstwie dowódca XIV Brygady Artylerii. 12 marca 1921 został mianowany dowódcą XV Brygady Artylerii. Wyróżnił się w walkach nad Berezyną i podczas ofensywy znad Wieprza. 11 czerwca 1920 został zatwierdzony z dniem 1 kwietnia 1920 w stopniu podpułkownika, w artylerii, w grupie oficerów byłej armii austro-węgierskiej.
W październiku 1921, po likwidacji XV Brygady Artylerii, objął dowództwo 7 pułku artylerii ciężkiej. 3 maja 1922 został zweryfikowany w stopniu pułkownika ze starszeństwem z dniem 1 czerwca 1919 i 15. lokatą w korpusie oficerów artylerii. W lipcu 1922 został szefem Artylerii i Służby Uzbrojenia Dowództwa Okręgu Korpusu Nr X w Przemyślu. Pełniąc służbę w garnizonie Przemyśl pozostawał oficerem nadetatowym 7 pułku artylerii ciężkiej, a następnie 10 dywizjonu artylerii konnej.
Z dniem 20 listopada 1924 został mianowany komendantem Obozu Szkolnego Artylerii w Toruniu. Na tym stanowisku 1 grudnia 1924 Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na generała brygady ze starszeństwem z dniem 15 sierpnia 1924 i 24. lokatą w korpusie generałów.
W sierpniu 1926 został przeniesiony na stanowisko szefa 3 Okręgowego Szefostwa Artylerii w Grodnie. Z dniem 31 maja 1927 został przeniesiony w stan spoczynku. Osiadł we Lwowie, gdzie zmarł. Został pochowany w rodzinnym grobowcu na cmentarzu Łyczakowskim.
Ordery i odznaczenia.
W czasie służby w c. i k. Armii otrzymał:

</doc>
<doc id="1353393" url="https://pl.wikipedia.org/wiki?curid=1353393" title="Cerastium raciborskii">
Cerastium raciborskii



</doc>
<doc id="1353395" url="https://pl.wikipedia.org/wiki?curid=1353395" title="Grand Prix Kanady 2008">
Grand Prix Kanady 2008

Wyniki Grand Prix Kanady, siódmej rundy Mistrzostw Świata Formuły 1 w sezonie 2008.
Wyniki.
Kwalifikacje.
! Poz.
! Nr
! Kierowca
! Konstruktor
! Q1
! Q2
! Q3
! Poz. s.
! bgcolor="#EFEFEF"|1
! bgcolor="#EFEFEF"|2
! bgcolor="#EFEFEF"|3
! bgcolor="#EFEFEF"|4
! bgcolor="#EFEFEF"|5
! bgcolor="#EFEFEF"|6
! bgcolor="#EFEFEF"|7
! bgcolor="#EFEFEF"|8
! bgcolor="#EFEFEF"|9
! bgcolor="#EFEFEF"|10
! bgcolor="#EFEFEF"|11
! bgcolor="#EFEFEF"|12
! bgcolor="#EFEFEF"|13
! bgcolor="#EFEFEF"|14
! bgcolor="#EFEFEF"|15
! bgcolor="#EFEFEF"|16
! bgcolor="#EFEFEF"|17
! bgcolor="#EFEFEF"|18
! bgcolor="#EFEFEF"|19
! bgcolor="#EFEFEF"|20
! Poz.
! Nr
! Kierowca
! Konstruktor
! Q1
! Q2
! Q3
! Poz. s.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="1353396" url="https://pl.wikipedia.org/wiki?curid=1353396" title="Buttered cat paradox">
Buttered cat paradox



</doc>
<doc id="1353398" url="https://pl.wikipedia.org/wiki?curid=1353398" title="Daszt-e Margo">
Daszt-e Margo

Daszt-e Margo, Margo – pustynia w południowej Azji, na Wyżynie Irańskiej, w południowo-zachodnim Afganistanie, na obszarze prowincji Helmand i Nimroz. Pustynia zajmuje płaskie i faliste tereny zapadliska tektonicznego, pomiędzy rzekami Helmand i Chaszrud. Dolina rzeki Helmand oddziela ją od położonej dalej na wschód pustyni Registan. 
Powierzchnia żwirowo-kamienista, a na południowym zachodzie piaszczysta. Liczne słone bagniska o charakterze takyrów. Pustynia zajmuje obszar ok. 150 tys. km², wysokość od 500 do 700 m n.p.m. Położona jest w strefie klimatu podzwrotnikowego, skrajnie suchego, roczne sumy opadów w granicach 50-100 mm. Roślinność bardzo skąpa, złożona głównie z traw oraz niewysokich krzewów saksaułów. Na obrzeżach nieliczne, pojedyncze oazy.

</doc>
<doc id="1353400" url="https://pl.wikipedia.org/wiki?curid=1353400" title="AK 47">
AK 47



</doc>
<doc id="1353403" url="https://pl.wikipedia.org/wiki?curid=1353403" title="Poimek">
Poimek

Poimek () – nieodmienna część mowy, która łączy się z wyrazem i zmienia jego sens. Występuje w wielu językach świata, m.in. baskijskim, indoeuropejskich, kartwelskich, ałtajskich, ugrofińskich i pod względem funkcji w zdaniu przypomina przyimek, jedyną różnicą jest występowanie za, a nie przed wyrazem określanym.
Poimki w języku fińskim.
Najważniejsze poimki to:
Z reguły łączą się z dopełniaczem.
Poimki w języku węgierskim.
Do najważniejszych poimków należą:
Nie łączą się z dopełniaczem.
Poimki w języku tatarskim.
W języku tatarskim poimek wymaga od słowa do którego się odnosi przyjmowania odpowiedniej, specyficznej formy gramatycznej. Biorąc to pod uwagę poimki można podzielić na trzy grupy:
1) wymagające by stojące przed nimi rzeczowniki były w deklinacyjnym przypadku podstawowym natomiast zaimki były w bierniku:
2) wymagające by stojące przed nimi rzeczowniki były w allatywie:
3) wymagające by stojące przed nimi rzeczowniki były w ablatywie:
Funkcje poimków mogą w języku tatarskim wypełniać także rzeczowniki w przypadkach „przestrzennych” (allatyw, ablatyw, miejscownik):

</doc>
<doc id="1353404" url="https://pl.wikipedia.org/wiki?curid=1353404" title="Zygaena trifolii">
Zygaena trifolii



</doc>
<doc id="1353406" url="https://pl.wikipedia.org/wiki?curid=1353406" title="Karabinek AK 47">
Karabinek AK 47



</doc>
<doc id="1353409" url="https://pl.wikipedia.org/wiki?curid=1353409" title="Susan Faludi">
Susan Faludi

Susan C. Faludi (ur. 18 kwietnia 1959 w Nowym Jorku) – amerykańska dziennikarka, feministka, zdobywczyni Nagrody Pulitzera.
Jej zainteresowanie dziennikarstwem zaczęło się przejawiać w piątej klasie, później w trakcie studiów na Harvardzie pisała do studenckiej gazety artykuły dotyczące dyskryminacji i molestowania seksualnego na kampusie (1981). W następnych latach pracowała m.in. w "The Miami Herald" i w "Atlanta Constitution." Później otrzymała stanowisko reporterki w "San Jose Mercuty News" (1986–1988) oraz w "Wall Street Journal".
Jest autorką głośnej książki "Backlash: The Undeclared War Against American Women" ("Backlash. Niewypowiedziana wojna przeciwko amerykańskim kobietom"). Książka została wydana w 1991 roku, dotyczyła zagadnień związanych ze zjawiskami społeczno-ekonomicznymi lat 80. Autorka opisała w niej szereg różnych spraw, które krążyły wokół reakcji społeczeństwa na prawa kobiet wywalczone w czasie lat 70. Opisane przez nią zjawisko otrzymało nazwę „backlash”. Otrzymała za nią "National Book Critics Circle Award". Publikuje w „The New Yorker”, „The Wall Street Journal”, „The New York Times”, „Los Angeles Times” i „Nation”.
Mieszka w Cambridge, w Massachusetts.

</doc>
<doc id="1353411" url="https://pl.wikipedia.org/wiki?curid=1353411" title="Dymitr Romanow (1891–1942)">
Dymitr Romanow (1891–1942)

Dymitr Pawłowicz Romanow (ur. 18 września 1891 w Illinskoje k. Moskwy, zm. 5 marca 1942 w Davos) – wielki książę Rosji, znany z udziału w zabójstwie Grigorija Rasputina.
Był drugim dzieckiem wielkiego księcia Pawła Aleksandrowicza, brata cara Aleksandra III i stryja Mikołaja II. Urodził się dwa miesiące przed terminem po tym, jak jego matka Aleksandra Gieorgiewna wywróciła się na łódce. Zmarła sześć dni po porodzie. On natomiast przeżył tylko cudem, bowiem po jego narodzinach uznano, że nie żyje i odłożono go na bok, a lekarze zajęli się tylko jego matką. Tylko opiekunka zauważyła, że dziecko jednak żyje. Książę był wychowywany przez swojego wujka, wielkiego księcia Siergieja Aleksandrowicza. Po jego zabójstwie w 1905 r. został wysłany do Petersburga, aby zamieszkał z rodziną carską. Car i caryca traktowali go jak własnego syna. Był uwielbiany przez carskie córki, przez pewien czas planowano ślub Dymitra z najstarszą córką cara Olgą. Ostatecznie jednak do zerwania zaręczyn doprowadziła caryca Aleksandra Fiodorowna. Brano go również pod uwagę jako przyszłego cara w przypadku, gdyby chory na hemofilię carewicz Aleksy nie mógł sprawować władzy.
Gdy dorósł, wstąpił do wojska. Był dobrym jeźdźcem, co sprawiło, że reprezentował Rosję na Olimpiadzie w Sztokholmie w 1912 r. Zajął siódme miejsce na zawodach jeździeckich.
Wielki książę był bardzo popularny, m.in. dlatego, że był uważany za niezwykle przystojnego. Podczas I wojny światowej otrzymał Krzyż św. Jerzego i stanowisko w kwaterze głównej za uratowanie rannego kaprala pod ostrzałem w bitwie pod Koszynem. Mimo wszystkich swoich sukcesów miał bardzo słaby charakter i zdrowie, cierpiał m.in. na gruźlicę, czasami kaszlał krwią. Przyjaciel wielkiego księcia pisał: „Chłopak ten […] jest zawsze bezradny i beznadziejnie smutny”. Carowa Aleksandra pisała natomiast: „Chłopak zachowuje się tak, jak chce tego osoba, na której mu w danym momencie zależy.” Zdarzyło się tak, że car zatrzymał Dymitra u swego boku ponieważ ten „wbił sobie do głowy, że zostanie zabity”.
Niektórzy twierdzili, że Dymitr był zakochany w księżniczce Irinie Aleksandrownej, jednak wyszła ona za księcia Feliksa Jusupowa. Był również związany z Natalią Brasową, morganatyczną żoną wielkiego księcia Michała.
W 1916, m.in. wraz z księciem Feliksem Jusupowem i Władimirem Puriszkiewiczem, brał udział w zabiciu Rasputina, z powodu czego miał ogromne wyrzuty sumienia. Został za to zesłany na front perski. Później okazało się, że to wygnanie uratowało mu życie, albowiem wielu jego krewnych, w tym m.in. ojciec, ciotka Elżbieta Fiodorowna Romanowa zostało zamordowanych przez bolszewików. Przez cały 1917 i większą część 1918 Wielki Książę mieszkał u brytyjskiego ministra . Grupa monarchistów uznała go następcę tronu Rosji, również w Niemczech uznano go za potencjalnego regenta w przypadku restauracji w tym kraju monarchii.
Towarzyszył państwu Marling w ich podróży do Bombaju, gdzie zachorował na tyfus i tylko cudem przeżył. Po powrocie do zdrowia udał się do Paryża. Tam dowiedział się o tragicznym losie swojej rodziny, m.in. o tym, że jego ojciec przebywa w więzieniu, a rodzina cara została zamordowana.
Następnie Dymitr udał się do Londynu. Tam prowadził rozrywkowe życie, był też blisko związany z Jerzym V. Zamieszkał ze swoją siostrą Marią i jej mężem. Był częstym gościem u carycy-wdowy, Marii Fiodorownej. W 1922 nadal brano go pod uwagę jako potencjalnego cara. Wewnętrznie czuł się jednak wykorzeniony i samotny. W międzyczasie był też związany z Coco Chanel, która po pewnym czasie go zostawiła. Dymitr coraz bardziej pogrążał się w depresji. Wtedy poznał swoją przyszłą żonę Amerykankę Audrey Emery, spadkobierczynię wielkiej fortuny. Ślub odbył się w 1926 roku przy wielkim zainteresowaniu opinii publicznej. Małżeństwo dało Dymitrowi szczęście, miał z Audrey syna Pawła. Jednak małżeństwo po dziesięciu latach zakończyło się rozwodem, ku wielkiej rozpaczy wielkiego księcia.
Mimo że sprawa objęcia tronu Rosji nadal była aktualna, Dymitr nie robił nic, aby zachęcać swoich zwolenników do poparcia, pomimo tego, że miał ich bardzo wielu. Brytyjskie ministerstwo spraw zagranicznych zawiadomiło swoje ambasady, że to właśnie Dymitr jest właściwym następcą tronu.
Zmarł na mocznicę w 1942. Pochowany został w Davos. Po śmierci siostry, Marii Pawłowny w 1958, jej syn Lennart Bernadotte przeniósł szczątki Dymitra do krypty kościoła w swej posiadłości Mainau w Niemczech.

</doc>
<doc id="1353412" url="https://pl.wikipedia.org/wiki?curid=1353412" title="Irxleben">
Irxleben

Irxleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde. W dzielnicy znajduje się siedziba gminy. 
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.
Geografia.
Irxleben leży około 10 km na zachód od Magdeburga, stolicy landu Saksonia-Anhalt w pobliżu skrzyżowania Magdeburg (autostrady A2 i autostrady A14). Przez miejscowość przechodzi droga krajowa B1. W odległości ok. 20 km na północny wschód znajduje się skrzyżowanie wodne Magdeburg, którym nad Łabą poprowadzony jest Kanał Śródlądowy.
Wygląd ogólny.
Część domów we wsi wygląda bardzo charakterystycznie. Na ich podwórka wjeżdża się przez wrota zaokrąglające się u góry w łuk. Zwykle na prawo od nich znajdują się drzwi, nad którymi widoczne są kamienne tablice z różnymi napisami.
Do dzisiaj w Irxleben przetrwało wiele takich zabytkowych dworów, np. dawny dwór rodziny zu Irxleben na ulicy Kirchstraße. Na wygląd centrum wsi wpływają też liczne budowle z muru pruskiego, jak również współczesne budynki.
Historia.
Pierwsze wzmianki o Irxleben odnaleziono w akcie darowizny dla biskupa z Paderborn z 1015 roku. Akt opisuje wymianę wszystkich posiadłości szlachcica Liutharda w Irxleben, Asterlindi i Hardego wraz z poddanymi za uncję złota, 10 funtów fenigów i jeden płaszcz wartości 4 funtów.
Nazwa.
Podczas wędrówki ludów (IV-VI wiek) przywędrowało i osiedliło się w tej okolicy germańskie plemię Warnen. Zajęte miejscowości otrzymały nazwy od imion starszych plemienia. W przypadku Irxleben był to Irik, od którego powstała nazwa „Irikslevu“. W kolejnych stuleciach nazwa miejscowości często zmieniała się:
Rozwój miejscowości.
Miejscowość posiadała duży kościół już w XII wieku. Właścicielem wsi do 1418 roku była rodzina von Irxleben. Podczas wojny trzydziestoletniej większa część ludności musiała uciekać do pobliskiego Heide, ponieważ Irxleben cierpiało z powodu ciągłego oblężenia Magdeburga. Wiele domów spłonęło, a ich mieszkańcy ginęli. Po wojnie Irxleben długo nie mogło się podnieść z ruin.
Irxleben ucierpiało także podczas wojen napoleońskich w 1813 roku. 50 lat później mieszkańcy wznieśli pomnik ku pamięci ofiar, tzw. "Orła". Dzięki dobrze prosperującemu rolnictwu, przede wszystkim uprawie buraka cukrowego i cykorii około 1890 roku powstały we wsi cukrownia i suszarnia cykorii. Na przełomie wieków 3 nauczycieli nauczało 181 dzieci w ówczesnej szkole. W tym czasie Irxleben było też siedzibą kościelnej władzy nadzorczej szkoły. Do rozpoczęcia I wojny światowej miejscowość była typową wioską rolniczą. Znajdowało się tam kilka dużych gospodarstw, ale przeważały średnie i małe, co widać także obecnie. Wraz z rozwojem transportu i poczty wielu mieszkańców znalazło pracę w pobliskim Magdeburgu. Osiedle Oberwiesenstraße powstawało od 1926 do 1933 roku.
Podczas II wojny światowej miejscowość przyjmowała uchodźców, przede wszystkim z Nadrenii. W gospodarstwach rolnych pracowali robotnicy przymusowi i jeńcy wojenni. W 1945 na Irxleben zostało zbombardowane, co nie spowodowało jednak żadnych ofiar ani większych strat. Miejscowość została zajęta przez amerykańskie wojska i w lipcu 1945 roku znalazło się zgodnie z konferencją poczdamską w radzieckiej strefie okupacyjnej.
Po zakończeniu reformy rolnej założono w Irxleben w 1953 roku pierwszy kołchoz. Po zjednoczeniu Niemiec w 1989 roku sytuacja gospodarcza wsi zmieniła się. Wielu mieszkańców straciło pracę w upadłym kołchozie.
Po zmianie ustroju we wsi powstała duża dzielnica przemysłowa. Dzięki powstaniu nowych dzielnic mieszkaniowych liczba mieszkańców ciągle wzrastała w latach 90., wiele rodzin, głównie z Magdeburga, przeniosło się na przedmieścia stolicy Saksonii-Anhalt.
Pożary.
W swojej historii Irxeleben często było pustoszone przez pożary. W roku 1780 ówczesny pastor Baucke w również spalonej księdze metrykalnej pisał: "W roku 1780, 31 marca wieczorem po godzinie dziesiątej pojawił się ogień w domu tutejszego chałupnika Mtsr. Conrada Behricke, przez co całkowicie spłonęło 6 domów rolników Erasmusa Heinrichsa, Joachima Kleinaua, Petera Camina, Gottlieba Hilligera, Gottfreida Mohra i Simona Raecke oraz 4 chałupników Jakoba Willinga, Joachima Schulzena, dwór Riemannów, dom stróża nocnego i 2 domy dziadów". Zgodnie z tym przekazem cała północna część wsi została wtedy zniszczona przez ogień. W tamtych czasach domy budowano ciasno obok siebie ze słomy, drewna i gliny, przez co pożary niszczyły często duże obszary wsi. 14 lutego 1798 roku w domu Hilligerów ponownie wybuchł pożar, w którym spłonęło 7 zagród. Odbudowany dwór Hilligerów należał w tamtym czasie do najpiękniejszych w okolicy. O tym wydarzeniu przypomina dzisiaj tablica pamiątkowa.
Wzrost liczby ludności.
W 1564 r. w gminie mieszkały 23 rodziny. Ta liczba powiększyła się do 1785 r. do 310 mieszkańców, a do 1892 wzrosła do 1238. W 1933 roku liczba mieszkańców spadła do 967, natomiast po zakończeniu II wojny światowej podniosła się z powodu napływu wielu uchodźców do 1240. W ciągu następnych lat znowu spadła do 883 z powodu przesiedlania się ludzi do dużych miast. Po zjednoczeniu Niemiec ta tendencja się odwróciła i wielu mieszkańców miast, przede wszystkim Magdeburga przeniosło się na przedmieścia. 1 listopada 1999 Irxleben liczyło 2537 mieszkańców, a obecnie (2008 r.) żyje tam 2267 ludzi.
Przez gwałtowny wzrost liczby ludności po 1990 roku i wynikające z tego zwiększone wpływy z podatków zostało zbudowanych wiele obiektów, np. sala gimnastyczna, wielofunkcyjny obszar sportowy, boisko do siatkówki plażowej i nowa szkoła podstawowa. Dzięki napływowi nowej fali ludności założono wiele nowych stowarzyszeń (związek hodowców gołębi, związek hodowców drobiu, związek myśliwych i związek miłośników sportów z wykorzystaniem psów). W klubie sportowym Irxleben (Sportverein Irxleben - SVI) utworzono nowe sekcje (badminton, koszykówka, piłka ręczna, kręgle, szachy, tenis stołowy i siatkówka). Irxleben bardzo szybko rozwinęło się finansowo i gospodarczo, przede wszystkim w zakresie przemysłu.
Irxleben było siedzibą wspólnoty administracyjnej Hohe Börde, do której należało też 13 innych gmin. 1 stycznia 2010 dotąd samodzielne gminy Irxleben, Ackendorf, Bebertal, Eichenbarleben, Groß Santersleben, Hermsdorf, Hohenwarsleben, Niederndodeleben, Nordgermersleben, Ochtmersleben, Schackensleben i Wellen połączyły się w nową gminę Hohe Börde. Wspólnota administracyjna Hohe Börde została rozwiązana.
Zabytki.
Kościół.
Stary kościół w Irxleben został zbudowany już w XII w. w stylu romańskim. Miał dach dwuspadowy w wieżą wysokości 20 m, na której szczycie znajdował się kogut ze św. Eustachym. Do dzisiaj jest on patronem kościoła. Z powodu dużego wzrostu liczby ludności kościół został rozszerzony, a szczyt wieży odnowiony w latach 1892/93 staraniem superintendenta Heinricha-Juliusa Raabe. Do dzisiaj wyraźnie widoczne jest przejście od starego korpusu wieży do nowego szczytu. W kościele znajdują się kolorowe witraże.
W kościele znajduje się chrzcielnica równie stara co sam kościół. Jest wyżłobiona w kształcie półkola, a jej średnica wynosi ponad metr. Nie była ona używana od czasu wojny 30-letniej. Do chrztów służy teraz ciemna, wykonana z drewna chrzcielnica.
Pomnik bitwy narodów.
W 1813 roku wieś ciężko ucierpiała z powodu wojen napoleońskich. W 50. rocznicę wzniesiono tutaj pomnik bitwy narodów, który do dzisiaj upamiętnia ofiary wojny. Na szczycie kolumny znajduje się orzeł, który po 1945 został usunięty, a w 1999 roku zastąpiony przez nowy. Na cokole kolumny znajduje się napis: "Stoimy wszyscy na straży pokoju świata".
Herb.
Herb został nadany 11. listopada 1937 roku przez prezydenta prowincji Saksonia.
Blazonowanie: "Wygięty krzyż św. Andrzeja w srebrnym polu."
Herb ten posiadał ród pochodzący z Irxleben, którego przedstawiciele żyli tam od XII do XIV w., a który wygasnął w XV wieku.
Według legendy ojciec rodu Burchard Czarny z Irxleben został bezpośrednio przyjęty do stanu rycerskiego po tym, gdy chlubnie odznaczył się w służbie u Ottona I.
W 962 r. cesarz nadał herby wielu saskim szlachcicom. Rycerz Burchard z Irxleben otrzymał godność dziedzicznego mistrza kuchni Świętego Cesarstwa Rzymskiego. Dostał przy tym krzyż św. Andrzeja w srebrnym polu jako herb. Ród von Irxleben wygasł przed prawie 600 laty. Ostatnim przedstawicielem rodu był Otto z Irxleben. Pracował jako "advocatus episcopi" i był kapitanem zamku arcybiskupa, a zmarł przed wydaniem męskiego potomka 16 sierpnia 1418 r. w pobliskim Wolmirstedt, gdzie został pochowany w kościele św. Katarzyny. Herb rodziny von Irxleben posiada dzisiaj gmina.
Herb stworzył magdeburski archiwista państwowy Otto Korn.
Przemysł i rzemiosło.
Około 1900 roku w gminie istniały liczne zakłady rzemieślnicze i fabryki. Między innymi znajdowały się tam dwie suszarnie cykorii, cukrownia, pięciu szewców, trzech rzeźników, cztery zajazdy i dwóch piekarzy. W 1930 r. było tam nawet kino. Cukrownię wysadzono w 1928 r.
Gospodarka Irxleben znacząco rozwinęła się dzięki utworzeniu terenu przemysłowego podzielonego na ponad 60 działek budowlanych. Położenie miejscowości jest korzystne dla przemysłu dzięki bezpośredniemu połączeniu z drogami A2 i B1 jak również bliskości stolicy landu Magdeburga i autostrady A14.
Irxleben obecnie.
Wypoczynek i rekreacja.
Ścieżki rowerowe i spacerowe ułatwiają spacery lub przejażdżki rowerem. Najchętniej wybieranym celem wycieczek jest blisko położona góra Wartberg z wieżą Bismarcka, z której przy dobrych warunkach pogodowych można zobaczyć Brocken w górach Harzu.
Hala sportowa.
Halę sportową Wildparkhalle zbudowano w 1997 r. Jest odkryta i można podzielić ją na dwie części. Szatnie dla sportowców znajdują się znacznie powyżej poziomu boiska. Dzięki temu można było niżej urządzić kręgielnię. Znajduje się ona w piwnicy, można dostać się do niej z hali.
Klub sportowy.
Założony w 1919 r. klub sportowy("SV Irxleben", w skrócie "SVI") odgrywa ważną rolę w życiu mieszkańców. Piłka nożna jest główną dyscypliną i uprawia ją najwięcej członków klubu. Pierwszy skład przez wiele lat grał w Landeslidze Nord, gdzie zwykle zajmował mocne miejsce w środku tabeli. Po spadku w sezonie 2006/2007 drużyna gra teraz w Landesklasie (poziom 4). Spotkania odbywają się na stadionie Am Wildpark, który składa się z dwóch boisk do piłki nożnej. Na teren przy Siegweg składają się betonowe i drewniane boiska do koszykówki, boisko do siatkówki jak i nowo wybudowana hala Wildparkhalle.
Od 1997 roku klub posiada sekcję piłki ręcznej. Po kilku latach od jej utworzenia klub dostał się do oberligi Saksonii-Anhalt. Pozostałe sekcje klubu to badminton, koszykówka, gra w kręgle, szachy, tenis stołowy i siatkówka.
Szkoła podstawowa.
Do nowej szkoły podstawowej w Irxleben uczęszcza około 150 uczniów z Irxleben i okolicznych gmin. Po zakończeniu zajęć mogą oni dodatkowo przebywać w świetlicy. W szkole istnieją także kółka teatralne, siatkówki, plastyczne i chór.

</doc>
<doc id="1353415" url="https://pl.wikipedia.org/wiki?curid=1353415" title="Dorota Kątska">
Dorota Kątska

Dorota Kątska (także: Kącka) (ur. 1558, zm. 17 września 1643 w Krakowie) – przez ponad 50 lat (od 1591 do swej śmierci) ksieni krakowskiego klasztoru norbertanek na Zwierzyńcu. 
W okresie piastowania tej funkcji podźwignęła klasztor z gospodarczego i duchowego upadku. Dokonała przebudowy kościoła i klasztoru norbertanek, pobliskiego kościoła Najświętszego Salwatora, wzniosła na nowo kaplicę św. Małgorzaty na Salwatorze, zbudowała dla norbertanek kościół św. Norberta w Krakowie. W 1635 ufundowała także kościółek św. Doroty na wzgórzu pod Grodźcem koło Będzina (Góra Św. Doroty). Prowadziła szeroką działalność charytatywną.

</doc>
<doc id="1353417" url="https://pl.wikipedia.org/wiki?curid=1353417" title="Hohenwarsleben">
Hohenwarsleben

Hohenwarsleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2010 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.

</doc>
<doc id="1353418" url="https://pl.wikipedia.org/wiki?curid=1353418" title="Dorota Kącka">
Dorota Kącka



</doc>
<doc id="1353419" url="https://pl.wikipedia.org/wiki?curid=1353419" title="Kołki (obwód wołyński)">
Kołki (obwód wołyński)

Kołki () – osiedle typu miejskiego w rejonie łuckim obwodu wołyńskiego Ukrainy. Liczy około 3900 mieszkańców, leży nad rzeką Styr, na Wołyniu.
Historia.
Pierwsza wzmianka o miejscowości pochodzi z 1545. Leżała w granicach województwa wołyńskiego Królestwa Polskiego. Za II Rzeczypospolitej miejscowość była siedzibą gminy Kołki w województwie wołyńskim. Status osiedla typu miejskiego posiada od 1940. W 1940 w Kołkach urodził się Tadeusz Piotrowski – polski taternik, alpinista i himalaista, autor książek o tematyce wspinaczkowej.
W 1943 r. ośrodek partyzanckiej enklawy (tzw. Republika Kołkowska) utworzonej przez oddziały UPA. Na terenie Republiki Kołkowskiej nacjonaliści ukraińscy po zajęciu Kołek 13 czerwca 1943 dokonali masowej zbrodni na Polakach – spalono około 40 osób w miejscowym drewnianym kościele pw. Wniebowzięcia Najświętszej Marii Panny. W tych zbrodniach w samym miasteczku zginęło łącznie 68 Polaków, 1 Ukrainiec i 6 Rosjan.
Zabytki.
"DOM DYMITR XIĄŻE ŚWIATOPOLK-CZETWERTYŃSKI" 
oraz jego żony Zofii Ślizień, z marmuru, z herbami Świat i Pogoń Ruska.

</doc>
<doc id="1353422" url="https://pl.wikipedia.org/wiki?curid=1353422" title="Niederndodeleben">
Niederndodeleben

Niederndodeleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.

</doc>
<doc id="1353423" url="https://pl.wikipedia.org/wiki?curid=1353423" title="Samuel Colman">
Samuel Colman

Samuel Colman (ur. 4 marca 1832 w Portland, zm. 26 marca 1920 w Nowym Jorku) – amerykański malarz, pisarz i projektant wnętrz.
Studiował malarstwo u Ashera Browna Duranda, następnie w latach 1860-1862 w Hiszpanii, Włoszech, Francji i Anglii. Pełny członek National Academy of Design od 1862 r., założyciel i pierwszy prezydent American Water Color Society (1866-1867). Największą popularność zdobył dzięki pejzażom z 50. i 60. lat XIX w., które powstały pod wpływem Hudson River School.

</doc>
<doc id="1353424" url="https://pl.wikipedia.org/wiki?curid=1353424" title="Willa Oskara Zieglera">
Willa Oskara Zieglera

Willa Oskara Zieglera – willa przy ulicy Marii Skłodowskiej-Curie 11 (dawniej ul. Podleśna) w Łodzi, wybudowana w latach 1895-1913.
Historia i architektura.
Powstanie i pierwsza rozbudowa.
Narożna działka usytuowana u zbiegu ulic Marii Skłodowskiej-Curie i Żeromskiego (dawniej Pańskiej) należała do Izydora Mayera, który w latach 1895-1910 wzniósł na niej pierwsze parterowe zabudowania. W 1910 roku kupił ją znany łódzki adwokat Marceli Karwaciński z żoną Antoniną. Jednocześnie powstał projekt rozbudowy domu sporządzony przez technika budowlanego Albina Jankaua. Podczas realizacji projekt został w znacznej mierze zmieniony przez właścicieli. Powstał wówczas dom murowany, częściowo jednopiętrowy z poddaszem i piwnicami, balkonem, tarasem i nadbudówką w formie wieży, kryty dachówką oraz parterowa oficyna mieszkalna bez piwnic, kryta papą. Opodal wybudowano stajnię i wozownię.
Druga rozbudowa.
Niezrealizowany projekt nawiązywał do historyzmu i klasycyzmu nurtu secesji, natomiast wzniesiony dom miał cechy architektury "dworkowej". W roku 1913, po śmierci Marcelego Karwacińskiego, posiadłość została kupiona przez małżeństwo Armandę i Oskara Zieglerów. W tym samym roku nastąpiła kolejna przebudowa willi według projektu inżyniera Henryka Brzozowskiego, która przewidywała nadbudowę drugiej kondygnacji ze zmianą dachu na mansardowy.
Podwyższono jednocześnie wieżę i przykryto ją czterospadowym, łamanym dachem. Ponadto zmieniono kształty ryzalitów i portyków, nadając w ten sposób nowy architektoniczny wyraz willi – poprzez kubiczność i blokowość bryły. Otrzymała ona formę posecesyjnego modernizmu. Całość sprawia wrażenie raczej założenia dworskiego niż miejskiej siedziby i składa się z parterowej kordegardy, bramy wjazdowej, budynków gospodarczych, stajni i parterowej wozowni z tremolem.
Elewacje mają zróżnicowaną dekorację, która kształtowana była w zależności od usytuowania, jak też od funkcji kryjących się za nimi wnętrz. Wnętrza miały charakter reprezentacyjny i kameralny, a cechowała je funkcjonalność i komfortowe wyposażenie. Zróżnicowanie ich wystroju wynikało z przeznaczenia i stopnia reprezentacyjności. Na parterze usytuowany był prostokątny dwukondygnacyjny hol z galerią i dwubiegowymi schodami. Na osi holu położona była duża sala reprezentacyjna, z wyjściem na taras od strony ogrodu.
Okres od dwudziestolecia do dzisiaj.
W 1926 roku posiadłość została sprzedana Alfonsowi i Marcie Gregorom, którzy zamieszkiwali ją do końca wojny. W 1945 roku do opuszczonych pomieszczeń wprowadziła się Katedra Badań Czwartorzędu Uniwersytetu Łódzkiego. Obecnie w willi swoją siedzibę ma Łódzkie Towarzystwo Naukowe.

</doc>
<doc id="1353427" url="https://pl.wikipedia.org/wiki?curid=1353427" title="Emil Prochaska">
Emil Prochaska

Emil Prochaska (ur. 28 sierpnia 1877 w Tarnowie, zm. 23 lipca 1925 w Romanówce) – baron, generał brygady Wojska Polskiego.
Życiorys.
Był synem Karola i Henryki z Knorków. Uczył się w Cesarskim i Królewskim Gimnazjum w Tarnowie i Krakowie, a w latach 1892–1896 w Szkole Kadetów Piechoty w Łobzowie. Służbę w cesarskiej i królewskiej Armii rozpoczął w 30 pułku piechoty we Lwowie. Od 1911 do końca I wojny światowej służył w c. i k. 78 pułku piechoty w Eszék (obecnie Osijek) dowodząc kompanią i batalionem. Walczył na froncie włoskim i serbskim. 5 listopada 1914 wyróżnił się w czasie walk o pasmo Gučevo, na froncie serbskim, za co 17 sierpnia 1917 odznaczony został Krzyżem Rycerskim Orderu Marii Teresy. Ukończył wojenny kurs oficerów sztabowych.
17 sierpnia 1917 został wyniesiony do stanu barona.
3 listopada 1918 przyjęty został do Wojska Polskiego i mianowany komendantem placu w Wiedniu. Następnie pełnił służbę przy polskim wojskowym pełnomocniku w Wiedniu, gen. Adamie Nowotnym. 9 lipca 1919 został attaché wojskowym przy Poselstwie Polskim w Wiedniu. W czasie wojny z bolszewikami powrócił do kraju i 29 lipca 1920 objął dowództwo 13 pułku piechoty. Na jego czele wziął udział w bitwie warszawskiej. 28 sierpnia tego roku wyznaczony został na stanowisko dowódcy XV Brygady Piechoty. Od 1 lutego 1921 ponownie na stanowisku attaché wojskowego w Wiedniu. 12 października 1922 mianowany został I oficerem Sztabu Inspektoratu Armii Nr IV w Krakowie. W styczniu 1923 wyznaczony został na dowódcę 7 Dywizji Piechoty w Częstochowie. Dywizją dowodził do swojej śmierci w lipcu 1925. W międzyczasie, od 15 listopada 1923 do 15 sierpnia 1924, był słuchaczem I Kursu Centrum Wyższych Studiów Wojskowych w Warszawie.
1 grudnia 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała brygady ze starszeństwem z dniem 15 sierpnia 1924 i 28. lokatą w korpusie generałów.
Zmarł nagle, na udar seca, w czwartek 23 lipca 1925 roku około godz. 5.00 w Romanówce, w powiecie tarnopolskim. Pochowany w poniedziałek 27 lipca 1925 roku na cmentarzu Powązkowskim w Warszawie (kwatera 107-1-24).

</doc>
<doc id="1353428" url="https://pl.wikipedia.org/wiki?curid=1353428" title="Abu Nuwas">
Abu Nuwas

Abu Nuwas (arab. ابونواس) (właściwie Al-Hasan Ibn Hani) (ur. ok. 757/758 w pobliżu Al-Ahwazu, zm. 813 w Bagdadzie) – poeta arabski.
Życiorys.
Jego ojciec był syryjskim żołnierzem, który przybył do Iranu i ożenił się z miejscową kobietą. Przydomek Abu Nuwas wywodzi się z typowych imion władców jemeńskich sprzed islamu, z którego to rejonu Abu Nuwas wywodził swoje pochodzenie. Gdy Abu Nuwas miał 7 lat jego ojciec zmarł a matka przeniosła się do Al-Basry, ówcześnie słynnego ośrodka studiów filologicznych. Studiował on tam filologię arabską, starą poezję oraz sunnę u wielkich gramatyków i filologów oraz zbieraczy tradycji. Podobno sam był przekazicielem hadisów. 
Abu Nuwas był osobą homoseksualną. Podczas studiów związał się ze swoim starszym kuzynem, poetą Walibem Ibn al-Hubabem, który został jego kochankiem oraz nauczycielem.
W początkach panowania Haruna ar-Raszida (786-809) Abu Nuwas przeniósł się do Bagdadu, gdzie szybko udało mu się dotrzeć na dwór wezyrów kalifa, Barmakidów. Pisze na ich cześć wiersze pochwalne, ale czasem też satyry, zwłaszcza gdy otrzymywał zbyt mało pieniędzy za swoje utwory. Wydaje się, że dobrze zarabiał i stać go było na pełne wina hulaszcze życie w towarzystwie pięknych dziewcząt i chłopców, które opisywał w swoich wierszach. Księga tysiąca i jednej nocy ukazuje Abu Nuwasa jako kompana kalifa towarzyszącego mu w dworskich uciechach i jednocześnie jego nadwornego poetę.
Gdy w roku 802 Barmakidzi popadli w niełaskę, Abu Nuwas dalej okazywał im sympatię. Być może to właśnie wywołało gniew kalifa, który wtrącił go do więzienia. Według tradycji właśnie wówczas zaczął on żałować swojego dotychczasowego życia i pisać wiersze ascetyczne. Pod koniec panowania Haruna ar-Raszida wybrał się do Egiptu, gdzie pozostał aż do jego śmierci. Potem wrócił do Bagdadu i został nadwornym poetą syna Haruna, Al-Amina, którego znał od dziecka. Zmarł na krótko przed zdobyciem Bagdadu przez brata Al-Amina Al-Mamuna w 813 roku.
Abu Nuwas przez arabską krytykę literacką zaliczany jest do poetów określanych mianem "matbu", naturalnych, w przeciwieństwie do "masnu", tworzących poezję sztuczną, wymyśloną. Był on "największym piewcą wina w poezji arabskiej". Uważa się go za tego, który stworzył kanon poezji bachicznej. Drugim ważnym tematem jego poezji było opiewanie miłości do chłopców. Także w tej tematyce był nowatorem. Pod koniec życia tworzył poezję ascetyczną. Abu Nuwas jest przedstawicielem nurtu "badi", nowej poezji, przeciwstawiającej się dawnym wzorom poezji beduińskiej. Wprowadził on do poezji arabskiej wiele nowych tematów i środków stylistycznych, tworząc poezję lekką i wdzięczną, całkowicie różną od surowej poezji beduińskiej.

</doc>
<doc id="1353430" url="https://pl.wikipedia.org/wiki?curid=1353430" title="Bufo periglenes">
Bufo periglenes



</doc>
<doc id="1353431" url="https://pl.wikipedia.org/wiki?curid=1353431" title="Samir Javadzadeh">
Samir Javadzadeh



</doc>
<doc id="1353432" url="https://pl.wikipedia.org/wiki?curid=1353432" title="Eichenbarleben">
Eichenbarleben

Eichenbarleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.
Geografia.
Eichenbarleben leży na zachód od Magdeburga.

</doc>
<doc id="1353433" url="https://pl.wikipedia.org/wiki?curid=1353433" title="Stanisław Janicki (minister)">
Stanisław Janicki (minister)

Stanisław Janicki (ur. 22 października 1872 w Warszawie, zm. 25 września 1939 tamże) – polski inżynier meliorant, działacz rolniczy, polityk, minister.
Życiorys.
Urodził się w rodzinie wyznania ewangelicko-reformowanego. Ukończył studia na Wydziale Melioracji Politechniki w Rydze. W trakcie studiów został przyjęty do korporacji akademickiej Arkonia. Prowadził w Warszawie biuro melioracyjne. Następnie od 1899 do 1901 studiował w Akademii Rolniczej w Bonn. Był zwolennikiem uprzemysłowienia wielkiej własności ziemskiej.
Brał czynny udział w pracach Centralnego Towarzystwa Rolniczego. Jako przedstawiciel Stronnictwa Narodowo-Demokratycznego w 1917 wszedł w skład Tymczasowej Rady Stanu, obejmując kierownictwo Departamentu Gospodarstwa Społecznego. Z początkiem 1918 został powołany na stanowisko podsekretarza stanu w Ministerstwie Rolnictwa i Dóbr Koronnych. Jako wiceminister, w kwietniu i w listopadzie 1918 pełnił funkcję kierownika tego resortu w prowizoriach rządowych Antoniego Ponikowskiego i Władysława Wróblewskiego. Następnie od 16 stycznia 1919 do 30 września 1919 był ministrem rolnictwa i dóbr państwowych w rządzie Ignacego Jana Paderewskiego. Od 7 stycznia 1924 do 14 listopada 1925 ponownie był ministrem rolnictwa i dóbr państwowych w rządzie Władysława Grabskiego. W okresie od 3 czerwca 1924 do 22 lipca 1924 był również kierownikiem resortu reform rolnych. Po odejściu ze służby państwowej zasiadał w radach nadzorczych Państwowego Banku Rolnego i Banku Handlowego S.A. w Warszawie. Był też członkiem zarządu Towarzystwa Akcyjnego Fabryk Metalowych „Norblin, Bracia Buch i T. Werner”.
Rodzina.
Był synem lekarza Władysława Ludwika Janickiego (1825-1875) i jego żony Melanii z Norblinów (1825-1898), córki Wincentego Norblina. Ze strony ojca był wnukiem Stanisława Janickiego (1798-1855). Obie rodziny należały do inteligencji i burżuazji warszawskiej i były wyznania ewangelicko-reformowanego. Jego stryjem był Stanisław Janicki (1836-1888).
Żenił się dwukrotnie. Jego pierwszą żoną była kuzynka Irena z Meissnerów (1877-1923). Drugą żoną była Janina z Hirshbergów (1891-1939). Miał dwoje dzieci:
Zginął tragiczną razem z drugą żoną 25 września 1939 podczas bombardowania Warszawy. Zostali razem pochowani na cmentarzu ewangelicko-reformowanym przy ul. Żytniej (kwatera W-2-10). W 2022 roku Fundacja Dziedzictwa Kulturowego odnowiła pomnika ministra Janickiego, dzięki wsparciu finansowemu Kancelarii Prezesa Rady Ministrów.

</doc>
<doc id="1353434" url="https://pl.wikipedia.org/wiki?curid=1353434" title="Maks Velo">
Maks Velo

Maks Velo (ur. 31 sierpnia 1935 w Paryżu, zm. 7 maja 2020 w Tiranie) – albański architekt, malarz i poeta, więzień polityczny.
Życiorys.
Urodził się w rodzinie albańskiej, która wyemigrowała do Francji, był synem lekarza Sotiriego i Ani z d. Poro. Kiedy był jeszcze dzieckiem, jego rodzina powróciła do Albanii i zamieszkała w Korczy. Tam też uczył się rysunku pod kierunkiem Vangjusha Mio. W 1957 ukończył studia na Wydziale Budownictwa Politechniki Tirańskiej. W tym czasie uzyskał trzecią nagrodę w dziedzinie grafiki na konkursie, odbywającym się w Tiranie. Ten sukces spowodował, że reprezentował Albanię na II Biennale malarstwa krajów śródziemnomorskich w Aleksandrii. W latach 1959–1961 jego prace prezentowano na wystawach sztuki albańskiej w Erywaniu, Moskwie i Bukareszcie. W tym czasie publikował artykuły poświęcone sztuce i architekturze w prasie albańskiej. W 1969 został przyjęty do Związku Pisarzy i Artystów Albanii. W latach 1970-1973 prowadził wykłady dla studentów Instytutu Sztuk w Tiranie i projektował obiekty mieszkalne, hotele i szkoły w Tiranie.
W 1972 przygotowywał wielką wystawę indywidualną, na której miało się znaleźć 180 prac jego autorstwa. Wystawa została wstrzymana dwa dni przed otwarciem. Rok później na plenum Związku Pisarzy i Artystów został skrytykowany za odejście od wzorca socrealizmu. Pozbawiony możliwości projektowania i prowadzenia wykładów trafił na zesłanie, do jednej z wsi w okolicach Tirany, w celu reedukacji. Aresztowany 14 października 1978. W toku śledztwa przeciwko Velo wykorzystano zeznania jego żony Luçiany Naraçi, która współpracowała z Sigurimi. Po 6 miesiącach śledztwa w kwietniu 1979 został skazany na 10 lat pozbawienia wolności i skierowany do obozu pracy przymusowej w Spaçu. Po aresztowaniu skonfiskowano 246 obrazów i 73 rzeźby, a także teczki z rękopisami, które zostały zniszczone.
Obóz opuścił na mocy amnestii w styczniu 1986. Podjął wtedy pracę jako robotnik niewykwalifikowany w fabryce wyrobów precyzyjnych w Tiranie. Przywrócony do pracy architekta w sierpniu 1991, został zatrudniony w Instytucie Studiów i Projektów w Tiranie. W lipcu 1991 wziął udział w wystawie zbiorowej dziesięciu malarzy albańskich w Centrum Kultury "Il Campo" w Campomarino (Włochy). w 1992 Narodowa Galeria Sztuki w Tiranie zorganizowała wystawę retrospektywną twórczości M.Velo, prezentując 100 zachowanych dzieł. W 1995 po raz pierwszy zaprezentował publicznie poezję i rysunki, które powstały w więzieniu, w ramach wystawy "Kokeqethja" (Ogolona głowa). Swoje prace prezentował także w Polsce (Łódź, Zielona Góra). W katalogu wydanym w 1995 znalazło się kilka wierszy M.Velo, w tłumaczeniu Doroty Horodyskiej.
Od grudnia 1991 działał w Albańskim Forum Praw Człowieka, rok później został członkiem Helsińskiej Fundacji Praw Człowieka. W albańskiej telewizji pojawiał się jako niezależny komentator spraw politycznych. Oprócz albańskiego posiadał obywatelstwo amerykańskie.
Jako komentator polityczny zasłynął wypowiedziami, w których uznawał rozwój „mentalności islamskiej” za jedno z największych zagrożeń dla współczesnej Albanii.
W polskim przekładzie.
Obraz jest anormalny
orzekli śledczy eksperci
Malarz jest normalny
orzekli psychiatrzy eksperci
Tego nie mogli rozstrzygnąć
sądowi eksperci
dlatego dziesięć lat
dostałem.

</doc>
<doc id="1353435" url="https://pl.wikipedia.org/wiki?curid=1353435" title="Orygma">
Orygma



</doc>
<doc id="1353436" url="https://pl.wikipedia.org/wiki?curid=1353436" title="Groß Santersleben">
Groß Santersleben

Groß Santersleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.

</doc>
<doc id="1353437" url="https://pl.wikipedia.org/wiki?curid=1353437" title="Johann Wallenrodt">
Johann Wallenrodt



</doc>
<doc id="1353439" url="https://pl.wikipedia.org/wiki?curid=1353439" title="Zard Kuh">
Zard Kuh

Zard Kuh (farsi: زردكوه بختياري, trb. Zard Kuh trl. Zard Kūh; IPA: /ˈzɑrd ˈku/; oznacza „Żółta Góra”) – masyw górski w Azji, w zachodnim Iranie, najwyższe wzniesienie gór Zagros, położone w centralnej ich części, wznosi się na 4548 m n.p.m., jego wybitność to 2443 m. Zard Kuh znajduje się w ostanie Czahar Mahal wa Bachtijari, ok. 50 km na zachód od Isfahanu.
Zbudowany z paleozoicznych skał magmowych, dobrze wykształcona piętrowość klimatyczno-roślinna, w najwyższych partiach masywu występują wieczne śniegi i niewielkie lodowce. W pobliżu masywu ma swe źródła rzeka Karun.

</doc>
<doc id="1353440" url="https://pl.wikipedia.org/wiki?curid=1353440" title="Ochtmersleben">
Ochtmersleben

Ochtmersleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.

</doc>
<doc id="1353441" url="https://pl.wikipedia.org/wiki?curid=1353441" title="Obraz loży">
Obraz loży

Obraz loży – prowadzony na bieżąco spis członków loży wolnomularskiej. Określa się tak też zbiór symboli masońskich na podłodze lub dywanie loży.

</doc>
<doc id="1353445" url="https://pl.wikipedia.org/wiki?curid=1353445" title="Zygmunt Rylski">
Zygmunt Rylski

Rylski Zygmunt Ignacy herbu Ostoja ps. "Grzegorz", "Hańcza" (ur. 16 kwietnia 1898 w Suwałkach, zm. 5 marca 1945 w Gęsi) – podpułkownik piechoty Wojska Polskiego.
Życiorys.
Był synem Adama, urzędnika, i Stanisławy z domu Ślaskiej. Uczył się w gimnazjum w Suwałkach, późniejszym Gimnazjum Państwowym im. Karola Brzostowskiego. W 1915, w czasie I wojny światowej, wraz z rodziną ewakuowany został w głąb Rosji, najpierw do Wilna, potem do Smoleńska, gdzie kontynuował naukę i otrzymał świadectwo dojrzałości.
Od grudnia 1916 służył w armii rosyjskiej, początkowo w 286 pułku piechoty 72 DP w Karsie. Od kwietnia do października 1917 uczył się w szkole podoficerskiej przy 218 pułku piechoty 55 DP w Tyflisie. W październiku 1917 wstąpił do I Korpusu Polskiego w Rosji. Od lutego 1918 dowodził plutonem i kompanią w walkach korpusu pod Toszczycą, Rochaczewem i Bobrujskiem przeciwko bolszewikom. W czerwcu 1918, po rozwiązaniu I Korpusu został zdemobilizowany. W drodze do kraju 20 czerwca został internowany przez Niemców w obozie warownym w Kownie. Zwolniony z obozu 1 lipca 1918. Po przybyciu do Warszawy zapisał się na studia SGGW.
W listopadzie 1918 w Warszawie wziął udział w rozbrajaniu Niemców, a następnie wstąpił ochotniczo do Wojska Polskiego. Początkowo przydzielony został na kurs instruktorski w Dęblinie. W grudniu tego roku został instruktorem i dowódcą plutonu w 13 pułku piechoty. W kwietniu i maju 1919 był odkomenderowany do Szkoły Szturmowej Okręgu Generalnego Nr 5 „Kraków”, w której pełnił funkcję instruktora.
17 września 1919 pod Kadłubiszczami został ciężko ranny. W lutym 1920, po rekonwalescencji, objął dowództwo plutonu w batalionie zapasowym 13 pułku piechoty. W lipcu tego roku mianowany dowódcą ochotniczej kompanii batalionu alarmowego tego oddziału, brał udział w wojnie polsko-bolszewickiej m.in. w obronie Modlina.
W sierpniu 1920 przeniesiony został do 15 pułku piechoty „Wilków”, na stanowisko dowódcy plutonu karabinów maszynowych. We wrześniu tego roku objął dowództwo kompanii w batalionie sztabowym. W tym czasie walczył z bolszewikami pod Stepankowiczami, Włodzimierzem Wołyńskim, Łuckim, Piotrozielcami i Dubnem.
Od lutego 1921 dowodził kompanią w batalionie zapasowym 13 pułku piechoty, a w sierpniu został przeniesiony na dowódcę kompanii w 77 pułku piechoty w Lidzie. Od lutego do lipca 1922 był słuchaczem kursu przeszkolenia w Szkole Podchorążych Piechoty w Warszawie. W lipcu 1925 przeniesiony został do 2 pułku piechoty Legionów, a w 1928 do 41 Suwalskiego pułku piechoty, w którym dowodził kompanią ciężkich karabinów maszynowych. W 1931 przeniesiony został do Batalionu Podchorążych Rezerwy Piechoty Nr 10A w Nisku. W następnym roku pozostawał w dyspozycji szefa Departamentu Piechoty Ministerstwa Spraw Wojskowych.
W 1932 przeniesiony został do I batalionu 39 pułku piechoty Strzelców Lwowskich w Lubaczowie, gdzie dowodził kompanią ciężkich karabinów maszynowych, a następnie pełnił obowiązki dowódcy batalionu. W 1933 ukończył kurs unifikacyjny dla oficerów sztabowych w Centrum Wyszkolenia Piechoty w Rembertowie.
W marcu 1939, po nominacji do stopnia majora, został dowódcą I batalionu 43 pułku Strzelców Legionu Bajończyków w Dubnie, na którego czele walczył w kampanii wrześniowej 1939. Po przebiciu się do Warszawy i dokonaniu tam reorganizacji i uzupełnieniu stanów osobowych, 22 września objął dowództwo 43 pp. Po kapitulacji Warszawy, zwolnił się z niewoli w stopniu kaprala i powrócił (za zgodą dowódcy pułku) do stolicy.
W październiku 1939 włączył się do działalności konspiracyjnej w Służbie Zwycięstwu Polski, a następnie Związku Walki Zbrojnej i Armii Krajowej.
W czasie okupacji używał przybranego nazwiska "Zygmunt Ścibor", a następnie "Ignacy Nicet". Pod tym drugim nazwiskiem mieszkał przy ul. Bugaj 14. Pracował jako sekretarz praskiego Oddziału Rady Głównej Opiekuńczej przy ul. Targowej 15.
Od 1940 do 1942 był komendantem 4 Rejonu Praga-Michałów. W sierpniu 1942 objął, po ppłk. Konradzie Szramka-Gliszczyńskim „Zawisza”, stanowisko komendanta VI/XXVI Obwodu AK Warszawa-Praga. W listopadzie 1943 komendant główny AK awansował go na podpułkownika.
Na przełomie kwietnia i maja 1943, z jego rozkazu, Oddział Dywersji Bojowej VI Obwodu wykonał akcję zbrojną w ramach pomocy dla walczącego getta od strony ul. Bonifraterskiej. Przed akcją osobiście rozpoznał teren. Wniósł poważny wkład w przeprowadzenie akcji scalenia oddziałów 14 organizacji wojskowych z terenów Pragi i włączenia ich do VI Obwodu AK.
Aresztowany 22 lutego 1944 w mieszkaniu zastępczym przy ul. Brzeskiej 19, został osadzony w więzieniu śledczym Gestapo w Alei Szucha w Warszawie. 1 marca 1944, po zakończonym śledztwie, przeniesiony został na Pawiak, a 24 maja 1944 wywieziony do obozu koncentracyjnego Stutthof. W obozie otrzymał numer 35964. W czasie pobytu w tym obozie był współorganizatorem i następnie dowódcą podziemnej organizacji wojskowej.
Chory na tyfus, został zamordowany 5 marca 1945 w podobozie ewakuacyjnum KL Stutthof we wsi Gęś koło Lęborka i tam pochowany w grobie zbiorowym. Jego symboliczny grób znajduje się na cmentarzu Bródnowskim na Targówku (kwatera 36H-1-23), zaś tablice pamiątkowe jedna na ścianie kościoła Ojców Pallotynów przy ul. Skaryszewskiej, druga na ogrodzeniu cmentarza Bródnowskim (po lewej stronie od wejścia od ul. Odrowąża).
Żonaty z Janiną z Maliszewskich, z którą miał 4 dzieci – Leszka, Zbigniewa, Marię – Krystynę i Jerzego

</doc>
<doc id="1353446" url="https://pl.wikipedia.org/wiki?curid=1353446" title="Syrmaticus mikado">
Syrmaticus mikado



</doc>
<doc id="1353447" url="https://pl.wikipedia.org/wiki?curid=1353447" title="Rottmersleben">
Rottmersleben

Rottmersleben – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 sierpnia 2010 dzielnica była samodzielną gminą. Do 30 czerwca 2007 gmina należała do powiatu Ohre, wspólnoty administracyjnej Hohe Börde.

</doc>
<doc id="1353452" url="https://pl.wikipedia.org/wiki?curid=1353452" title="Wang Pin">
Wang Pin

Wang Pin, chiń. 王频 (ur. 11 grudnia 1974) – chińska szachistka, arcymistrzyni od 1992 roku.
Kariera szachowa.
Największe sukcesy w karierze osiągnęła na początku lat 90. W 1991 r. podzieliła V m. w turnieju międzystrefowym rozegranym w Suboticy i awansowała do pretendentek (Szanghaj 1992), w którym zajęła ostatnie, IX m., jednakże wynik ten odpowiadał wówczas dziesiątemu miejscu na świecie. W kolejnym turnieju międzystrefowym (Dżakarta 1993) podzieliła IX m. i nie wywalczyła awansu do następnego etapu zmagań o mistrzostwo świata. W 1998 r. zdobyła w Rotterdamie tytuł akademickiej wicemistrzyni świata. W 2001 i 2004 r. dwukrotnie startowała w pucharowych turniejach o mistrzostwo świata, nie osiągając sukcesów (za pierwszym przegrała swój pojedynek w II, a za drugim – w I rundzie; w obu przypadkach z Elisabeth Pähtz).
Czterokrotnie reprezentowała swój kraj na szachowych olimpiadach, za każdym razem zdobywając wraz z drużyną medale (1992 - brązowy, 1996 - srebrny, 1998 i 2002 - złote). W 2002 r. zdobyła w Qinghuangdao tytuł indywidualnej mistrzyni Chin, na swoim koncie posiada również dwa medale srebrne, które zdobyła w 2004 i 2006 roku.
Najwyższy ranking w karierze osiągnęła 1 października 2000 r., z wynikiem 2506 punktów zajmowała wówczas 7. miejsce na światowej liście FIDE. Na dwóch kolejnych listach rankingowych (1 stycznia i 1 kwietnia 2001 r.) notowana była na 6. miejscach na świecie.

</doc>
<doc id="1353456" url="https://pl.wikipedia.org/wiki?curid=1353456" title="Parker Solar Probe">
Parker Solar Probe

Parker Solar Probe – amerykańska sonda kosmiczna, której misja jest realizowana w ramach programu "Living with a Star". Jest to pierwsza sonda, która ma wykonać pomiary bezpośrednio wewnątrz korony słonecznej. Sonda została wyniesiona na orbitę 12 sierpnia 2018 roku z Cape Canaveral Air Force Station na Florydzie za pomocą rakiety nośnej Delta IV Heavy z dodatkowym stopniem Star 48BV.
Cele naukowe misji.
Parker Solar Probe wykona badania in situ i zdalne obserwacje pola magnetycznego, plazmy i cząstek o wysokiej energii w wewnętrznym obszarze heliosfery. Głównym celem naukowym misji jest określenie struktury i dynamiki koronalnych pól magnetycznych Słońca i zrozumienie w jaki sposób jest podgrzewana korona, jak przyspieszany jest wiatr słoneczny oraz w jaki sposób powstają i ewoluują cząstki o wysokiej energii.
W tym celu określone zostały trzy zadania naukowe:
Konstrukcja sondy.
Kadłub sondy ma kształt heksagonalny z centralnie umieszczonym zbiornikiem paliwa. Instrumenty naukowe umieszczone są na kadłubie i na wystającym z jego tylnej powierzchni maszcie naukowym. Cztery rozkładane anteny fal plazmowych rozmieszczone są z boków kadłuba.
Podczas największych zbliżeń do Słońca sonda będzie wystawiona na promieniowanie słoneczne o natężeniu 649 kWm2, 475 razy większym niż na Ziemi i na temperaturę sięgającą około 1400°C. Ochronę zapewni wykonana z kompozytów węglowych osłona termiczna ("Thermal Protection System") o średnicy 2,4 m, grubości 11,43 cm i masie 73 kg. Jej powierzchnia skierowana w stronę Słońca pokryta jest odbijającą promieniowanie białą farbą ceramiczną. Schowany w cieniu za osłoną kadłub sondy będzie nagrzany do zaledwie około 30°C.
Energii elektrycznej o mocy 388 W podczas przelotu przez peryhelium dostarczać będą dwa skrzydła ogniw słonecznych o łącznej powierzchni 1,55 m2. Każde skrzydło składa się z dwóch sekcji połączonych z sobą pod kątem. Całe panele będą używane w odległościach powyżej 0,25 au od Słońca, a bliżej zostaną złożone tak, że główna sekcja będzie pozostawać w cieniu osłony termicznej. Podczas przelotu obok Słońca pozostaną oświetlone jedynie zewnętrzne wysokotemperaturowe sekcje ogniw. Będą one chłodzone przez demineralizowaną wodę o łącznej objętości 3,7 litra, która będzie pompowana do czterech radiatorów o łącznej powierzchni 4 m2, umieszczonych poniżej osłony termicznej. Dodatkowym źródłem energii będzie bateria litowo-jonowa o pojemności 25 Ah.
Sonda będzie stabilizowana trójosiowo. W skład czujników systemu kontroli położenia wchodzą szukacze gwiazd, system bezwładnościowy (ang. "inertial measurement unit"), siedem czujników horyzontu Słońca i dodatkowe dwa czujniki Słońca używane w odległościach powyżej 0,7 au. Kontrolę położenia w przestrzeni zapewniają 4 koła reakcyjne. Silniki korekcyjne (12 silników o ciągu 0,9 N i 2 silniki o ciągu 4,4 N) zasilane są jednoskładnikowym paliwem – hydrazyną.
Łączność z sondą zapewni antena główna o wysokim zysku o średnicy 0,6 m w paśmie Ka, dwie anteny w paśmie X i dodatkowe dwie anteny o niskim zysku. W odległościach poniżej 0,59 au od Słońca antena główna będzie pozostawać złożona w cieniu osłony termicznej i łączność będą zapewniać anteny o mniejszym zysku. Dane zebrane podczas zbliżenia do Słońca będą magazynowane w pokładowych rejestratorach danych o pojemności 256 Gbit i przesyłane na Ziemię, gdy sonda oddali się od niego na odległość powyżej 0,59 au.
Całkowita masa sondy przy starcie wynosi 646 kg, w tym około 80 kg materiałów pędnych.
Przebieg misji.
Misja sondy kosmicznej badającej "in situ" koronę słoneczną została po raz pierwszy zaproponowana w 1958 roku. Wielokrotnie przedstawiane projekty nie doczekały się realizacji z powodu napotykanych problemów technicznych i wysokich kosztów. Najnowszy, znacznie zmieniony w stosunku do poprzednich projekt misji został przez NASA zaakceptowany na początku 2008 roku. Misja, początkowo nazwana "Solar Probe Plus", została w 2017 roku przemianowana na "Parker Solar Probe", na cześć amerykańskiego astrofizyka Eugene'a Parkera, pioniera badań nad wiatrem słonecznym.
Okno startowe misji rozpoczęło się 31 lipca i miało trwać do 23 sierpnia 2018 roku. Start sondy nastąpił 12 sierpnia o 7:31 UTC ze stanowiska startowego SLC-37B na "Cape Canaveral Air Force Station". Ponieważ trajektoria lotu wymagała wysokiej energii startowej (uzyskana przy starcie energia charakterystyczna C3 wyniosła 152,2 km2s-2), sonda została wyniesiona przez rakietę Delta IV Heavy z dodatkowym trzecim stopniem Star 48BV. O 7:41 UTC drugi stopień rakiety wszedł na wstępną orbitę parkingową na wysokości 170 × 180 km i nachyleniu 28°, po czym podczas przelotu nad równikiem o 7:53 UTC powtórnie odpalił na 14 minut przyspieszając do prędkości 13,2 km/s względem Ziemi. O 8:08 UTC trzeci stopień odpalił na 89 sekund przyspieszając sondę do prędkości 16,0 km/s. O 8:14 UTC Parker Solar Probe oddzielił się od stopnia Star 48BV wchodząc na orbitę heliocentryczną o peryhelium 0,21 au, aphelium 1,01 au i nachyleniu względem ekliptyki 5,6°.
3 października sonda przeleciała obok Wenus w odległości 2550 km od powierzchni planety. Był to najszybszy w historii przelot z Ziemi do innej planety, 52 dni po starcie. 6 listopada Parker Solar Probe dokonała pierwszego zbliżenia do Słońca, osiągając peryhelium wynoszące 35 RS (0,16 au). Podczas zaplanowanej na siedem lat misji sonda wykona łącznie 24 orbity wokół Słońca. Manewry asysty grawitacyjnej, wykonane podczas siedmiu przelotów obok Wenus, posłużą do stopniowego zmniejszania kolejnych peryheliów, aż do 9,86 RS (0,044 au) od centrum Słońca (8,86 RS = 6,16 mln km ponad powierzchnią Słońca) podczas trzech ostatnich orbit, począwszy od grudnia 2024 roku.
Po ostatnim przelocie obok Wenus aphelium sondy znajdzie się poniżej orbity tej planety i nie będą możliwe dalsze asysty grawitacyjne. Parker Solar Probe pozostanie na osiągniętej orbicie, w peryhelium osiągając rekordową prędkość około 200 km/s względem Słońca. Po zakończeniu misji i wyczerpaniu się zapasu paliwa dla silników korekcyjnych sonda utraci możliwość utrzymywania osłony termicznej w kierunku Słońca i wystawiona bezpośrednio na jego światło ulegnie stopniowemu rozpadowi.
Misja "Parker Solar Probe" realizowana jest w ramach programu "Living with a Star" prowadzonego przez agencję NASA. Projekt jest przygotowywany przez ośrodek "Applied Physics Laboratory" (APL) w Johns Hopkins University. Całkowity koszt misji jest planowany na około 1,5 mld USD.

</doc>
<doc id="1353459" url="https://pl.wikipedia.org/wiki?curid=1353459" title="Wellen (Hohe Börde)">
Wellen (Hohe Börde)

Wellen – dzielnica gminy Hohe Börde w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Hohe Börde. Do 30 czerwca 2007 należała do powiatu Ohre.

</doc>
<doc id="1353462" url="https://pl.wikipedia.org/wiki?curid=1353462" title="Miklós Esterházy de Galántha">
Miklós Esterházy de Galántha

Miklós Esterházy de Galántha (ur. 1711, zm. 1764) – austriacki arystokrata i dyplomata, wywodzący się z rodu Esterházych.
Był posłem nadzwyczajnym Marii Teresy w Polsce. W 1747 Austriacy chcieli podnieść jego rangę do ambasadora, lecz August III Sas nie wyraził zgody, ponieważ był wówczas związany sojuszem i mariażem swej córki z Francją – wrogiem Austrii i nie chciał zadrażniać z nią stosunków. Doprowadziło to do krótkotrwałego zerwania stosunków między cesarzową a Augustem III.
Był również ambasadorem w Petersburgu.

</doc>
<doc id="1353470" url="https://pl.wikipedia.org/wiki?curid=1353470" title="Hadmersleben">
Hadmersleben

Hadmersleben – dzielnica miasta Oschersleben (Bode) w Niemczech, w kraju związkowym Saksonia-Anhalt, w powiecie Börde
Do 31 sierpnia 2010 Hadmersleben roku było miastem należącym do wspólnoty administracyjnej Oschersleben (Bode).
Geografia.
Dzielnica Hadmersleben leży na południowy zachód od Magdeburga.

</doc>
<doc id="1353472" url="https://pl.wikipedia.org/wiki?curid=1353472" title="Coin-Operated Boy">
Coin-Operated Boy

Coin-Operated Boy – singel zespołu The Dresden Dolls, z debiutanckiego albumu „The Dresden Dolls”. Został wydany 13 grudnia 2004 roku przez Roadrunner Records. „Coin-Operated Boy” został napisany przez Amandę Palmer. Melodia utworu jest piskliwa, a zarazem łagodna; ostro oddziela od siebie poszczególne dźwięki, włączając w to instrumenty takie jak zabawkowe pianino.
Palmer objaśnia korzyści sztucznego chłopaka, który porusza się w pewien sposób, rytm przypominający automat. Piosenka posiada także wyraźne kwestie samotności i chęci związku z całkowitym fizycznym afektem, lecz bez pracy i możliwości zranienia.
Teledysk do tej piosenki został wyreżyserowany przez Michaela Pope’a. Występuje w nim Amanda Palmer jako zwolenniczka piosenki, która zwraca się do mężczyzny na monety (Brian Viglione) po rozczarowaniu innymi mężczyznami.
W lipcu 2006, Internet Sketch Comedy Show Moron Life opublikowali parodię „Coin Operated Boy” zatytułowaną "Beer Activated Girl" ku radości Amandy Palmer i Briana Vigliona.
W styczniu 2007, „Coin-Operated Boy” został użyty w handlu dla australijskich konfitur marki Darbo.
Lista utworów.
1. „Coin-Operated Boy” – 3:33
2. „Coin-Operated Boy” (Live) – 5:44
3. „Baby One More Time” (Live) – 3:20

</doc>
<doc id="1353474" url="https://pl.wikipedia.org/wiki?curid=1353474" title="Schermcke">
Schermcke

Schermcke – dzielnica miasta w Oschersleben (Bode) w Niemczech, w kraju związkowym Saksonia-Anhalt, w powiecie Börde.
Do 30 czerwca 2009 Schermcke było samodzielną gminą.

</doc>
<doc id="1353477" url="https://pl.wikipedia.org/wiki?curid=1353477" title="Farsleben">
Farsleben

Farsleben – dzielnica miasta Wolmirstedt w Niemczech, w kraju związkowym Saksonia-Anhalt, w powiecie Börde. 
Do 31 grudnia 2008 Farsleben było samodzielną gminą. Do 30 czerwca 2007 Farsleben należało do powiatu Ohre, we wspólnocie administracyjnej Wolmirstedt.
Geografia.
Dzielnica Farsleben leży w północnej części miasta.

</doc>
<doc id="1353480" url="https://pl.wikipedia.org/wiki?curid=1353480" title="Atlantisia elpenor">
Atlantisia elpenor



</doc>
<doc id="1353482" url="https://pl.wikipedia.org/wiki?curid=1353482" title="Cmentarz Żołnierzy Radzieckich w Bielsku-Białej">
Cmentarz Żołnierzy Radzieckich w Bielsku-Białej

Cmentarz Żołnierzy Radzieckich w Bielsku-Białej – cmentarz wojskowy w Bielsku-Białej położony przy ulicy Lwowskiej, na którym pochowani są żołnierze Armii Czerwonej polegli w walkach o Bielsko i Białą w 1945 roku.
Cmentarz powstał w 1948 r. na placu św. Mikołaja, naprzeciwko bielskiej katedry. Pochowano na nim 28 oficerów oraz 10634 podoficerów poległych w walkach z niemieckimi oddziałami na Żywiecczyźnie i Górnym Śląsku od stycznia do maja 1945. Nieopodal niego odsłonięto w 1949 r. pomnik Wdzięczności Armii Czerwonej w kształcie obelisku wzniesionego na podwyższeniu (usunięto go na początku lat 90. XX wieku).
W 1968 r. cmentarz przeniesiono poza centrum, na ul. Wyzwolenia (dziś ten fragment nosi nazwę ulicy Lwowskiej). Na "nowym" cmentarzu postawiono około 300 kamiennych nagrobków, 21 zbiorowych mogił oraz Pomnik Bohaterów Armii Sowieckiej w kształcie żołnierza idącego w szyku bojowym w kierunku miasta (proj. Ryszard Sroczyński, wyk. August Dyrda). Ponadto na terenie cmentarza ustawiono dwie armaty dywizyjne ZiS-3 kalibru 76 mm produkcji radzieckiej.
Cmentarz zachowany został w nienaruszonym stanie do dnia dzisiejszego. Obecnie nie jest udostępniony do zwiedzania.

</doc>
<doc id="1353483" url="https://pl.wikipedia.org/wiki?curid=1353483" title="Drepanis pacifica">
Drepanis pacifica



</doc>
<doc id="1353485" url="https://pl.wikipedia.org/wiki?curid=1353485" title="Westonzoyland">
Westonzoyland

Westonzoyland – wieś w Wielkiej Brytanii, w Anglii w hrabstwie Somerset, położona na równinie Somersetu. Miejsce ostatniej bitwy na terenie Wielkiej Brytanii, w roku 1685. W pobliżu duże koszary RAF. Po wojnie mieścił się tu obóz dla polskich lotników, którzy odmówili powrotu do ojczyzny.

</doc>
<doc id="1353486" url="https://pl.wikipedia.org/wiki?curid=1353486" title="Bronisław Pruski">
Bronisław Pruski

Bronisław Pruski (ur. 17 sierpnia 1843, zm. 5 marca 1910 w Płomianach) – ziemianin polski, działacz Centralnego Towarzystwa Rolniczego.
Uczęszczał do szkół we Włocławku; po zakończeniu edukacji osiadł w rodzinnych dobrach Płomiany w powiecie lipnowskim. W pełni zaangażowany w rozwój majątku, dzięki pracy i oszczędności, a także dzięki licznym inwestycjom w rolę i hodowlę inwentarza, uczynił z Płomian wzorcowe gospodarstwo. Szczególnie słynął jako hodowca owiec, doprowadzając drogą doboru samostadnego do stworzenia specjalnej odmiany owiec, tzw. owiec płomiańskich, zbliżonych do francuskich owiec prekos (o wełnie czesankowej). W Płomianach zaopatrywali się w reproduktory hodowcy z całej guberni płockiej i innych terenów Królestwa Polskiego.
Pruski znany był także z troski o służbę dworską i robotników, dla których dbał o mieszkania. Od początku istnienia Centralnego Towarzystwa Rolniczego działał w tej organizacji, był członkiem Rady Okręgowego Towarzystwa Rolniczego Ziemi Dobrzyńskiej (z siedzibą w Lipnie), a od listopada 1907 przewodniczył Sekcji Chowu Owiec Centralnego Towarzystwa Rolniczego.
Zmarł w Płomianach 5 marca 1910.

</doc>
<doc id="1353488" url="https://pl.wikipedia.org/wiki?curid=1353488" title="Adam Erdődy">
Adam Erdődy

 László Adam Erdődy (ur. 30 września 1677 w Bratysławie, zm. 10 maja 1736 w Nitrze) – biskup Nitry (ówcześnie Węgry) od 21 lutego 1707, austriacki dyplomata, z pochodzenia Węgier. Jego brat Gábor Antal Erdődy był biskupem Egeru.
Erdődy został w 1720 roku wysłany jako poseł austriacki na sejm do Warszawy. O audiencję u Augusta II wystąpił, dopiero gdy sejm został już zerwany. Uroczysta audiencja rozpoczęła się 11 listopada 1720 roku od ceremonialnego przywiezienia posła z Marymontu (zwykle przywożono ich przy takich okazjach z Ujazdowa) do pałacu biskupa krakowskiego Konstantego Felicjana Szaniawskiego. Nie obeszło się bez sporów, ponieważ Erdödy życzył sobie, by odprowadzał go marszałek wielki koronny (czyli Józef Wandalin Mniszech), choć zwykle posła odprowadzał jeden z senatorów. Austriackiego posła zadowoliło wreszcie to, że odprowadził go biskup chełmski Aleksander Antoni Fredro. Wjazd do stolicy odbywał się w karocy królewskiej z towarzyszeniem powozów ministrów i senatorów polskich. Wzdłuż trasy przejazdu na warszawskich ulicach stały regimenty gwardii konnej i pieszej. Ulice zostały na tę okazję specjalnie „wychędożone i czyste”.

</doc>
<doc id="1353493" url="https://pl.wikipedia.org/wiki?curid=1353493" title="Wolmirstedt">
Wolmirstedt

Wolmirstedt − miasto w Niemczech, w kraju związkowym Saksonia-Anhalt, w powiecie Börde Do 1 lipca 2007 miasto należało do powiatu Ohre, wspólnoty administracyjnej Wolmirstedt.
1 stycznia 2009 w granicach miasta znalazła się gmina Farsleben, a 1 lipca 2009 Glindenberg.
Geografia.
Wolmirstedt leży ok. 14 km na północ od Magdeburga.
Miasto składa się z następujących dzielnic:

</doc>
<doc id="1353494" url="https://pl.wikipedia.org/wiki?curid=1353494" title="Rakeysh Omprakash Mehra">
Rakeysh Omprakash Mehra

Rakeysh Omprakash Mehra (ur. 7 lipca 1963 w Nowym Delhi) – indyjski reżyser i scenarzysta filmowy nagrodzony za film "Rang De Basanti".
W najnowszym jego filmie "Dilli 6" grają Abhishek Bachchan, Sonam Kapoor, Om Puri, Waheeda Rehman i Atul Kulkarni.

</doc>
<doc id="1353495" url="https://pl.wikipedia.org/wiki?curid=1353495" title="Michel du Bec-Crespin">
Michel du Bec-Crespin

Michel du Bec-Crespin (zm. 30 sierpnia 1318 w Awinionie) – francuski kardynał.
Pochodził z Mortemer w Normandii. Jego ojciec był baronem Boury. Wybrawszy karierę duchowną, został dziekanem kościoła Saint-Quentin w Normandii, a następnie archidiakonem Paryża. 23 grudnia 1312 roku Klemens V, pierwszy papież rezydujący w Awinionie, mianował go kardynałem prezbiterem Santo Stefano al Monte Celio. Uczestniczył w Konklawe 1314–1316, które wybrało Jana XXII, jako przedstawiciel frakcji „galijskiej”, reprezentującej pośrednie stanowisko między blisko związanymi z Klemensem V „Gaskończykami” a pragnącymi rychłego powrotu do Rzymu kardynałami włoskimi. Zmarł w Awinionie, ale jego szczątki spoczęły w kaplicy św. Michała w paryskiej katedrze Notre-Dame.

</doc>
<doc id="1353498" url="https://pl.wikipedia.org/wiki?curid=1353498" title="Metoda Bielschowsky’ego">
Metoda Bielschowsky’ego

Barwienie metodą Bielschowsky'ego może odnosić się do trzech różnych metod opracowanych przez Maxa Bielschowsky'ego, znajdujących zastosowanie w neuropatologii. Są to:

</doc>
<doc id="1353499" url="https://pl.wikipedia.org/wiki?curid=1353499" title="Heinrich Wilhelm Ludolf">
Heinrich Wilhelm Ludolf

Heinrich Wilhelm Ludolf (ur. 20 grudnia 1655 w Erfurcie, zm. 25 stycznia 1712 w Londynie) – niemiecki filolog (pracujący głównie w Anglii), autor pierwszej gramatyki języka rosyjskiego (1696).
Życiorys.
Jego dziad, Hiob Ludolf, jest uznawany za jednego z założycieli orientalistyki i afrykanistyki, był autorem gramatyki języka amharskiego. Jego ojciec, Heinrich, był między innymi sekretarzem szwedzkiej delegacji na rokowania westfalskie. Heinrich Wilhelm Ludolf studiował matematykę i teologię na Uniwersytecie w Jenie. Karierę rozpoczął od posady sekretarza posła duńskiego przy dworze angielskim. Od 1680 roku pracował na dworze księcia Jerzego Duńskiego, potem królowej brytyjskiej Anny Stuart. W latach 1692-1694 przebywał w Rosji. W 1698 roku odbył podróż po krajach Bliskiego Wschodu.
Gramatyka języka rosyjskiego.
Krótka "Grammatica Russica", wydana w Oksfordzie w 1696 roku w języku łacińskim, jest pierwszą gramatyką języka rosyjskiego (nie: cerkiewnosłowiańskiego). Autor postawił sobie na celu zadanie opisania języka potocznego. Zapoznał się wprawdzie z gramatyką Smotryckiego, ale w opisie języka przyjął własne rozwiązania.
W XIX wieku gramatyka nie cieszyła się dużym uznaniem, a to z powodu licznych błędów, demonstrujących rzekomo słabą znajomość języka u cudzoziemca i wskutek tego obnażającą nieprzydatność dzieła. Tymczasem, jak wykazał Borys Łarin, duża część owych błędów okazała się literówkami, powstałymi zapewne już na etapie przygotowania książki do druku przez zecerów nieznających języka. Dzieło na nowo odkryto w XX wieku, uznając je za ważne źródło do badań nad historią języka rosyjskiego. Szczególną rolę przywiązuje się tu do zamieszczonych w książce ćwiczebnych dialogów.

</doc>
<doc id="1353500" url="https://pl.wikipedia.org/wiki?curid=1353500" title="Barneberg">
Barneberg

Barneberg – dzielnica gminy Hötensleben w Niemczech, w kraju związkowym Saksonia-Anhalt, w powiecie Börde, w gminie związkowej Obere Aller.
Do 31 grudnia 2009 była to oddzielna gmina wchodząca w skład wspólnoty administracyjnej Obere Aller.
Geografia.
Barneberg leży ok. 12 km na południe od miasta Helmstedt.

</doc>
<doc id="1353502" url="https://pl.wikipedia.org/wiki?curid=1353502" title="Guillaume Teste">
Guillaume Teste

Guillaume Teste (zm. we wrześniu 1326 w Awinionie) – francuski duchowny katolicki, archidiakon kapituły katedralnej w Comminges. Bliski współpracownik papieża Klemensa V (1305-1314), który w 1312 wysłał go jako swojego legata do Anglii, a na konsystorzu celebrowanym 23 grudnia tego samego roku mianował go kardynałem prezbiterem S. Ciriaco alle Terme. Uczestniczył w konklawe 1316. Od 1323 był protoprezbiterem i kamerlingiem św. Kolegium Kardynałów. Zmarł w Awinionie.
Bibliografia.
The Cardinals of the Holy Roman Church

</doc>
<doc id="1353503" url="https://pl.wikipedia.org/wiki?curid=1353503" title="Świadkowie Jehowy w Laosie">
Świadkowie Jehowy w Laosie



</doc>
<doc id="1353506" url="https://pl.wikipedia.org/wiki?curid=1353506" title="Drackenstedt">
Drackenstedt

Drackenstedt – gmina w Niemczech, w kraju związkowym Saksonia-Anhalt, w powiecie Börde, należąca do wspólnoty administracyjnej Obere Aller.

</doc>
<doc id="1353509" url="https://pl.wikipedia.org/wiki?curid=1353509" title="Raymond de Saint-Sever">
Raymond de Saint-Sever

Raymond (zm. 19 lipca 1317 w Awinionie) – francuski duchowny katolicki, benedyktyn, kardynał.
Życiorys.
Był opatem klasztoru Saint-Sever (ok. 1292–1312), a następnie kardynałem prezbiterem S. Pudenziana (od 23 grudnia 1312). Należał do grona bliskich współpracowników papieża Klemensa V. Uczestniczył w Konklawe 1314–1316 jako przedstawiciel frakcji "gaskońskiej". Zmarł w Awinionie.

</doc>
<doc id="1353510" url="https://pl.wikipedia.org/wiki?curid=1353510" title="Manuel Marulanda">
Manuel Marulanda

Manuel Marulanda, właśc. "Pedro Antonio Marín", znany też jako "Tirofijo" (ur. 13 maja 1930 w Quindío, zm. 26 marca 2008) – założyciel i wieloletni przywódca działającej od lat 60. kolumbijskiej lewicowej organizacji partyzanckiej Rewolucyjne Siły Zbrojne Kolumbii (FARC).
Życiorys.
Pochodził z chłopskiej rodziny. Ukończył jedynie 5 klas szkoły podstawowej. W młodości był zwolennikiem Jorge Gaitána. W latach 60. objął dowództwo nad oddziałem komunistycznych partyzantów. Przyjął nazwisko Manuel Marulanda na cześć zamordowanego przez władze działacza związkowego. W 1964 roku grupa Marulandy zajęła kilka municypiów, które partyzanci nazwali Marquetalia (Niezależna Republika Komunistyczna). Po wkroczeniu wojska na te tereny, Marulanda zbiegł do lasu, a za jego głowę armia wyznaczyła 100 tysięcy pesos nagrody. W 1966 roku Marulanda zjednoczył Komunistyczne Siły Samoobrony jako Rewolucyjne Siły Zbrojne Kolumbii (FARC). 
Manuel Marulanda zmarł 26 marca 2008 na zawał serca. Wiadomość o jego śmierci pojawiła się dopiero 24 maja i pochodziła ze źródeł rządowych. FARC potwierdził ją następnego dnia.

</doc>
<doc id="1353511" url="https://pl.wikipedia.org/wiki?curid=1353511" title="Manuel Marulanda Vélez">
Manuel Marulanda Vélez



</doc>
<doc id="1353518" url="https://pl.wikipedia.org/wiki?curid=1353518" title="Girl Anachronism">
Girl Anachronism

Girl Anachronism jest singlem zespołu the Dresden Dolls wydanym w roku 2003. Utwór jest krótki, surowy i grany w niebezpiecznym tempie. Tekst, na przemian gniewny, pokorny, oraz płaczliwy, dotyczący Amandy Palmer jako "trudnego dziecka", cecha, którą sama obwinia, że urodziła się kilka dni za wcześnie poprzez cięcie cesarskie. W miarę trwania piosenki, tekst dzieli się na różne, odmienne pod-wątki, każdy z nich opowiada o pozbawionych miejsca i czasu uczuciach.
Lista utworów.
1. "Girl Anachronism"- 3:03
2. "The Jeep Song" (LB/JM – Radio Edit) - 4:19
2. "Bad Habit"

</doc>
<doc id="1353521" url="https://pl.wikipedia.org/wiki?curid=1353521" title="Zapadnia">
Zapadnia



</doc>
<doc id="1353523" url="https://pl.wikipedia.org/wiki?curid=1353523" title="Hrabia Chesterfield">
Hrabia Chesterfield

Baronowie Stanhope 1. kreacji (parostwo Anglii)
Hrabiowie Chesterfield 1. kreacji (parostwo Anglii)

</doc>
<doc id="1353524" url="https://pl.wikipedia.org/wiki?curid=1353524" title="Patrycja Durska-Mruk">
Patrycja Durska-Mruk



</doc>
<doc id="1353525" url="https://pl.wikipedia.org/wiki?curid=1353525" title="Partia Demokratyczna (Luksemburg)">
Partia Demokratyczna (Luksemburg)

Partia Demokratyczna (, , , DP) – luksemburska partia polityczna o profilu liberalnym i centrowym. Ugrupowanie należy do Partii Porozumienia Liberałów i Demokratów na rzecz Europy.
Historia.
Początki DP sięgają 1948 i powstałej wówczas grupy patriotyczno-demokratycznej ("Groupement patriotique et démocratique"), na bazie której w 1955 utworzono Partię Demokratyczną. Od tego czasu DP pozostaje jedną z głównych sił politycznych w Luksemburgu. Pomiędzy 1969 a 1994 zajmowała każdorazowo trzecie miejsce w wyborach krajowych. W latach 1974–1979 jej lider, Gaston Thorn, sprawował urząd premiera, popieranego przez koalicję demokratów i Luksemburskiej Socjalistycznej Partii Robotniczej (LSAP). Był to jedyny powojenny gabinet, na którego czele nie stał polityk Chrześcijańsko-Społecznej Partii Ludowej (CSV). Do 1984 demokraci przez szereg lat współrządzili z chadekami, m.in. w czterech rządach Pierre’a Wernera. Od 1984 pozostawali w opozycji.
W wyborach w 1999 partia uzyskała najlepszy wynik w historii (22,4%), wyprzedzając socjalistów o dwa mandaty. W konsekwencji Jean-Claude Juncker podpisał z DP umowę koalicyjną, powierzając przewodniczącej demokratów, Lydie Polfer, tekę wicepremiera i ministra spraw zagranicznych. W 2004 ugrupowanie utraciło 1/3 miejsc w Izbie Deputowanych. Urzędujący premier zdecydował się odnowić koalicję chadeków z socjalistami, w rezultacie czego DP ponownie znalazła się w opozycji, w której pozostała także po wyborach w 2009. W 2013 ugrupowanie poprawiło swój wynik, zajęło trzecie miejsce z tożsamą liczbą mandatów co socjaliści. 4 grudnia 2013 lider partii, Xavier Bettel, objął urząd premiera w ramach koalicji z socjalistami i zielonymi. 5 grudnia 2018 utrzymał urząd premiera na kolejną kadencję, stając na czele tożsamej koalicji.

</doc>
<doc id="1353526" url="https://pl.wikipedia.org/wiki?curid=1353526" title="Ewa Konstancja Bułhak">
Ewa Konstancja Bułhak

Ewa Konstancja Bułhak-Rewak (ur. 9 lipca 1971 w Warszawie) – polska aktorka teatralna, filmowa i telewizyjna, także dubbingowa i radiowa; wokalistka, interpretatorka piosenek.
Życiorys.
Jest córką Henryka Bułhaka i siostrą Władysława Bułhaka. Uczęszczała do Ogniska Teatralnego Haliny i Jana Machulskich. W 1995 ukończyła studia na PWST w Warszawie.
Zadebiutowała w 1993 w roli służącej Kasi w filmie "Dwa księżyce" Andrzeja Barańskiego. Popularność przyniosła jej m.in. z rola Matyldy w serialu telewizyjnym "M jak miłość", a także Barbary Nocul w serialu "Ojciec Mateusz".
W latach 1996–1998 była aktorką warszawskiego Teatru Polskiego, od 1998 pracuje w Teatrze Narodowym w Warszawie. Gościnnie występowała też w stołecznym Teatrze Na Woli. Znana z różnorodnych ról – zarówno komediowych, jak i dramatycznych. Jedną z jej najważniejszych ról teatralnych jest tragiczna postać Jewdochy w "Sędziach", dziewczyny nieszczęśliwie i podstępnie uwiedzionej, która zabiła swoje dziecko. Równie dobrze krytycy ocenili kreację Weronki w "Requiem dla gospodyni".
Występuje też w spektaklach radiowych – zagrała tytułową rolę w "Pchle Szachrajce" w reżyserii Anny Seniuk, a także w wielu operach radiowych Macieja Małeckiego.
Życie prywatne.
Jest mężatką i ma dwie córki. Drugiego imienia – Konstancja – używa, aby nie mylono jej z reżyserką Ewą Bułhak.
Spektakle teatralne.
Teatr Telewizji.
Role
Wykonanie muzyki (śpiew)
Źródła:.

</doc>
<doc id="1353530" url="https://pl.wikipedia.org/wiki?curid=1353530" title="Ilja Karaimowicz">
Ilja Karaimowicz

Ilja Karaimowicz (ukr.: "Ілляш Караїмович"), data urodzenia nieznana – zginął 4 maja 1648 nad Dnieprem w miejscu zwanym Kamienny Zaścianek (ukr. Кам'яний Затон) – pułkownik pułku perejasławskiego kozaków rejestrowych, uczestnik powstania Pawluka w 1637 roku, starszy wojska rejestrowego w latach 1637—1648. Znany także jako Eliasz Karaimowicz, Wadowski, Iwan Illjasz ("Іван Ілляш") i Illjasz Ormiańczyk ("Ілляш Ормянчик"). Według jednej z hipotez miał być pochodzenia karaimskiego i wywodzić się z krymskiego rodu Uzunów.
Kariera wojskowa.
W kwietniu 1634 roku, podczas wojny polsko-rosyjskiej (1632-1634) Ilja Karaimowicz wraz z Jakubem Ostrzaninem dowodził oddziałami kozackimi wchodzącymi w skład korpusu Żółkiewskiego i Wiśniewskiego.
W 1638 roku pod dowództwem Ilji Karaimowicza 4 tysiące kozaków rejestrowych wraz z wojskami polskimi dokonało marszu na Ukrainę w celu zdobycia Siczy Zaporoskiej. Zaporożcy na czele z koszowym Dymitrem Hunią odparli szturm wojsk polsko-kozackich, po czym część wojsk Karaimowicza przeszło na stronę broniących się. Nieco później, w tym samym roku Karaimowicz brał udział w tłumieniu powstania Ostranicy i Huni. 
W 1646 roku wraz ze starszyzną kozacką wśród której był Iwan Barabasz i Bohdan Chmielnicki otrzymali od króla Władysława IV w Warszawie przywileje i znaczną sumę pieniędzy na przygotowanie na Ukrainie wojska kozackiego ma planowaną wojnę z Turcją. 
W roku 1648 na początku Powstania Chmielnickiego Karaimowicz i Barabasz wystąpili na czele kozaków rejestrowych przeciwko powstańcom. 4 maja 1648 na kozackiej radzie kozacy rejestrowi postanowili przejść na stronę powstańców, a Karaiamowicz i Barabasz zostali zgładzeni.

</doc>
<doc id="1353533" url="https://pl.wikipedia.org/wiki?curid=1353533" title="Przelew transgraniczny">
Przelew transgraniczny

Przelew transgraniczny – oznacza operację przeprowadzoną z inicjatywy nadawcy za pośrednictwem banku w jednym państwie członkowskim, w celu udostępnienia określonej kwoty pieniężnej beneficjentowi w banku na terytorium innego kraju członkowskiego.

</doc>
<doc id="1353541" url="https://pl.wikipedia.org/wiki?curid=1353541" title="Štark Arena">
Štark Arena

Štark Arena (serb. Штарк Арена), od 2012 do 2017 Kombank Arena (serb. Комбанк Арена), w latach 2004–2012 Belgradzka Arena (serb. Београдска арена/Beogradska arena) – kompleks dwóch hal widowiskowo-sportowych w stolicy Serbii – Belgradzie (dzielnica Nowy Belgrad), wybudowany w latach 1991–2004 kosztem około 70 mln euro i oficjalnie otwarty 31 lipca 2004 (pozwolenie na użytkowanie od 1 października 2007). Jeden z największych tego typu obiektów w Europie. W skład kompleksu o łącznej powierzchni całkowitej wynoszącej 48 000 m² wchodzą dwie hale: wielka i mała.
Koncepcja budowy obiektu pojawiła się w 1989, z uwagi na przyznanie Jugosławii organizacji Mistrzostw Świata w Koszykówce Mężczyzn 1994 (ostatecznie jednak – w związku z nałożonym przez ONZ na Federalną Republikę Jugosławii embargiem z 1992 – turniej odbył się w Kanadzie).
Konstrukcja obiektu umożliwia organizowanie w jego wnętrzu zarówno imprez sportowych, jak i koncertów lub innych wydarzeń kulturalnych, a także wystaw lub targów.
Trybuny wielkiej hali posiadają łącznie 18 386 miejsc siedzących, z czego 860 w 70 luksusowych lożach.
Swoje mecze w roli gospodarza w Eurolidze rozgrywają tutaj koszykarze Partizana Belgrad i Crvenej zvezdy Belgrad. Organizowane są tutaj również ważniejsze spotkania męskiej reprezentacji Serbii.
Imprezy sportowe.
W wielkiej hali rozgrywane były mecze koszykówki, piłki ręcznej, siatkówki, piłki wodnej i tenisa, a także imprezy lekkoatletyczne. Ważniejsze wydarzenia sportowe zorganizowane w wielkiej hali:
Imprezy muzyczne.
W 2008 w kompleksie zorganizowano 53. edycję Konkursu Piosenki Eurowizji. Występowali tutaj również następujący artyści: 2Cellos, 50 Cent, Anastacia, Backstreet Boys, Beyoncé, Bob Dylan, Anastacia, Andrea Bocelli, Bryan Ferry, Montserrat Caballé, Nick Cave, The Chemical Brothers, José Carreras, Eric Clapton, (w duecie ze Steve'em Windwoodem), Joe Cocker, Leonard Cohen, Phil Collins, The Cult, Deep Purple, Elton John, Enrique Iglesias, Ennio Morricone, Faithless, Fatboy Slim, Peter Gabriel, Guano Apes, Gotan Project, Guns N’ Roses, Hurts, Il Divo, Iron Maiden, Jamiroquai, Jean Michel Jarre, Jennifer Lopez, Tom Jones, Judas Priest, Julio Iglesias, Lenny Kravitz, Alicia Keys, Macy Gray, Mark Knopfler, Massive Attack, Muse, Nicole Scherzinger, Plácido Domingo, The Pussycat Dolls, Queen + Paul Rodgers, Eros Ramazzotti, Rammstein, Chris Rea, RBD, Rihanna, Sade, Santana, Shakira, Simple Minds, Slash, Slayer, Steve Vai, Sting, Toni Braxton, Tokio Hotel, Vanessa-Mae, Vaya Con Dios, Roger Waters, Whitesnake, Zaz, ZZ Top.

</doc>
<doc id="1353542" url="https://pl.wikipedia.org/wiki?curid=1353542" title="Ian Jackson">
Ian Jackson

Ian W. Jackson – jeden z deweloperów Debiana oraz były Lider Projektu Debian. Autor programów: dpkg, SAUCE, userv, debbugs oraz authbind. W przeszłości zarządzał dokumentem Linux FAQ. Jest właścicielem serwera "chiark.greenend.org.uk", gdzie hostowany jest program PuTTY.
Życiorys.
Jackson studiował informatykę na Uniwersytecie Cambridge, gdzie uzyskał tytuł doktora.
Obecnie pracuje w XenSource. W przeszłości pracował w firmie Canonical Ltd oraz korporacji nCipher.
W styczniu 1998 został Liderem Projektu Debian i był nim do 1999, kiedy to zastąpił go Wichert Akkerman. Podczas jego kadencji wydany został Debian 2.0. Obecnie jest członkiem Komitetu Technicznego Debiana.
W latach 1998 oraz 1999 był odpowiednio wiceprezesem i prezesem organizacji Software in the Public Interest.

</doc>
<doc id="1353543" url="https://pl.wikipedia.org/wiki?curid=1353543" title="Alfonso VIII Kastylijski">
Alfonso VIII Kastylijski



</doc>
<doc id="1353544" url="https://pl.wikipedia.org/wiki?curid=1353544" title="Świadkowie Jehowy w Somalii">
Świadkowie Jehowy w Somalii

Świadkowie Jehowy w Somalii – niewielka społeczność wyznaniowa w Somalii, należąca do ogólnoświatowej wspólnoty Świadków Jehowy. Działalność prowadzą tu nieoficjalnie, z tego powodu szczegółowa liczebność członków wyznania nie jest podawana do wiadomości publicznej. Obecnie sprawozdanie z działalności w tym kraju dołączane jest do ogólnego z 33 krajów, gdzie działalność Świadków Jehowy jest ograniczona prawnie lub zakazana. Działalność miejscowych głosicieli koordynuje etiopskie Biuro Oddziału.
Historia.
Pierwszymi Świadkami Jehowy, którzy regularnie prowadzili działalność kaznodziejską w Somalii, byli misjonarze z Biblijnej Szkoły Strażnicy – Gilead. Pierwszy z nich Dean Haupt przyjechał do stolicy Somalii Mogadiszu w 1957 roku, jednak po kilku miesiącach musiał wyjechać za granicę.
W 1959 roku działało 4 głosicieli i w tym samym roku do Somalii wysłano z Włoch misjonarzy absolwentów Szkoły Gilead – Vito, Fern i Angelo Fraese i Arturo Leverisa. Również oni działali głównie w stolicy. Zainteresowała się tym wyznaniem grupa Włochów mieszkających wówczas w tym kraju. Jednak do roku 1962 większość z nich opuściła Somalię, dlatego nie można było zorganizować zboru. Z powodu napiętej sytuacji politycznej misjonarze byli zmuszeni w roku 1962 opuścić Somalię. W 1965 roku działało 9 miejscowych głosicieli. 
W kwietniu 1988 roku przeprowadzili się do Mogadiszu filipińscy współwyznawcy – Ricardo Malisci wraz z żoną. Działali oni w tym kraju przez dwa lata, prowadząc działalność głównie wśród obcokrajowców. Świadkowie Jehowy wydają publikacje w języku somalijskim. W tym języku dostępny jest także oficjalny serwis internetowy – jw.org.

</doc>
<doc id="1353550" url="https://pl.wikipedia.org/wiki?curid=1353550" title="Iwan Barabasz">
Iwan Barabasz

Iwan Barabasz (ukr.: "Іван Барабаш") (zm. 1648) – kozak rejestrowy, pułkownik czerkaski wojsk zaporoskich.
&lt;br&gt;Uczestnik wojen polsko-tureckich z początku XVII wieku, walczył pod Cecorą (1620) i pod Chocimiem (1621). Wierny Rzeczypospolitej, za zasługi w tłumieniu powstania Ostrzanina i Huni został mianowany pułkownikiem czerkaskim.
Miał być ojcem chrzestnym Bohdana Chmielnickiego.
Cieszył się dużym zaufaniem zarówno króla Władysława IV jak i starszyzny zaporoskiej. Wielokrotnie bywał na dworze królewskim z okazji koronacji, imienin króla, przywoził skargi kozaków na samowolę i ucisk starostów i magnatów ukrainnych. Barabasz miał odegrać ważną rolę w planowanej w tajemnicy, wojny z Turcją. Król widział w nim przyszłego hetmana zaporoskiego.
W latach 1646–1647 Barabasz oraz Eliaszeńko i Bohdan Chmielnicki spotykali się w tej sprawie z królem dwukrotnie. Na mocy tajnych instrukcji królewskich zaporożcy mieli zbroić się i przygotowywać do wojny oraz atakować czarnomorskie wybrzeża tureckie, liczba Kozaków rejestrowych miała wzrosnąć dwukrotnie (z 6 tys. do 12 tys.). Te sekretne dokumenty królewskie miał później przejąć podstępnie Chmielnicki i wykorzystać do podburzania czerni kozackiej przeciw Rzeczypospolitej oraz do uzyskania poparcia imperium osmańskiego.
Barabasz przestrzegał kozaków przed próbami oderwania się od Polski, przed buntem. Po wybuchu w 1648 powstania stanął po stronie Rzeczypospolitej i w kwietniu wyruszył na czele wiernych koronie kozaków rejestrowych wzdłuż Dniepru, przeciw Chmielnickiemu. 5 maja 1648 w okolicach Kudaku, został zamordowany przez własnych żołnierzy, którzy zdecydowali się przejść na stronę powstańców.
Pojawił się w "Ogniem i mieczem" Henryka Sienkiewicza.

</doc>
<doc id="1353555" url="https://pl.wikipedia.org/wiki?curid=1353555" title="Lucien Dury">
Lucien Dury

Lucien Dury (ur. 6 lutego 1912 – zm. 14 maja 2002) – luksemburski polityk, dziennikarz oraz przewodniczący luksemburskiego ruchu oporu. Dury był założycielem partii Grupa Patriotyczno-Demokratyczna, która w 1955 zmieniała nazwę na Partia Demokratyczna, której był przewodniczącym w latach 1959-1962. W latach 1945-1951 Dury był członkiem parlamentu Luksemburga, Izby Deputowanych.
Podczas niemieckiej okupacji Luksemburgach, Dury był członkiem oraz późniejszym liderem Letzeburger Vollekslegio'n (organizacji ruchu oporu na terenie Luksemburga). Po wojnie Lucien Dury założył gazetę Lëtzebuerger Journal w której służył jako dziennikarz oraz redaktor naczelny.

</doc>
<doc id="1353556" url="https://pl.wikipedia.org/wiki?curid=1353556" title="Beogradska arena">
Beogradska arena



</doc>
<doc id="1353557" url="https://pl.wikipedia.org/wiki?curid=1353557" title="Quantock Hills">
Quantock Hills

Quantock Hills – masyw wzgórz w Wielkiej Brytanii w hrabstwie Somerset o długości ok. 17 km, między Bridgwater a Minehead. Najwyższym szczytem jest Will's Neck (384 m n.p.m.). Teren Quantock Hills został objęty strefą Area of Outstanding Natural Beauty (ustanowioną w 2000 roku). Przez wzgórza przebiega szlak turystyczny Coleridge Way.
Flora.
Zalesienie masywu jest średnie. Na wzgórzach przeważają wrzosowiska. Występuje tu endemiczna odmiana jagód "vaccinium myrrtillus". 
Fauna.
Wzgórza są obficie zamieszkiwane przez borsuki ("Meles meles"), ropuchy szare ("Bufo bufo"), żaby ("Rana temporaria") i jaszczurki. Występuje tu również jedyny jadowity gatunek węża na Wyspach Brytyjskich – żmija zygzakowata ("Vipera berus").

</doc>
<doc id="1353558" url="https://pl.wikipedia.org/wiki?curid=1353558" title="Języki dajskie">
Języki dajskie

Języki dajskie, taj-kadaj, kadaj lub kra-daj – rodzina językowa obejmująca szereg języków używanych w południowo-wschodniej Azji i południowych Chinach.
Pochodzenie i pokrewieństwo.
Dawniej wliczano je do języków sino-tybetańskich, lecz obecnie przyjmuje się, że stanowią odrębną rodzinę. Czasem sugeruje się związki z językami austronezyjskimi, łącząc je w ramach rodziny zwanej austro-tajską albo nawet większej, nadrodziny austryckiej.
Roger Blench wysunął hipotezę, że jeśli istnieje jakieś austro-dajskie pokrewieństwo, jest rzeczą mało prawdopodobną, aby miało charakter "siostrzeństwa", jak tradycyjnie postulowano, a raczej, że języki kadaiskie mogą być częścią austronezyjskich, których użytkownicy przenieśli się z Filipin na Hajnan, a stamtąd rozprzestrzenili się na terytorium dzisiejszych Chin, gdzie daicka część języków kadaiskich uległa „radykalnej restrukturyzacji” pod wpływem języków hmong-mien i chińskiego.
Podobną hipotezę, którą mogą poprzeć badania genetyczne, wysunął Laurent Sagart. Przypuszcza on, że język pradajski był w istocie wczesnym językiem austronezyjskim, którego użytkownicy, już po osiedleniu się pra-austronezyjczyków czy raczej mieszkańców wybrzeża wschodnich Chin na wyspie Tajwan i rozwoju języka praaustronezyjskiego, tysiące lat temu przewędrowali znów z północno-wschodniego Tajwanu na południowo-wschodnie wybrzeże Chin.
Wyraźne podobieństwa w słownictwie dajskim i austronezyjskim mogłyby być więc wyjaśnione jako współdziedziczony słownik albo jako prehistoryczne zapożyczenia z hipotetycznego i nieznanego (choć możliwe, że związanego z pramalajsko-polinezyjskim) języka austronezyjskiego.
Sagart zasugerował również bardzo dalekie związki języków austronezyjskich (do których zaliczał pradajski) z sino-tybetańskimi, które miałyby sięgać swymi korzeniami neolitycznych wspólnot nadbrzeżnych regionów północnych i wschodnich Chin.
Różnorodność języków tai-kadai w południowo-wschodnich Chinach wskazuje, iż właśnie stamtąd pochodzą. Ludy posługujące się językami tajskimi zawędrowały do południowo-wschodniej Azji, zakładając na terytorium zajmowanym niegdyś przez grupy posługujące się językami austroazjatyckimi, zręby państw: tajskiego i laotańskiego.
Klasyfikacja.
Poniższa systematyka jest autorstwa Edmondsona i Solnita (z 1997). Nie ma jednak zgody co do jej ostatecznego kształtu. Ogólnie przyjęta systematyka jest użyta przez Ethnologue.

</doc>
<doc id="1353561" url="https://pl.wikipedia.org/wiki?curid=1353561" title="Józef Starczynowski">
Józef Starczynowski

Józef Starczynowski (ur. 1 lipca 1930 w Imielinie, zm. 7 kwietnia 2001) – polski rzemieślnik, działacz społeczny, poseł na Sejm X kadencji.
Życiorys.
Posiadał wykształcenie średnie ogólne. W latach 50. pracował w Prezydium Wojewódzkiej Rady Narodowej w Opolu. W okresie od 1956 do 1961 prowadził prywatny zakład rzemieślniczy, po czym został zatrudniony w przedsiębiorstwie Montażu Urządzeń Elektrycznych Przemysłu Węglowego w Katowicach. W 1982 z uwagi na chorobę przeszedł na wcześniejszą emeryturę. Zaangażował się w działalność społeczną, m.in. organizując zagraniczne wyjazdy dla dzieci do Niemiec i Holandii.
W latach 1989–1991 był posłem na Sejm kontraktowy z ramienia Polskiego Związku Katolicko-Społecznego, do którego wstąpił w 1981. Wybrany został w okręgu jaworznickim, zasiadał w Komisji Polityki Przestrzennej, Budowlanej i Mieszkaniowej oraz w Komisji Samorządu Terytorialnego, Gospodarki Przestrzennej i Komunalnej i trzech komisjach nadzwyczajnych. W 1991 i 1993 bez powodzenia kandydował do parlamentu.
W 1992 został odznaczony Krzyżem Kawalerskim Orderu Odrodzenia Polski.

</doc>
<doc id="1353563" url="https://pl.wikipedia.org/wiki?curid=1353563" title="Panionios NFC">
Panionios NFC



</doc>
<doc id="1353573" url="https://pl.wikipedia.org/wiki?curid=1353573" title="Richard Vernon (dyplomata)">
Richard Vernon (dyplomata)

Richard Vernon, 3. baron Hodnet (ur. 22 czerwca 1678, zm. 1 października 1725) – brytyjski dyplomata, sir, ostatni baronet Hodnet.
Jego ojcem był sir Thomas Vernon, 2. baron Hodnet (zm. 1682), a dziadkiem Henry Vernon, 1. baron Hodnet (1605–1676), rojalista-kawaler w czasach wojny domowej.
Odebrał staranne wykształcenie w Christ College w Oksfordzie. Nigdy się nie ożenił i zmarł bezpotomnie.
Był posłem brytyjskim w Polsce. W 1718 omal nie doszło do konfliktu dyplomatycznego między Wielką Brytanią a Polską i Saksonią z tego powodu, że Vernon nie otrzymał zwyczajowego podarku w postaci pewnej (sporej, np. Siergiej Dołgoruki w 1722 dostał 4000 talarów) sumy pieniędzy lub choćby saskiej porcelany, bardzo wysoko wówczas cenionej. Vernonowi odmówiono tego, ponieważ były istotne przesłanki za tym, że intrygował przeciw Augustowi II Mocnemu.

</doc>
<doc id="1353574" url="https://pl.wikipedia.org/wiki?curid=1353574" title="Mendip">
Mendip

Mendip – masyw wzgórz w Wielkiej Brytanii w hrabstwie Somerset o długości ok. 30 km i szerokości ok. 9 km, położony między Weston-super-Mare a Frome. Najwyższym szczytem jest Beacon Batch (384 m n.p.m.). Na terenie Mendip Hills znajduje się park krajobrazowy (ustanowiony w 2000 roku). Rezerwat geologiczny. Popularny region wypoczynkowy o znaczeniu ponadlokalnym. Wzgórza zbudowane są głównie z wapienia, stąd w czasach historycznych wydobywano tu wapień, jak również żelazo, baryt i miedź.
Flora.
Zalesienie średnie, na wzgórzach przeważają wrzosowiska.

</doc>
<doc id="1353575" url="https://pl.wikipedia.org/wiki?curid=1353575" title="Świadkowie Jehowy na Łotwie">
Świadkowie Jehowy na Łotwie

Świadkowie Jehowy na Łotwie – społeczność wyznaniowa na Łotwie, należąca do ogólnoświatowej wspólnoty Świadków Jehowy, licząca w 2022 roku 2101 głosicieli, należących do 30 zborów. Większość głosicieli mieszka w miastach lub w ich pobliżu. Na dorocznej uroczystości Wieczerzy Pańskiej w 2022 roku zgromadziło się 3537 osób. Działalność miejscowych Świadków nadzoruje Biuro Oddziału znajdujące się w Vantaa, w Finlandii. Biuro Krajowe wraz z Salą Zgromadzeń znajduje się w Rydze.
Historia.
Początki.
Pierwszym Łotyszem, który przyjął wierzenia Badaczy Pisma Świętego, został marynarz Ans Insberg (zm. 1962), który w 1914 roku podczas pobytu w Cleveland w stanie Ohio obejrzał „Fotodramę stworzenia”. W styczniu 1916 roku został on ochrzczony i rozpoczął działalność kaznodziejską, gdy brakowało mu funduszy, wypływał na morze. Po I wojnie światowej zamieszczał w łotewskiej prasie informacje na temat Królestwa Bożego. Dzięki temu przyłączył się do niego emerytowany nauczyciel o nazwisku Krastinš – prawdopodobnie pierwszy członek wyznania mieszkający na Łotwie na stałe. W roku 1922 Ans Insberg otrzymał zaproszenie do Biura Głównego Badaczy Pisma Świętego w Brooklynie, gdzie pracował oraz głosił marynarzom w nowojorskim porcie do swojej śmierci w roku 1962.
Gdy w roku 1925 w Kopenhadze utworzono Biuro Północnoeuropejskie, nadzorowało ono działalność w krajach nadbałtyckich (m.in. na Łotwie) oraz w krajach skandynawskich. W lipcu 1926 roku nadzór nad działalnością na Łotwie powierzono Brytyjczykowi Reesowi Taylorowi. W tym samym roku utworzył on biuro w Rydze, a także zorganizował pierwszą małą konwencję. Wzięło w niej udział 20 osób, a 14 z nich uczestniczyło w pierwszej kampanii głoszenia na Łotwie. Jakiś czas później uzyskano zezwolenie policyjne na urządzenie spotkań w Rydze, Lipawie i Jełgawie, w których łącznie uczestniczyło 975 osób. Przemówienia wygłaszano w języku niemieckim, znanym wielu Łotyszom. Wiele osób zwróciło się z prośbami o zorganizowanie kolejnych spotkań.
We wrześniu 1927 roku delegaci z Łotwy i innych krajów nadbałtyckich i skandynawskich wysłuchali w Kopenhadze wykładu "Wolność dla ludzi" Josepha Rutherforda, prezesa Towarzystwa Strażnica. W kolejnym roku wydano broszurę "Wolność dla ludzi", była to pierwsza publikacja biblijna w języku łotewskim. Do pomocy w działalności głoszenia przyjechało co najmniej dziesięciu kolporterów z Niemiec. Zostali oni skierowani do prawie wszystkich miast na Łotwie, gdzie wygłaszali wykłady biblijne. W roku 1928 w działalności ewangelizacyjnej brało udział około 40 głosicieli, z czego 15 osób było ochrzczonych. W roku 1929 biuro zostało przeniesione na ulicę Šarlotes w Rydze. W tym samym roku chrzest przyjęło 9 osób, a podczas głoszenia rozpowszechniono ponad 90 tysięcy książek i broszur.
Sprzeciw i rejestracja.
Działalność Badaczy Pisma Świętego wzbudziła sprzeciw duchowieństwa, które na różne sposoby próbowało tę działalność sparaliżować. Pod wpływem nacisków w 1929 roku rząd wydalił z kraju kolporterów pochodzących z Niemiec, a w roku 1931 zakazem objęto większość publikacji biblijnych. W roku 1931 kilku pionierów z Wielkiej Brytanii przeniosło się na Litwę i do Estonii. Niektórzy z nich z zachowaniem środków ostrożności dostarczali literaturę biblijną na Łotwę. W roku 1931 podobnie jak w innych miejscach na świecie na zebraniu w Rydze jednomyślnie przyjęto nazwę „Świadkowie Jehowy”. Od 1931 roku działalność Świadków Jehowy na Łotwie nadzorował Szkot, Percy Dunham (zm. 1951). W następnym roku biuro zostało przeniesione na ulicę Cēsu w Rydze.
9 lutego 1933 roku jedna z gazet ukazujących się w Rydze oskarżyła Świadków Jehowy o powiązania z komunistami. Doprowadziło to do rewizji zarówno w biurze jak też w sześciu domach łotewskich Świadków Jehowy, nie znaleziono jednak dowodów przestępstwa. W tym czasie działalność na Łotwie prowadziło mniej niż 50 głosicieli. Chcąc oficjalnie uregulować działalność, złożono wniosek o prawną rejestrację. 14 marca 1933 roku zarejestrowano "Międzynarodowe Stowarzyszenie Badaczy Pisma Świętego" i chociaż nie można było sprowadzać literatury biblijnej z zagranicy, publikacje tłumaczono i wydawano na miejscu. Tłumaczeniem literatury Świadków Jehowy zajmował się wówczas popularny pisarz i redaktor naczelny gazety Rīts, Aleksandrs Grīns.
Represje i prześladowania.
W marcu 1934 roku doszło na Łotwie do przewrotu politycznego i wprowadzenia władzy autorytarnej, wskutek czego w kraju wprowadzono stan wojenny. Wykorzystując tę sytuację, przeciwnicy Świadków Jehowy wysunęli oskarżenia o ich sympatyzowanie z komunistami. Doprowadziło to do decyzji ministra spraw wewnętrznych, który 30 czerwca 1934 roku polecił zamknąć biuro "Międzynarodowego Stowarzyszenia Badaczy Pisma Świętego" oraz konfiskatę ponad 40 tysięcy publikacji religijnych. Składane przez Świadków Jehowy kolejne wnioski dotyczące ponownej rejestracji wyznania raz po raz odrzucano.
Gdy w czerwcu 1940 roku Armia Czerwona wkroczyła na Łotwę, Percy Dunham wraz z żoną Madge (Margaret) musieli opuścić kraj. 27 października opuścili oni Łotwę i zostali skierowani do Biura Oddziału w Australii. Likwidacja biura w Rydze, deportacja nadzorcy tego biura, lata II wojny światowej, a także całe dziesięciolecia represji pod rządami komunistów przyczyniły się do znacznego ograniczenia działalności Świadków Jehowy na Łotwie.
Niemieckojęzyczny pielgrzym Albert Friedrich Rekett działający w Prusach Wschodnich wraz z innymi został uwięziony i przebywał na robotach przymusowych na terenie Łotwy.
Pod koniec lat 40. XX wieku niemieckie Biuro Oddziału nawiązało listowny kontakt z kilkoma głosicielami z Jełgawy, Kuldygi, Rygi i Windawy. Listy te stanowiły ogromną zachętę dla Świadków Jehowy od lat pozbawionych kontaktu z Biurem Głównym.
W kwietniu 1951 roku w ramach operacji Północ zesłano na Syberię 53 Świadków Jehowy. Operacja objęła 7 miejscowości, w tym Rygę, skąd deportowano 8 osób. Ponad połowa zesłanych, 26 osób, mieszkało w Windawie. 31 października tego samego roku zesłano dalszych 20 osób na Syberię, a ich mienie zostało skonfiskowane. Niewielka grupka około 10 głosicieli uniknęła deportacji i działała w ukryciu. Jednak niektórzy Łotysze wcześniej zesłani na Syberię właśnie tam zostali Świadkami Jehowy, a ich chrzest urządzano późną nocą w lodowatej rzece. W 1969 roku kilkoro Świadków Jehowy powróciło z zesłania. Większość łotewskich współwyznawców pomarła w obozach pracy.
Nieliczni głosiciele, którzy pozostali na Łotwie, byli intensywnie poszukiwani przez KGB. Władze zarzucały im działalność antyradziecką oraz rozprowadzały broszurę, w której Świadków Jehowy przedstawiano jako amerykańskich szpiegów. Z tego względu Świadkowie Jehowy zachowywali najwyższą ostrożność podczas głoszenia, a potajemne zebrania organizowali w rozmaitych miejscach. W latach 60. i 70. Łotwę regularnie odwiedzali głosiciele z Estonii, wygłaszali wykłady biblijne, przywozili literaturę biblijną i pokrzepiali około 25 ochrzczonych głosicieli na Łotwie. „Strażnicę” w języku rosyjskim Valija i Pauls Bergmanisowie tłumaczyli na łotewski, korzystając ze zwykłych szkolnych zeszytów.
W latach 1970–1989 estońscy Świadkowie Jehowy zdobywali w Rosji mikrofilmy ze „Strażnicą” i przemycali je na Łotwę. Czasami publikacje biblijne docierały do kraju głównie z Litwy i Ukrainy. Na miejscu, korzystając z prostego sprzętu fotograficznego tajnie drukowano również inne publikacje Świadków Jehowy. Na grupę głosicieli przypadał jeden egzemplarz „Strażnicy”, który można było zatrzymać u siebie tylko 24 godziny.
Odzyskiwanie wolności religijnej.
Latem roku 1989 i 1990 odpowiednio około 50 i 100 delegatów z Łotwy, pojechało do Polski na zgromadzenia okręgowe pod hasłem „Prawdziwa pobożność” oraz pod hasłem „Czysta mowa”. Rok później łotewscy delegaci pojechali autobusami na kongres pod hasłem „Lud miłujący wolność” do Tallinna w Estonii. W 1992 roku jedyny zbór na Łotwie został podzielony i powstały dwa nowe. 
W lipcu 1992 roku na Łotwę w charakterze misjonarzy przyjechały trzy małżeństwa ze Stanów Zjednoczonych, a dwa lata później małżeństwo z Australii. W 1993 roku na Łotwę przyjechali pierwsi misjonarze – absolwenci Biblijnej Szkoły Strażnicy – Gilead pochodzący ze Szwecji, a w kwietniu roku 1995 kolejni pochodzący z Finlandii. Na Łotwę skierowano również ponad 20 absolwentów "Kursu Usługiwania", m.in. z Danii, Niemiec, Polski i Wielkiej Brytanii.
20 sierpnia 1994 roku oddano do użytku biuro tłumaczeń, urządzone w pięciokondygnacyjnym budynku podarowanym przez małżeństwo, które odzyskało nieruchomość zagarniętą przez państwo w czasach komunistycznych. Na uroczystość tę przybył Milton Henschel z Ciała Kierowniczego. W budynku mogło zamieszkać 20 osób. Zakupiono też sąsiedni budynek, dzięki czemu mogło zamieszkać w nim 35 osób, a po dalszej rozbudowie urządzono więcej pomieszczeń biurowych oraz pokoi mieszkalnych, dzięki czemu pracowało tam 55 wolontariuszy.
W roku 1995 w języku łotewskim zaczęła się ukazywać „Nasza Służba Królestwa” oraz miesięczne wydanie „Strażnicy”. Od roku 1996 „Strażnica” ukazywała się dwa razy w miesiącu. W 1996 roku w Rydze został utworzony "Komitet Kraju" nadzorujący działalność Świadków Jehowy na Łotwie. Rok później w Jurmale powstała pierwsza Sala Królestwa zbudowana od podstaw.
W 1998 roku pod hasłem „Boża droga życia” po raz pierwszy zorganizowano zgromadzenie okręgowe na Łotwie. Program zgromadzenia przedstawiono w trzech językach: łotewskim, łotewskim migowym i rosyjskim. Wcześniej z programu zgromadzeń głosiciele korzystali zazwyczaj w Estonii lub na Litwie.
Ponowna legalizacja.
W latach 1992–2004 nadzór nad działalnością Świadków Jehowy na Łotwie pełniło Biuro Oddziału w Finlandii. 12 października 1998 roku zarejestrowano dwa zbory w Rydze, a miesiąc później zbór w Jełgawie. W 2001 roku odbyła się pierwsza specjalna coroczna kampania głoszenia na terenach, gdzie nie było wielu Świadków Jehowy. 1 września 2004 roku na Łotwie zostało utworzone Biuro Oddziału. Dwa lata później zakończono jego rozbudowę. Członkami Komitetu Oddziału byli: Peter Luters, Anders Berglund, Hannu Kankaanpää i Juha Huttunen.
W 2006 roku 250 łotewskich delegatów uczestniczyło w kongresie międzynarodowym pod hasłem „Wyzwolenie jest blisko!” w Chorzowie, a rok później kilkuset łotewskich delegatów uczestniczyło w kongresie międzynarodowym pod hasłem „Czuwajcie!” w Poznaniu.
10 kwietnia 2010 roku oddano do użytku nowe pomieszczenia Biura Oddziału. Okolicznościowego przemówienia wygłoszonego z tej okazji przez Christiana Munteana oprócz miejscowych współwyznawców wysłuchało również 248 delegatów z 9 krajów. W tym samym roku kongresy pod hasłem „Trwaj przy Jehowie!” odbyły się w językach: łotewskim, rosyjskim i łotewskim migowym. Do kraju przybyła nowa grupa misjonarzy Szkoły Gilead. Liczba głosicieli w 2010 roku na Łotwie wyniosła 2379 osób. W 2011 roku wydano Chrześcijańskie Pisma Greckie w Przekładzie Nowego Świata (Nowy Testament) w języku łotewskim. W 2011 roku zarejestrowano 15 zborów, w 2012 roku – 23, a w roku 2013 – 36. Na początku 2017 roku działało 38 zarejestrowanych zborów. Istniało 17 Sal Królestwa, z których 7 znajdowało się w Rydze.
W czerwcu 2016 roku delegacja Świadków Jehowy z Łotwy brała udział w kongresie specjalnym pod hasłem „Lojalnie trwajmy przy Jehowie!” w Helsinkach, a w 2019 roku w kongresach międzynarodowych pod hasłem „Miłość nigdy nie zawodzi!” w Atlancie, Berlinie, Kopenhadze, Saint Louis, Seulu, Toronto i Warszawie.
5 lipca 2020 roku Jouni Palmu, członek Komitetu Oddziału w Finlandii, ogłosił w nagranym wcześniej przemówieniu wydanie Pisma Świętego w Przekładzie Nowego Świata w języku łotewskim. W związku z pandemią COVID-19 zorganizowano specjalne zebranie w trybie wideokonferencji, z którego programu skorzystały zbory łotewskojęzyczne oraz rosyjskojęzyczne na Łotwie.
Kongresy regionalne odbywają się w językach: łotewskim, łotewskim migowym, rosyjskim, rosyjskim migowym i litewskim migowym.
Świadków Jehowy na Łotwie reprezentuje prawnie zarejestrowane stowarzyszenie "Sargtorna Biedriba" (Towarzystwo Strażnica), a 14 zborów posiada osobowość prawną. Nadzór nad działalnością pełni ponownie Biuro Oddziału w Finlandii.

</doc>
<doc id="1353577" url="https://pl.wikipedia.org/wiki?curid=1353577" title="Słoń leśny">
Słoń leśny

Słoń leśny ("Loxodonta cyclotis") – gatunek ssaka z rodziny słoniowatych, mniejszy z dwóch gatunków słoni występujących w Afryce. Wcześniej był uznawany za podgatunek słonia afrykańskiego ("Loxodonta africana"), od którego różni się m.in. wielkością (samce rzadko mierzą powyżej 2,5 m w kłębie). Inne widoczne różnice między oboma gatunkami to zaokrąglone uszy oraz mniejsze, prostsze i skierowane lekko ku dołowi ciosy u słonia leśnego. Gatunek ten ma po 5 palców u przednich i po 4 u tylnych nóg, podczas gdy słonie afrykańskie mają odpowiednio po 4 i 3.
Przebywa zawsze w sąsiedztwie zbiorników wodnych, wypija dziennie do 200 litrów wody. Tworzy matriarchalne grupy rodzinne, chociaż znacznie mniejsze niż słonie afrykańskie; samce prowadzą życie samotne.
Status jako gatunku.
Nie wszyscy uczeni zgadzają się, że słonie leśne powinny być klasyfikowane jako oddzielny gatunek. Na ich odrębność od większych kuzynów z buszu i sawann wskazują jednak badania genetyczne. Badania te pierwotnie prowadzono w celu wskazania źródeł pochodzenia kości słoniowej w nielegalnym obrocie.
Badania DNA mitochondrialnego słoniowatych przeprowadzone przez Rohland i współpracowników zasugerowały, że "Loxodonta cyclotis" oddzielił się od "L. africana" około 6,6–8,6 mln lat temu, jednak mtDNA reprezentuje tylko jedno "locus" genomu, dlatego nie zawsze daje ono prawdziwy obraz filogenezy. Hipotezę tę wsparła jednak analiza 375 "loci" DNA jądrowego. Sugeruje ona, że dwa gatunki słoni afrykańskich oddzieliły się od siebie mniej więcej w tym samym czasie, co słoń indyjski i mamut włochaty – klasyfikowane w odrębnych rodzajach – co potwierdza zasadność klasyfikowania "L. cyclotis" i "L. africana" jako osobnych gatunków.
Uznanie słoni leśnych za odrębny gatunek sprawiło, że automatycznie znalazł się on na liście gatunków zagrożonych. Kłusownictwo jest dla tych zwierząt wielkim zagrożeniem, zwłaszcza że duża część areału ich występowania przypada na kraje niestabilne politycznie (jak Demokratyczna Republika Konga), w których ograniczenie procederu jest praktycznie niemożliwe.
Wykorzystanie militarne.
W czasach historycznych prawdopodobnie ten gatunek słonia był wykorzystywany przez starożytne afrykańskie cywilizacje do celów wojskowych. Służyły w szeregach takich państw jak Kartagina, Numidia, Egipt. Były to słonie mniejsze niż ich kuzyni z sawann, ale łatwiejsze do wyszkolenia i oswojenia.

</doc>
<doc id="1353579" url="https://pl.wikipedia.org/wiki?curid=1353579" title="Operacja Wiosna">
Operacja Wiosna

Operacja Wiosna (ros. Операция «Весна») – akcja masowych wysiedleń ludności z terytorium całej Litewskiej SRR, przeprowadzona w dniach 22–23 maja 1948 roku. 
Podstawą prawną dla Operacji Wiosna było postanowienie № 417 Rady Ministrów ZSRR z dnia 21 lutego 1948. Oficjalnie celem tych działań miała być likwidacja "leśnych band" oraz ukaranie osób ich popierających, jednak należy łączyć ją z podjętą w 1947 r. przez Józefa Stalina decyzją o przeprowadzeniu kolektywizacji na ziemiach anektowanych po II wojnie światowej. Od początku 1948 r. funkcjonariusze służb bezpieczeństwa tworzyli listy osób przeznaczonych do wysiedlenia, głównie bogate i średniozamożne rodziny chłopskie (tzw. kułaków), w znacznej części polskiego i białoruskiego pochodzenia, i krewnych członków litewskiego podziemia.
Do przeprowadzenia wysiedleń przeznaczono 4. Dywizję Wojsk Ministerstwa Bezpieczeństwa Państwowego gen. Pawła Wietrowa, funkcjonariuszy organów bezpieczeństwa i milicji oraz członków partii. Jako wsparcie dla zwalczającej od 1944 r. litewskie podziemie 4DWMBP przeznaczono jednostki resortowe z sąsiednich republik radzieckich.
Operacja rozpoczęła się 22 maja 1948 r., przy czym w Wilnie i Kownie o północy, a w pozostałej części kraju cztery godziny później. Przeznaczeni do wysiedlenia otrzymywali godzinę na spakowanie się, resztę majątku konfiskowano, wysiedleńców zwożono na stacje kolejowe i pakowano do pociągów odprawianych w głąb ZSRR, a raporty o przebiegu działań składano kilkukrotnie w ciągu dnia. 
Pod koniec 1948 r. oszacowano, iż wysiedlono 47 534 osób z 14 048 rodzin, przy czym do kraju krasnojarskiego wywieziono 23 467 osób, do obwodu irkuckiego 11 495, a do republiki buriacko-mongolskiej 4038. Ok. 25 tys. deportowanych pracowało wówczas przy wyrębie tajgi lub w tartakach, a reszta w kopalniach węgla i kołchozach.

</doc>
<doc id="1353581" url="https://pl.wikipedia.org/wiki?curid=1353581" title="Loxodonta cyclotis">
Loxodonta cyclotis



</doc>
<doc id="1353583" url="https://pl.wikipedia.org/wiki?curid=1353583" title="Iris (singel)">
Iris (singel)

Iris – wydana na singlu ballada rockowa amerykańskiego zespołu alternatywnego Goo Goo Dolls, którą skomponował gitarzysta i wokalista grupy, Johnny Rzeznik. Oryginalnie napisana do ścieżki dźwiękowej filmu z 1998 roku "Miasto aniołów", pojawiła się także na szóstym albumie grupy, "Dizzy Up the Girl". Przez osiemnaście tygodni utrzymywała się na szczycie Billboard Hot 100 Airplay, co stanowi rekord tego notowania. W 41. edycji Nagrody Grammy (1999) "„Iris”" otrzymała nominacje w kategoriach „Record of the Year” („Nagranie Roku”) i „Best Pop Performance by a Duo or Group” („Najlepsze Popowe Wykonanie Duetu Lub Grupy”), a także „Song of the Year” („Piosenka Roku”).
Utwór był kilkakrotnie wykonywany w polskich audycjach typu talent show: w "Idolu", w "X Factorze", a także w etapach na żywo oraz w bitwach programu "The Voice of Poland". Był również wykorzystany w oryginale jako podkład muzyczny w programie "You Can Dance – Po prostu tańcz!".

</doc>
<doc id="1353584" url="https://pl.wikipedia.org/wiki?curid=1353584" title="GIA">
GIA



</doc>
<doc id="1353588" url="https://pl.wikipedia.org/wiki?curid=1353588" title="Częstoskurcz zatokowy">
Częstoskurcz zatokowy



</doc>
<doc id="1353595" url="https://pl.wikipedia.org/wiki?curid=1353595" title="Jądro podstawne Meynerta">
Jądro podstawne Meynerta

Jądro podstawne Meynerta (ang. "basal nucleus of Meynert", NBM) – grupa komórek nerwowych istoty bezimiennej kresomózgowia, bocznie od guza popielatego, wysyłająca liczne projekcje do kory nowej. Stanowi część układu cholinergicznego mózgowia. Degeneracja jądra Meynerta obserwowana jest w przebiegu choroby Parkinsona, choroby Alzheimera i w otępieniu z ciałami Lewy’ego. Nazwa tej struktury anatomicznej upamiętnia Theodora Meynerta.

</doc>
<doc id="1353596" url="https://pl.wikipedia.org/wiki?curid=1353596" title="Jądro Meynerta">
Jądro Meynerta



</doc>
<doc id="1353601" url="https://pl.wikipedia.org/wiki?curid=1353601" title="Ramona Rey (album)">
Ramona Rey (album)

Ramona Rey – debiutancka płyta Ramony Rey, wydana 19 czerwca 2006 przez Sony BMG Music Entertainment Poland.

</doc>
<doc id="1353602" url="https://pl.wikipedia.org/wiki?curid=1353602" title="Emil Sioli">
Emil Sioli

Ernst Franz Sioli (ur. 29 lipca 1852 w Gut Lieskau, zm. 16 czerwca 1922 w Friedrichsdorf) – niemiecki lekarz psychiatra i dyrektor Anstalt für Irre und Epileptiker pod Frankfurtem. Jako dyrektor tej instytucji w latach 90. XIX wieku współpracował z Alois Alzheimerem i Franzem Nisslem.
Życiorys.
Studiował medycynę w Halle, tytuł doktora medycyny otrzymał w 1875 roku. Następnie był asystentem w Instytucie Anatomicznym w Strasburgu u Waldeyera, szpitalu psychiatrycznym Anstalt Nietleben-Halle u Hitziga i w berlińskiej klinice psychiatrycznej u Westphala. W 1880 roku prymariusz w Anstalt Leubus, w 1881 roku dyrektor Anstalt Bunzlau, od 1888 roku jako następca Hoffmanna w "Irrenschloss" pod Frankfurtem. W 1907 roku został profesorem tytularnym, w 1914 roku profesorem nadzwyczajnym. Asystentami Sioliego oprócz Alzheimera i Nissla byli Max Bielschowsky, Korbinian Brodmann, Paul Mayser, Alfons Maria Jakob, Ariëns Kappers i Kurt Goldstein.
W 1919 roku przeszedł na emeryturę. Zmarł w 1922 roku, wspomnienia pośmiertne poświęcili mu Kleist i Raecke.

</doc>
<doc id="1353603" url="https://pl.wikipedia.org/wiki?curid=1353603" title="Halle an der Saale">
Halle an der Saale



</doc>
<doc id="1353604" url="https://pl.wikipedia.org/wiki?curid=1353604" title="Kelnerka (film)">
Kelnerka (film)

Kelnerka () – amerykańska komedia romantyczna z 2007 roku, napisana i wyreżyserowana przez Adrienne Shelly, która pojawia się również w jednej z ról drugoplanowych. W rolach głównych wystąpili Keri Russell jako Jenna Hunterson oraz Nathan Fillion jako dr Jim Pomatter.
Film opowiada historię Jenny, kelnerki z małego miasta, która żyje w toksycznym małżeństwie i musi zmierzyć się z niespodziewaną ciążą. Na jej drodze nieoczekiwanie staje lekarz, dr Pomatter.
Dystrybucja.
Film otrzymał pozytywne opinie krytyków, podsumowujące film jako „dobrze zrobioną komedię”. Fox Searchlight Pictures nabył prawa do dystrybucji za około 4 miliony dolarów.

</doc>
<doc id="1353606" url="https://pl.wikipedia.org/wiki?curid=1353606" title="Anstalt für Irre und Epileptiker">
Anstalt für Irre und Epileptiker



</doc>
<doc id="1353609" url="https://pl.wikipedia.org/wiki?curid=1353609" title="Lurowie">
Lurowie

Lurowie () – irańska ludność zamieszkująca południowo-zachodni Iran, licząca około 5 mln osób. Lurowie posługują się językiem luryjskim z grupy irańskiej. W swoim procesie etnogenezy wchłonęli elementy kurdyjskie, tureckie i arabskie. Dominuje wśród nich szyicka odmiana islamu. Większość Lurów zajmuje się koczowniczym pasterstwem, pozostali są osiadłymi rolnikami.
W XII–XVI wieku tworzyli suwerenne księstwa "Mały i Wielki Lurestan", również w późniejszym okresie, do początków XX wieku utrzymali sporą niezależność od Persji. Obecnie w Iranie istnieje ostan (prowincja) Lurestan, chociaż Lurowie zamieszkują także tereny aż po miasto Sziraz. Taniec luryjski jest etniczną cechą Lurów.

</doc>
<doc id="1353612" url="https://pl.wikipedia.org/wiki?curid=1353612" title="Mesatida">
Mesatida

Mesatida – do końca 2010 roku gmina w Grecji, położona na przedmieściach miasta Patras, w nomosie Achaja. Populacja gminy wynosiła 11,873 mieszkańców, dane te pochodzą ze spisu z 2001 roku. Skupiała 6% wszystkich mieszkańców Patras, 25% terenów leśnych, a także 5% wszystkich budynków gminy Patras. Siedzibą gminy była miejscowość Owria.
W wyniku reformy administracyjnej, która weszła w życie dnia 1 stycznia 2011 roku, gmina Mesatida stała się częścią gminy Patras, w regionie Grecja Zachodnia. 
Wspólnoty.
W skład gminy wchodziła część okolicznych mniejszych miejscowości oraz wsi, które posiadały status wspólnot:

</doc>
<doc id="1353614" url="https://pl.wikipedia.org/wiki?curid=1353614" title="Sportula">
Sportula

Sportula (łac. "sportŭlā" – koszyczek) – w starożytnym Rzymie tradycyjne wsparcie materialne udzielane przez patronów swym klientom.
Nazwa pochodzi od koszyczka, w którym patron przekazywał klientom produkty żywnościowe podczas codziennej porannej wizyty ("salutatio" – pokłonu, pozdrowienia), do której klient był zobowiązany. Z czasem nazwą tą objęto również skromne posiłki podawane klientom, a ostatecznie – wszelkie dary materialne patronów dla klientów, także w formie pieniężnej. Mianem tym za panowania cesarza Klaudiusza zaczęto także nazywać, jak podaje Swetoniusz, "nadprodgramowe i krótkie, zaledwie kilkudniowe" walki gladiatorów (bez walk z dzikimi zwierzętami).
Bibliografia.
"Żywoty Cezarów", Gajus Swetoniusz Trankwilius, Przekład Janiny Niemirskiej-Pliszczyńskiej, Ossolineum, Warszawa 1987, wyd. VI, str. 218 (wraz ze stosownym przypisem nr 62 tamże)

</doc>
<doc id="1353617" url="https://pl.wikipedia.org/wiki?curid=1353617" title="Cecha dysmorficzna">
Cecha dysmorficzna



</doc>
<doc id="1353619" url="https://pl.wikipedia.org/wiki?curid=1353619" title="Herb gminy Słubice">
Herb gminy Słubice



</doc>
<doc id="1353620" url="https://pl.wikipedia.org/wiki?curid=1353620" title="Flaga gminy Słubice">
Flaga gminy Słubice



</doc>
<doc id="1353621" url="https://pl.wikipedia.org/wiki?curid=1353621" title="Merndip Hills">
Merndip Hills



</doc>
<doc id="1353622" url="https://pl.wikipedia.org/wiki?curid=1353622" title="Mendip Hills">
Mendip Hills



</doc>
<doc id="1353624" url="https://pl.wikipedia.org/wiki?curid=1353624" title="Izba Deputowanych (Meksyk)">
Izba Deputowanych (Meksyk)

Izba Deputowanych jest to niższa izba bikameralnego parlamentu Meksyku, Kongresu Meksyku. Definicja oraz obowiązki wykonywane Kongres oraz obie izby jest zapisane w konstytucji Meksyku w artykule 50-70.
Kompozycja.
Izba składa się z 500 członków którzy są wybierani z okręgów federalnych, po jednym członku na 200 tys. obywateli pochodzących z danego okręgu federalnego. 
300 parlamentarzystów jest wybieranych w wyborach ogólnych natomiast 200 kolejnych otrzymuje mandat posła na zasadzie proporcjonalnej większości głosów.
Skład izby deputowanych jest wymieniany całkowicie po zakończeniu trzyletniej kadencji.

</doc>
<doc id="1353626" url="https://pl.wikipedia.org/wiki?curid=1353626" title="Lista gier komputerowych Buffy">
Lista gier komputerowych Buffy

Buffy The Vampire Slayer (GBC).
Fabuła.
Akcja umieszczona jest w sezonie czwartym, Buffy Summers przerywa odpoczynek po ciężkim tygodniu na uczelni by walczyć z gnieżdżącymi się nieopodal kampusu demonami.
Poziomy.
Gra posiada 8 poziomów:
Postacie.
Buffy, Willow, Xander, Giles, Anya, Ethan Rayne. Głos Cordelii pojawia się w trakcie rozmowy telefonicznej z Buffy.
Przeciwnicy.
Wszyscy przeciwnicy to wampiry, jednak występujący w różnych odmianach. Poza typowymi wampirami są motocykliści, ninja, amazonki, dystyngowani dżentelmeni i hybrydy mumii i wampira.
Buffy the Vampire Slayer (Xbox).
Fabuła.
Akcja umieszczona jest w czasie pomiędzy epizodem Revelations a Lover's Walk. Władca zostaje wskrzeszony w formie ducha i poszukuje ciała, które mógłby posiąść.
Poziomy.
Gra ma 13 poziomów:
Pomiędzy misjami Buffy spotyka się w szkolnej bibliotece ze swoimi przyjaciółmi. Może tam zdobyć nowe informacje odnośnie do misji, wziąć nową broń od Xandera, zregenerować się u Willow i nauczyć nowych ciosów od Gilesa.
Buffy the Vampire Slayer: Wrath of the Darkhul King (GBA).
Fabuła.
Akcja rozgrywa się w sezonie czwartym. Podczas patrolu Buffy natyka się na grupę podwładnych Gentlemenów. Musi pokrzyżować plany Gentlemenów i Adama.
Poziomy.
Gra ma 16 poziomów:
Postacie.
Buffy, Willow, Xander, Giles, Riley, Adam, Gentelmeni
Buffy the Vampire Slayer: Chaos Bleeds.
Fabuła.
Gra została osadzona częściowo w okresie 5 sezonu (po śmierci matki Buffy, a częściowo w alternatywnym świecie. Pojawiają się postacie, które zginęły w poprzednich sezonach - Pacynka Sid, Kakistos. Pojawiają się też: Anyanka, Vampire Tara oraz Ripper, złe wersje dobrych postaci Tary, Anya'i i Gilesa. W grze bohaterowie muszą potężne źródło mocy Pierwszego Zła, którym jest Ethan Rayne.
Postacie.
Możliwość gry:
NPC
Przeciwnicy
Głosy.
Większość dialogów mówią oryginalni aktorzy z serialu. Wyjątki:
Poziomy.
12 poziomów gry jednoosobowej i 4 poziomy gry wieloosobowej:
Buffy the Vampire Slayer: The Quest for Oz.
Fabuła.
Oz zostaje porwany przez Drusillę, Buffy stara się go odbić.
Poziomy.
5 poziomów rozgrywających się w rezydencji Drusilli
Postacie.
Oz (wspominany), Buffy, Willow
Wrogowie.
Zombie, Nietoperze, Familiars (Demony), Wampiry, Drusilla.

</doc>
<doc id="1353628" url="https://pl.wikipedia.org/wiki?curid=1353628" title="Jürgen Sparwasser">
Jürgen Sparwasser

Jürgen Sparwasser (ur. 4 czerwca 1948 w Halberstadt) – były niemiecki (NRD) piłkarz, pomocnik, napastnik.
W latach 1966-1979 był zawodnikiem 1. FC Magdeburg, był to jedyny klub w jego karierze. Strzelił dla 1. FC ponad 100 bramek. Wraz z zespołem z Magdeburga wywalczył tytuł mistrzowski w latach 1972, 1974 i 1975, a także kilkakrotnie Puchar NRD. Największym sukcesem w karierze Sparwassera było zdobycie wraz z zespołem Pucharu Zdobywców Pucharów po zwycięstwie 8 maja 1974 w Rotterdamie nad zespołem A.C. Milan 2:0.
W reprezentacji w latach 1969-1977 rozegrał 53 spotkania i strzelił 15 bramek, choć niektóre źródła zaliczają mu 48 oficjalnych spotkań. Uczestniczył w MŚ 1974. Zagrał we wszystkich sześciu meczach NRD w turnieju, a w historycznym meczu z RFN zdobył jedyną bramkę spotkania. W 1972 z drużyną narodową zdobył brązowy medal na IO 72 w Monachium.

</doc>
<doc id="1353634" url="https://pl.wikipedia.org/wiki?curid=1353634" title="Bill Lancaster">
Bill Lancaster

William 'Bill' Henry Lancaster (ur. 17 listopada 1947 w stanie Kalifornia, zm. 4 stycznia 1997) – Amerykański scenarzysta, producent i aktor filmowy.
Był synem Burta Lancastera i Normy Anderson. Urodził się w Los Angeles, w stanie Kalifornia. Rozwijała się u niego choroba Polio przez co jedna z jego nóg była krótsza. Zmarł w wieku 49 lat wskutek zatrzymania akcji serca.
Lancaster jest najbardziej znany z prac przy scenariuszu do filmu "Coś".

</doc>
<doc id="1353636" url="https://pl.wikipedia.org/wiki?curid=1353636" title="Rzeczków-Kolonia">
Rzeczków-Kolonia

Rzeczków-Kolonia (do 31 grudnia 2002 "Kolonia") – wieś (do 31 grudnia 2002 część wsi Rzeczków) w Polsce położona w województwie mazowieckim, w powiecie radomskim, w gminie Wierzbica.
W latach 1975–1998 miejscowość położona była w województwie radomskim. 1 stycznia 2003 nastąpiła zmiana nazwy z "Kolonia" na "Rzeczków-Kolonia" połączona z uzyskaniem przez tę dotychczasową część wsi Rzeczków statusu wsi.
Wierni Kościoła rzymskokatolickiego należą do parafii św. Stanisława w Wierzbicy.

</doc>
<doc id="1353637" url="https://pl.wikipedia.org/wiki?curid=1353637" title="Stowarzyszenie Brahma Kumaris Raja Yogi">
Stowarzyszenie Brahma Kumaris Raja Yogi



</doc>
<doc id="1353641" url="https://pl.wikipedia.org/wiki?curid=1353641" title="22 Ośrodek Dowodzenia i Naprowadzania">
22 Ośrodek Dowodzenia i Naprowadzania

22 Ośrodek Dowodzenia i Naprowadzania im. płk. pil. Tadeusza Rolskiego – jednostka wojskowa Sił Powietrznych RP stacjonująca w garnizonie Bydgoszcz we wsi Osówiec.
22 Ośrodek Dowodzenia i Naprowadzania jest jednym z dwóch (obok 32) ośrodków podporządkowanych dowódcy Centrum Operacji Powietrznych. Ośrodek pełni funkcję przetwarzania informacji radiolokacyjnych i dowodzenia operacyjnego.
Historia.
Decyzją Nr 597/MON Ministra Obrony narodowej z dnia 18 grudnia 2007 ustanowiono doroczne Święto jednostki.
Decyzją Nr 645/MON Ministra Obrony narodowej z dnia 31 grudnia 2007 wprowadzono odznakę pamiątkową i oznakę rozpoznawczą Ośrodka.
Z dniem 11 czerwca 2008 ośrodek przyjął imię patrona — płk. pil. Tadeusza Rolskiego.
2 czerwca 2011 22.ODN otrzymał sztandar ufundowany przez mieszkańców Bydgoszczy.
7 lipca 2012 na terenie jednostki śmierć podczas prac budowlanych poniosło dwóch cywilnych, zewnętrznych pracowników budowlanych. Ratujący ich żołnierz zmarł w szpitalu. Prawdopodobną przyczyną śmierci trójki było zatrucie gazami kanalizacyjnymi i / lub spalinowymi. Minister Obrony Narodowej na wniosek Dowódcy SP awansował pośmiertnie na stopień wojskowy młodszego chorążego Artura Piaszczyńskiego, który zmarł po niesieniu pomocy robotnikom. Dowódca Sił Powietrznych wystąpił także z wnioskiem do Prezydenta RP o odznaczenie Medalem za Ofiarność i Odwagę st. szer. Dawida Napierały prowadzącego także akcję ratunkową. Szeregowy Napierała na szczęście przeżył wypadek.

</doc>
<doc id="1353642" url="https://pl.wikipedia.org/wiki?curid=1353642" title="Dwidźa">
Dwidźa

Dwidźa ("Dwukrotnie urodzony") – termin stosowany wobec hindusów urodzonych w warnie braminów (dawniej też używany wobec kszatrijów i wajśjów). Określenie to stosuje się również wobec ptaków, których narodziny też są dwukrotne. Drugie narodziny młodego hindusa stanowi rytualna inicjacja upanajana, gdy po raz pierwszy otrzymuje sznur upawita.

</doc>
<doc id="1353644" url="https://pl.wikipedia.org/wiki?curid=1353644" title="Aziz Mirza">
Aziz Mirza

Aziz Mirza (ur. 15 sierpnia 1947) – indyjski reżyser, scenarzysta i producent filmowy. Debiut w 1989 roku – film TV z młodym Shah Rukh Khanem i Ashutosh Gowarikerem (potem twórcą "Lagaan"). Od tego czasu ścisła współpraca z Shah Rukh Khanem i Juhi Chawla, z którymi nie tylko zrealizował kolejne trzy filmy ("Raju Ban Gaya Gentleman", "Yes Boss", "Phir Bhi Dil Hai Hindustani"), ale założył też razem wytwórnię filmową „Unlimited Dreams”, w ramach której wyreżyserował "Chalte Chalte" (też z SRK).
Najnowszy jego projekt to realizowany w 2008 roku "Kismet Konnection" (w rolach głównych Shahid Kapoor, Vidya Balan i Juhi Chawla).

</doc>
<doc id="1353645" url="https://pl.wikipedia.org/wiki?curid=1353645" title="Rajiv Mehra">
Rajiv Mehra

Rajiv Mehra – indyjski reżyser, scenarzysta i producent filmowy. Śpiewa też w playbacku.

</doc>
<doc id="1353648" url="https://pl.wikipedia.org/wiki?curid=1353648" title="Upanajana">
Upanajana

Upanajana – ceremonia hinduistyczna, jedna z najważniejszych w życiu hindusa, podczas której chłopcu z warny braminów (dawniej też kszatrijów i wajśjów) po raz pierwszy zakłada się świętą nić bramińską upawita. Tradycyjnie daje ona prawa do uczestniczenia w obrzędach hinduistycznych, przysłuchiwania się recytacjom świętych pism hinduizmu (szczególnie Wed) i rozpoczęcia nauki w gurukuli
Chłopiec nie posiadający upawity, tradycyjnie jest uważany za śudrę i może spotkać się z odmową przyjęcia przez guru do gurukuli. Ceremonia ma miejsce w wieku 7-10 lat i przysługuje jedynie męskim potomkom z warny bramińskiej.
Ceremonia upanajana kończy okres, gdy młodzieniec spożywał posiłki wraz z matką i odtąd powinien jeść wyłącznie w towarzystwie mężczyzn.
Upanajana kobiet.
"Atharwaweda" zaświadcza o upanajanie odnoszącej się do kobiet .
Możliwe też, że przed 500 rokiem p.n.e., większość kobiet przechodziła jakąś formę uproszczonej upanajany krótko przed ceremonią ślubną .

</doc>
<doc id="1353651" url="https://pl.wikipedia.org/wiki?curid=1353651" title="Josip Gładki">
Josip Gładki



</doc>
<doc id="1353652" url="https://pl.wikipedia.org/wiki?curid=1353652" title="Orija">
Orija



</doc>
<doc id="1353659" url="https://pl.wikipedia.org/wiki?curid=1353659" title="Upawita">
Upawita

Upawita (trl. Upavītam) – święta nić bramińska, otrzymywana przez młodego hindusa z warny braminów podczas hinduistycznej ceremonii upanajana. Upawita potwierdza jego drugie narodziny, i prawo do określenia jako dwidźa ("Dwukrotnie urodzony").
Upawita spleciona jest z trzech pasm przypominających ją noszącemu o trzech obowiązkach wobec trzech grup:

</doc>
<doc id="1353660" url="https://pl.wikipedia.org/wiki?curid=1353660" title="Subhash Ghai">
Subhash Ghai

Subhash Ghai (ur. 24 stycznia 1945 w Nagpurze) – indyjski reżyser, producent i scenarzysta filmowy najbardziej znany z "Karz" (1980), "Hero" (1983), "Meri Jung" (1985), "Karma" (1986), "Ram Lakhan" (1989), "Saudagar" (1991), "Khalnayak" (1993), "Pardes" (1997) i "Taal" (1999).
Uczył się w Rohtak (w stanie Haryana), potem w Pune (Maharasztra).
Nagroda Filmfare dla Najlepszego Reżysera za "Saudagar". Nagroda Filmfare za Najlepszy Scenariusz za "Pardes".
Jego nazwisko łączono z nazwiskami takich aktorek jak Manisha Koirala, Mahima Chaudhry (debiut z Shah Rukh Khanem w jego "Pardes") i Sarika. Żona Rehana i dwie córki.

</doc>
<doc id="1353662" url="https://pl.wikipedia.org/wiki?curid=1353662" title="Leon Nowakowski (prezbiter)">
Leon Nowakowski (prezbiter)

Leon Nowakowski (ur. 28 czerwca 1913 roku w Bytoniu, zm. 31 października 1939 roku w Piotrkowie Kujawskim) – polski prezbiter katolicki, błogosławiony Kościoła katolickiego.
Syn Władysława i Anny z domu Lichmańskiej. Ukończył Wyższe Seminarium Duchowne we Włocławku i tam przyjął święcenia kapłańskie 20 czerwca 1937 roku z rąk biskupa Karola Radońskiego. Na dalsze studia teologiczne udał się do Lublina, a po roku - na Papieski Uniwersytet Gregoriański do Rzymu.
Wybuch II wojny światowej zastał duchownego na wakacjach, które spędzał w Polsce. Po aresztowaniu przez Niemców proboszcza bytońskiej parafii ksiądz Leon Nowakowski przejął jego obowiązki. 24 października 1939 roku został aresztowany przez gestapo w drodze na nabożeństwo różańcowe i przewieziony do Piotrkowa Kujawskiego. W nocy (31 października na 1 listopada 1939 roku) hitlerowcy wyprowadzili wszystkich więzionych księży i rozstrzelali w parku majątku Tabaczyńskich. Zwłoki pomordowanych pogrzebano w zbiorowej mogile za miastem.
Beatyfikowany 13 czerwca 1999 roku w Warszawie przez papieża Jana Pawła II w grupie 108 błogosławionych męczenników.

</doc>
<doc id="1353663" url="https://pl.wikipedia.org/wiki?curid=1353663" title="MZK Ostrów Wlkp.">
MZK Ostrów Wlkp.



</doc>
<doc id="1353664" url="https://pl.wikipedia.org/wiki?curid=1353664" title="Ladislav Trojan">
Ladislav Trojan

 Ladislav Trojan (ur. 1 sierpnia 1932 w Pradze, zm. 18 grudnia 2022) – czeski aktor; ojciec Ivana Trojana i Ondrzeja Trojana.
Biogram.
Po ukończeniu praskiej DAMU grał w Teatrze Realistycznym (Realistické divadlo) w Pradze (1958–65), potem członek Miejskich Teatrów Praskich, gdzie występował przede wszystkim w rolach komediowych. Obecnie występuje w teatrze Na Fidlovačce.
W filmie pojawił się w latach 50., w większej części w rolach epizodycznych i drugoplanowych. Najbardziej znaną jego rolą jest postać Václava Potůčeka w serialu telewizyjnym Tři chlapi v chalupě (1962).

</doc>
<doc id="1353665" url="https://pl.wikipedia.org/wiki?curid=1353665" title="MZK Ostrów">
MZK Ostrów



</doc>
<doc id="1353666" url="https://pl.wikipedia.org/wiki?curid=1353666" title="MZK Ostrów Wielkopolski">
MZK Ostrów Wielkopolski



</doc>
<doc id="1353672" url="https://pl.wikipedia.org/wiki?curid=1353672" title="Ivan Trojan">
Ivan Trojan

 Ivan Trojan (ur. 30 czerwca 1964 w Pradze) – czeski aktor filmowy i teatralny, scenarzysta.
Życiorys.
Syn aktora Ladislava Trojana i brat producenta i reżysera filmowego Ondřeja Trojana. Jako uczeń szkoły sportowej był entuzjastą koszykówki i planował zawodową karierę sportową, ale już przed maturą miał zapewnione miejsce na wydziale teatralnym Akademii Sztuki w Pradze. 
Po studiach związał się z praskimi teatrami: Realistické divadlo (1988–90), Divadlo na Vinohradech (1990–97) i Dejvické divadlo (od 1997).
Jego aktorstwo jest bardzo ekspresyjne, z częstymi elementami ironii. W teatrze zwrócił na siebie uwagę rolami w inscenizacjach sztuk rosyjskich klasyków (Nikołaj Gogol, Iwan Gonczarow).
Laureat nagrody teatralnej Cena Thálie (2000) oraz dwukrotnie filmowych Czeskich Lwów (2002 i 2003).
Jest wiernym kibicem zespołu Bohemians 1905.
W 1992 poślubił Klárę Pollertovą, małżeństwo ma czterech synów: Františka (ur. 1999), Josefa (ur. 2001), Antonína (ur. 2009) i Václava (ur. 2012).

</doc>
<doc id="1353674" url="https://pl.wikipedia.org/wiki?curid=1353674" title="Anees Bazmee">
Anees Bazmee

Anees Bazmee (ur. 1 listopada 1962) - indyjski reżyser i scenarzysta filmowy. Zaczynał od scenariuszy (nominowany do nagrody za "Mujhse Shaadi Karogi "). od 1995 roku reżyseruje filmy do własnych scenariuszy. Znany z filmu "Miłość musiała nadejść" (z Kajol i Ajay Devganem, "Deewangee" i komedii "No Entry".

</doc>
<doc id="1353675" url="https://pl.wikipedia.org/wiki?curid=1353675" title="Maio I Orsini">
Maio I Orsini

Maio I Orsini (zm. ok. 1238) – lub Mateusz Orsini, pierwszy hrabia Kefalenii w latach 1194 – 1238.
Życiorys.
W 1185 roku Normanowie sycylijscy zorganizowali wielką wyprawę przeciwko Cesarstwu Bizantyńskiemu, zajmując Dyrrachion, wyspy: Korfu, Kefalinia i Zakintos (Zante), a także po krótkim oblężeniu Tesalonikę. Wprawdzie jeszcze w tym samym roku zostali dwukrotnie pobici przez Bizantyńczyków i musieli porzucić większość zdobytych terenów. Jednak wysp Kefalenii i Zante nie udało się już jednak Cesarstwu Bizantyjskiemu odzyskać. W 1194 roku, po śmierci teścia i pokonaniu przeciwników, cesarz Henryk VI Hohenstauf koronował się w Palermo na króla Sycylii przejmując tym samym władzę nad terytoriami Normanów sycylijskich. Przygotowania do szeroko zakrojonej akcji przeciwko Bizancjum rozpoczął od powierzenia w 1194 roku Maio Orsiniemu władzę nad Kefalenią, Zante i Itaką. Cesarz zmarł w trzy lata później we wrześniu 1197, a Maio Orsini prowadząc przez ponad 40 lat elastyczną politykę zmian sojuszy doprowadził do okrzepnięcia i usamodzielnienia się nowego państwa.
W wyniku rozpadu po 1204 roku Cesarstwa Bizantyńskiego na szereg drobnych zwalczających się państw zniknął najpotężniejszy przeciwnik niewielkiej Kefalenii. Jednak już w 1206 roku pobliską Korfu zajęli Wenecjanie i podjęli próbę uzależnienia od siebie Kefalenii. Maio Orsini uznał się wówczas za podległego papieżowi, ostatecznie jednak dwa lata później musiał uznać zwierzchnictwo Wenecji. Około 1213 roku znajdujące się w ręku weneckim Korfu i Dyrrachion zdobył Michał I Angelos, pierwszy władca Epiru.
Od tego czasu datują się ściślejsze związki Maio Orsiniego z Epirem przypieczętowane ślubem z siostrą Teodora Dukasa Komnena, Anną. Jednocześnie Maio nie zaniedbywał związków z Hohenstaufami. W 1228 roku podejmował u siebie udającego się na wyprawę krzyżową Fryderyka II Hohenstaufa. Rok później poprowadził mu na pomoc siły przysłane przez Teodora Dukasa Komnena, wówczas już cesarza Tesaloniki. Związki z Angelosami trwały do 1236 roku, kiedy władca Wysp Jońskich uznał zwierzchnictwo Księcia Achai, Godfryda II Villehardouina.
Po jego śmierci władzę objął w Kefalenii jego syn Maio II Orsini.

</doc>
<doc id="1353676" url="https://pl.wikipedia.org/wiki?curid=1353676" title="Kolektyw Sztuki Socjologicznej">
Kolektyw Sztuki Socjologicznej

Kolektyw Sztuki Socjologicznej (Collectif d'Art Sociologique) – grupa artystyczna założona w 1974 przez Hervé Fischera, Jeana Paula Thenota i Freda Foresta. Działalność grupy była reakcją na brak zainteresowania konceptualizmu dla socjologiczno-politycznych wymiarów sztuki, miała za cel naświetlenie realnych, społecznych funkcji sztuki, oraz zakwestionowanie utrwalonych o niej mitów. Jak pisze Fischer "Socjologiczna analiza sztuki umożliwia zachowanie niezbędnego dystansu wobec indywidualnej twórczości stanowiącej dla innych pułapkę, a przez to – demistyfikację tego typu produkcji.[...] Problem sprowadzał się zatem do przejścia od pojęć z zakresu socjologii sztuki, wykorzystywanych w środowiskach akademickich dla krytycznych analiz twórczości artystycznej,do rzeczywistej praktyki zgodnej z tą teorią."
Członkowie grupy jako bezpośrednie impulsy do swojej działalności podają oprócz konceptualizmu również sztukę kontestacyjną lat 60.
Samo pojęcie sztuki socjologicznej powstało w 1971.

</doc>
<doc id="1353679" url="https://pl.wikipedia.org/wiki?curid=1353679" title="Iwan Szachowski">
Iwan Szachowski

Iwan Leontiewicz Szachowski (ros. Иван Леонтьевич Шаховской, ur. 23 marca 1777, zm. 20 marca 1860 w Petersburgu) – rosyjski książę, generał piechoty i generał-adiutant.
Służbę wojskową rozpoczął w 1786 w stopniu sierżanta w pułku izmaiłowskim, w 1794 w randze kapitana brał udział w tłumieniu insurekcji kościuszkowskiej, gdzie brał udział w szturmie Pragi, odznaczony Krzyżem za Zdobycie Pragi. W 1799 mianowany pułkownikiem, od 1804 generał-major i szef 20 pułku jegrów.
Brał udział w wojnach napoleońskich, w bitwie pod Borodino dowodził brygadą i walczył z V korpusem polskim. Później walczył w kolejnych bitwach aż do zakończenia zajęcia Paryża, za co został odznaczony orderem św. Aleksandra Newskiego, a jeszcze w 1814 awansowany na generał-lejtnanta. Po powrocie do Rosji od 1817 dowodził dywizją grenadierów, od 1823 korpusem.
W 1826 mianowany generałem piechoty, uczestniczył w tłumieniu powstania listopadowego dowodząc korpusem m.in. w bitwie o Olszynkę Grochowską. Za szturm Warszawy odznaczony orderem św. Jerzego 2 klasy. Od 1850 generał-adiutant, w latach 1839-1858 przedstawiciel Ministerstwa Wojny w rządzie.

</doc>
<doc id="1353680" url="https://pl.wikipedia.org/wiki?curid=1353680" title="Jan II Orsini">
Jan II Orsini

Jan II Orsini (Giovanni II Orsini, ur. ok. 1300, zm. 1335) – władca Despotatu Epiru w latach 1323 – 1335, hrabia Kefalenii.
Życiorys.
Objął władzę w Epirze po zamordowaniu brata Mikołaja Orsiniego. Jego prawa do tytułu despotesa Epiru potwierdził cesarz Andronik III Paleolog. Zamieszki na dworze w Arcie wykorzystali panujący nad Księstwem Achai Andegawenowie anektując w 1324 roku należące do Orsinich Hrabstwo Kefalenii. Władzę nad Kefalenią przejął wasal Andegawenów – Jan de Gravina. Jan II przeniósł się do Epiru, gdzie zmarł prawdopodobnie otruty przez swoją żonę Annę Paleologinę. Anna po jego śmierci przejęła władzę jako regentka w imieniu małoletniego syna Nicefora.

</doc>
<doc id="1353683" url="https://pl.wikipedia.org/wiki?curid=1353683" title="Bazyli Rogula">
Bazyli Rogula

Bazyli Rogula (biał. "Васіль Рагуля", "Wasil Rahula"; ur. 16 lipca 1879 w Aczukiewiczach w rejonie Nowogródka, zm. 16 czerwca 1955 w Nowym Jorku) – białoruski emigracyjny działacz narodowy, pisarz, poseł, senator II kadencji (1928–1930) wybrany z listy Bloku Mniejszości Narodowych z województwa nowogródzkiego.
Życiorys.
Urodził się 16 lipca 1879 we wsi Aczukiewicze, w powiecie nowogródzkim guberni mińskiej Imperium Rosyjskiego. W 1898 ukończył szkołę średnią w Mołodecznie, zaś w 1906 Instytut Pedagogiczny w Wilnie. Pracował jako nauczyciel w Smorgoniach i Mińsku. W 1906 został aresztowany przez carskie władze za udział w ruchu rewolucyjnym. Brał udział w I wojnie światowej; walczył na froncie zachodnim. W 1917 wstąpił do Rosyjskiej Partii Demokratycznej. W tym samym roku uczestniczył w Kongresie Wszechbiałoruskim w Mińsku. W 1918 ponownie uczył w Mińsku.
Latem 1920 wstąpił do armii bolszewickiej, jednak w 1921 opuścił jej szeregi i powrócił w rodzinne strony. Od 1922 był posłem do polskiego Sejmu w składzie Białoruskiego Klubu Poselskiego. W listopadzie 1925 utworzył wraz z Fabianem Jaremiczem, Usiewaładem Bildziukiewiczem i Branisławem Turonkiem nową partię polityczną pod nazwą Białoruski Związek Włościański. W grudniu tego roku był jednym z inicjatorów utworzenia Białoruskiego Instytutu Gospodarki i Kultury.
W 1928 został wybrany na senatora, jednak wkrótce aresztowany przez polskie władze z pogwałceniem immunitetu parlamentarnego i skazany na karę 2 lat więzienia. Po wypuszczeniu wrócił w rodzinne strony, gdzie mieszkał do wybuchu wojny obronnej w 1939 Po zajęciu wschodnich terenów II Rzeczypospolitej przez Armię Czerwoną pracował w miejscowej szkole. 20 czerwca 1941, 2 dni przed atakiem wojsk niemieckich na ZSRR, został aresztowany przez NKWD, ale udało mu się zbiec z więzienia. W okresie niemieckiej okupacji podjął współpracę z Niemcami. Był burmistrzem miasteczka Zdzięcioł. W czerwcu 1944 ewakuował się do Niemiec. W 1950 wyjechał do USA. Był autorem wspomnień ze swojego życia.

</doc>
<doc id="1353684" url="https://pl.wikipedia.org/wiki?curid=1353684" title="Written in Red">
Written in Red

Written in Red – trzynasty studyjny album zespołu The Stranglers, wydany 27 stycznia 1997 roku, nakładem wytwórni When!. Producentami płyty byli Andrew Gill i Cenzo Townsend. Album zajął 52. miejsce na brytyjskiej liście sprzedaży UK Albums Chart.

</doc>
<doc id="1353685" url="https://pl.wikipedia.org/wiki?curid=1353685" title="Barys Ragulia">
Barys Ragulia



</doc>
<doc id="1353688" url="https://pl.wikipedia.org/wiki?curid=1353688" title="Howard Greenhalgh">
Howard Greenhalgh

Howard Douglas Greenhalgh (ur. 19 lutego 1963 w Halifaksie w hrabstwie West Yorkshire) – brytyjski reżyser teledysków i spotów reklamowych.
W wieku 12 lat zaczął studiować grę na pianinie i marzył o tym, by zostać gwiazdą muzyki pop. Bez widoku na jakikolwiek kontrakt na nagranie, Howard zdecydował się pójść w ślady swojego starszego brata i zaczął uczęszczać do szkoły humanistycznej. W latach 1987-1989 uczęszczał do The Royal College of Art, gdzie zdał sobie sprawę, że mógł połączyć swoje zamiłowania do muzyki i fotografii z karierą. Wraz z dwoma swoimi znajomymi stworzył firmę Why Not? Associates (1989- 1998), która była wielodyscyplinowym studiem designu. Trio to wkrótce znalazło pracę w przemyśle muzycznym projektując okładki do płyt. W bardzo krótkim czasie kariera Howarda podążyła ku reżyserowaniu wideoklipów muzycznych. Pracował dla Brave Films (1993-1998), Godman (1998-2003) i Exposure Films (2003–2005). Następnie zajął się reżyserią reklam telewizyjnych dla Bikini oraz teledysków muzycznych dla Believe Media.
Wyreżyserował ponad 100 teledysków, w tym dla Stinga, George Michaela, System of a Down, Placebo, Pet Shop Boys i Iron Maiden. Prawdopodobnie najsłynniejszym i najbardziej kultowym teledyskiem do dziś jest „Black Hole Sun” (1994) grupy Soundgarden. Przy okazji ten wyżej wymieniony clip jest także jego ulubionym dziełem, kąskiem który został wymieniony w 2000 w magazynie „Shots”, który to stworzył listę dziesięciu najlepszych reżyserów dziesięciolecia.
„Teledyski muzyczne zawsze były dla mnie ważne, nadal uważam, że nie byłoby mnie w przemyśle muzycznym, gdybym ich nie robił. Możesz próbować użyć nowej techniki i stylów z nadzieją, że część techniki, którą używasz przeniknie do reklam telewizyjnych” - mówił Howard Greenhalgh.
Dorobek Howarda w dziedzinie reklam obejmuje spoty takich firm, jak Adidas, Nike, BBC i Citroën. Jego dwuznaczna kampania przeprowadzona dla Bacardi przez McCann London cieszyła się dużym uznaniem w przemyśle i pomogła zreaktywować tę markę na świecie. Howard zdobył całe multum nagród podczas swojej kariery. Do nagród tych możemy zaliczyć Złotego Lwa w Cannes oraz British Television Advertising Award za reklamę VW „Bus Sandwich”. Jego takie teledyski, jak „Go West” (1993) stworzony dla grupy Pet Shop Boys, „” (1994) Stinga oraz „Black Hole Sun” (1994) grupy Soundgarden, wygrały Clio Awards a później również otrzymały MTV Video Music Awards.
Dla Michael Cretu - twórcy muzycznego projektu ENIGMA - Greenhalgh wyreżyserował trzy teledyski do utworów: „Mea Culpa” (1990), „Principles of Lust” (1991) i „The Rivers of Belief” (1991). Cretu wraz z Jensem Gadem utworzyli pod koniec lat 90. nowy projekt muzyczny, który nazwali Trance Atlantic Air Waves. Howard wyreżyserował dwa wideoklipy z albumu zatytułowanego "Trance Atlantic Air Waves" (1998). Tymi teledyskami są: mroczny „Chase” i „Magic Fly”.
Greenhalgh był wielokrotnie finalistą festiwalu nagród w Cannes oraz zdobył w Londynie wiele nagród za animacje komputerowe.

</doc>
<doc id="1353689" url="https://pl.wikipedia.org/wiki?curid=1353689" title="ESD (film)">
ESD (film)

ESD – polski film obyczajowy z 1986 roku na motywach powieści Małgorzaty Musierowicz "Kwiat kalafiora" i "Ida sierpniowa".

</doc>
<doc id="1353691" url="https://pl.wikipedia.org/wiki?curid=1353691" title="Goście">
Goście



</doc>
<doc id="1353692" url="https://pl.wikipedia.org/wiki?curid=1353692" title="Wolni goście">
Wolni goście

Goście, wolni goście () – kategoria osadników w średniowiecznej Europie.
Zmiany organizacji państw, rodzący się feudalizm oraz towarzysząca mu nierówność społeczna i nowe formy ucisku aktywizowały wielu ludzi do opuszczania swoich dotychczasowych miejsc pobytu i udawania się w rejony gdzie, jak się spodziewali, mogło być lepiej. Ludzie ci mieli różny status i umiejętności zawodowe. Byli rolnicy, którzy z dnia na dzień stali się niewolnymi (po rocznym pobycie na cudzej roli każdy automatycznie stawał się niewolnym) i w ucieczce upatrywali szansy znalezienia ziemi u lepszego pana lub na korzystniejszych warunkach. Tacy zbiegowie musieli uciekać daleko, najlepiej na terytorium innego państwa, aby dotychczasowy właściciel nie mógł ich rozpoznać i uwięzić. Byli rzemieślnicy krępowani przepisami rodzącej się organizacji cechowej, młynarze szukający miejsca na budowę młyna wodnego. Byli też kupcy szukający nowych rynków zbytu na swoje wyroby. Ponadto, Zachód Europy był już dość przeludniony i istniała tam silna konkurencja. Tymczasem na Wschodzie Europy zaludnienie było małe a ludność w większości dysponowała tradycyjnymi technologiami (samowystarczalność). Z jednej strony pojawiła się podaż ludzi wolnych, chętnych do pracy a z drugiej zapotrzebowanie na tych ludzi i różnorodna oferta.
Procesy osadnictwa przybrały na sile od XI do XIII w. a i później nie wygasły chociaż przyczyny przenosin często już bywały inne. Osadnicy przybywali pojedynczo lub w zorganizowanych grupach, sprowadzani często z daleka, przez zasadźcę. Zależnie od umiejętności oraz miejscowych potrzeb przybyli goście osadzani byli na wsi lub w mieście. Na wsi najczęściej zagospodarowywali pustki, tereny, które trzeba było najpierw wykarczować lub zmeliorować. Z tego tytułu przez pewien okres mogli nie płacić czynszu (wolnizna). Ziemię do uprawy dostawali na zasadach dziedzicznej dzierżawy wieczystej. Ich prawo do zamieszkiwania i gospodarowania opierało się na regularnych świadczeniach w pieniądzu lub naturze na rzecz Pana, rzeczywistego właściciela terenu. Ich wolność właściciel stopniowo ograniczał tak że w późniejszych wiekach ludność ta stała się jedną z kategorii poddanej ludności chłopskiej.
W szeregi wolnej ludności miejskiej trudniej było trafić. Raz że lokacje miast zdarzały się rzadziej, dwa że kryteria przyjęcia (chodziło zwłaszcza o majątek) były ostrzejsze. Jednak znacznej części miast udało się zachować autonomię wewnętrzną a nawet ją poszerzyć drogą wykupywania się z określonych świadczeń lub przez uzyskanie za zasługi specjalnych przywilejów. Dzięki temu ich mieszkańcy stworzyli odrębną grupę społeczną – mieszczaństwo.
Goście odegrali ważną rolę w demograficznym i ekonomicznym rozwoju średniowiecznej Europy, przyczyniając się do podniesienia wydajności, zasiedlania pustek, karczowania lasów, osuszania bagien, powstawania i rozbudowy wsi oraz osad miejskich, rozpowszechniania nowych technik uprawy roli i budownictwa. Przyczynili się też do wyrównania poziomów życia w całej Europie.
Pierwsze wzmianki o gościach pochodzą z Nadrenii, wschodniej Francji, północno-zachodnich Niemiec oraz Holandii. W Niemczech, arcybiskup hamburski sprowadził gości – osadników holenderskich już w XI wieku.
Goście w Polsce, kraju niebędącym w strefie wpływów rzymskich, chociaż z pisemnych przekazów znani dopiero od przełomu XII i XIII w., już od momentu przyjęcia chrześcijaństwa odgrywali znaczną rolę. Ślady pochówków rycerzy wikińskich wskazują, że mogli oni pomagać polskim władcom w tworzeniu jednolitego państwa. Księża i zakonnicy przybywający z Czech, Francji, Niemiec, Włoch budowali struktury kościelne i służyli radą na dworze. Walonowie zajmowali się poszukiwaniem i wydobyciem kruszców. Holendrzy specjalizowali się w melioracjach. Wielu gości przybyło z terenu Niemiec. Podbici przez Germanów Słowianie połabscy tylko na terytorium Polski mogli liczyć na wolność. Wyprawy krzyżowe przyczyniły się do wzrostu nietolerancji i znacznego napływu do Polski Żydów dysponujących znajomością wielu technik rzemieślniczych (dopiero znacznie później ich działalność ograniczono do handlu i lichwy). Jak pisze Joachim Lelewel "co żyło, ukryć się zdołało, uchodziło odetchnąć na ziemiach słowiańskich, siedlić się w Polsce" i dalej, za Władysława Hermana dochodziło do "gromadnych wędrówek prześladowanych Żydów w granice Lechii". Część przybyszów pochodziła też ze wschodu. Z przyczyn oczywistych najliczniej przez gości zasiedlane były tereny przygraniczne. Na Śląsku, zwłaszcza po klęsce pod Legnicą, dały znać koneksje miejscowych wielmożów z niemieckimi rodami i nastąpił napływ obcych warstw rycerskich. W efekcie zaczął się pierwszy etap germanizacji Śląska. Także wewnątrz kraju mogły występować większe enklawy osadników. Dziś jednolite miasta, takie jak np. Kraków, początkowo składały się odrębnych osad zamieszkanych przez Żydów, Niemców, Polaków. Sądząc po Czechach jedynie w pasie przygranicznym osadnicy mogli osiągnąć do 30% całej ludności. Wszędzie obowiązująca jedna religia chrześcijańska sprzyjała integracji i zacieraniu różnic (wyjątkiem byli Żydzi).
W polskim języku słowa gość nie należy łączyć wyłącznie z osadnictwem. Gośćmi, znacznie wcześniej nazywano kupców. Świadczą o tym takie słowa jak: gościniec – droga którą przybywają kupcy, rosyjskie gostinnyj dwor – hala kupiecka, gościna, gospoda, itp.. Ba już w VII w. występowało imię Radgost i Gościrad (chętnie przyjmujący kupców). Gość to także obcy w znaczeniu przybysz z innej okolicy stąd takie nazwiska jak Gościniak, Gościński będące odpowiednikami nazwiska Nowak.

</doc>
<doc id="1353693" url="https://pl.wikipedia.org/wiki?curid=1353693" title="Klasa (film 2008)">
Klasa (film 2008)

Klasa (fr. "Entre les murs", ang. "The Class") – francuski dramat obyczajowy z 2008 w reżyserii Laurenta Canteta. Film otrzymał Złotą Palmę podczas LXI Festiwalu Filmowego w Cannes.
Film jest adaptacją półautobiograficznej powieści o tym samym tytule autorstwa François Bégaudeau. Autorowi przyznano za tę książkę nagrodę "France Culture 2006". Wcielił się on poza tym w główną rolę w filmie.
Fabuła.
Akcja filmu rozgrywa się w paryskiej szkole. Ukazane są relacje i konflikty pomiędzy zróżnicowanymi etnicznie uczniami a ich wychowawcą – nauczycielem języka francuskiego. Niesubordynowana młodzież pochodzi w dużej części z rodzin imigranckich (afrykańskich, chińskich oraz arabskich). Nauczyciel stara się znaleźć wspólny język ze swymi podopiecznymi wykorzystując niekonwencjonalne metody wychowawcze.

</doc>
<doc id="1353697" url="https://pl.wikipedia.org/wiki?curid=1353697" title="Ręce do góry">
Ręce do góry

Ręce do góry – polski film polityczny i autobiograficzny z 1967 roku w reżyserii Jerzego Skolimowskiego, zrealizowany na podstawie scenariusza, którego współtwórcą był Andrzej Kostenko. Tematem filmu jest spotkanie po latach absolwentów Akademii Medycznej, którzy nocą w wagonie towarowym wspominają mroczne czasy stalinizmu. Film przez czternaście lat nie był dopuszczany do rozpowszechniania ze względu na scenę nalepienia podwójnej pary oczu wizerunkowi Józefa Stalina na pierwszomajowym pochodzie. Prapremiera "Rąk do góry" odbyła się dopiero w 1981 roku (w wersji z dokręconym prologiem), a właściwa premiera – cztery lata później.
Fabuła.
Na balu absolwentów Akademii Medycznej spotyka się po latach kilkoro dawnych kolegów ze studiów, nazywających siebie od marek posiadanych samochodów: małżeństwo Alfa i Romeo, a także Opel Rekord, Wartburg i Zastawa. Kolejny lekarz z ich dawnej grupy wysyła jedynie list. Uznając, że ów lekarz potrzebuje pomocy, postanawiają do niego pojechać. Ze względu na to, że nocą żaden pociąg nie kursuje w stronę miejsca pobytu ich kolegi, postanawiają kontynuować zabawę, wsiadając do wagonu towarowego.
Beztroską zabawę absolwentów burzy ich wspomnienie dawnego aktu buntu w okresie stalinizmu. Podczas organizacji pochodu pierwszomajowego powiesili olbrzymi plakat z twarzą Józefa Stalina, do której dolepiono podwójną parę oczu. Przed sądem dokonali samokrytyki, a tylko jeden z nich – Zastawa – odmówił wyrażenia skruchy i został wydalony ze studiów.
Podczas zabawy absolwenci zauważają, że znajdują się w wagonie bydlęcym. Gdy atmosfera staje się coraz bardziej duszna, Opel wyrywa deskę z wagonu i wyskakuje na tory. Gdy drzwi się otwierają, okazuje się, że noc już dawno minęła, a bohaterowie nie ruszyli się z miejsca, gdyż wagon został po prostu przetoczony na inny tor. Absolwenci wsiadają do samochodów, które czekają na nich ustawione w szeregu przed wagonem.
Odbiór.
"Ręce do góry" otrzymały jesienią 1967 roku zakaz rozpowszechniania; pretekstem dla decyzji władz była scena nalepienia na pierwszomajowym wizerunku Stalina podwójnej pary oczu. Mimo że pierwotnie film miał zostać wysłany na Międzynarodowy Festiwal Filmowy w Wenecji, ostatecznie odebrano Skolimowskiemu paszport i nie dopuszczono filmu do obiegu festiwalowego. Skolimowski usiłował osobiście interweniować u wicemarszałka Sejmu Zenona Kliszki (najbliższego współpracownika Władysława Gomułki), składając ultimatum, że jeżeli "Ręce do góry" nie zostanie dopuszczony do kin, nie zrobi już w Polsce ani jednego filmu. Kliszko odpowiedział mu: „Szerokiej drogi”, w wyniku czego Skolimowski wyjechał z kraju.
Gdy na fali odprężenia politycznego Skolimowski odzyskał możliwość rozporządzania kopią filmu, 12 grudnia 1981 roku na Festiwalu Polskich Filmów Fabularnych wyświetlono jego nową wersję z dokręconym prologiem, w którym Skolimowski wspominał między innymi o swoich doświadczeniach z cenzurą i wycofaniu filmu z obiegu, a także o wojnie libańskiej. Jednakże premiera filmu zbiegła się z wprowadzeniem stanu wojennego w Polsce dzień później, wskutek czego film znów zdjęto z ekranów. W 1985 roku odbyła się właściwa premiera filmu w Polsce, jednak dokręcony prolog został usunięty.

</doc>
<doc id="1353700" url="https://pl.wikipedia.org/wiki?curid=1353700" title="Marcin Brosz">
Marcin Brosz

Marcin Brosz (ur. 11 kwietnia 1973 w Knurowie) – polski piłkarz, grający na pozycji pomocnika, trener piłki nożnej. Znany z występów głównie w Górniku Zabrze. Jako trener prowadził zespoły m.in. Polonii Bytom, Podbeskidzia, Odry Wodzisław, Piasta Gliwice, Korony Kielce i Górnika Zabrze. 19 stycznia 2022 roku został selekcjonerem reprezentacji Polski do lat 19.

</doc>
<doc id="1353703" url="https://pl.wikipedia.org/wiki?curid=1353703" title="Przemysław Miarczyński">
Przemysław Miarczyński

Przemysław Miarczyński, ps. Pont (ur. 26 sierpnia 1979 w Gdańsku) – polski żeglarz, reprezentant Polski w windsurfingu, brązowy medalista olimpijski, multimedalista mistrzostw świata. Odznaczony Złotym Krzyżem Zasługi.
Życiorys.
W 1995 zdobył tytuł Mistrza Świata juniorów w klasie Mistral.
W 1996 został członkiem polskiej kadry olimpijskiej. Zajął 8. miejsce na zawodach żeglarskich podczas Letnich Igrzyska Olimpijskich w Sydney (2000) i 5. miejsce na IO w Atenach (2004). W klasie RS:X zajął 16. miejsce na Letnich IO w Pekinie (2008) i zdobył brązowy medal na .
Reprezentuje klub SKŻ Ergo Hestia Sopot.
W 2010 uczestniczył w 11. edycji programu rozrywkowego TVN "Taniec z gwiazdami".

</doc>
<doc id="1353705" url="https://pl.wikipedia.org/wiki?curid=1353705" title="Bilet powrotny">
Bilet powrotny

Bilet powrotny – polski film psychologiczny z 1978 roku na podstawie opowiadania Jerzego Stefana Stawińskiego "I będzie miał dom".
Fabuła.
Antonina, młoda kobieta ze wsi, postanawia wyjechać do Kanady i zarobić pieniądze na budowę domu w mieście, pragnie bowiem spełnić marzenia ukochanego jedynaka. Życie za oceanem oszałamia ją i przeraża. Wszystko wydaje się jej inne, obce i ogromne. Wuj Józef, od lat zamieszkały w Kanadzie, przyjmuje ją wystawnie i z przepychem. Ten siedemdziesięcioletni mężczyzna widzi w młodej, dorodnej siostrzenicy pociągającą kobietę. Chce się z nią ożenić, ale Antonina zdecydowanie odmawia. Zdobycie pieniędzy na upragniony dom wcale nie jest takie proste. Odtrącony wuj okazuje się sknerą. Nowym kandydatem do ręki Antoniny jest Pierre, farmer z sąsiedztwa. Tym razem bohaterka ulega, widząc w związku szansę szybkiego wzbogacenia się. Spotyka ją jednak zawód. Farma Pierre’a jest zapuszczona, a jej utrzymanie wymaga ogromnej pracy. Antoninie udaje się przywrócić porządek w zaniedbanym od lat gospodarstwie, lecz pożycie z mężem nie układa się najlepiej. Pierre zachowuje się jak tyran, zmuszając kobietę do ciężkiej pracy, sam całymi dniami popija whisky. Antonia ukradkiem wysyła synowi pieniądze na budowę domu. Ze zdjęć i listów jest na bieżąco informowana o postępie prac budowlanych. Gdy Pierre dowiaduje się, że jego żona wysyła za granicę pieniądze, doprowadza do dramatycznej kłótni. Wpada w szał, demoluje mieszkanie, próbuje zabić żonę i popełnia samobójstwo.
Antonina wraca do kraju na wpół sparaliżowana. W nowym osiedlu domków jednorodzinnych odnajduje syna. Niestety, okazuje się, że to nie koniec jej kłopotów.
Obsada.
Źródło: Filmpolski.pl.

</doc>
<doc id="1353713" url="https://pl.wikipedia.org/wiki?curid=1353713" title="Historia Lidzbarka Warmińskiego">
Historia Lidzbarka Warmińskiego

Historia Lidzbarka Warmińskiego – pierwsza wzmianka o tym mieście pochodzi z 1240 r. i mówi o podbiciu przez Krzyżaków miasta Lecbarg, leżącego na pograniczu ziem Warmów i Bartów. Miasto często znajdowało się w centrum walk prusko-krzyżackich. W 1243 r. Lidzbark został jednym z miast utworzonej diecezji warmińskiej. Drewniany zamek mieszczący się w mieście został w 1251 r. przekazany biskupowi Anzelmowi. Lidzbark prawa miejskie otrzymał 12 sierpnia 1308 z nadania biskupa warmińskiego Eberharda. W latach 1350–1795 Lidzbark był siedzibą biskupów warmińskich i stolicą Warmii. W czerwcu 1440 Lidzbark przystąpił do Związku Pruskiego, a po zakończeniu wojny trzynastoletniej w 1466 r. znalazł się w granicach Polski. Miasto rozsławiały nazwiska znanych biskupów warmińskich oraz Mikołaja Kopernika. W latach 1703–1709 Lidzbark okupowali Szwedzi, a w 1703 r. król Szwecji Karol XII spędzał tu zimę. W 1749 r. biskup warmiński Adam Grabowski odnalazł Kronikę Galla, która została ogłoszona drukiem. W 1807 r. miasto zajęte było przez wojska francuskie, które stoczyły tu bitwę, a w 1914 r. przez wojska rosyjskie. Miasto najbardziej ucierpiało w czasie II wojny światowej, kiedy to doszczętnie zniszczone zostało stare miasto.
Lecbarg za czasów powstań pruskich (XIII wiek).
Staropruska osada leżąca na pograniczu ziem Warmów i Bartów – Lecbarg – już w 1240 r. została podbita przez Krzyżaków. W tym roku pojawiła się pierwsza wzmianka o Lidzbarku. Rok później mieścił się tu już drewniany zamek. Już w 1242 r. wybuchło powstanie (1242–1253) uciemiężonych Prusów przeciwko krzyżackiemu najeźdźcy. Lecbarg został odbity z rąk zakonników i doszczętnie zniszczony. W następnym roku gród wrócił do Krzyżaków. W tym samym roku legat papieski Wilhelm z Modeny utworzył w nowo powstającym państwie zakonnym cztery diecezje: chełmińską, pomezańską, warmińską i sambijską. Lidzbark znalazł się w największej diecezji – warmińskiej. Zamek przekazany został w 1251 r. pierwszemu biskupowi diecezji warmińskiej Anzelmowi.
Utworzona Warmia obejmowała wschodnie tereny plemienia Pogezanii, środkową część terenu Warmów, zachodnią Barcję i skrawek Galindii. Granica biskupstwa rozciągała się od Fromborka, rzeką Pasłęką pod Olsztyn. Później do Reszla, zahaczając Barczewo i w linii prostej do Braniewa tworząc trójkąt. Jedna trzecia biskupstwa należała do kapituły warmińskiej. W 1260 r. wybuchło kolejne, II powstanie pruskie, w tym także roku bp Anzelm wydał dekret erekcji kapituły warmińskiej. Po uciążliwym oblężeniu w 1261 r. dowodzonym przez wodzów pruskich, Warmijczyka Glappo i Auktumo z Pomezanii, Lecbarg wrócił do pierwszych właścicieli. Znajdował się w ich rękach aż 13 lat, dłużej niż inne miejscowości. Po kolejnych bojach w 1274 r. osada powróciła do rąk Krzyżaków. Następny ruch wyzwoleńczy z roku 1277 nie wyswobodził już Lidzbarka.
Burzliwy rozwój miasta (XIV wiek).
Trzeci rezydujący tu biskup warmiński, Eberhard z Nysy na Górnym Śląsku, nadał 12 sierpnia 1308 r. prawo miejskie lokacji chełmińskiej. W nadaniu otrzymało 140 włók ziemi, z czego jedną przeznaczono na place budowlane, zabudowania i ogrody, dwadzieścia na wspólne pastwiska, a sześć otrzymał kościół parafialny. Herbem miasta jest Baranek Boży z pastorałem, znak św. Jana, na czerwonym tle. Herb ten nawiązuje do figury herbowej diecezji warmińskiej. Fakt, iż założyciel miasta pochodził ze Śląska, wpłynął na wygląd miasta. Do nowo powstałego miasta napływali osadnicy niemieccy i polscy ze Śląska właśnie. Stąd też podobieństwo gwary warmińskiej do wrocławskiej. Śląskie wpływy można również zauważyć w charakterystycznym rynku z podcieniami i gotyckim ratuszu. W XIX wieku uprawiano tu len i wytwarzano płótna na śląski sposób. Lidzbark rozwijał się szybko i był nowoczesnym miastem jak na owe czasy. Znajdowała się tu szkoła, tzw. „Preussenschule”, przygotowująca do stanu duchownego. Życie miejskie było bardzo szczegółowo określone w licznych regulaminach. Budowę zamku rozpoczęto w widłach Łyny i wpadającej do niej Symsarny, a miasta na przeciwległym ciasnym półkolu Łyny. Jeszcze w XIV wybudowano ratusz, kościół i szpital. Pierwszy drewniany kościół poświęcono w 1315 r. W drugiej połowie XIV w. zaczęto otaczać miasto murami z basztami i bramami. Od wschodu, południa i częściowo od zachodu naturalną barierą była Łyna. Mury tu też były osłonowe, słabsze. Od północy powstały masywne mury z licznymi basztami i suchą fosą, o ich ogromie może świadczyć, że zachowały się do dzisiaj. Budowę fortyfikacji zakończono w 1357 r. Do miasta można było się dostać trzema bramami i furtą kościelną. Od północnego wschodu Młyńska, od północnego zachodu Wysoka i od południowego zachodu Kościelna oraz furtka zwana Zamkową, znajdująca się po stronie południowej obok kościoła. Już ok. 1390 r. pomyślano o budowie wodociągu, który działał do 1904 r. Wszystko to miasto zawdzięczało Janowi z Miśni, który w 1350 r. wybrał miasto jako siedzibę dla biskupów warmińskich. W tym także roku rozpoczął on budowę murowanego zamku. Tutaj skupiła się centralna administracja biskupstwa, stanowiono prawa, odbywano sądy; tutaj kwitło życie kulturalne i dyplomatyczne, funkcjonowała szkoła.
Wojny polsko-krzyżackie i przyłączenie Lidzbarka do Polski (XV i XVI wiek).
W 1410 r. Lidzbark wystawił swoją armię w bitwie pod Grunwaldem, chorągiew biskupa Henryka Vogelsanga została rozbita. Miasto musiało na krótko uznać władzę króla polskiego. Rok później lidzbarski zamek wybrał na swą siedzibę wielki mistrz Henryk von Plauen i rezydował w nim dwa lata. W 1414 r. Lidzbark Warmiński został spalony przez oblegające miasto wojska polskie. W czerwcu 1440 r. Lidzbark na zjeździe w Elblągu przystąpił do Związku Pruskiego i uznał władzę króla polskiego a Aleksander Sculteti organizował obronę miasta na czas wojny z zakonem krzyżackim. W 1454 r. Kazimierz Jagiellończyk wypowiedział zakonowi wojnę. Lidzbark w pierwszym roku wojny pokrywał finansowe ciężary wojny i płacił 600 marek, a dwa lata później 1350 marek. W czasie wojny na zamku stacjonowały czeskie wojska zaciężne pod służbą polską. Wojna skończyła się zwycięsko dla Polski II traktatem toruńskim, dzięki któremu Warmia i Prusy Królewskie przypadły Polsce. Dokument traktatu do dzisiaj spoczywa na zamku w Lidzbarku. Warmia zachowała swój dotychczasowy bardzo korzystny status publiczno-prawny. Biskupstwo warmińskie obdarzone zostało fotelem senatorskim. w 1497 r. miasto strawił straszliwy pożar. W latach 1505–1510 na zamku przebywał Mikołaj Kopernik, sprawując opiekę lekarską nad swoim wujem Łukaszem Wetzenrode – będącym tu biskupem. Zmienił on sylwetkę zamku, fundując na trzech narożach nadwieszone na konsolach, dekorowane, późnogotyckie wieżyczki przykryte dachem namiotowym. W latach 1519–1521 trzykrotnie nieskutecznie oblegał miasto. Największe natarcia miały miejsce w roku 1520, kiedy wielki mistrz Albrecht Hohenzollern, 15-tysięczną armią dwa razy zagrażał miastu. Pierwszy raz armia 15 sierpnia znienacka próbowała zająć miasto. Za drugim razem podczas 6-tygodniowego oblężenia, po wyrzuceniu na miasto dwudziestu kilku tysięcy palnych kul i bomb, musiał się wycofać, nie ośmielając się nawet na przypuszczenie szturmu generalnego. Miasta broniono pod komendą krajowego wójta warmińskiego Jerzego Preucka. Zapewne liczne najazdy doprowadziły do wyniszczenia miasta i pożarów w 1520 i 1522 r. W 1534 mieszczaństwo domagało się praw w 119 artykułach. W 1558 kardynał Stanisław Hozjusz udał się do Rzymu na sobór Trydencki, gdzie był legatem papieskim. W 1559 r. na zamku wybuchł pożar, spłonął dach i wieża. Według dokumentów w 1572 r. Lidzbark liczy 152 domy i 98 rzemieślników. W 1584 r. po latach spokoju nadszedł kolejny pożar, a dwa lata później założono w mieście żeński klasztor św. Katarzyny.
Liczne wojny i wcielenie do Prus (XVII i XVIII wiek).
Na początku XVII wieku biskup Szyszkowski na terenie przyzamkowego folwarku, na południowy zachód od miasta założył ogrody. Wzniesiono również pawilon ogrodowy, z biegiem lat przekształcony w pałac. W 1648 r. miasto wykroczyło poza mury. W 1656 roku wojska szwedzkie i brandenburskie oblegały całą Warmię, również Lidzbark. 25 marca 1698 r. spłonęła wieża i dach kościoła. Pod patronatem biskupa Potockiego odbudowano kościół, który otrzymał nowy barokowy hełm wieży. W 1672 r. Lidzbark broni się przed najazdem wojsk Szwedzkich. W latach 1703–1709 Lidzbark okupowali Szwedzi, a w 1703 r. król Szwecji Karol XII spędzał tu zimę. W Lidzbarku zapadła decyzja, aby królem polski został Stanisław Leszczyński. Gdy władca Szwecji opuścił miasto, zabrał ze sobą 12 wozów wyposażenia. W 1709 roku biskup Załuski rozpoczął budowę barokowego kościółka na ulicy Wiejskiej, było to wotum za koniec epidemii dżumy z tego samego roku. Budowę zakończono w 1789 r. W 1749 r. biskup warmiński Adam Grabowski odnalazł Kronikę Galla, która została ogłoszona drukiem. Na lidzbarskim zamku w czasie wojny siedmioletniej (1756–1763) przebywali okupanci podejmowani przez biskupa Grabowskiego
W latach 1767–1795 biskupem warmińskim był Ignacy Krasicki. To w lidzbarskich ogrodach pisał swe dzieła. W Lidzbarku w roku 1775 powstały jego "Myszeida" i "Monachomachia", w r. 1776 "Mikołaja Doświadczyńskiego przypadki", w r. 1778 "Satyry", w r. 1779 "Pan Podstoli" oraz "Bajki" i "Powieści" i tak dalej aż do r. 1786. Doprowadził on pałacyk letni do aktualnej klasycystycznej formy, a ogrody do wielkiej świetności.
Po pierwszym rozbiorze Polski w 1772 r. Warmia trafiła do państwa pruskiego. Biskupi i kapituła straciła swą władzę, kraj podzielono na powiaty, a na zamku usytuowano garnizon. Lidzbark rozwijał się wolno, przestrzeń ograniczona murami, okazała się wystarczająca do końca XVII w. Przedmieścia pełniły funkcję zaplecza gospodarczego. W 1772 r. w obrębie murów było 230 domów, a na przedmieściach 50. Ludność, razem z załogą zamku, liczyła 3049 osób. Po drugim rozbiorze Ignacy Krasicki opuścił Warmię, a po jego śmierci rezydencja biskupów została przeniesiona do Fromborka. Miasto popadało razem wraz z zamkiem w ruinę.
XIX wiek.
Bitwa pod Lidzbarkiem Warmińskim miała miejsce 10 czerwca 1807 r., jedna z największych bitew napoleońskich na terenach dzisiejszej Polski. Lidzbark Warmiński z racji swojego położenia stał się głównym ośrodkiem dowodzenia Rosjan i Prusaków przeciw Francuzom. W dniu bitwy Lidzbark był dobrze ufortyfikowany od strony południowo-zachodniej, mniej z zachodniej i północno-zachodniej, gdyż ataku spodziewano się z tej pierwszej strony. Wojskami broniących się dowodził Levin August von Bennigsen, ze strony francuskiej oficjalnie dowodził sam Napoleon, choć w praktyce nie ingerował w poczynania swoich marszałków Murata, Soulta czy Lannesa. W 1813 r. miasto liczyło 2412 mieszkańców w mieście znajdowała się również łaźnia wybudowana przez wspólnotę żydowską. W 1816 i 1818 r. rozebrano bramy: Kościelną, Młyńską i Zamkową. Utrudniały one komunikację. W latach 1821–1823 powstał pierwszy na ziemi warmińskiej kościół ewangelicki. Nowatorski, drewniany budynek finansowany ze środków Wilhelma Fryderyka III. W 1829 r. w mieście powstała pierwsza drukarnia. Rok później miał miejsce kolejny pożar miasta. W XIX wieku wnętrza zamku zostały kolejno zaadaptowane na szpital wojskowy, piekarnię, koszary i szpital. W 1840 roku Prusacy rozebrali zamek średni, zamek wysoki na życzenie króla pruskiego pozostał i został przekazany zakonowi sióstr Katarzynek, które wykorzystały go jako sierociniec. Na fali Wiosny Ludów w 1848 r. i w Lidzbarku wybuchły rozruchy. Większe zmiany w zabudowie staromiejskiej nastąpiły po pożarze z 1865 r., którego pastwą padł ratusz i dziesięć spośród dwunastu domów w zachodniej pierzei rynku. W 1868 r. zburzono obwarowania wysokiej bramy i część murów, zachowały się mury na północy, dlatego iż były już ścianą domu. Prusacy usilnie burzyli i przerabiali każdy zabytek na Warmii. Zmienili rokokowy wystrój kościoła farnego na pseudogotycki. Lidzbark w roku 1896 stał się znowu miastem powiatowym, po 30 latach. w 1899 r. powstała tu kolej żelazna. Lidzbark rozwijał się bardzo powoli.
XX wiek.
Ratusz na rynku zastąpił pomnik Huzara, nowy ratusz w 1903 roku stanął przy dawnych murach na północy. Na przełomie wieków XIX i XX, ogrody biskupie zostały zaadaptowane na cmentarz. Podczas I wojny światowej w 1914 r. przez pięć dni Lidzbark był okupowany przez wojska rosyjskie. W latach 1914–1919 w pobliżu Lidzbarka Warmińskiego działał duży obóz jeniecki. Jeńców chowano razem z ofiarami wojennymi na specjalnym cmentarzu zwanym rumuńskim. Prace konserwatorskie na zamku rozpoczęto wraz z rokiem 1927, co wiązało się z otwarciem tu muzeum regionalnego. W 1937 miała miejsce tzw. „wojna różańcowa” – napad policji na młodzieżowe poczty sztandarowe podczas procesji Bożego Ciała. W roku wybuchu II wojny światowej w mieście działały: 3 młyny zbożowe, olejarnie, elektrownia, 2 cegielnie, tartak, 2 odlewnie żeliwa, stolarnia, wodociągi. 
Miasto zostało zajęte 31 stycznia 1945 roku przez jednostki 31. armii III Frontu Białoruskiego (w 1972 roku na ówczesnej ul. Lenina odsłonięto Pomnik Wdzięczności). W 1945 r. 80% zabudowań miasta było zrujnowane. Została zniszczona cenna barokowa architektura. Ocalał jednak zamek biskupów warmińskich i kościół farny. 
Po 1945 roku miasto zostało zaludnione i przystosowane do życia przez ludność napływową z Polski centralnej oraz Kresów, a także w części przez ludność niemiecką (pogranicze obecnego obwodu kaliningradzkiego i Litwy) uciekającą przed armią sowiecką. Reszta autochtonów – Niemcy i Warmiacy – w większości uciekli wraz z armią hitlerowską albo wyemigrowali z Lidzbarka do Republiki Federalnej Niemiec po 1956 roku. Miasto było początkowo zamieszkiwane przez ludzi różnych kultur, języków i religii – Polaków, Ukraińców, Tatarów; katolików, prawosławnych, protestantów różnych nurtów, a także (nielicznych) muzułmanów. Obecnie ta różnorodność zatarła się, choć w Lidzbarku dominują nadal sentymenty i tradycje kresowe. W okresie komunizmu dochodziło do systematycznej dewastacji miasta i barbarzyńskiej jego zabudowy. W 1958 roku podjęto np. decyzję o nieodbudowaniu z ruin Starego i Nowego Miasta, a w następnych dziesięcioleciach na pozostałościach lidzbarskiej Starówki wzniesiono betonowe blokowiska. Wyburzono również wiele cennych zabytkowych budynków, między innymi osiemnastowieczne domy w rejonie placu Młyńskiego i ulicy Klasztornej i dziewiętnastowieczną pierzeję ulicy Wysokiej Bramy. Całkowitej dewastacji uległy również dwa poniemieckie cmentarze, a prawie doszczętnie zniszczony został tzw. cmentarz rumuński (cmentarz jeńców wojennych różnych narodów z okresu I wojny światowej), którego resztki objęto opieką i uporządkowano po 1989 roku. W okresie komunizmu, który był jednocześnie okresem „wyżu demograficznego”, w Lidzbarku i jego okolicach istniało wiele szkół podstawowych i średnich, których liczba w ostatnim okresie znacznie zmalała. Istnieje jednak nadal Liceum Ogólnokształcące im. Kazimierza Jagiellończyka, którego absolwentem jest m.in. filozof i historyk religii, a także eseista – Zbigniew Mikołejko.
Przynależność administracyjna Lidzbarka.
Przynależność do jednostek administracyjnych od otrzymania praw miejskich:

</doc>
<doc id="1353715" url="https://pl.wikipedia.org/wiki?curid=1353715" title="Kim jest ten człowiek">
Kim jest ten człowiek

Kim jest ten człowiek – polski film sensacyjny z 1984 roku na podstawie powieści M. M. Gromara (pseudonim Michała Komara i Ryszarda Marka Grońskiego).

</doc>
<doc id="1353717" url="https://pl.wikipedia.org/wiki?curid=1353717" title="Nawaratri">
Nawaratri

Nawaratri (dewanagari नवरात्रि, trl. "nawarātri", „dziewięć nocy”
"święto nowej nocy",
również Durgapudźa)
– święto hinduistyczne ku czci Durgi, obchodzone pod koniec pory deszczowej w miesiącu aświna. Upamiętnia dziewięć dni, podczas których Parwati, żona Śiwy, mogła opuścić męża i odwiedzać swoją matkę.

</doc>
<doc id="1353718" url="https://pl.wikipedia.org/wiki?curid=1353718" title="Mighty Servant 1">
Mighty Servant 1

Mighty Servant 1 jest półzanurzalnym statkiem transportowym.
Został zbudowany w 1983 roku w japońskiej stoczni Oshima Shipbuilding Co., Ltd. dla holenderskiej firmy Wijsmuller Transport, która w 1993 r. połączyła się z Dock Ecpress Shipping - razem utworzyły przedsiębiorstwo transportowe Dockwise Shipping z bazą w Bredzie w Holandii. Jest przeznaczony do transportu obiektów takich jak platformy wiertnicze i pływające suche doki.
Według tekstu na stronie internetowej firmy "dźwiga najcięższe półzanurzalne jednostki wiertnicze, głębokomorskie platformy samonośne przeznaczone do pracy w ciężkich warunkach oraz duże platformy produkcyjne jak TLP, FPU i statki o zanurzeniu do 14 metrów".
Minimalne zanurzenie to 4 m, a maksymalne zanurzenia ładunku: 14 m. Na ładunek przeznaczona jest powierzchnia 40 na 150 m wytrzymująca obciążenie od 19 do 40 ton na m². Wielkość ładownii i luku załadunkowego to odpowiednio 50 na 16 na 7,5 m i 31 na 14,6 m. Prędkość maksymalna jednostki wynosi 15 węzłów (rejsowa: 14 węzłów). Może płynąć bez przerwy przez 59 dni.

</doc>
<doc id="1353719" url="https://pl.wikipedia.org/wiki?curid=1353719" title="Mighty Servant 2">
Mighty Servant 2

Mighty Servant 2 – półzanurzalny statek transportowy.
Opis.
MS2 został zbudowany w 1983 roku w japońskiej stoczni Oshima Shipbuilding Co., Ltd. dla holenderskiej firmy Wijsmuller Transport, która w 1993 r. połączyła się z Dock Ecpress Shipping - razem utworzyły przedsiębiorstwo transportowe Dockwise Shipping z bazą w Bredzie w Holandii. Większość obiektów przenoszonych przez Mighty Servant 2 stanowiły platformy wiertnicze i ich wyposażenie. Podczas załadunku ogromnych ciężarów statek napełnia zbiorniki balastowe tysiącami ton wody, całkowicie zanurzając dolny pokład. Gdy ładunek wpłynie nad pokład załadunkowy Mighty Servant 2 wypompowuje balast, wynurzając się do pozycji rejsowej.
Według informacji na stronie internetowej firmy "dźwiga najcięższe półzanurzalne jednostki wiertnicze, głębokomorskie platformy samonośne przeznaczone do pracy w ciężkich warunkach oraz duże platformy produkcyjne jak TLP, FPU i statki o zanurzeniu do 14 metrów".
Historia.
Najbardziej spektakularnym przedsięwzięciem jednostki było przeniesienie uszkodzonej w wyniku wybuchu miny w Zatoce Perskiej fregaty USS "Samuel B. Roberts" (FFG-58) z Dubaju do Newport w stanie Rhode Island w lipcu 1988 r. 125-metrowa jednostka ledwo zmieściła się na pokładzie – trzeba była wykonać otwory na kopułę sonaru i kile. Załadunek nadzorowany przez nurków i podwodne kamery zajął dwanaście godzin. Jedna dziesiąta z dwustu osób załogi transportowanego okrętu pozostała na pokładzie na czas miesięcznej podróży przez 8100 mil.
2 listopada 1999 r. Mighty Servant 2 wywrócił się w pobliżu indonezyjskiej wyspy Singkep podczas podróży z Singapuru do Cabindy, niosąc North Nemba, 8790-tonowy przybrzeżny moduł produkcyjny. Jednostka przewróciła się na burtę na głębokości 35 metrów, na spokojnej wodzie. Późniejsze badania hydrograficzne tego obszaru odkryły nieoznaczony pojedynczy granitowy szpic, leżący dokładnie na kursie statku. Pięciu członków załogi zginęło.
Pozostałe dane.
Minimalne zanurzenie to 4 m, a maksymalne zanurzenia ładunku: 14 m. Na ładunek przeznaczona jest powierzchnia 50 na 150 m wytrzymująca obciążenie od 19 do 40 ton na m². Wielkość ładowni i luku załadunkowego to odpowiednio 50 na 16 na 7,5 m i 31 na 14,6 m. Prędkość maksymalna jednostki wynosi 15 węzłów (rejsowa: 14 węzłów). Autonomiczność statku wynosi 59 dni.

</doc>
<doc id="1353721" url="https://pl.wikipedia.org/wiki?curid=1353721" title="Mighty Servant 3">
Mighty Servant 3

Mighty Servant 3 jest półzanurzalnym statkiem transportowym.
Został zbudowany w 1983 roku w japońskiej stoczni Oshima Shipbuilding Co., Ltd. dla holenderskiej firmy Wijsmuller Transport, która w 1993 r. połączyła się z Dock Ecpress Shipping - razem utworzyły przedsiębiorstwo transportowe Dockwise Shipping z bazą w Bredzie w Holandii. Jest przeznaczony do transportu obiektów takich jak platformy wiertnicze i pływające suche doki.
Według tekstu na stronie internetowej firmy "dźwiga najcięższe półzanurzalne jednostki wiertnicze, głębokomorskie platformy samonośne przeznaczone do pracy w ciężkich warunkach oraz duże platformy produkcyjne jak TLP, FPU i statki o zanurzeniu do 14 metrów".
Minimalne zanurzenie to 4 m, a maksymalne zanurzenia ładunku: 14 m. Na ładunek przeznaczona jest powierzchnia 40 na 150 m wytrzymująca obciążenie od 19 do 25 ton na m2. Wielkość ładowni i luku załadunkowego to odpowiednio 50 na 16 na 7,5 m i 31 na 14,6 m. Prędkość maksymalna jednostki wynosi 15 węzłów (rejsowa: 14 węzłów). Może płynąć bez przerwy przez 44 dni.
6 grudnia 2006 r. zatonął na głębokości 62 metrów niedaleko portu Luanda w Angoli podczas rozładunku platformy wiertniczej Aleutian Key. 26 maja 2007 r. został odzyskany i przekazany właścicielom przez przedsiębiorstwo Smit International. W sierpniu 2009 – po gruntownym remoncie i przebudowie – powrócił do służby.

</doc>
<doc id="1353722" url="https://pl.wikipedia.org/wiki?curid=1353722" title="Wrzeciono czasu">
Wrzeciono czasu

Wrzeciono czasu – polski film obyczajowy z 1995 roku, będący środkową częścią "pamiętnika artysty" pisanego kamerą.
Jest to refleksja na temat czasu i przemijania. Osobista, sarkastyczna opowieść o tworzeniu filmu przez Andrzeja Kondratiuka i jego żonę Igę Cembrzyńską. Para żyje z dala od zgiełku cywilizacji, w symbiozie z naturą, pędząc leniwy żywot w drewnianej chałupie we wsi Gzowo nad Narwią.

</doc>
<doc id="1353724" url="https://pl.wikipedia.org/wiki?curid=1353724" title="Thunder Horse PDQ">
Thunder Horse PDQ

Thunder Horse PDQ – największa na świecie półzanurzalna platforma wydobywcza, typu GVA 40000, usytuowana w Zatoce Meksykańskiej, 240 kilometrów na południowy wschód od Nowego Orleanu. Działa na polu naftowym Thunder Horse, w miejscu, w którym głębokość osiąga 1840 metrów. 
Koszt konstrukcji wyniósł około miliarda dolarów amerykańskich. Przewidywany okres pracy to 25 lat, podczas których ma wydobyć miliard baryłek ropy naftowej. Jest zdolna do przetwarzania 5,7 milionów metrów sześciennych gazu i 40 tysięcy metrów sześciennych ropy na dobę. Właścicielami Thunder Horse są British Petroleum (75% udziałów, firma zarządza platformą) oraz ExxonMobil (25%).
Kadłub został skonstruowany przez Daewoo Shipbuilding &amp; Marine Engineering w Korei Południowej. W 2004 r. został dostarczony przez transportowiec półzanurzalny Blue Marlin do wykończenia w Corpus Christi w Teksasie.
W lipcu 2005 r. załoga została ewakuowana przed huraganem Dennis. Po jego przejściu platforma była w złym stanie – zespoły inspekcyjne nie znalazły uszkodzeń kadłuba, lecz mimo to nabierała wody. Winna była niewłaściwie podłączona 6-calowa rura, która umożliwiła swobodny przepływ wody pomiędzy kilkoma zbiornikami balastowymi. To zapoczątkowało łańcuch wydarzeń, których skutkiem było przewrócenie się platformy. To wydarzenie przyśpieszyło wzrost cen ropy z powodu spekulacji na temat wyczerpywania się jej zapasów. Wypadek uniemożliwił planowane oddanie platformy do eksploatacji w 2005 r., jednak została ona naprawiona i rozpoczęła pracę trzy lata później, w 2008 r.

</doc>
<doc id="1353725" url="https://pl.wikipedia.org/wiki?curid=1353725" title="Borki (powiat bełchatowski)">
Borki (powiat bełchatowski)

Borki – wieś w Polsce położona w województwie łódzkim, w powiecie bełchatowskim, w gminie Bełchatów.
W latach 1975–1998 miejscowość należała administracyjnie do województwa piotrkowskiego.

</doc>
<doc id="1353726" url="https://pl.wikipedia.org/wiki?curid=1353726" title="Home Triinu">
Home Triinu

Home – singel Triinu Kivilaan został wydany 14 grudnia 2007 i można było go ściągnąć przez internet. Po niedługim czasie zajął 2. miejsce w popularnym niemieckim portalu Musicload. Cena wynosiła od 0,99 - 1,29 Euro, 4 złote w portalu OnetPlejer. Za produkcję odpowiedzialne jest 03|Studio. 28 marca 2008 singel został wydany jako maxi CD w Niemczech. Do singla został nakręcony również teledysk.

</doc>
<doc id="1353727" url="https://pl.wikipedia.org/wiki?curid=1353727" title="Masira">
Masira

Masira () – wyspa na Morzu Arabskim, u południowo-wschodnich wybrzeży Półwyspu Arabskiego, należąca do Omanu, oddzielona od lądu wąskim kanałem morskim.
Powierzchnia Masiry wynosi ok. 650 km², wyspa ma charakter nizinny, większą jej część zajmują tereny pustynne. Na wybrzeżu znajduje się kilka małych osad, których mieszkańcy zajmują się głównie połowem i przetwórstwem ryb. Na wyspie znajduje się duża kolonia żółwi.
W północnej części wyspy zlokalizowana jest baza lotnicza, która była okupowana przez Wielką Brytanię do końca lat 70. XX wieku.

</doc>
<doc id="1353728" url="https://pl.wikipedia.org/wiki?curid=1353728" title="Ocalenie (film)">
Ocalenie (film)

Ocalenie – polski film psychologiczny z 1972 roku.
Fabuła.
Głównym bohaterem jest docent biologii Adam Małecki, uczony błyskotliwy w pracy, za to oschły i odpychający w życiu prywatnym. Zostaje dotknięty poważnym schorzeniem, będąc świadom degeneracji własnego organizmu. Trafia do szpitala na badania, które wykazują, że cierpi na ciężką i przewlekłą chorobę. Jedyną nadzieją jest jak najszybszy przeszczep nerki. Adam nie zgadza się jednak, by dawcą została jego żona Marta. Jego stan zdrowia pogarsza się. Gdy wreszcie wydaje się, że można wykonać przeszczep, decyzją lekarzy musi ustąpić innemu choremu.

</doc>
<doc id="1353736" url="https://pl.wikipedia.org/wiki?curid=1353736" title="Ocean Odyssey">
Ocean Odyssey

Ocean Odyssey – samobieżna, półzanurzalna platforma wiertnicza, która została przebudowana na platformę startową dla pojazdów kosmicznych. Aktualnie jest używana przez konsorcjum Sea Launch do wystrzeliwania obiektów z rejonu równikowego Pacyfiku. Działa razem z Sea Launch Commander – statkiem montażowym i kontrolnym. Jej macierzystym portem jest Long Beach w USA.
W obecnej postaci Ocean Odyssey ma 133 metry długości i 67 szerokości, 27 000 ton wyporności w stanie pustym i 45 900 ton w stanie zanurzonym. Może zakwaterować 68 osób załogi i obsługi startu. Obszerne, klimatyzowane hangary przechowują rakiety podczas rejsu. W nich też odbywa się podnoszenie, tankowanie i odpalanie.
Historia.
Platforma została zbudowana w 1982 r. przez Sumitomo Heavy Industries dla przedsiębiorstwa Ocean Drilling and Exploration Company (ODECO). Pierwsze odwierty wykonała 64 km na południe od Yakutat na Alasce dla firmy ARCO Alaska. Na początku lat osiemdziesiątych, podczas dużego popytu na ropę, platforma kosztowała ok. 110 mln USD.
Podczas budowy Ocean Odyssey został ochrzczony jako Ocean Ranger II, jednakże nazwę zmieniono po tym, jak Ocean Ranger wywrócił się u wybrzeży Nowej Fundlandii podczas sztormu 15 lutego 1982 r.
Od towarzystawa klasyfikacyjnego American Bureau of Shipping platforma otrzymała oznaczenie +A1 +AMS i przeznaczona została do nieograniczonego użytku na światowych wodach. Dwukadłubowa konstrukcja posiadała napęd o mocy 12 450 KM (9280 kW) i naraz była w stanie wytrzymać 34-metrowe fale, wiatr o prędkości 190 km/h i 3-węzłowe prądy (5,6 km/h). Wieża wiertnicza była obudowana i posiadała ogrzewaną podłogę, co pozwalało na wykonywanie pracy nawet przy -35 °C. Pozostałe rozwiązania na ekstremalne warunki eksploatacji to m.in. wzmacniane przed naporem lodu kolumny oraz odpowiednio obudowany dźwig zabezpieczony podczas pracy przed pływającym lodem.
22 września 1988 r. podczas wykonywania odwiertów na Morzu Północnym nastąpił wybuch. Podstawową przyczyną była awaria sprzętu przy odwiercie, co spowodowało pojawienie się ognia. Zginął operator radia po tym, jak jego przełożony skierował go z łodzi ratunkowej na stanowisko w radiostacji i nie odwołał rozkazu podczas ewakuacji.
Przez kolejne lata Ocean Odyssey rdzewiała w dokach. Zauważona przez Boeinga, została zakupiona przez Kværner Rosenberg ze Stavanger w Norwegii i włączona do konsorcjum Sea Launch. Remont trwał od 1995 do 1997, a jego efektem były przedłużony pokład oraz dodatkowy napęd. Z górnego pokładu usunięte zostały urządzenia wiertnicze, a ich miejsce zajęła przestrzeń startowa oraz hangar. W maju 1997 platforma przybyła do stoczni Kværner Vyborg i otrzymała sprzęt potrzebny do przeprowadzania startów rakiet.
Wybuch podczas startu.
30 stycznia 2007 r. rakieta Zenit-3SL niosąca satelitę NSS-8 wybuchła podczas startu na pokładzie Ocean Odyssey; w wypadku nikt nie zginął. 3 lutego 2007 r. w Internecie pojawiły się zdjęcia zniszczonej platformy. Uszkodzenia były powierzchowne, jednak deflektory pod pokładem odczepiły się i spadły do morza.
Ocean Odyssey wróciła do pracy wraz z pomyślnym wyniesieniem satelity Thuraya-3 15 stycznia 2008 r.

</doc>
<doc id="1353748" url="https://pl.wikipedia.org/wiki?curid=1353748" title="Dywizjon 303 (książka)">
Dywizjon 303 (książka)

Dywizjon 303 – książka Arkadego Fiedlera poświęcona pierwszemu okresowi działań bojowych myśliwskiego Dywizjonu 303. Napisana w 1940 roku, pierwsze wydanie miała w 1942 roku. Powstawała w ostatnich tygodniach bitwy o Anglię oraz przez kilka tygodni później.
Ukazało się 30 polskich wydań, w tym cztery podczas wojny w podziemnej Polsce – z czego trzy wydano w okupowanej przez III Rzeszę Warszawie przez Tajne Wojskowe Zakłady Wydawnicze w 1943 roku, a jedno w Kielcach nakładem „Szlaku Chrobrego” w 1944 roku. Poza tym jeszcze w czasie wojny ukazały się jej tłumaczenia w językach: angielskim (sześć wydań), francuskim (dwa wydania), portugalskim, holenderskim, a w 2010 roku po niemiecku.
Sam autor tak ją scharakteryzował: „"Spośród wszystkich moich książek „Dywizjon 303” jest chyba utworem pisanym najbardziej na gorąco, pod bezpośrednim wrażeniem rozgrywających się w 1940 roku wypadków (...)"”.

</doc>
<doc id="1353752" url="https://pl.wikipedia.org/wiki?curid=1353752" title="Godzina (książka)">
Godzina (książka)



</doc>
<doc id="1353761" url="https://pl.wikipedia.org/wiki?curid=1353761" title="Jarhead (książka)">
Jarhead (książka)



</doc>
<doc id="1353763" url="https://pl.wikipedia.org/wiki?curid=1353763" title="Joint (książka)">
Joint (książka)



</doc>
<doc id="1353769" url="https://pl.wikipedia.org/wiki?curid=1353769" title="Lewiatan (książka)">
Lewiatan (książka)



</doc>
<doc id="1353773" url="https://pl.wikipedia.org/wiki?curid=1353773" title="Miranda (książka)">
Miranda (książka)



</doc>
<doc id="1353774" url="https://pl.wikipedia.org/wiki?curid=1353774" title="27 Dywizja Pancerna (III Rzesza)">
27 Dywizja Pancerna (III Rzesza)

27 Dywizja Pancerna (niem. "27. Panzer-Division ") – niemiecka dywizja pancerna z okresu II wojny światowej
Historia.
Dywizja została zorganizowana rozkazem z dnia 1 października 1942 roku z Grupy Bojowej Michalik ("Kampfgruppe Michalik") wywodzącej się z 22 Dywizji Pancernej.
Po utworzeniu wchodziła w skład początkowo w skład odwodu 2 Armii, a następnie weszła w skład odwodu węgierskiej 2 Armii. W styczniu 1943 roku skierowana na front w składzie niemieckiego XXIV Korpusu Pancernego węgierskiej 1 Armii walczy w rejonie Woroneża i nad rzeką Doniec.
W lutym 1943 roku weszła w skład III Korpusu Pancernego niemieckiej 1 Armii Pancernej. W czasie walk ponosi znaczne straty i w rozkazem z dnia 15 lutego 1943 roku zostaje rozwiązana.
Resztki jej pododdziałów przekazano jako uzupełnienie 7 Dywizji Pancernej i 24 Dywizji Pancernej.

</doc>
<doc id="1353777" url="https://pl.wikipedia.org/wiki?curid=1353777" title="Nemesis (książka)">
Nemesis (książka)



</doc>
<doc id="1353788" url="https://pl.wikipedia.org/wiki?curid=1353788" title="Józef Piotr Klim">
Józef Piotr Klim



</doc>
<doc id="1353791" url="https://pl.wikipedia.org/wiki?curid=1353791" title="MOST 2">
MOST 2



</doc>
<doc id="1353792" url="https://pl.wikipedia.org/wiki?curid=1353792" title="Znicz olimpijski (film)">
Znicz olimpijski (film)

Znicz olimpijski – polski film wojenny z 1969 roku na podstawie opowiadania Cezarego Chlebowskiego "Nocne szlaki".
Premiera odbyła się w podwójnym pokazie z "Kilińszczakami" Jerzego Ziarnika z 1969 roku
Fabuła.
Opowieść o narciarzach-łącznikach będących kurierami na trasie Zakopane-Budapeszt.

</doc>
<doc id="1353805" url="https://pl.wikipedia.org/wiki?curid=1353805" title="Walden (książka)">
Walden (książka)



</doc>
<doc id="1353807" url="https://pl.wikipedia.org/wiki?curid=1353807" title="Walka Armagieddonu (książka)">
Walka Armagieddonu (książka)



</doc>
<doc id="1353822" url="https://pl.wikipedia.org/wiki?curid=1353822" title="René Aufhauser">
René Aufhauser

René Aufhauser (ur. 21 czerwca 1976 w Voitsbergu) – austriacki piłkarz grający na pozycji defensywnego pomocnika.
Kariera klubowa.
Aufhauser pochodzi ze Styrii. Karierę piłkarską rozpoczął w amatorskim klubie ASK Köflach, w barwach którego występował w latach 1993−1995. Następnie odszedł do grającego w Regionallidze ASK Voitsberg. Był podstawowym zawodnikiem tego zespołu i występował w nim przez kolejne półtora roku. Na początku 1997 roku zawodnik przeszedł do SV Salzburg, w którym zadebiutował w Bundeslidze. W tym samym sezonie wywalczył swój pierwszy w karierze tytuł mistrza Austrii, a niedługo potem zdobył także superpuchar kraju. W Salzburgu grał do 2001 roku. Rok wcześniej wystąpił w finale Pucharu Austrii, w którym zespół przegrał po serii rzutów karnych z Grazer AK.
Latem 2001 roku przeszedł właśnie do Grazer AK. W swoim pierwszym sezonie w tym klubie sięgnął po Puchar Austrii, a następnie swój drugi superpuchar. W 2004 roku zdobył czwarty w historii klubu krajowy puchar. Swoją postawą przyczynił się też do wywalczenia pierwszego w historii GAK mistrzostwa Austrii, a w 2005 roku został wicemistrzem Bundesligi. Po tym sukcesie René opuścił klub w sierpniu tamtego roku.
Nowym-starym klubem został Red Bull Salzburg, który zapłacił za niego 1,2 miliona euro. W Red Bull, podobnie jak w GAK, grał w pierwszym składzie. Zaliczył 8 trafień w sezonie i z Salzburgiem wywalczył wicemistrzostwo Austrii. Rok później zdobył 9 goli, a Red Bull pierwszy raz w historii od czasu zmiany nazwy klubu został mistrzem Bundesligi. Latem 2007 nie udało się awansować do fazy grupowej Ligi Mistrzów. W 2008 roku Red Bull znów był drugi w pierwszej lidze Austrii. Z kolei w 2009 wywalczył mistrzostwo Austrii. Miał też udział w wywalczeniu mistrzostwa kraju w 2010 roku.
W trakcie sezonu 2009/2010 odszedł do LASK Linz, w którym zadebiutował 12 lutego 2010 w meczu z Rapidem Wiedeń (4:2). W latach 2012−2014 był zawodnikiem FC Liefering. W 2014 roku zakończył karierę zawodniczą.
Kariera reprezentacyjna.
W reprezentacji Austrii Aufhauser zadebiutował 27 marca 2002 w wygranym 2:0 towarzyskim meczu ze Słowacją. Pierwszą bramkę w niej zdobył 18 maja 2002 w sparingu z Niemcami, przegranym przez Austriaków 2:6. W 2008 roku został powołany przez selekcjonera Josefa Hickersbergera do kadry na Euro 2008.

</doc>
<doc id="1353823" url="https://pl.wikipedia.org/wiki?curid=1353823" title="Rene Aufhauser">
Rene Aufhauser



</doc>
<doc id="1353825" url="https://pl.wikipedia.org/wiki?curid=1353825" title="Kryterium Rayleigha">
Kryterium Rayleigha

Kryterium Rayleigha – orientacyjne kryterium pozwalające ocenić, czy dwie linie widmowe światła są rozdzielone. Lord Rayleigh, najprawdopodobniej autor pojęcia „zdolność rozdzielcza”, za warunek rozróżnialności obrazów dyfrakcyjnych dwóch równoległych linii widmowych przyjął następujące kryterium:
"Maksimum jednego obrazu dyfrakcyjnego leży w miejscu minimum drugiego obrazu".
Kryterium to stosowane jest do określania zdolności rozdzielczej elementów i układów optycznych. Nie jest ono ścisłym prawem i ma charakter jedynie narzędzia pomocniczego. W zależności od warunków (natężenia światła, braku lub obecności światła rozproszonego, powierzchni ekranu) można rozróżniać obiekty, które nie spełniają ściśle kryterium Rayleigha. W niesprzyjających warunkach, nawet obrazy spełniające warunek Rayleigha mogą pozostać nierozróżnialne.
Kryterium Rayleigha, w powyższym słownym sformułowaniu, dotyczy rozdzielczości liniowej. Określa się je również dla rozdzielczości kątowej, ponieważ w rzeczywistych układach optycznych promienie tworzące nakładające się obrazy dyfrakcyjne nie są ściśle równoległe, chociaż kąt między nimi, w przypadku określania rozdzielczości, pozostaje bardzo mały. Dla obrazów dyfrakcyjnych powstałych po przejściu światła przez otwór kołowy warunek Rayleigha można zapisać wzorem
gdzie:
Ponieważ kąt formula_1 jest bardzo mały, można zapisać w przybliżeniu:
Opis ilustracji.
Znaczenie poszczególnych części ilustracji znajdującej się po prawej stronie:
Zdolność rozdzielcza przyrządów optycznych.
W przypadku soczewki do określenia kątowej zdolności rozdzielczej stosuje się wzór , przy czym formula_3 oznacza tu średnicę soczewki. Liniowa zdolność rozdzielcza doskonałej soczewki o ogniskowej formula_6 wyraża się wzorem
przy czym formula_7 należy rozumieć jako minimalną odległość obiektów, które są jeszcze rozróżnialne. Wzory powyższe stosuje się również do obiektywów, lecz w tym przypadku formula_3 oznacza efektywną średnicę obiektywu, zależną od jego budowy i stosowanej przesłony. W przypadku teleskopu przyjmuje się trochę słabsze kryterium zdolności rozdzielczej.
Zdolność rozdzielczą teleskopu w sekundach kątowych określa wzór:
gdzie:
Ponieważ oko ludzkie jest najbardziej czułe na długość fali ok. 550 nm (kolor zielony), wzór można uprościć do postaci:

</doc>
<doc id="1353826" url="https://pl.wikipedia.org/wiki?curid=1353826" title="Sonata marymoncka (film)">
Sonata marymoncka (film)

Sonata marymoncka – polski film obyczajowy z 1987 roku na podstawie powieści Marka Hłaski.

</doc>
<doc id="1353835" url="https://pl.wikipedia.org/wiki?curid=1353835" title="Doktor Judym">
Doktor Judym

Doktor Judym – polski film obyczajowy z 1975 roku na podstawie powieści "Ludzie bezdomni" Stefana Żeromskiego.
Treść.
Film jest opowieścią o życiu Tomasza Judyma, lekarza z powołania, który oprócz leczenia chorych pragnie usunąć też społeczne przyczyny chorób – nędzę i niesprawiedliwość społeczną, która tę nędzę wywołuje. Jego radykalizm i bezkompromisowość zraża do niego jednak środowisko ludzi bogatych. Judym w swoich poglądach i działaniach pozostaje samotny, tracąc także szansę na miłość w życiu prywatnym.

</doc>
<doc id="1353845" url="https://pl.wikipedia.org/wiki?curid=1353845" title="Urodziny młodego warszawiaka">
Urodziny młodego warszawiaka

Urodziny młodego warszawiaka – polski film wojenny z 1980 roku na podstawie powieści "Młodego warszawiaka zapiski z urodzin" Jerzego Stefana Stawińskiego. Film przedstawia cztery rocznice urodzin głównego bohatera, obejmując lata 1938-44.

</doc>
<doc id="1353849" url="https://pl.wikipedia.org/wiki?curid=1353849" title="Auto detailing">
Auto detailing

Auto detailing (ang.) – zoptymalizowany proces kompleksowego czyszczenia, renowacji i konserwacji pojazdu samochodowego lub jego elementów, zarówno na zewnątrz jak i wewnątrz, w celu podniesienia walorów estetycznych i użytkowych pojazdu, a także przedłużenia jego żywotności.
Detailing wnętrza.
Detailing wnętrza obejmuje czyszczenie, regenerację i konserwację przestrzeni pasażerskiej oraz bagażnika. Główne procesy dokonywane w procesie detailingu wnętrza polegają na czyszczeniu elementów tapicerskich, podsufitki, kokpitu, wszelkich elementów plastikowych i metalowych. Nacisk kładziony jest na odnowę najdrobniejszych szczegółów i przywrócenie stanu fabrycznego.
Detailing zewnętrzny.
Detailing zewnętrzny obejmuje regenerację i konserwację powłoki lakierniczej, kół, szyb, elementów chromowanych. W przypadku regeneracji powłoki lakierniczej proces ten można podzielić na trzy etapy:

</doc>
<doc id="1353852" url="https://pl.wikipedia.org/wiki?curid=1353852" title="Dom świętego Kazimierza (film)">
Dom świętego Kazimierza (film)

Dom świętego Kazimierza – polski film biograficzny, którego fabuła ukazuje ostatnie lata życia Cypriana Kamila Norwida spędzone w Domu Świętego Kazimierza w Paryżu.

</doc>
<doc id="1353855" url="https://pl.wikipedia.org/wiki?curid=1353855" title="Mistrzostwa Europy Strongman 2005">
Mistrzostwa Europy Strongman 2005

Mistrzostwa Europy Strongman 2005 – doroczne, indywidualne zawody europejskich siłaczy.
Data: 4 września 2005 r.
Miejsce: Płock 
WYNIKI ZAWODÓW:

</doc>
<doc id="1353856" url="https://pl.wikipedia.org/wiki?curid=1353856" title="Niemiecka Partia Robotnicza (Austro-Węgry)">
Niemiecka Partia Robotnicza (Austro-Węgry)

Niemiecka Partia Robotnicza (niem. "Deutsche Arbeiterpartei", DAP), prawicowa partia polityczna istniejąca w Austro-Węgrzech na początku XX w. Została założona w 1903 w Uściu nad Łabą. Działała wśród ludności niemieckiej zamieszkującej ziemie dzisiejszej Austrii, a także Czech i Moraw. Pokrewna ruchowi wszechniemieckiemu, głosiła także hasła antyklerykalne, antymarksistowskie, a także antysemickie i antysłowiańskie. Działała także na rzecz poprawy losu niemieckiej ludności robotniczej. W wyborach do Reichsratu w 1911 zdobyła trzy mandaty.
Partia została zlikwidowana w maju 1918 - jej część działająca na terytorium dzisiejszej Austrii przekształciła się w Niemiecką Narodowosocjalistyczną Partię Robotniczą Austrii, na której czele stanął ostatni przywódca DAP (zaledwie przez kilka miesięcy), Walter Riehl.

</doc>
<doc id="1353857" url="https://pl.wikipedia.org/wiki?curid=1353857" title="Jezioro Szczuczarz">
Jezioro Szczuczarz



</doc>
<doc id="1353858" url="https://pl.wikipedia.org/wiki?curid=1353858" title="Pojemność wdechowa">
Pojemność wdechowa

Pojemność wdechowa (, IC) – pojemność płuc mierzona podczas badania spirometrycznego będąca maksymalną objętością powietrza jaką można dostarczyć do płuc w trakcie maksymalnego wdechu. Jest sumą objętości oddechowej (TV) i objętości zapasowej wdechowej (IRV).

</doc>
<doc id="1353859" url="https://pl.wikipedia.org/wiki?curid=1353859" title="Czerwone węże">
Czerwone węże

Czerwone węże – polski film obyczajowy z 1981 roku na podstawie powieści Heleny Boguszewskiej.

</doc>
<doc id="1353860" url="https://pl.wikipedia.org/wiki?curid=1353860" title="Spoistość (geologia)">
Spoistość (geologia)

Spoistość (symbol "c") – jeden z parametrów wytrzymałości na ścinanie skał i gruntów (pokrewnym parametrem jest tarcie wewnętrzne szkieletu ziarnowego).
Rzeczywista spoistość jest tworzona przez siły elektrostatyczne w gruntach spoistych, czyli zawierających znaczną ilość minerałów ilastych (m.in. glinach, iłach). Siły te mogą być zmniejszone poprzez wietrzenie lub zmianę chemizmu. Cementacja przez związki (najczęściej tlenki, wodorotlenki, węglany, siarczany) żelaza, krzemu, wapnia, sodu itp. jest uważana za kolejny składnik spoistości rzeczywistej. 
Pozorna spoistość jest wywołana przez siły kapilarne oraz ciśnienie porowe.

</doc>
<doc id="1353863" url="https://pl.wikipedia.org/wiki?curid=1353863" title="Spoistość">
Spoistość



</doc>
<doc id="1353871" url="https://pl.wikipedia.org/wiki?curid=1353871" title="Wszyscy i nikt">
Wszyscy i nikt

Wszyscy i nikt – polski film wojenny z 1977 roku na podstawie powieści Janusza Przymanowskiego.
Fabuła.
Bieszczady tuż po zakończeniu II wojny światowej. Sześciu wracających z wojny żołnierzy Ludowego Wojska Polskiego i jeden milicjant na weselu w miasteczku spotyka ludzi z oddziału kapitana Haka, przeciwnika nowej władzy. Wszyscy bawią się świetnie, ale w pewnym momencie dochodzi do konfliktu.

</doc>
<doc id="1353873" url="https://pl.wikipedia.org/wiki?curid=1353873" title="Wolfchant">
Wolfchant

Wolfchant – zespół założony w Sankt Oswald-Riedlhütte w Niemczech w 2003 roku przez Lokhiego, Gaahnta, Skaahla i Norgahda. Zespół gra pagan metal z wpływami viking, black, power i death metalu. Teksty opowiadają o legendach i opowieściach ludowych zaczerpniętych z mitologii nordyckiej.
W roku 2004 zespół samodzielnie nagrał i wydał 2 dema: "The Fangs of the Southern Death" oraz "The Herjan Trilogy". W maju 2005 roku do zespołu dołączył Derrmorh, a następnie w sierpniu zespół podpisał kontrakt płytowy z małym wydawnictwem CCP Records. Wraz z wydaniem ich pierwszego albumu studyjnego w listopadzie 2005 roku ("Bloody Tales of Disgraced Lands"), zyskali regionalną renomę. W lutym 2007 Nattulv stał się członkiem Wolfchant po tym, jak basista Gaahnt opuścił zespół z powodów prywatnych. 6 kwietnia 2007 roku grupa wydała swój drugi album zatytułowany "A Pagan Storm". W maju 2008 roku Nattulv opuścił zespół z powodów zawodowych i pozycję basisty zajął Bahznar.
Na początku 2009 roku grupa zmieniła wytwórnię płytową na Massacre Records, pod której szyldem 29 kwietnia zespół wydał 3 studyjny album – "Determined Damnation". W sierpniu 2010 roku odszedł gitarzysta Derrmorh, z powodu wyjazdu do Ameryki w celu edukacji. Zastąpił go nieznany do tej pory gitarzysta Ragnar.
26 października nastąpiły kolejne zmiany. Do zespołu dołączył śpiewający do tej pory jako członek sesyjny wokalista zespołu Rebellion Michael “Nortwin” Seifert.

</doc>
<doc id="1353874" url="https://pl.wikipedia.org/wiki?curid=1353874" title="Historia Międzyzdrojów">
Historia Międzyzdrojów

Okres od powstania osady do przekształcenia w miejscowość turystyczną (1186–1850).
Pierwsze ślady osadnictwa na terenie wyspy Wolin pochodzą z epoki kamienia. Na okres ten datuje się odkryte w 1883 roku na obszarze miejskim Wolina oraz na południowo-zachodnich obrzeżach Międzyzdrojów w okolicach szlaku handlowego topory krzemienne.
Cztery lata później w tych samych miejscach odkryto przedmioty wyrabiane w epoce brązu: miecze oraz biżuterię, m.in. kabłąki. Znalezisko przekazano do szczecińskiego muzeum.
Pierwsze pisemne źródło na temat Międzyzdrojów pochodzi z końca XII wieku. Jest nim akt fundacyjny, wydany przez księcia pomorskiego Bogusława I, z 1186 roku. Dokument dotyczy przyznania ziem kapitule katedry – terenu od okolic Lubina do jeziora Gardno, obejmującego powierzchnię około 1/3 zachodniej części Wolina. Katedra otrzymała ziemie należące m.in. do Wisełki, Laski, Trzciągowa, Zalesia oraz Kępieńca. Ze wszystkich wymienionych wsi najbliżej obecnego obszaru Międzyzdrojów leżą 2 ostatnie. Kępieńce nie istnieją obecnie jako samodzielny obszar administracyjny.
W okolicach 1554 roku na szlaku handlowym z Kamienia Pomorskiego do wsi Świna przez Dziwnów powstała karczma, pełniąca również rolę rogatki książęcej, pobierającej myto od przejeżdżających. Pierwsze wzmianki pochodzą z akt sądowych na temat sporu księcia z biskupem kamieńskim o daniny z karczmy. Po raz pierwszy pojawia się nazwa wsi Misdroie, Missdroy, Misdroige, Misdröge.
Na temat działalności karczmy zachowało się wiele informacji. Obecnie wiadomo, że karczmarz zobowiązany był płacić kościołowi szóstą część swoich dochodów w naturze. Zachowały się również nazwiska kolejnych właścicieli karczmy. Jako jednego z pierwszych naukowcy podają Jakuba Block. W 1570 roku karczmarz Joachim Bolz (albo Belitz) mieszkał we wsi Międzyzdroje z dwoma samodzielnymi gospodarzami Karstenem Schmidt i Pawłem Tepelke oraz czterema parobkami. W 1594 roku oprócz karczmarza we wsi było już ośmiu gospodarzy. Wszyscy oni płacili daninę proboszczowi w Lubiniu, wynoszącą trzy kwarty żyta i owsa.
Spory między księciem i biskupem trwały do końca XVI wieku. Karczmę po raz ostatni ujęto w spisie dóbr biskupich w 1579 roku. Później przeszła pod władzę księcia, który w pobliżu założył folwark Kodram, obecnie istniejący jako wieś Kodrąb.
Spustoszenie we wsi przyniosła w 1628 roku wojna trzydziestoletnia. Międzyzdroje miały w tym czasie 21 mieszkańców, od których pobierano daniny na potrzeby wojska. Podczas wojny miejscowość stała się terenem przemarszów wojsk cesarskich i szwedzkich. Prusacy w pobliżu karczmy zbudowali swoje szańce, które przetrwały do końca XVII wieku. Niedaleko znajdowało się także jedyne przejście z Półwyspu Przytorskiego na Wolin. Podczas wojny Międzyzdroje dostały się pod panowanie szwedzkie. W 1637 roku karczmarzem został Krucke, Szwed, będący również właścicielem wsi. Większość mieszkańców w tym czasie utrzymywała się z rybołówstwa. Nowym właścicielem karczmy został Hans Schűneman, który w latach 1688–1697 zbudował na jej miejsce nową. Pod koniec wieku Międzyzdroje zamieszkiwało 15 osób. 18 czerwca 1615 roku przybyły do Międzyzdrojów wojska cesarskie. Kolejne walki i przemarsze wojsk spowodowały dalsze wyniszczenie wsi i spowolnienie przybywania osadników. W 1720 roku Pomorze wróciło pod panowanie pruskie. W 1771 roku ludność wsi liczyła 31 mieszkańców, w tym dwie rodziny samodzielnych gospodarzy. Pozostali osadnicy należeli do klasy parobków i pasterzy zamieszkujących szałasy. Pięć lat później w ramach akcji kolonizacyjnej do Międzyzdrojów przeprowadziły się cztery rodziny. Problem stanowiło zagospodarowanie terenów rolnych. Pola zostały zniszczone podczas XVII-wiecznych walk. Ostatecznego zniszczenia pól dokonały w drugiej połowie XVIII wieku wydmy, zasypując je piaskiem. W 1778 roku doszło do zasypania drogi handlowej do Świnoujścia na odcinku około 2-3 kilometrów, wynikiem czego było powstanie nowego szlaku komunikacyjnego w rejonie obecnie istniejącej wsi Lubiewo. Przestała istnieć karczma. Początkowo wielokrotnie odkopywana, w 1795 roku zamieniła się we wzgórze piaskowe. W tym samym roku liczba mieszkańców wzrosła do 52 osób, w tym 28 dorosłych. Gospodarstwa zajmowały teren 29 mórg i 115 prętów kwadratowych, czyli około 7,5 hektara.
W 1812 roku wytoczono we wsi drogę przebiegającą koło miejsca, gdzie dawniej znajdowała się karczma. Nową karczmę zbudowano na skrzyżowaniu dróg Dziwnów – Wolin – Świnoujście. Wieś zaczęła w tym okresie zmieniać charakter rolniczo-hodowlany na rybacki. Mieszkańcy porzucili uprawę ziemi na rzecz rybołówstwa. W 1821 roku mieszkańcy Międzyzdrojów zostali zwolnieni z danin pańszczyźnianych. W 1832 roku przeprowadzono podział wsi na trzymorgowe parcele.
W okolicach 1835 roku do Międzyzdrojów przybyli pierwsi wczasowicze. W dużej mierze były to osoby odwiedzające Świnoujście, ceniące sobie wypoczynek w małej, nadmorskiej wiosce rybackiej. W 1847 roku liczące 316 mieszkańców Międzyzdroje odwiedziło 382 letników.
Powstało też pierwsze kasyno gry, którego właścicielem został sołtys Pust. Wyznaczone zostały dwa kąpieliska, oddalone od siebie o około 1200 stóp. Jedno z nich przeznaczone było dla kobiet, a drugie dla mężczyzn.
Poszerzone zostały drogi w kierunku Wolina i Świnoujścia. Niewielkie statki zaczęły przewozić turystów z Kamienia Pomorskiego, Świnoujścia i Szczecina. Wybudowano kwatery prywatne, zdolne pomieścić blisko 500 osób. Wytyczono trasę spacerową w pobliżu plaży, która pozostała do dzisiaj jako ulica Bohaterów Warszawy.
Powstanie i rozwój kurortu w latach 1850–1918.
Koniec XIX wieku przypieczętował przemianę wioski w nadmorski kurort. Wybudowano nowe hotele i pensjonaty. W 1855 roku rozpoczęto zbiórkę funduszy na kościół parafialny, która zakończyła się w 1862 roku budową w południowo-wschodniej części miasta świątyni pod wezwaniem św. Piotra Apostoła. Międzyzdroje liczyły wówczas 439 mieszkańców. Na ich terenie mieściło się 125 domów i 77 budynków gospodarczych. W 1860 roku belgijski kupiec nazwiskiem Lojeune wybudował w pobliżu promenady dom zdrojowy z zespołem trzech willi. Założył również park zdrojowy. W 1879 roku całość posiadłości została wykupiona przez zarząd gminy. W 1884 roku powstało niewielkie molo. W latach 90. XIX wieku doszło do serii odczytów i publikacji informujących o właściwościach międzyzdrojskiego klimatu. Autorem publikacji był radca sanitarny, dr Oswald. Mieszkańcy, w darze wdzięczności za promocję miejscowości, jego nazwiskiem nazwali jedną z ulic.
Do 1910 roku powstało 14 hoteli, szereg pensjonatów oraz domów prywatnych, które można było wynająć. Pośrednictwem w wynajmie miejsc noclegowych zajmował się zarząd gminy. Był on również organem kontrolnym stanu higieny i poziomu komfortu w kwaterach. Na przełomie 1902 i 1903 roku powstała poczta z czynną całodobowo wysyłką telegramów. Jako dostawcy żywności z Międzyzdrojami współpracowało sześciu rzeźników, sześciu rybaków, dziewięciu piekarzy i jedenastu sprzedawców warzyw i owoców. Działało także czternaście sklepów z towarami importowanymi.
W 1901 roku rozpoczęto budowę kolei żelaznej na trasie Wolin – Świnoujście. W 1902 roku do trasy włączono Międzyzdroje. 1 lipca 1906 roku otwarto 300-metrowe molo, którego właścicielem był jeden z radców nazwiskiem Bötthera. Budowla stała się drugim, obok parku zdrojowego, elementem koncentrującym życie towarzyskie uzdrowiska. Od momentu jego otwarcia rozpoczęto także organizować coroczne koncerty symfoniczne w sezonie letnim. Pomimo że podczas I wojny światowej Międzyzdroje nie doznały strat materialnych, okres ten przełożył się znacząco na spadek liczby kuracjuszy, co odbiło się w dochodach mieszkańców.
Rozwój miejscowości w okresie międzywojennym.
Po zakończeniu I wojny światowej Międzyzdroje ponownie zaczęły się rozwijać. W dalszym ciągu rozbudowywano miejscowość, jednak z mniejszą dynamiką, niż przed wojną. Zwiększono zakres usług leczniczych. W 1924 zlikwidowano podział plaży na części dla kobiet i mężczyzn, otwierając jedno kąpielisko dla wszystkich. W 1927 roku Międzyzdroje rozbudowały się do około 100 hoteli i pensjonatów. Większość ośrodków posiadało aparaty telefoniczne i bieżącą ciepłą wodę. Przy promenadzie i ul. Zwycięstwa wybudowano pierwsze stacje benzynowe oraz zakłady naprawcze samochodów, motorów i rowerów. W pobliżu dawnego targu działał zakład wytwarzający i sprzedający sprzęt plażowy, głównie chroniące przed wiatrem wiklinowe kosze. Na przełomie lat 20. i 30. przeprowadzono kolejną akcję budowlaną w miasteczku. W latach 1926–1930 przebudowano i powiększono dom zdrojowy przy parku oraz dwa największe hotele Seeblick i Victorię. Oba hotele zachowały się do dziś jako Bałtyk i Posejdon. Wyznaczono nowe trasy spacerowe wzdłuż wydm. W latach 1930–1935 przedłużono Promenadę Victoria. Zachodnie wydłużenie nazwano promenadą Quistorpa, natomiast wschodnie promenadą Röchling. Nazwy pochodzą od nazwisk właścicieli i fundatorów. Na terenie plaży założono kawiarnie i bary mieszczące się w drewnianych domach.
Ciągle powstawały nowe domy, istniejące podwyższano o jedną lub dwie kondygnacje. Zagęszczono zabudowę centrum i południowych obrzeży. W 1932 r. Międzyzdroje liczyły 3617 mieszkańców i 619 budynków murowanych, a w 1935 roku liczba mieszkańców wzrosła do 4000. W tym samym roku padł rekord – do miasta przyjechało 20 tysięcy turystów. Rozwój miasta przerwał w 1939 roku wybuch drugiej wojny światowej. Ostatnią decyzją władz miejskich była rozbudowa cmentarza, która jednak nie doszła do skutku.
Międzyzdroje po II wojnie światowej.
Zgodnie z ustaleniami konferencji poczdamskiej osada przekazana została administracji polskiej. Międzyzdroje liczyły wówczas około 4000 mieszkańców, głównie ludzi starszych, kobiet i dzieci. Większość z nich została wysiedlona do Niemiec w latach 1946–1948. Z 675 budynków istniejących w 1939 roku wojnę przetrwało 561. Duży problem stanowiło zniszczenie linii kolejowej, łączącej miejscowość ze stałym lądem; oddano ją ponownie do użytku w 1948 roku. W 1936 roku, podczas spisu ludności, Międzyzdroje zostały uznane za miasto, czego skutkiem stało się wykonanie w 1946 roku na zlecenie kierownika referatu samorządowego wolińskiego starostwa pieczęci magistratu. Kierunek odbudowy miasta był związany z wczasowo-uzdrowiskową funkcją, jaką miał pełnić kurort. W 1946 roku powstał Państwowy Zarząd Uzdrowisk i Kąpielisk. W 1948 rozpoczęła działalność Komisja Uzdrowiskowo-Wczasowa, której zadaniem była troska o prawidłowy rozwój miasteczka. W 1951 roku powstało Miejskie Przedsiębiorstwo Gospodarki Komunalnej. Zaczęto odtwarzać istniejącą wcześniej sieć usług. Starano się remontować istniejące obiekty usługowe, które tego wymagały. W późniejszym etapie prac rozpoczęto budowę nowych obiektów. Podczas odbudowy miasta nie posłużono się pierwotnie powstałym planem zagospodarowania, co doprowadziło do powstania błędów w strukturze architektonicznej miejscowości.
31 grudnia 1959 roku do miasta przyłączono obszar o powierzchni 331,35 ha. Lata 60. to okres dużych inwestycji – odremontowano dużą część domów, głównie przy promenadzie nad brzegiem morza. Odbudowie poddane zostało również molo. Zlikwidowano znajdujący się na nim żelazny, przeszklony pasaż. 3 marca 1960 roku utworzono Woliński Park Narodowy o powierzchni ok. 4961 ha. Stał się on przedmiotem badań studialnych Wolińskiego Muzeum mieszczącego się na Wzgórzu Przyjaźni w Międzyzdrojach. W 1972 roku miasto zostało włączone w obszar Świnoujścia. W latach 1970–1973 wybudowano przy promenadzie pawilony: spożywczy, konfekcyjny oraz gastronomiczny, które istnieją także obecnie, tworząc ciąg handlowo-usługowy. W 1984 roku zostało ponownie ustanowione miasto Międzyzdroje, które objęło obszary miejscowości: Lubiewo, Kępieńce, Międzyzdroje i Rozkolnik. W 1985 roku liczba miejsc noclegowych w ośrodkach wczasowych wynosiła 25 tysięcy.
1 stycznia 2011 r. zniesiono urzędowe nazwy dla dwóch części miasta: Kępieńce i Rozkolnik.

</doc>
<doc id="1353875" url="https://pl.wikipedia.org/wiki?curid=1353875" title="Boston Pizza Cup 2008">
Boston Pizza Cup 2008

Boston Pizza Cup 2008, prowincjonalne mistrzostwa Alberty mężczyzn w curlingu odbyły się w dniach 12-17 lutego 2008 w Spruce Grove. W rywalizacji uczestniczyło 12 drużyn, rozgrywano ją potrójnym systemem pucharowym. Trzeci raz z rzędu mistrzostwa wygrała drużyna Kevina Martina, tym samym reprezentowała prowincję na Tim Hortons Brier 2008.
Wyniki.
Runda finałowa.
Finał.
17 lutego; 14:00
Półfinał.
17 lutego; 9:30
1-2.
16 lutego; 19:00
3-4.
16 lutego; 19:00
Runda A.
Sesja A1.
12 lutego; 19:30
Sesja A2.
13 lutego; 9:00
Sesja A3.
13 lutego; 19:00
Runda B.
Sesja B1.
13 lutego; 14:00
Sesja B2.
14 lutego; 14:00
Sesja B3.
15 lutego; 14:00
Runda C.
Sesja C1.
14 lutego; 19:00
Sesja C2.
15 lutego; 19:00
Sesja C3.
16 lutego; 14:00

</doc>
<doc id="1353876" url="https://pl.wikipedia.org/wiki?curid=1353876" title="Nic nie stoi na przeszkodzie">
Nic nie stoi na przeszkodzie

Nic nie stoi na przeszkodzie – polski film psychologiczny z 1980 roku.

</doc>
<doc id="1353878" url="https://pl.wikipedia.org/wiki?curid=1353878" title="SSCV Thialf">
SSCV Thialf

SSCV ( – półzanurzalny dźwig pływający) Thialf – największy na świecie dźwig półzanurzalny.
Został zbudowany w 1985 jako DB-102 dla McDermott przez firmę Mitsui Engineering &amp; Shipbuilding. W 1997, po zakończeniu współpracy z McDermott, został przejęty przez przedsiębiorstwo Heerema.
Cechy i wyposażenie.
Thialf zaopatrzony jest w dwa żurawie z możliwością podnoszenia ciężaru do 14200 ton, co czyni go największym pływającym żurawiem świata (przed Saipem’em 7000). Zaopatrzony jest w system dynamicznego pozycjonowania, który podczas prac utrzymuje jednostkę w założonym położeniu. Do tego celu Thialf używa sześciu pędników azymutalnych o mocy 5500 kW każdy. Zaopatrzony jest także w dwanaście kotwic o masie 22,5 ton, umieszczonych na linach o średnicy 80 mm.
Platforma na której znajdują się dźwigi jest ustawiona na dwóch kadłubach niczym olbrzymi katamaran za pomocą czterech filarów na każdym z kadłubów. Zanurzenie tranzytowe to ok. 12 metrów. Podczas operacji podnoszenia jednostka balastowana zanurza się do głębokości 26,6 metra – dzięki takiemu zanurzeniu zmniejsza się oddziaływanie fal na jednostkę.
Jednostka posiada kwatery na 742 osób.

</doc>
<doc id="1353880" url="https://pl.wikipedia.org/wiki?curid=1353880" title="Hoserowie">
Hoserowie

Hoserowie, Hosserowie – rodzina warszawskich hodowców roślin i ogrodników pochodzenia niemieckiego.
Historia rodziny.
Ród Hoserów wywodzi się z Augsburga, gdzie od XV wieku należał do patrycjatu miejskiego. Jedna z jego gałęzi wyemigrowała do Czech, a stamtąd w XIX wieku na ziemie polskie.
Protoplastą polskiej linii rodu Hoserów był, urodzony w 1818 roku w Svojku, Piotr Hoser I, który przeprowadził się z Królestwa Czech do Królestwa Polskiego. W latach 1846–1853 pełnił funkcję głównego ogrodnika Ogrodu Saskiego w Warszawie.
W 1848 założył w Warszawie, za pożyczone pieniądze, własną firmę ogrodniczą na gruntach przy ulicy Nowogrodzkiej naprzeciwko dworca kolei warszawsko-wiedeńskiej. Wkrótce sprowadził z Czech swoich dwóch braci Wincentego i Pawła i razem z nimi założył w Warszawie przedsiębiorstwo ogrodnicze pod nazwą "Zakład Ogrodniczy Bracia Hoser" położony w Alejach Jerozolimskich ograniczony ulicami Marszałkowską, Żurawią i Leopoldyny (obecnie Emilii Plater). W 1879 Bracia Hoser dokupili kolonię na Rakowcu (obecnie teren na rogu Al. Krakowskiej i ul. 1 sierpnia), gdzie Wincenty założył szkółki drzew. Firma ta funkcjonowała do II wojny światowej. Hoserowie znani byli przede wszystkim z hodowli drzew ozdobnych i owocowych oraz projektowania przydomowych ogrodów. Konkurowali na warszawskim rynku ogrodniczym z Ulrichami, Machlejdami i Smolarkami.
W drugiej połowie XIX wieku Bracia Hoserowie znacznie rozszerzyli swoją działalność gospodarczą, stając się jedną z największych firm ogrodniczych w Królestwie Polskim. Byli właścicielami licznych terenów w Śródmieściu Warszawy, które sprzedawali z zyskiem pod zabudowę na początku XX wieku. W ścisłym centrum Warszawy w alejach Jerozolimskich zachowała się kamienica Hoserów. Hoserowie rozwijali również szkółki drzew. Po 1879 roku założyli nowe ogrody na Rakowcu i na Woli.
W 1879 roku Piotr Hoser zakupił grunty rolne w podwarszawskich wsiach Żbikowie i Duchnicach. W 1896 roku z firmy wycofał się jej założyciel Piotr I, a jego dzieło kontynuowali synowie Piotr Ferdynand, Wincenty II i Henryk. Na początku XX wieku w Duchnicach syn protoplasty Piotr Hoser II założył filię firmy Braci Hoser, istniejącą do dziś pod nazwą Szkółki Żbikowskie.
Potomkiem rodu był pallotyn arcybiskup Henryk Hoser – biskup diecezjalny warszawsko-praski w latach 2008–2017.
Grobowiec katolickiej części rodziny Hoserów znajduje się na Starych Powązkach kwatera nr 182, natomiast grobowiec ewangelickiej części rodziny Hoserów – na Cmentarzu Ewangelicko-Reformowanym w Warszawie sektor I rząd 6 grób 1.

</doc>
<doc id="1353882" url="https://pl.wikipedia.org/wiki?curid=1353882" title="Szachowski">
Szachowski



</doc>
<doc id="1353883" url="https://pl.wikipedia.org/wiki?curid=1353883" title="Robert Manuel">
Robert Manuel

Robert Manuel (ur. 1953) – haitański polityk, 25 maja 2008 desygnowany na stanowisko premiera Haiti, 13 czerwca 2008 nie uzyskał zatwierdzenia parlamentu.
Życiorys.
Manuel w latach 1996-1999 zajmował stanowisko sekretarza stanu ds. bezpieczeństwa publicznego. Nadzorował egzekwowanie prawa, którego był współtwórcą. W październiku 1999 zrezygnował ze stanowiska i wyjechał z Haiti, oskarżając Jeana-Bertranda Aristide’a o próbę sfałszowania nadchodzących wyborów prezydenckich. Do kraju powrócił w 2004, po usunięciu Aristide’a ze stanowiska prezydenta w wyniku zamachu wojskowego w lutym 2004. Manuel był długoletnim znajomym i doradcą prezydenta René Prévala. W 2006 kierował jego prezydencką kampanią wyborczą.
25 maja 2008 prezydent Preval, po spotkaniu z przewodniczącymi Senatu i Izby Deputowanych, wyznaczył Roberta Manuela na stanowisko szefa rządu. Wybór Manuela musiał zostać zatwierdzony przez obie izby parlamentu, które odrzuciły kandydaturę poprzedniego elekta, Ericqa Pierre’a.
13 czerwca 2008 Izba Deputowanych w głosowaniu odrzuciła kandydaturę Roberta Manuela, głosami 57 przeciw i 22 za oraz 6 wstrzymującymi się. Przeciw Manuelowi opowiedzieli się deputowani Konferencji Postępowych Parlamentarzystów (CPP), argumentując swoje stanowisko niespełnieniem przez niego konstytucyjnych przepisów. Manuel nie był zarejestrowany w spisie wyborców, nie posiadał na Haiti żadnej własności oraz nie mieszkał w kraju przez co najmniej 5 ostatnich lat, czego wymagała konstytucja.

</doc>
<doc id="1353888" url="https://pl.wikipedia.org/wiki?curid=1353888" title="Edmund Glaise-Horstenau">
Edmund Glaise-Horstenau

Edmund Glaise von Horstenau (ur. 27 lutego 1882 w Braunau am Inn, zm. 20 lipca 1946 w obozie Langwasser koło Norymbergi) – austriacki wojskowy, historyk i polityk, działacz ruchu narodowosocjalistycznego.
Życiorys.
Pochodził z rodziny oficerskiej, ukończył akademię wojskową. Od 1903 r. w służbie w armii austro-węgierskiej. Od 1910 r. w sztabie generalnym armii. Po wybuchu I wojny światowej początkowo krótko na froncie w Galicji, a w latach 1915–1918 kierował działem dowództwa naczelnego zajmującym się redagowaniem informacji z frontu. Od 1918 r. w archiwum wojskowym, jednocześnie podjął studia historyczne. W latach 1925–1938 pełnił funkcję dyrektora archiwum wojskowego. Był autorem wielu publikacji dotyczących historii wojskowości austriackiej w końcu XIX i na początku XX w., od 1934 wykładał na Uniwersyteckie Wiedeńskim, został także członkiem akademii nauk w Monachium i Wiedniu.
W latach 30. zaangażował się na arenie politycznej, pełniąc różne funkcje publiczne. Zwolennik zjednoczenia Austrii z Niemcami, związany z austriackimi narodowymi socjalistami (choć mający na nich niewielki wpływ). W latach 1936–1938 piastował stanowisko ministra w rządzie Kurta Schuschnigga (początkowo bez teki, potem spraw wewnętrznych, w 1938 r. wojska) – pełnił funkcję swego rodzaju łącznika pomiędzy Schuschniggiem i Hitlerem. Od 11 do 13 marca 1938 r. wicekanclerz w rządzie Arthura Seyss-Inquarta, który "zaprosił" Niemcy do Anschlussu Austrii. Po Anschlussie krótko pełnił funkcje administracyjne w Austrii, a także był członkiem parlamentu Rzeszy. Po wybuchu wojny jako "generał do specjalnych poruczeń" pełnił różne funkcje; w latach 1941–1944 był hitlerowskim komendantem wojskowym na terytorium Niepodległego Państwa Chorwackiego. Wskutek interwencji Ante Pavelicia (wywołanej sprzeciwem Glaise-Horstenaua wobec zbrodni popełnianych przez ustaszy) zwolniony z tej funkcji. Świadek podczas procesu norymberskiego. Popełnił samobójstwo.
Autor kilku książek (m.in. "Upadek Austro-Węgier"). W latach 80. XX w. wydane zostały jego wspomnienia, spisane pod koniec życia.

</doc>
<doc id="1353894" url="https://pl.wikipedia.org/wiki?curid=1353894" title="III Korpus Pancerny (III Rzesza)">
III Korpus Pancerny (III Rzesza)

III Korpus Pancerny (niem. "III. Panzerkorps") – niemiecki korpus pancerny z okresu II wojny światowej
Historia.
Korpus został zorganizowany rozkazem z dnia 21 czerwca 1942 roku po przekształceniu III Korpusu Armijnego.
Po powstaniu wchodzi w skład 6 Armii walczy w rejonie Charkowa. Następnie wchodzi w skład 1 Armii Pancernej walczy nad Donem i Doniecem.
W sierpniu 1942 roku wraz z 1 Armią Pancerną wchodzi w skład nowo utworzonej Grupy Armii „A” i w jej składzie bierze udział w operacji mającej na celu zajęcie Kaukazu. Walczy tam do lutego 1943 roku kiedy został wycofany na linię rzeki Doniec.
W maju 1943 roku wszedł w skład Grupy Armijnej „Kempf” wziął udział w ofensywie pod Charkowem. W związku z planowaną niemiecką ofensywą na Łuku Kurskim wszedł w skład 4 Armii Pancernej i w składzie tej armii bierze udział bitwie na Łuku Kurskim w rejonie Biełgorodu.
Następnie walczy w rejonie Charkowa, a następnie broni linii obronnych nad rzeką Dniepr. W marcu 1944 roku w związku z ofensywą wojsk radzieckich cofa się na zachód i w sierpniu 1944 roku zajmuje pozycję obronne na linii Wisły pod Baranowem.
We wrześniu 1944 roku w związku ze znacznymi stratami jakich doznał zostaje wycofany do odwodu Grupy Armii „Południowa Ukraina”, a w październiku 1944 roku zostaje przerzucony na Węgry, gdzie wchodzi w skład 6 Armii.
W 1945 roku bierze udział w walkach na terenie Węgier, a w kwietniu 1945 roku wycofuje się na teren Austrii, gdzie w maju kapituluje.

</doc>
<doc id="1353895" url="https://pl.wikipedia.org/wiki?curid=1353895" title="War of Ages">
War of Ages

War of Ages (pierwotnie znany jako Point Zero) – amerykański zespół grający chrześcijański metalcore.
Zagrał on ponad 250 koncertów w 2005 roku z takimi zespołami jak Bury Your Dead, The Acacia Strain, As I Lay Dying, Bloody Sunday czy Throwdown.

</doc>
<doc id="1353896" url="https://pl.wikipedia.org/wiki?curid=1353896" title="MV Blue Marlin">
MV Blue Marlin

MV Blue Marlin i jego bliźniacza jednostka, Black Marlin, zaliczane są do klasy półzanurzalnych statków transportowych. Pierwszym właścicielem był norweski Offshore Heavy Transport, od zbudowania do kwietnia 2000 r. W listopadzie 1999 r. zostały zakupione przez holenderski Dockwise Shipping. Statki zostały zaprojektowane do transportu wyjątkowo ciężkich półzanurzalnych platform wiertniczych. Mogą transportować ładunki o masie do 30000 ton i o środku ciężkości położonym do 30 metrów ponad pokładem ładunkowym.
Statki te mają po 38 kabin, mogących pomieścić do 60 osób załogi. Załoga ma do dyspozycji salę gimnastyczną, basen pływacki i saunę.
Przedsięwzięcia.
Marynarka USA wykorzystała Blue Marlin do przetransportowania uszkodzonego niszczyciela USS "Cole" (DDG-67) do Stanów Zjednoczonych, po tym jak został unieruchomiony przez samobójcze ataki bombowe w Adenie w Jemenie.
W drugiej połowie 2003 r. w Blue Marlin zwiększono pojemność i dostawiono dwa wysuwane pędniki dla poprawienia zdolności manewrowej. Powrócił do służby w styczniu 2004 r. Dostarczył ważącą 60000 ton platformę Thunder Horse do Corpus Christi w Teksasie.
W lipcu 2005 r. Blue Marlin w jedenaście dni przeniósł rafinerię Snøhvit z miejsca budowy w Cádiz do Hammerfest. Przedsięwzięcie zostało sfilmowane do programu Kings of Construction kanału Discovery oraz Mega Movers History Channel.
W listopadzie 2005 r. Blue Marlin wypłynął z Corpus Christi w Teksasie niosąc pływającą stację radarową SBX do Adak na Alasce. Płynął przez Amerykę Południową i Pearl Harbor na Hawajach, do którego przybył 9 stycznia 2006 r., przebywszy 15000 mil.
W styczniu 2007 Blue Marlin transportował dwie platformy samopodnośne Rowan Gorilla VI i GlobalSantaFe Galaxy II z portu Halifax w Nowej Szkocji w Kanadzie na Morze Północne.

</doc>
<doc id="1353898" url="https://pl.wikipedia.org/wiki?curid=1353898" title="Honda S2000">
Honda S2000

Honda S2000 – dwuosobowy roadster produkowany przez japoński koncern motoryzacyjny Honda Motor Company od kwietnia 1999 roku do czerwca 2009 roku. Samochód został stworzony dla uczczenia 50-lecia istnienia firmy Honda. Model produkcyjny poprzedzał koncept o nazwie SSM zaprezentowany podczas Targów Motoryzacyjnych w Tokio w 1995 roku. Auto produkowane miało być w liczbie ograniczonej, jednak duży popyt na auto doprowadził do rozpoczęcia produkcji seryjnej. Pojazd został wycofany z produkcji z powodu wolnossącego silnika, który nie pozwalał przejść testów homologacyjnych z powodu zbyt dużego zużycia paliwa.
Nazwa auta wiąże się z pojemnością wysokoobrotowego silnika benzynowego - S2000 od silnika 2.0, kontynuując niczym tradycję związaną z modelami S500, S600 oraz S800 - roadsterów z 1960 roku. Całkowita produkcja osiągnęła liczbę 112 636 egzemplarzy. Samochód znalazł się w pierwszej dziesiątce niezawodnych aut oraz najczęściej kradzionych samochodów w Stanach Zjednoczonych. Szybkość otwarcia i złożenia dachu wynosi 12 sekund. W Stanach i Japonii należy do najczęściej tuningowanych pojazdów. Pojazd otrzymał tytuł Cabrio of the Year 1999.
AP1.
Honda S2000 AP1 produkowana była od kwietnia 1999 do 2003 roku. W aucie zamontowano czterocylindrowy silnik benzynowy o pojemności 1997 cm³ DOHC VTEC i mocy od 240 do 250 KM (w zależności od rynku sprzedaży) współpracujący z 6-biegową manualną skrzynią biegów.
Zawieszenia auta utwardzono na podwójnych wahaczach oraz elektrycznie wspomaganym układzie kierowniczym. W standardowym wyposażeniu pojazdu znajdowały się 16-calowe opony marki Bridgestone model Potenza S-02. Kompaktowy i lekki silnik zamontowany za przednią osią umożliwia całkowity rozkład masy 50:50 (przód:tył). Auto w standardzie posiadało winylowy dach. Opcjonalnie kupić można było dach wykonany z aluminium.
W 2001 roku samochód przeszedł lekki face lifting modernizujący głównie wnętrze pojazdu: radio oraz dodając cyfrowy zegar na desce rozdzielczej. W 2002 roku zmieniono ustawienia zawieszenia pojazdu, a tylną szybę z tworzywa sztucznego zamieniono na szkło zawierające elektryczny odmrażacz, lekko zmieniono tylne reflektory, radio oraz sterownik silnika.
Wersja AP1 produkowana była w Takanezawa obok Hondy NSX.
Wersje:
AP2.
Honda S2000 AP2 to wersja auta z 2003 roku po przeprowadzonym face liftingu produkowana do czerwca 2009 roku w Suzuce.
W autach z 2004 roku zmieniono 16-calowe opony na 17-calowe Bridgestone Potenza RE-050 zmniejszając nadsterowność pojazdu, zmodyfikowano amortyzatory oraz geometrię zawieszenia do poprawy stabilności jazdy. W przekładni manualnej synchronizatory z mosiądzu zmieniono na synchronizatory z włókna węglowego. Ponadto przeprowadzono zmiany kosmetyczne: nowy przedni i tylny zderzak, nowe reflektory LED oraz tylne lampy.
W 2006 roku na rynku japońskim silnik F20C zamieniono na F22C1, a we wszystkich modelach wprowadzono system elektronicznej kontroli stabilności, nowe koła oraz kolor nadwozia. We wnętrzu poprawiono fotele oraz dodano głośniki stereo zintegrowane z zagłówkami. W tym samym roku Honda zdecydowała się na zastosowanie elektronicznie otwieranej przepustnicy oraz systemu kontroli trakcji zwanym w Hondzie Vehicle Stability Assist.
W 2007 roku wprowadzono na rynek limitowaną edycję 50 sztuk nazwanych RJ w kolorze białej perły nazwaną od imion Rubensa Barrichello i Jensona Buttona. Auto jest podziękowaniem za obecność Hondy (Honda Racing F1) w Formule 1.
W 2008 roku w USA zaprezentowano kolejną odmianę wyposażeniową (wcześniej w USA dostępna była 1 wersja wyposażenia). W tym samym roku zmieniono koła 17-calowe Bridgestone Potenza RE-070 z przodu 245/40, z tyłu 255/40 oraz zmieniono tylny zderzak i dodano duży spoiler. W tym samym roku zaprezentowano wersję CR - "Club Racing" (Type-S).
W 2009 roku na zakończenie produkcji na rynku europejskim pojawiła się specjalna edycja auta pod nazwą S2000 Ultimate Edition (na rynek polski trafiło 10 egzemplarzy, a na rynku brytyjskim S2000 GT Edition 100.
Wersje:
Specyfikacja.
Wysokoobrotowy, wolnossący silnik ze zmiennymi fazami rozrządu w którym np. tuleje cylindrowe wykonane były ze wzmocnionego włóknem metalu, a wał korbowy i korbowody z nawęglonej kutej stali; 120 KM z litra pojemności, 200 KM na tonę, około 6 sekund do 100 km/h, system VTEC od 6100 obrotów, maksymalna prędkość obrotowa 9200 obrotów, średnie spalanie 10 litrów na 100 km (z powodu wysokiego stopnia sprężania silnik wymaga benzyny 98 oktanowej).
S2000 Mugen.
Honda S2000 doczekała się kilku przeróbek przez firmę Mugen Motorsports. Jedna z przeróbek nie zmieniła nic w nadwoziu auta poza pakietem stylistycznym, który obejmował dach, maskę oraz spoiler wykonane z karbonu, zderzaki oraz zawieszenie, a także sportowy układ wydechowy ze sportowym kolektorem wydechowym i karbonowym dolotem a we wnętrzu zmieniono m.in. fotele. Druga przeróbka mająca miejsce na początku 2007 roku pozbawiła sportową Hondę dachu. Prototyp auta przedstawiono pod nazwą Honda Open Top Pure Concept Sport. W aucie zmieniono stylistykę a także zaingerowano w silnik, układ wydechowy, zawieszenie oraz hamulce. Auto pozbawiono przednich słupków oraz szyby.
S2000 Modulo Climax.
Pod koniec 2012 roku podczas salonu samochodowego w Tokio zaprezentowano zmodyfikowaną stylistycznie odmianę Hondy S2000, która nigdy nie będzie produkowana. Samochód zaprojektowano jako wizytówkę nowoczesnej stylizacji i wysokiej klasy wnętrza. Przód samochodu został zaokrąglony, a najważniejszym elementem jest szeroka chromowana listwa biegnąca wzdłuż całej szerokości samochodu, w którą wkomponowano diodowe światła dzienne.
Ekranizacje i gry.
Samochód doczekał się trzech ekranizacji w 2001 i 2003 roku w filmach pod tytułem "Szybcy i wściekli" i "Za szybcy, za wściekli" oraz w 2003 w Zmruż oczy.
Samochód również doczekał się ekranizacji w 2004 roku w anime "Initial D: Fourth Stage".
Za kierownicą pojazdu można usiąść w grach: ', ', Need for Speed 2015, Need for Speed: Payback, "Juiced: Szybcy i Gniewni", "", "rFactor" oraz w seriach "Gran Turismo, "Forza Motorsport, Nitro Nation Stories, GRID 2 oraz GRID Autosport
Honda S2000 w sporcie.
Honda S2000 rywalizowała m.in. na torze Nürburgring z autami: BMW E46, BMW Z4, Ford Focus, Honda Integra, Opel Astra, Volkswagen Golf, Audi A4, Mercedes-Benz EVO II. W rywalizacji 24 Hours Nurburgring zdominowała na kilka lat (2001, 2003, 2004, 2008, 2010, 2011) swoją klasę.
Auto rywalizuje też m.in. w takich seriach jak: BFGoodrich Langstreckenmeisterschaft Nürburgring, Super Taikyu, Sports Car Club of America.
Recenzje i nagrody.
Honda S2000 otrzymała wiele pochwał, także od krytyków motoryzacyjnych oraz od magazynów: Car and Driver, Car Magazine, Los Angeles Times, Road &amp; Track.
Linki zewnętrzne.
Test Hondy S2000

</doc>
<doc id="1353901" url="https://pl.wikipedia.org/wiki?curid=1353901" title="Wiara i Światło">
Wiara i Światło

Ruch Wiara i Światło (Association internationale Foi et Lumière; International Association Faith and Light; znany też w Polsce jako Wspólnoty muminkowe) – międzynarodowy ruch świecki, związany z Kościołem katolickim, oparty na pracy z osobami niepełnosprawnymi intelektualnie, utworzony przez Marie-Hélène Mathieu i Jean Vaniera podczas pielgrzymki do Lourdes w 1971. Założone podówczas pierwsze wspólnoty ruchu otrzymały od papieża Pawła VI w 1973 formalne potwierdzenie swego powołania jako ruch "Wiara i Światło". 
Pierwsza wspólnota ruchu w Polsce powstała w 1978 r. we Wrocławiu z inicjatywy Teresy Brezy, matki Joasi z zespołem Downa. Po 1980 r. wspólnoty powstały w innych miastach. Założycielką wspólnoty w Lublinie była Joanna Puzyna-Krupska, w Poznaniu Wacław Baehr, w Krakowie Tadeusz Isakowicz-Zaleski. Pierwszymi kapelanami wspólnot warszawskich byli ks. Stanisław Małkowski i ks. Jerzy Popiełuszko. O strony władz kościelnych ruch wspierał ks. kard. Franciszek Macharski. Pierwszy odpowiedzialnym ogólnopolskim był Marcin Przeciszewski, który uczestniczył też zakładaniu wspólnot na Węgrzech i Słowacji oraz w Czechach i ówczesnym ZSRR. Dziś w Polsce jest 88 wspólnot, skupionych w czterech prowincjach. 
Charakterystyka ruchu.
Wspólnota "Wiara i Światło" to grupa 10-40 osób (niepełnosprawne umysłowo dzieci, młodzież i dorośli, ich rodzice i przyjaciele) spotykających się przynajmniej raz w miesiącu na przyjacielskich spotkaniach i modlitwach. Zwykle wspólnoty zakorzenione są w lokalnych parafiach.
Poza regularnymi zebraniami, wspólnoty podejmują szereg rozmaitych działań, m.in. organizują wakacyjne obozowiska, formację i pielgrzymki.

</doc>
<doc id="1353902" url="https://pl.wikipedia.org/wiki?curid=1353902" title="Blue Marlin (statek)">
Blue Marlin (statek)



</doc>
<doc id="1353904" url="https://pl.wikipedia.org/wiki?curid=1353904" title="Balder (statek)">
Balder (statek)



</doc>
<doc id="1353906" url="https://pl.wikipedia.org/wiki?curid=1353906" title="Białoruski Instytut Gospodarki i Kultury w Wilnie">
Białoruski Instytut Gospodarki i Kultury w Wilnie



</doc>
<doc id="1353907" url="https://pl.wikipedia.org/wiki?curid=1353907" title="Dyrektywa usługowa">
Dyrektywa usługowa

Dyrektywa usługowa ("dyrektywa Bolkesteina", "dyrektywa 2006/123/WE Parlamentu Europejskiego i Rady z dnia 12 grudnia 2006 r. dotycząca usług na rynku wewnętrznym" ()) – przyjęta 12 grudnia 2006 roku dyrektywa umożliwiająca częściową liberalizację przepływu usług w Unii Europejskiej.
Sytuacja przed 2004 rokiem.
Chociaż 1 stycznia 1993 na obszarze Wspólnoty Europejskiej wprowadzony został "rynek wewnętrzny" zakładający swobodę przepływu towarów, osób, kapitału i usług to rynek usług pozostawał sferą silnie regulowaną. Jako przyczynę tego zjawiska wskazuje się m.in. trudność oddzielenia samych usług od pozostałych swobód. Innym czynnikiem, który decydował o zaniechaniu intensywnych działań na rzecz liberalizacji były obawy części państw Wspólnoty związane z koniecznością rezygnacji z protekcjonistycznego modelu rynku usług.
Inicjatywa Bolkesteina.
W styczniu 2004 roku z inicjatywą dopełnienia rynku wewnętrznego wystąpił komisarz UE ds. rynku wewnętrznego Frits Bolkestein. W imieniu Komisji zaproponował on przyjęcie "Dyrektywy dotyczącej usług na rynku wewnętrznym" zakładającej całkowitą likwidację barier w przepływie usług. Jako główną zaletę takiego rozwiązania wskazano wzrost konkurencyjności na rynku wewnętrznym. Zaprezentowano w tej sprawie specjalny raport przygotowany przez "Copenhagen Economics", który przewidywał konkretne korzyści – wzrost miejsc pracy o 600 tysięcy i wzrost konsumpcji o 37 mld euro.
Inicjatywa Bolkesteina napotkała na ostry sprzeciw licznych polityków francuskich, niemieckich i belgijskich. W czasie jednej z konferencji prasowych lider MPF Philippe de Villiers użył pojęcia "plombier polonais", który według jego wizji miałby być zagrożeniem dla francuskich fachowców. Ze szczególną krytyką spotkała się zasada kraju pochodzenia oraz swoboda rejestracji. Sprzeciw wobec dyrektywy wyraziła też część polskich organizacji, w tym NSZZ „Solidarność”, OPZZ, czy ATTAC, które przestrzegały przed tzw. "dumpingiem socjalnym". Z kolei stanowisko życzliwe wobec inicjatywy zajęły rządy Czech, Hiszpanii, Holandii, Polski, Węgier i Wielkiej Brytanii.
Przyjęcie zmodyfikowanej wersji dyrektywy.
Ostatecznie doszło do zawarcia kompromisu pomiędzy frakcją chadecką a socjalistami i 16 lutego 2006 Parlament Europejski przyjął dyrektywę, ale w mocno zmienionej wersji. Zasadę kraju pochodzenia zastąpiła zasada swobody świadczenia usług, a spod regulacji dyrektywy wyjęto takie obszary jak usługi zdrowotne, socjalne, finansowe, transportowe, portowe, audiowizualne, interesu ogólnego, usługi świadczone przez agencje pracy tymczasowej, gry hazardowe oraz związane z działalnością agencji ochrony. Postanowiono też przedsięwziąć pracę legislacyjną nad kwestią usług użyteczności publicznej w przyszłości. Parlament Europejski uznał też, że przepisy dyrektywy nie mogą być sprzeczne z prawem pracy oraz prawami socjalnymi. Ostateczną wersję projektu dyrektywy przyjęto 12 grudnia 2006 roku.
Dyrektywa objęła swoim zakresem usługi generujące ponad 40% unijnego PKB.

</doc>
<doc id="1353908" url="https://pl.wikipedia.org/wiki?curid=1353908" title="Maciej Janowski (żużlowiec)">
Maciej Janowski (żużlowiec)

Maciej Janowski (ur. 6 sierpnia 1991 we Wrocławiu) – polski żużlowiec. Indywidualny Mistrz Polski 2015 oraz 2020 na żużlu. Indywidualny Mistrz Świata Juniorów 2011 na żużlu. Zdobywca złotego medalu w Drużynowych Mistrzostwach świata z reprezentacją Polski w 2013 i 2017 roku, wielokrotny medalista tych rozgrywek. Uważany za jednego z najlepszych aktualnych żużlowców i legendę WTS Sparty Wrocław. Wielokrotny medalista Mistrzostw świata, Europy oraz Polski juniorów – indywidualnie, drużynowo i w parach. Zdobywca Złotego, Srebrnego i Brązowego Kasku. Drużynowy Mistrz Polski (2012, 2021), Szwecji (2011, 2013, 2021) oraz Wielkiej Brytanii (2013, 2014, 2015). Czterokrotnie czwarty w cyklu Grand Prix. Brązowy medalista Indywidualnych Mistrzostw Świata (2022). 
W zawodach indywidualnych występuje z numerem 71.
Kariera.
Lata 2007–2010.
W polskiej lidze debiutował 12 sierpnia 2007 r. w barwach wrocławskiego klubu Sparta Wrocław w 1. wyścigu meczu przeciwko Stali Rzeszów. Zdobył wtedy 1 punkt przywożąc za plecami Andreasa Messinga. Swoje pierwsze zwycięstwo biegowe zanotował w następnym sezonie, w 4. kolejce przeciwko Unii Leszno. W tym samym roku pierwszy raz znalazł się w składzie reprezentacji Polski na międzynarodowy turniej. Były to drużynowe mistrzostwa Europy juniorów, w których Polska zajęła 4. miejsce. Janowski z dorobkiem 15 punktów był najlepszym polskim zawodnikiem. Pierwszym rokiem jego występów w lidze szwedzkiej był 2009, a w lidze angielskiej 2010.
Lata 2011–2013.
W 2011 wywalczył tytuł Indywidualnego mistrza świata juniorów – jest to jego pierwszy indywidualny złoty medal w turnieju rangi mistrzostw świata. W Polsce w latach 2012–2013 startował w barwach Unii Tarnów, z którą w pierwszym roku startów wygrał polską Ekstraligę. W 2013 z reprezentacją Polski triumfował w drużynowym pucharze świata.
Lata 2014–2017.
W sezonie 2014 powrócił do Sparty Wrocław, z którą już rok później wywalczył drużynowe wicemistrzostwo Polski. W sezonie 2015 został także Indywidualnym mistrzem Polski. Był to również sezon, w którym zadebiutował w Grand Prix. W swoim pierwszym sezonie w tym cyklu zajął 7. miejsce z dorobkiem 106 punktów, wygrywając jedną rundę. Od tamtego momentu cały czas nieprzerwanie w nim startuje. Okazja do zdobycia w nim medalu nadarzyła się w 2017 roku, kiedy jeszcze po siedmiu z dwunastu rund Janowski był na czele stawki. Dalsza część cyklu nie była już dla niego tak udana i Grand Prix 2017 ukończył na 4. miejscu, tracąc 9 punktów do strefy medalowej. W tym samym sezonie drugi raz w karierze zdobył reprezentacyjne złoto w drużynowych mistrzostwach świata oraz srebrny medal polskich rozgrywek ligowych ze Spartą Wrocław, kończąc je ze średnią biegową 1,966.
Sezon 2018.
W sezonie 2018 poprawił swoje wyniki ligowe – osiągnął wówczas najwyższą średnią biegową w karierze – 2,191. Jego zespół znalazł się jednak pozycję niżej niż rok wcześniej, a z reprezentacją zdobył brązowy medal pierwszej edycji rozgrywek Speedway of Nations, odbywających się w ramach Drużynowych Mistrzostw Świata. W Grand Prix ponownie zajął 4. miejsce, mimo że jeszcze przed ostatnią rundą znajdował się na pozycji dającej mu medal. W Indywidualnych Mistrzostwach Polski zdobył swój czwarty medal i pierwszy srebrny. Ponadto po raz trzeci w karierze został Mistrzem Polski Par Klubowych, które odbywały się na torze w Ostrowie Wielkopolskim. Pierwszy raz w swoim drugim występie wygrał również turniej o Koronę Bolesława Chrobrego w Gnieźnie. 
Sezon 2019.
Na początku sezonu 2019 złapał kontuzję, która wykluczyła go z pierwszej rundy Grand Prix 2019, które ostatecznie ukończył na 6. pozycji. W polskiej lidze po raz trzeci w karierze zdobył wicemistrzostwo. Taki sam rezultat osiągnął w Speedway Of Nations z reprezentacją Polski, która przegrała finał z reprezentacją Rosji – gospodarzami turnieju. Janowski rywalizował tylko w pierwszym dniu turnieju finałowego. Zdobył 0 punktów. Zaliczył upadek, w wyniku którego nie startował w drugim dniu rywalizacji. Kiedy w październiku 2019 roku ogłaszano kadrę reprezentacji Polski na rok następny, Janowski pierwszy raz od wielu lat się w niej nie znalazł. Było to spowodowane, jak mówił trener Marek Cieślak, brakiem wcześniejszego poinformowania o wzięciu zwolnienia lekarskiego przed meczem Polska – Reszta Świata. Podobna sytuacja spotkała również kilku innych polskich zawodników. 
Sezon 2020.
Sezon 2020 był kolejnym, w którym liczył się w walce o medale cyklu Grand Prix. Ostatecznie trzeci raz w karierze został sklasyfikowany na 4. miejscu. Czwarty rok z rzędu zdobył medal ligowy w Polsce. Sparta ukończyła sezon na 3. miejscu. Janowski został drugi raz w karierze Indywidualnym Mistrzem Polski na żużlu zdobywając komplet punktów podczas Finału w Lesznie. Do złota IMP dołożył brąz Mistrzostw Polski Par Klubowych, w których reprezentował Spartę wraz z Glebem Chugunovem. Zajął też najwyższe do tej pory, piąte miejsce, w Indywidualnych Międzynarodowych Mistrzostwach Ekstraligi w Toruniu. 
Sezon 2021.
W sezonie 2021 powrócił do reprezentacji Polski. 11 lipca 2021 doszło do dużej kontrowersji z udziałem Janowskiego. Po skończonych Indywidualnych Mistrzostwach Polski, w których Janowski zajął drugie miejsce. Zawodnik zszedł z podium przed końcem dekoracji najlepszych zawodników. Powodem takiego zachowania było starcie na po 12. wyścigu pomiędzy nim a Bartoszem Zmarzlikiem, triumfatorem całych zawodów. Media szeroko komentowały sprawę, a także poświęciły wiele uwagi ogólnej rywalizacji tych dwóch zawodników. Cały sezon 2021 był dla Janowskiego bardzo udany i pod wieloma aspektami najlepszy w jego dotychczasowej karierze. Starty w Grand Prix rozpoczął bardzo dobrze, utrzymując się na prowadzeniu przez pierwsze cztery rundy. Ostatecznie jednak czwarty raz w karierze został sklasyfikowany na czwartym miejscu (Miał tyle samo punktów co Szwed Fredrik Lindgren, jednak to Janowski był wyżej, ponieważ miał na koncie więcej wygranych rund) Podobnie jak rok wcześniej, do braku medalu przyczyniły się słabsze lokaty w środkowej części cyklu. W lidze natomiast gwarantował duże zdobycze punktowe przez cały sezon. Osiągnął zdecydowanie najwyższą w karierze średnią biegową wynoszącą aż 2,582. Zdobył 3 komplety punktów. Przez cały ligowy sezon tylko dwa razy zszedł poniżej granicy 12 pkt w meczu. Jego dobra jazda miała duży wpływ na zdobycie przez Spartę piątego mistrzostwa Polski. Wygrał również ligę szwedzką z Dackarną Målilla. Z reprezentacją Polski zdobył srebro Speedway of Nations 2021. W wyniku nieporozumienia na torze między nim a Bartoszem Zmarzlikiem, w wyścigu finałowym upadł jadąc na trzeciej pozycji.
Sezon 2022.
W pierwszym meczu Ekstraligi 2022 zdobył płatny komplet punktów (17+1). W kolejnych meczach zdobywał nieco mniej punktów, jednak nadal utrzymywał się w czołówce zawodników z najwyższymi średnimi biegowymi. Grand Prix 2022 rozpoczął od drugiego miejsca w Grand Prix Chorwacji w Goričan. Na następne podium musiał czekać aż do przedostatniej rundy w Mallili, która dała mu trzecie miejsce. Przed ostatnią rundą w Toruniu zajmował dopiero siódme miejsce ze stratą 7 pkt do brązowego medalu. W ostatnim Grand Prix jednak wjechał do finału, co wobec gorszej postawy jego rywali dało mu ostatecznie pierwszy w karierze medal cyklu Speedway Grand Prix. Ponadto wraz z Bartoszem Zmarzlikiem, Patrykiem Dudkiem, Januszem Kołodziejem i Kacprem Woryną zdobył pierwsze w historii złoto w inaugurującym cykl Drużynowych Mistrzostw Europy turnieju w Poznaniu. 
Starty w Grand Prix (Indywidualnych Mistrzostwach Świata na Żużlu).
Stan na 1 października 2022 r.
Turnieje - Indywidualne.
Turniej o Koronę Bolesława Chrobrego – Pierwszego Króla Polski.
Kryterium Asów Polskich Lig Żużlowych im. Mieczysława Połukarda

</doc>
<doc id="1353909" url="https://pl.wikipedia.org/wiki?curid=1353909" title="Dyrektywa Unii Europejskiej o usługach na rynku wewnętrznym">
Dyrektywa Unii Europejskiej o usługach na rynku wewnętrznym



</doc>
<doc id="1353913" url="https://pl.wikipedia.org/wiki?curid=1353913" title="DCV Balder">
DCV Balder

DCV Balder (ang. "Deepwater Construction Vessel") – głębokomorska jednostka konstrukcyjna eksploatowana przez firmę Heerema. Została zbudowana w 1978 przez Mitsui Engineering &amp; Shipbuilding Co., Ltd. jako półzanurzalny żuraw pływający. W 2001 została przebudowana na DCV przez Verolme Botlek BV.
Opis.
Balder posiada dwa żurawie (3600 i 2700 ton). Od przebudowy jest wyposażony w system dynamicznego utrzymywania pozycji klasy III. Posiada siedem pędników azymutalnych o mocy 3500 kW każdy oraz dwie śruby.
Podczas przebudowy została zainstalowana największa na świecie wyciągarka o średnicy 10,5 metra i nośności 275 ton, oraz wieża do kładzenia rurociągów, umożliwiająca układanie rur na głębokości 3000 metrów.
Kadłub składa się z dwóch pływaków połączonych z częścią nadwodną 6 kolumnami. W czasie podróży zanurzenie wynosi około 12 metrów. W czasie pracy zanurzenie może być zwiększone do 25 metrów, co redukuje wpływ fal na statek.
Balder ma możliwość zakwaterowania 350 osób.

</doc>
<doc id="1353924" url="https://pl.wikipedia.org/wiki?curid=1353924" title="Banda (pieśń)">
Banda (pieśń)



</doc>
<doc id="1353934" url="https://pl.wikipedia.org/wiki?curid=1353934" title="VII Korpus Pancerny (III Rzesza)">
VII Korpus Pancerny (III Rzesza)

VII Korpus Pancerny (niem. "VII. Panzerkorps") – niemiecki korpus pancerny z okresu II wojny światowej
Historia.
Korpus został zorganizowany rozkazem z dnia 18 grudnia 1944 roku w składzie Grupy Armii „Środek” poprzez przekształcenie sztabu 49 Dywizji Piechoty na terenie Prus Wschodnich.
W lutym 1945 roku wszedł w skład 2 Armii Grupy Armii „Wisła” i walczy na terenie Prus Wschodnich. W czasie walk ponosi ciężkie straty i w marcu zostaje wycofany do odwodu OKH, gdzie pozostaje do końca wojny.

</doc>
<doc id="1353935" url="https://pl.wikipedia.org/wiki?curid=1353935" title="Rémy Vercoutre">
Rémy Vercoutre

Rémy Vercoutre (ur. 26 czerwca 1980 roku w Grande-Synthe) – francuski piłkarz występujący na pozycji bramkarza. 
Kariera klubowa.
Rémy Vercoutre zawodową karierę rozpoczynał w 1996 roku w Montpellier HSC. Pełnił tam rolę rezerwowego, a pierwszy występ zaliczył dopiero podczas sezonu 1998/1999. Dla Montpellier Francuz rozegrał łącznie 36 ligowych pojedynków, po czym podpisał kontrakt z Olympique Lyon. W nowej drużynie podstawowym bramkarzem był Grégory Coupet, dla którego Vercoutre był zmiennikiem. Sezon 2004/2005 wychowanek Montpellier spędził na wypożyczeniu w RC Strasbourg, gdzie także musiał pogodzić się z rolą rezerwowego.
W kolejnych rozgrywkach Vercoutre powrócił na Stade de Gerland. W 2007 roku Coupet doznał kontuzji, która wykluczyła go z gry na kilka miesięcy. Miejsce w bramce Lyonu zajął więc Vercoutre, który razem z zespołem "Les Gones" wywalczył piąty w swojej karierze tytuł mistrza kraju. Po zakończeniu rozgrywek 2007/2008 poinformowano, że Grégory Coupet najprawdopodobniej odejdzie z Lyonu. Działacze francuskiego klubu postanowili, że sprowadzą na jego miejsce innego golkipera, który zajmie miejsce w wyjściowej jedenastce. Zawodnikiem tym został Hugo Lloris i Vercoutre pełni obecnie rolę jego zmiennika.
10 czerwca 2014 roku podpisał kontrakt z SM Caen.
Latem 2018 podjął decyzję o zakończeniu kariery zawodowej.
Kariera reprezentacyjna.
Vercoutre ma za sobą występy w młodzieżowych reprezentacjach Francji. Grał dla drużyn do lat 15 oraz 16, był także członkiem zespołu reprezentacji do lat 21. Razem z nią wywalczył srebrny medal Mistrzostwach Europy U-21 2002. Na turnieju był rezerwowym dla Mickaëla Landreau.

</doc>
<doc id="1353939" url="https://pl.wikipedia.org/wiki?curid=1353939" title="Octavia E. Butler">
Octavia E. Butler

Octavia Estelle Butler (ur. 22 czerwca 1947 w Pasadenie, zm. 24 lutego 2006 w Lake Forest Park) – amerykańska pisarka science-fiction. Laureatka nagród Hugo i Nebula.
Książki.
seria "Patternist"
seria "Xenogenesis"

</doc>
<doc id="1353949" url="https://pl.wikipedia.org/wiki?curid=1353949" title="Modřanská polka">
Modřanská polka



</doc>
<doc id="1353951" url="https://pl.wikipedia.org/wiki?curid=1353951" title="Modrzanska polka">
Modrzanska polka



</doc>
<doc id="1353952" url="https://pl.wikipedia.org/wiki?curid=1353952" title="Affi N’Guessan">
Affi N’Guessan

Pascal Affi N’Guessan (ur. 1953) – iworyjski polityk, premier Wybrzeża Kości Słoniowej w latach 2000–2003, prezydent Iworyjskiego Frontu Powszechnego (FPI) od 2001.
Życiorys.
N'Guessan urodził się w Bouadikro w departamencie Bongouanou. W 1975 ukończył elektromechanikę na Uniwersytecie w Abidżanie. Trzy lata później uzyskał stopień inżyniera techniki telekomunikacyjnej na "Ecole Nationale Superieure des Postes et Telecomunication" (ENSPT). W latach 1990–1996 zajmował stanowisko burmistrza Bongouanou. Od 1990 do 1995 był wiceprzewodniczącym Unii Miast i Wspólnot Wybrzeża Kości Słoniowej (UVICOCI). W 1990 wszedł w skład kierownictwa Iworyjskiego Frontu Powszechnego (FPI, "Front populaire ivoirien").
W styczniu 2000, po wojskowym zamachu stanu i przejęciu władzy przez Roberta Guéï, objął funkcję ministra przemysłu i turystyki, którą sprawował do października 2000.
N'Guesan kierował kampanią wyborczą Laurenta Gbagbo (kandydat FPI) przez wyborami prezydenckimi w październiku 2000] Po wygranych przez Gbagbo wyborach, 27 października 2000 został mianowany przez niego szefem rządu. Na stanowisku premiera pozostał do 10 lutego 2003, kiedy to, na mocy porozumienia zawartego w czasie wojny domowej w Wybrzeżu Kości Słoniowej, zastąpił go nienależący do żadnej partii Seydou Diarra.
Na 3. Nadzwyczajnym Kongresie FPI, który miał miejsce w dniach 20–22 lipca 2001, N'Guessan został zastąpił prezydenta Gbagbo na stanowisku szefa partii. W październiku2003 podczas 22. Kongresu Międzynarodówki Socjalistycznej w São Paulo w Brazylii, został jednym z jej wiceprzewodniczących.

</doc>
<doc id="1353953" url="https://pl.wikipedia.org/wiki?curid=1353953" title="Modrzańska polka">
Modrzańska polka



</doc>
<doc id="1353954" url="https://pl.wikipedia.org/wiki?curid=1353954" title="Honda S800">
Honda S800

Honda S800 – samochód sportowy produkowany przez japońskiego producenta samochodów Honda. Pokazany po raz pierwszy w 1965 roku na Tokyo Motor Show. Zastąpił model S600 jako wizytówka firmy.
Podobnie jak S600, był dostępny w wersji coupe lub kabriolet. Silnik rzędowy 4 cylindrowy o pojemności 791 cm³ produkował 67 KM (49 kW) mocy przy 7570 obr/min. Prędkość maksymalna wynosiła 158 km/h, przy spalaniu na poziomie 6,7 l/100 km.
Wczesne egzemplarze nadal wykorzystywały przekładnię łańcuchową i niezależne zawieszenie z tyłu, ale po wyprodukowaniu 752 kabrioletów i 242 samochodów w wersji coupe, Honda przełączyła się na bardziej konwencjonalne rozwiązania.
Silnik.
"Źródło:"

</doc>
<doc id="1353955" url="https://pl.wikipedia.org/wiki?curid=1353955" title="Jeff Sarwer">
Jeff Sarwer

Jeff Sarwer (ur. 14 maja 1978 w Kingston) – kanadyjski szachista, mistrz świata do 10 lat (Portoryko 1986).
Wczesna kariera.
Jeff poznał zasady gry w szachy w wieku 4 lat dzięki swojej o 2 lata starszej siostrze, Julii, a w wieku 6 lat zaczął grać w klubie szachowym na Manhattanie w Nowym Jorku ("Manhattan Chess Club"), który był w tym czasie jednym z najbardziej prestiżowych na świecie. Prowadzący ten klub Bruce Pandolfini, będąc pod wrażeniem szachowego rodzeństwa, zapewnił im dożywotnie darmowe członkostwo w klubie, które zazwyczaj zarezerwowane było dla arcymistrzów.
Każdego roku z okazji Dnia Kanady (narodowe święto Kanady) na Wzgórzu Parlamentu ("Parliament Hill") w Ottawie, Jeff (od kiedy skończył 7 lat) zabawiał tłumy grając z 40 graczami w tym samym czasie tzw. symultany. Pokazywał się również w Parku Waszyngtona w Nowym Jorku, gdzie grał w szachy szybkie i ściągał uwagę widzów obserwujących jego grę.
Jeff Sarwer, reprezentując Kanadę, wygrał mistrzostwa świata juniorów do lat 10 w Portoryko w 1986 r.
Allen Kaufman, szef Amerykańskiego Towarzystwa Szachowego, powiedział „Jeff jako dziewięciolatek jest silniejszy niż Bobby (Fischer), kiedy miał 11 lat”. Bruce Pandolfini powiedział natomiast: „Spośród wielu tysięcy dzieci, które uczyłem, Jeff jest zdecydowanie najbardziej niezwykłym młodym graczem, jakiego kiedykolwiek widziałem”.
Życie medialne.
Kiedy Jeff miał 8 lat, jego entuzjazm, jaki przejawiał w kierunku szachów, przykuł uwagę arcymistrza Edmara Mednisa, który zaprosił go do analizowania meczu o mistrzostwo świata w 1986 r. pomiędzy Garrim Kasparowem a Anatolijem Karpowem w PBS (amerykańska stacja telewizyjna). Jeff i jego siostra Julia (która również była mistrzynią świata wśród dziewcząt poniżej 10 roku życia) wystąpili w telewizji ponownie komentując mecz rewanżowy w 1987 r. Po tym wydarzeniu oboje stali się znani w kręgach medialnych i zaczęli pojawiać się w różnych programach, a także stali się tematem filmu dokumentalnego.
Niektóre pisma, takie jak GQ czy Sports Illustrated pisały artykuły o Jeffie i jego rodzinie, często podkreślając ich dziwny styl życia, kwestionując bezpieczeństwo i rozwój kariery szachowej Jeffa pod okiem jego ojca.
Kiedy dla ojca Jeffa stało się jasne, że nie będzie w stanie w pełni kontrolować życia swojego syna, nie pozwolił Jeffowi kontynuować szachowej kariery. Wyprowadził swoją rodzinę z Nowego Jorku i popadł w kłopoty z Towarzystwem Pomocy Dzieciom w Ontario. Olbrzymi artykuł w jednym z najpoczytniejszych i opiniotwórczych czasopism w Stanach Zjednoczonych "Vanity Fair" opisał przemoc, jakiej poddawał Jeffa i Julię ich ojciec Mike i spowodował, że odpowiednie służby zabrały rodzeństwo ojcu i oddały pod opiekę rodziny zastępczej. Ojciec Jeffa nie uznawał żadnych struktur ani systemów państwowych, nie posyłał dzieci do szkoły i było głośno o tym, że znęcał się nad nimi psychicznie i fizycznie. Jeff i Julia uciekli spod opieki Towarzystwa Pomocy Dzieciom do swojego ojca i ukryli się przed służbami, żeby znowu ich nie zabrano. Cała trójka od tej pory ukrywała się, mieszkała w różnych krajach i przywykła do nieprzeciętnego stylu życia.
„Searching for Bobby Fischer”.
W 1993 r. zrealizowano film pt. "Searching for Bobby Fischer" (pol. "Szachowe dzieciństwo"), w którym Jeff został sportretowany jako „Jonathan Poe”. W kulminacyjnej scenie filmu w ostatniej rundzie Jonathan Poe otrzymał propozycję remisu, której nie przyjął i przegrał. W rzeczywistości jednak Jeff Sarwer i jego przeciwnik Joshua Waitzkin partię tę zremisowali i podzielili I miejsce. W tym czasie Jeff miał 7, a Josh 9 lat. Jedyna inna partia pomiędzy chłopcami odbyła się w grudniu 1985 r. i zakończyła zwycięstwem Jeffa.
Udział w turnieju szachowym po latach przerwy.
We wrześniu 2007 Jeff wziął udział w X Międzynarodowym Turnieju szachów szybkich o Puchar Zamku Malborskiego. Ponieważ nie posiadał rankingu międzynarodowego, przyznano mu techniczną punktację 2300 punktów. Jeff uplasował się na III miejscu z wynikiem 7 pkt w 9 partiach wśród 86 zawodników, w tym 4 arcymistrzów.
Poker.
Od grudnia 2008 Jeff bierze udział w European Poker Tour, kończąc 5 turniejów z nagrodami pieniężnymi, w tym zajmując 10. miejsce podczas EPT Warsaw w październiku 2009 i 3. miejsce z wygrana 156.170 Euro w EPT Vilamoura w listopadzie 2009.

</doc>
<doc id="1353957" url="https://pl.wikipedia.org/wiki?curid=1353957" title="Kanabō">
Kanabō

 – żelazna pałka (maczuga) używana w feudalnej Japonii jako broń.
Była konstruowana z ciężkiego, dębowego drewna i pokryta w połowie metalem i metalowymi ćwiekami. Późniejsze wersje były robione z samego metalu, lecz jednocześnie były one krótsze.
Kanabō należała do ciężkich broni i z tego względu jedynie nieliczni wojownicy posługiwali się nią. Była używana przez straż nocną.
Używana w walce "kanabō" służyła do roztrzaskiwania wrogich pancerzy i łamania nóg koni bojowych. Sztuka używania tej nieporęcznej broni, "kanabō-jutsu", polegała na umiejętnym operowaniu siłą z zachowaniem równowagi, której utrata narażała wojownika na cios przeciwnika.
Był to także mityczny oręż, często pojawiający się w opowieściach o japońskich demonach oni, których nadludzka siła pozwalała używać tych gigantycznych maczug i siać postrach wśród przesądnych ludzi. Japońskie przysłowie mówi: „Jak dać diabłu kanabō”, co oznacza dawanie przewagi komuś, kto już wcześniej był w lepszej sytuacji.

</doc>
<doc id="1353961" url="https://pl.wikipedia.org/wiki?curid=1353961" title="Kanabo">
Kanabo



</doc>
<doc id="1353968" url="https://pl.wikipedia.org/wiki?curid=1353968" title="Jessie Weston">
Jessie Weston

Jessie Weston (ur. 1850, zm. 1928) − brytyjska badaczka kultury, zajmowała się m.in. legendami arturiańskimi.

</doc>
<doc id="1353976" url="https://pl.wikipedia.org/wiki?curid=1353976" title="Ascot">
Ascot

Ascot – wieś w Wielkiej Brytanii, w Anglii, w hrabstwie ceremonialnym Berkshire, 10 km na południe od zamku królewskiego Windsor i około 45 km na zachód od centrum Londynu.
Ascot jest znane z racji rozgrywanych tutaj wyścigów konnych Royal Ascot Racecourse. Są to jedne z najbardziej znanych i prestiżowych wyścigów na świecie. Ich historia sięga roku 1711, a w gronie obserwatorów zasiada brytyjska rodzina królewska, w której stajniach znajdują się jedne z najszybszych i najpiękniejszych angielskich koni. Impreza jest ważnym brytyjskim wydarzeniem społecznym: stanowi okazję do prezentacji najnowszych kreacji i – często niezwykle fantazyjnych – damskich kapeluszy, jest też zwykle szeroko komentowana w brytyjskich mediach.

</doc>
<doc id="1353979" url="https://pl.wikipedia.org/wiki?curid=1353979" title="Świadkowie Jehowy na Litwie">
Świadkowie Jehowy na Litwie

Świadkowie Jehowy na Litwie – społeczność wyznaniowa na Litwie, należąca do ogólnoświatowej wspólnoty Świadków Jehowy, licząca w 2022 roku 2924 głosicieli, należących do 40 zborów. Na dorocznej uroczystości Wieczerzy Pańskiej w 2022 roku zgromadziło się 4895 osób. Działalność miejscowych Świadków nadzoruje Biuro Oddziału, znajdujące się w Vantaa, w Finlandii. Biuro Krajowe wraz z Biurem Tłumaczeń znajduje się w Giraitė na przedmieściach Kowna. Również tam znajduje się jeden z 17 ośrodków szkoleń biblijnych na świecie.
Historia.
Początki.
W 1912 roku po raz pierwszy rozpowszechniano publikacje religijne w okolicach miasta Memel (obecnie Kłajpeda), co zaowocowało powstaniem pierwszych grup wyznawców. W październiku 1913 roku niemieckojęzyczne grupy w Heydekrug (obecna Szyłokarczma), Memel odwiedził Paul Balzereit, a w lutym i lipcu 1915 roku pielgrzym Bernhard Buchholz.
W 1917 roku grupę w Bismarcku (obecne Žalgiriai) odwiedził przedstawiciel niemieckiego biura, pielgrzym Karl Wellershaus.
Lata 20. XX wieku.
W 1920 roku współwyznawcy z Wielkiej Brytanii, Danii, Finlandii i Niemiec zaczęli na Litwie rozpowszechniać publikacje religijne i wygłaszać wykłady, których wysłuchało kilka tysięcy osób. W tym samym roku grupy w Uszlöknen (obecnie Užlėkniai) oraz w Memel odwiedził przedstawiciel niemieckiego biura, pielgrzym Hermann Herkendell (1889–1926).
W 1925 roku nadzór nad działalnością Świadków Jehowy na Litwie i w innych krajach nadbałtyckich oraz skandynawskich objęło Biuro Północnoeuropejskie w Danii. W tym samym roku odbyło się zgromadzenie w teatrze Mariampolu, na który przybyło około 700 osób, a w lipcu w Możejkach odbyło się mniejsze zgromadzenie, w którym wzięło udział 35 osób, w tym wyznawcy z Kłajpedy.
W 1926 roku Fred Gabler z Anglii udał się na Litwę, a wkrótce dołączył do niego Percy Dunham, aby prowadzić działalność kaznodziejską. Dwa lata później powstał duży zbór polskojęzyczny w Wilnie (wówczas w Polsce). 
Lata 30. XX wieku.
W lipcu 1931 roku Świadkowie Jehowy (przyjęcie nowej nazwy) zorganizowano zgromadzenie w Heydekrugu. W tym samym roku oprócz kilkudziesięciu głosicieli mieszkających w Wilnie działało jeszcze 11 głosicieli. 20 kwietnia 1934 roku prawnie zarejestrowano stowarzyszenie "Tarptautinė Biblijos Tyrinėtojų Sajunga" (Międzynarodowe Stowarzyszenie Badaczy Pisma Świętego), które reprezentowało Świadków Jehowy. Sługą Biura Oddziału w Kownie w roku 1934 został Andrew Jack. 1 stycznia 1938 roku rejestracja stowarzyszenia została anulowana, a prześladowania Świadków Jehowy na Litwie nasiliły się jeszcze przed wybuchem II wojny światowej. W 1939 roku na terenie Litwy działalność kaznodziejską prowadziło 62 Świadków Jehowy.
Lata 40. XX wieku.
Po drugiej wojnie światowej kilkunastu polskojęzycznych Świadków Jehowy zostało przesiedlonych na tereny Polski. Wśród nich było kilka nauczycielek przybyłych z Wileńszczyzny do Braniewa.
Prześladowania.
1 kwietnia 1951 roku rozpoczęła się Operacja Północ, 151 Świadków Jehowy zesłano na Syberię, a ich mienie zostało skonfiskowane. Niewielka grupka Świadków, która uniknęła deportacji, rozpoczęła działalność podziemną. W 1959 roku co najmniej dwóch Świadków Jehowy powróciło z zesłania, jednak większość litewskich współwyznawców pozostawała w łagrach. W latach 1960–1961 i 1964–1990 literaturę biblijną na język litewski głównie z rosyjskiego tłumaczyła Ona Mockutė. W latach 1962–1964 za tę działalność była więziona w Tallinie w Estonii. Świadkowie Jehowy na Litwie nadal znosili prześladowania ze strony władz radzieckich.
W latach 1970–1989 litewscy Świadkowie Jehowy przemycali na Litwę mikrofilmy ze „Strażnicą” z Rosji. Na miejscu tajnie drukowali również inne publikacje Świadków Jehowy. Przez 30 lat do roku 1990 literatura biblijna była tłumaczona w konspiracyjnych warunkach głównie z języka rosyjskiego. 1 września 1992 roku otworzono małe biuro tłumaczeń w Kłajpedzie. Następnie dział ten przeniesiono do Biura Oddziału pod Kownem.
Latem roku 1989 i 1990 kilkudziesięciu delegatów z Litwy pojechało do Polski na kongresy pod hasłem „Prawdziwa pobożność” oraz pod hasłem „Czysta mowa”. W 1991 roku litewscy delegaci pojechali autobusami na kongres pod hasłem „Lud miłujący wolność” do Tallinna w Estonii.
W 1993 roku na Litwę przybyli pierwsi misjonarze – absolwenci Biblijnej Szkoły Strażnicy – Gilead.
Legalizacja działalności.
21 lipca 1993 roku zarejestrowano "Lietuvos Jehovos liudytojų religinė bendrija" (Religijne Towarzystwo Świadków Jehowy na Litwie). Po zmianach prawnych z 1995 roku, dotyczących związków wyznaniowych zostało ono zarejestrowane ponownie 3 stycznia 1997 roku, a 11 września tego samego roku zarejestrowano również dwa inne stowarzyszenia reprezentujące Świadków Jehowy na Litwie. W roku 1995 na Litwę skierowano 18 polskich absolwentów Kursu Usługiwania.
W 2006 roku 250 litewskich delegatów uczestniczyło w kongresie międzynarodowym pod hasłem „Wyzwolenie jest blisko!” w Chorzowie. We wrześniu 2008 roku powstała w Wilnie grupa polskojęzyczna, prowadząca zebrania w tym języku. Rok później kilkuset litewskich delegatów uczestniczyło w kongresie międzynarodowym pod hasłem „Czuwajcie!” w Poznaniu.
W 2010 roku zanotowano liczbę 3110 głosicieli, a na uroczystości Wieczerzy Pańskiej ("Pamiątce") zebrały się 5644 osoby. Latem 2011 roku polscy współwyznawcy pomagali w przeprowadzaniu specjalnej kampanii kaznodziejskiej. W tym samym roku przybyli kolejni misjonarze ze 130. klasy Szkoły Gilead, a w następnym roku ze 131. klasy. 15 lipca 2011 roku podczas zgromadzeń pod hasłem „Niech przyjdzie Królestwo Boże!” Stephen Lett, członek Ciała Kierowniczego ogłosił wydanie w języku litewskim Chrześcijańskich Pism Greckich w Przekładzie Nowego Świata. 24 listopada 2018 roku w miejscowości Hämeenlinna w Finlandii, ogłoszono wydanie Pisma Świętego w Przekładzie Nowego Świata w języku litewskim. W 2019 roku delegacje z Litwy uczestniczyły w kongresach międzynarodowych pod hasłem „Miłość nigdy nie zawodzi!” w Atlancie, Berlinie, Kopenhadze, Saint Louis, Toronto, Warszawie.
7 czerwca 2022 roku Europejski Trybunał Praw Człowieka wydał korzystne dla Świadków Jehowy orzeczenie w skardze przeciwko Litwie, w kwestii odmowy Świadkowi Jehowy z Litwy możliwości skorzystania ze zwolnienia z odbywania służby wojskowej.
Kongresy regionalne odbywają się w języku litewskim i rosyjskim (zgromadzenia obwodowe również w języku angielskim i litewskim migowym), a zebrania zborowe w tych językach oraz w języku polskim. W Kłajpedzie działa kiosk z bezpłatną literaturą biblijną w różnych językach. Na Litwie co miesiąc prowadzi się przeciętnie ponad 1800 "studiów biblijnych" (2021).
Grupa polskojęzyczna.
Działalność wśród polskojęzycznej ludności Wileńszczyzny rozpoczęto w latach 20. XX wieku. W roku 1925 w Wilnie (na terenie ówczesnej Polski) działało 37 głosicieli, a w 1928 roku powstał zbór polskojęzyczny. Wileńscy wyznawcy będący kolejarzami rozpowszechniali publikacje biblijne na trasach kolejowych. Działalność kaznodziejską w języku polskim prowadzono również w powiecie brasławskim, gdzie później powstała grupa głosicieli. 
W roku 1995 do Wilna skierowano 18 pionierów specjalnych, polskich absolwentów ówczesnego Kursu Usługiwania. We wrześniu 2008 roku powstała w Wilnie grupa polskojęzyczna, w roku 2012 została przekształcona w zbór, a w roku 2022 ponownie w grupę, która należy do obwodu polskojęzycznego: EU Polish 5A. Latem 2011 roku polscy współwyznawcy pomagali w przeprowadzaniu specjalnej kampanii kaznodziejskiej wśród ludności polskojęzycznej. W roku 2014 przybyło z Polski dwóch pionierów specjalnych, absolwentów Kursu Biblijnego dla Braci, a jesienią 2015 roku – absolwenci Kursu dla Ewangelizatorów Królestwa zorganizowanego w Polsce.

</doc>
<doc id="1353983" url="https://pl.wikipedia.org/wiki?curid=1353983" title="Tomasz Żyro">
Tomasz Żyro

Tomasz Żyro (ur. 1955 w Warszawie) – polski politolog, profesor nauk humanistycznych, nauczyciel akademicki Wydziału Nauk Politycznych i Studiów Międzynarodowych Uniwersytetu Warszawskiego i innych uczelni.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1986 obronił na tym wydziale rozprawę doktorską pt. "Myślenie utopijne w amerykańskiej tradycji i współczesności społeczno-politycznej". W 2002 na podstawie dorobku naukowego oraz monografii "Ideologia Americana. U źródeł przekonań politycznych" nadano mu na Wydziale Dziennikarstwa i Nauk Politycznych UW stopień naukowy doktora habilitowanego. W 2009 nadano mu tytuł profesora nauk humanistycznych.
W latach 1987–1989 był redaktorem PWN. W 1989 został stypendystą Fundacji Kościuszkowskiej. W 1990 i 1991 w Committee on Social Thought (Chicago University). Od 1992 do 1995 był dyrektorem programowym fundacji – Instytut Polityczny. W 1995 konsultant dla Center for Strategic and International Studies (Washington, D.C.). 
Po powrocie do pracy naukowej od 1997 pracownik Instytutu Nauk Politycznych Wydziału Dziennikarstwa i Nauk Politycznych, od 2016 w ramach Wydziału Nauk Politycznych i Studiów Międzynarodowych. Od 2019, po likwidacji INP, w Katedrze Historii Politycznej WNPiSM. Od 2019, po likwidacji INP, w Katedrze Teorii Polityki i Mysli Politycznej WNPiSM.
Był też wykładowcą na Uniwersytecie Kardynała Stefana Wyszyńskiego w Warszawie oraz na Wydziale Nauk Humanistycznych i Społecznych SWPS w Warszawie. W latach 2017-2018 Dziekan Wydziału Bezpieczeństwa Narodowego Akademii Sztuki Wojennej.

</doc>
<doc id="1353991" url="https://pl.wikipedia.org/wiki?curid=1353991" title="Ascot (ujednoznacznienie)">
Ascot (ujednoznacznienie)

Zobacz też:

</doc>
<doc id="1353993" url="https://pl.wikipedia.org/wiki?curid=1353993" title="Violet Hill">
Violet Hill

Violet Hill – piosenka angielskiej grupy rockowej Coldplay, pochodząca z albumu Viva la Vida or Death and All His Friends. Została wydana 6 maja 2008 roku jako singiel zapowiadający wydanie nowego albumu. Kompozycja jest pierwszą protestancką w karierze zespołu. Teledysk do tego utworu został nakręcony na Sycylii, we Włoszech przez Ase Mader.
Premiera teledysku odbyła się 19 maja 2008 roku.

</doc>
<doc id="1353996" url="https://pl.wikipedia.org/wiki?curid=1353996" title="Khandro Rinpocze">
Khandro Rinpocze

Khandro Rinpocze (ur. 19 sierpnia 1967 w Kalimpongu, Indie, imię nadane po urodzeniu: Tsering Paldrön) – jest znaną i cenioną nauczycielką buddyzmu tybetańskiego szkół kagju i ningma. 
Khandro Rinpocze urodziła się w rodzinie Mindrolinga Rinpocze, lamy ze szkoły ningma. XVI Karmapa Rangdziung Rigpe Dordże, po konsultacji z Dilgo Czientse Rinpocze, oznajmił rodzicom nowo narodzonej dziewczynki, że jest ona wcieleniem jogini Khandro Ordzien Tsolmo (Wielkiej Dakini z Tsurphu, jednej z partnerek XV Karmapy Khacziaba Dordże).
Dorastanie i edukacja.
Kiedy Khandro Rinpocze podrosła, mniszki, uczennice poprzedniej Khandro Rinpocze, poprosiły XVI Karmapę o intronizowanie nowego wcielenia swojej nauczycielki, która w tybetańskiej siedzibie Karmapów, klasztorze Tsurphu, opiekowała się zgromadzeniem żeńskim. Według Judith Simmer-Brown, autorki książki "Dakini's Warm Breath", była to prośba niecodzienna, ponieważ w Tybecie zwykle nie intronizowano jogiń-kobiet, ani nie rozpoznawano ich oficjalnie jako tulku, nie otrzymywały też formalnego klasztornego wykształcenia, ani nie oczekiwano od nich pełnienia oficjalnych obowiązków, nie dysponowały też swoimi labrangami.
Khandro Rinpocze została intronizowana w 1976 roku w Kalimpongu. Judith Simmer-Brown w "Dakini's Warm Breath" zwraca uwagę na pewną kontrowersję jaka powstała wokół tego faktu. Otóż Mindroling Rinpocze oraz inni tulku ze szkoły ningma chcieli, żeby Khandro Rinpocze była traktowana jako dzierżawca tej szkoły. Nadali jej wysoką pozycję w linii minling uznając ją za wcielenie jogini Mingjur Paldron, która żyła w XVIII wieku. Natomiast lamowie kagju widzieli w niej tulku ze szkoły kagju i chcieli sprowadzić dziewczynkę do Rumteku, siedziby XVI Karmapy na uchodźstwie w Indiach. Rozbieżność ta ciągnęła się latami i zaskutkowała trzema oddzielnymi intronizacjami, które zaspokoiły roszczenia wszystkich zainteresowanych stron.
Początkowo, kiedy rodzice Khandro Rinpocze mieszkali jeszcze w Sikkimie, XVI Karmapa regularnie odwiedzał Khandro Rinpocze w jej rodzinnym domu i przekazywał jej nauki. Później Rinpocze studiowała przez pewien czas podstawy nauk szkoły kagju w Rumteku, również pod okiem XVI Karmapy. Była jedyną dziewczynką uczącą się pośród wszystkich mnichów.
Khandro Rinpocze dorastała w Dehradun, stolicy stanu Uttarakhand, dokąd wyprowadzili się z okolic Rumteku jej rodzice. Otrzymała tam formalne klasztorne wykształcenie w klasztorze Mindroling. Jej głównymi nauczycielami z tego okresu byli, poza jej ojcem, inni lamowie szkoły njingma: Dagpo Tulku, Gjaltse Tulku, Khenpo Czoczo, a później Tulku Urdzien Rinpocze. Na prośbę Karmapy, Dilgo Czientse oraz swojej matki uczyła się również w szkole misyjnej prowadzonej przez chrześcijańskie zakonnice w Dehradun.
Mówi płynnie po angielsku, tybetańsku i w hindi. Z indyjskich szkół St. Joseph's Convent, Wynberg Allen oraz St. Mary's Convent wyniosła zachodnie wykształcenie.
Działalność.
Od 1993 roku Khandro Rinpocze prowadzi żeńskie zgromadzenie w Mussoorie, gdzie założyła żeński klasztor Samten Tse związany z linią minling szkoły ningma. Ponadto od 1987 roku podróżuje udzielając nauk w Europie, Ameryce Północnej i Azji Południowo-wschodniej. Jest nauczycielem rezydentem w ośrodku buddyjskim Lotus Garden Retreat w Wirginii, USA. Aktywnie uczestniczy w sprawach związanych z administracją klasztoru Mindroling w Dehradun w Indiach.
W Polsce ukazała się jej książka "Nasze cenne życie".

</doc>
<doc id="1353998" url="https://pl.wikipedia.org/wiki?curid=1353998" title="Franciszek Dubrawski">
Franciszek Dubrawski

Franciszek Dubrawski z Dubrawki herbu Sas (zm. 1665) – marszałek sejmu w 1654 i sejmu koronacyjnego w 1649, podstarości, podkomorzy przemyski, pułkownik pospolitego ruszenia województwa ruskiego w czasie powstania Chmielnickiego, sędzia kapturowy ziemi przemyskiej w 1648 roku.
Poseł sejmiku wiszeńskiego na sejmy ekstraordynaryjne 1637 i 1647 roku. Poseł na sejm nadzwyczajny 1637 roku, sejm 1638 roku, sejm 1646 roku, sejm 1647 roku. W 1648 uczestniczył w komisji, która pod przewodnictwem Adama Kisiela próbowała dojść do porozumienia z Bohdanem Chmielnickim. Poseł na sejm 1649/1650 roku z sejmiku wiszeńskiego województwa ruskiego. W 1651 jako poseł udał się do księcia Siedmiogrodu Jerzego I Rakoczego by skłonić go do zawarcia przymierza z Polską. W tym też roku został deputatem na Trybunał Główny Koronny. W czasie potopu szwedzkiego pozostał wierny królowi Janowi II Kazimierzowi. W 1657 był przez pewien czas komendantem Przemyśla.
Był marszałkiem sejmików województwa ruskiego w: 1642, 1645, 1646, 1647, 1650, 1657 roku. 
Poseł sejmiku wiszeńskiego na sejm koronacyjny 1649 roku, sejm 1649/1650, sejm 1650 roku, sejm zwyczajny 1654 roku, sejm 1658 roku.
Na sejmie 1649/1650 roku wyznaczony z koła poselskiego na komisarza komisji wojskowej lubelskiej, która zająć się miała wypłatą zaległych pieniędzy wojsku. 
Jego synem był biskup sufragan przemyski - Paweł Konstanty Dubrawski. 

</doc>
<doc id="1353999" url="https://pl.wikipedia.org/wiki?curid=1353999" title="Jak oni śpiewają 3">
Jak oni śpiewają 3



</doc>
<doc id="1354006" url="https://pl.wikipedia.org/wiki?curid=1354006" title="Zbigniew Jaworowski">
Zbigniew Jaworowski

Zbigniew Jaworowski (ur. 17 października 1927, zm. 12 listopada 2011) – polski lekarz, radiolog, pracował w Centralnym Laboratorium Ochrony Radiologicznej w Warszawie, profesor nauk medycznych, taternik.
Życiorys.
Absolwent Collegium Medicum Uniwersytetu Jagiellońskiego. Jako student medycyny w październiku 1948, wraz ze swym kolegą, również taternikiem Wojciechem Niedziałkiem, po trzydziestogodzinnej akcji zdjął ze szczytu stumetrowej wrocławskiej Iglicy uszkodzoną instalację z lustrami, zagrażającą przechodniom. Jako taternik i radiolog w latach 70. współorganizował i uczestniczył w wyprawach na wysokogórskie lodowce – m.in. w Ameryce Północnej (Alaska) i Południowej (Peru), Afryce i Himalajach - badając zanieczyszczenia globu radioaktywnością oraz metalami ciężkimi. Pracował w Instytucie Onkologii w Gliwicach, w Instytucie Badań Jądrowych w Warszawie, od 1993 w Centralnym Laboratorium Ochrony Radiologicznej w Warszawie, gdzie kierował Zakładem Higieny Radiacyjnej.
Przedstawiciel Polski w Komitecie Naukowym ONZ ds. Skutków Promieniowania Atomowego (UNSCEAR).
W 1986 został członkiem Polskiej Komisji Rządowej ds. Skutków Katastrofy w Czarnobylu. Po tej katastrofie zaproponował podawanie polskim dzieciom płynu Lugola.
Mąż Zofii Kielan-Jaworowskiej. Postacie małżeństwa Jaworowskich zostały uwiecznione w spektaklu Teatru Telewizji "Czarnobyl. Cztery dni w kwietniu" z 2010 roku. W postać profesora wcielił się Zbigniew Zamachowski, zaś jego żony - Anna Radwan.
Poglądy.
Był przeciwnikiem wykorzystania paliw kopalnych do celów energetycznych, zamiast tego postulował szersze wykorzystanie energii jądrowej. Był przeciwnikiem europejskiego etnocentryzmu.
Na temat skutków katastrofy w Czarnobylu.
Głosił pogląd, że skutki genetyczne katastrofy w Czarnobylu wśród mieszkańców Ukrainy i Białorusi były w rzeczywistości znacznie mniejsze, niż się popularnie sądzi. Twierdził także, że podawanie w Polsce płynu Lugola, które sam zainicjował w kwietniu 1986 roku, było z dzisiejszej perspektywy zbędne, ponieważ skażenie atmosfery nad Polską radioaktywnym jodem było znacznie poniżej progu zagrożenia. Z drugiej strony potwierdzał, że wobec braku rzetelnych informacji ze strony służb ZSRR, akcja ówczesna była całkowicie uzasadniona tym bardziej, że nawet wobec braku skażenia terapia zapobiegawcza tym specyfikiem nie wywołuje negatywnych skutków ubocznych.
Na temat ocieplenia klimatu.
Był denialistą w kwestii wpływu działalności człowieka na globalne ocieplenie na kuli ziemskiej. Swoich opinii na temat antropogenicznego globalnego ocieplenia nie publikował w recenzowanych czasopismach naukowych, a głównie w prasie popularnej.
W pracy opublikowanej w 1992 stwierdził, że spękanie lodu pod ciśnieniem, okludowanie powietrza wewnątrz struktury molekularnej lodu oraz sposób wydobywania rdzeni lodowych powodują, że ocena stężenia dwutlenku węgla z rdzeni lodowych nie jest prawidłowa. Z poglądem tym polemizował zespół pod kierunkiem Raynauda.
W marcu 2008 był jednym z autorów opracowania "Przyroda, a nie wpływ ludzi, decyduje o klimacie. Podsumowanie raportu Pozarządowego Panelu do Spraw Klimatu. " (patrz Nongovernmental International Panel on Climate Change)
Dokument przygotowany jako zeznanie w Komisji Senackiej Kongresu USA.
Zbigniew Jaworowski przygotował dokument pod tytułem "Zmiana Klimatu: Złe informacje na temat przed przemysłowego poziomu koncentracji CO2". Mimo że dokument zawiera podtytuł, z którego wynika, że został przygotowany dla Komisji Senackiej Kongresu USA na posiedzenie 19 marca 2004r. to nie był na tej komisji prezentowany (19 marca nie było posiedzenia Komisji, a nazwisko Jaworowskiego nie pojawia się na liście osób występujących przed Komisją. Sama treść dokumentu została poddana krytyce.

</doc>
<doc id="1354010" url="https://pl.wikipedia.org/wiki?curid=1354010" title="Walenty Andrychewicz">
Walenty Andrychewicz



</doc>
<doc id="1354011" url="https://pl.wikipedia.org/wiki?curid=1354011" title="Walenty Andrychiewicz">
Walenty Andrychiewicz

Walenty Cyprian Wincenty Andrychiewicz v. Andrychewicz herbu Róża Czerwona (ur. 11 lutego 1787 w Warszawie, zm. 22 września 1849 tamże) – polski wojskowy ormiańskiego pochodzenia, pułkownik, generał brygady, generał powstania listopadowego oraz kawaler Orderu św. Anny II kl. z koroną cesarską, Krzyża Wojskowego Kawalerskiego Virtuti Militari i Znaku Nieskazitelnej Służby za lat 20.
Życiorys.
Był synem Franciszka Andrychiewicza, sekretarza komisji skarbu i działacza powstania z 1794 roku i Karoliny Sowińskiej, siostry gen. Józefa Sowińskiego. Brat Wincentego Andrychiewicza.
Służbę wojskową zaczynał w 1802 r. w armii pruskiej i uczestniczył w kampanii antynapoleońskiej 1805 r. Pod Jeną dostał się do niewoli. Po uwolnieniu, w roku 1807 wstąpił do armii Księstwa Warszawskiego. W kampaniach roku 1807, 1809 oraz lat 1812-1813 walczył pod Wrzonowem, Sandomierzem, Raszynem. Od 1813 r. służył w Modlinie, a po kapitulacji dostał się do niewoli.
W 1815 r. wstąpił do armii Królestwa Polskiego. Służył w 6. ppl (pułk piechoty liniowej) oraz 3. ppl im. Jego Książęcej Wysokości Konstantego Nikołajewicza, którego następnie został dowódcą (Pułkownikiem). Głównodowodzący armią czynną nie uważa ich za niebezpiecznych, pozostawił ich w Warszawie i jego zarządzenie zostało zatwierdzone przez Jego Wysokość 20 listopada 1831 roku.
W powstaniu listopadowym 1831 r. początkowo był dowódcą 1 Brygady 2 Dywizji Piechoty później 2 Brygady 3 Dywizji Piechoty. Na generała brygady awansował 9.03.1831 r.
Od 11 do 28 września 1831 r. był dowódcą 1 Dywizji Piechoty. Brał czynny udział w bitwach pod Grochowem, Dobrem. Wziął także udział w operacji pod Liwcem.
Przez pewien czas był gubernatorem przedmieścia praskiego. W czasie szturmu armii Paskiewicza na Warszawę bronił Mokotowa i Królikarni. Był jednym z dzielniejszych generałów powstania listopadowego. Po upadku powstania powrócił do Modlina. Skorzystał z amnestii i przeniósł się do Warszawy, gdzie zmarł w 1849 r.
Był wolnomularzem.
Pochowany został w katakumbach na cmentarzu Powązkowskim w Warszawie (rząd 97-5).

</doc>
<doc id="1354013" url="https://pl.wikipedia.org/wiki?curid=1354013" title="About Time (album The Stranglers)">
About Time (album The Stranglers)

About Time – dwunasty studyjny album zespołu The Stranglers, wydany 15 maja 1995 roku, nakładem wydawnictwa When!. Producentem płyty był Alan Winstanley. Album zajął 31. miejsce na brytyjskiej liście sprzedaży UK Albums Chart.

</doc>
<doc id="1354021" url="https://pl.wikipedia.org/wiki?curid=1354021" title="Konferencja w Locarno">
Konferencja w Locarno



</doc>
<doc id="1354022" url="https://pl.wikipedia.org/wiki?curid=1354022" title="Dagfinn Høybråten">
Dagfinn Høybråten

Dagfinn Høybråten (ur. 2 grudnia 1957 w Oslo) – norweski polityk, w latach 2004–2011 przewodniczący Chrześcijańskiej Partii Ludowej (Kristelig Folkeparti), deputowany, były minister.
Życiorys.
W 1984 ukończył nauki polityczne na Uniwersytecie w Oslo. Pracował w organizacji zrzeszającej władze lokalne.
Od 1989 do 1990 sprawował urząd sekretarza stanu w Ministerstwie Finansów. W latach 1997–2000 oraz 2001–2004 zajmował stanowisko ministra zdrowia w rządach Kjella Magne Bondevika. Następnie do 2005 w drugim gabinecie tegoż premiera pełnił funkcję ministra pracy i spraw społecznych. Jednocześnie w okresie 1997–2004 formalnie kierował norweską administracją ubezpieczeń (Trygdeetaten). Jako minister zdrowia przeforsował wprowadzenie w Norwegii zakazu palenia tytoniu w zamkniętych miejscach publicznych. Przez lewicowe gazety (np. "Dagbladet") został okrzyknięty mianem "mørkemann" ("mroczny człowiek"), co odnosiło się do jego konserwatywnych poglądów.
W 2004 Dagfinn Høybråten został wybrany na przewodniczącego Chrześcijańskiej Partii Ludowej. W wyborach z 12 września 2005 dostał się do Stortingu z okręgu Rogaland. W 2007 pełnił funkcję prezydenta Rady Nordyckiej. W 2009 uzyskał poselską reelekcję, pełniąc mandat do 2013. W 2011 zakończył pełnienie funkcji przewodniczącego swojego ugrupowania.

</doc>
<doc id="1354023" url="https://pl.wikipedia.org/wiki?curid=1354023" title="Traktaty lokarneńskie">
Traktaty lokarneńskie

Traktaty lokarneńskie, również traktat w Locarno, traktat locarneński lub układ w Locarno – kilka odrębnych układów opracowanych i parafowanych 16 października 1925 roku w szwajcarskiej miejscowości Locarno. Były podsumowaniem międzynarodowej konferencji rozpoczętej 5 października 1925 r., zwołanej z inicjatywy Niemiec.
Układy lokarneńskie podpisano definitywnie w Londynie 1 grudnia 1925 roku, ratyfikowano w następnym roku (złożenie dokumentów ratyfikacyjnych w Sekretariacie Ligi Narodów w Genewie 14 września 1926). Intencją twórców było obowiązywanie "tak długo, aż na żądanie którejkolwiek z Wysokich Stron Umawiających się notyfikowane innym Mocarstwem podpisującym trzy miesiące naprzód, Rada Ligi większością co najmniej dwóch trzecich głosów, stwierdzi, że Liga Narodów zapewnia Wysokim Stronom Umawiającym się dostatecznie gwarancje" wówczas wygaśnięcie nastąpić miało po upływie jednego roku (art. 8 Paktu reńskiego). W praktyce weszły one w życie na lat dziesięć, gdyż Niemcy wypowiedziały je w 1936 roku (remilitaryzacja Nadrenii).
Uczestnicy obrad.
Niemcy były reprezentowane przez ministra spraw zagranicznych Stresemanna i ówczesnego kanclerza Hansa Luthera. Na zaproszenie przybyli ministrowie spraw zagranicznych: Francji – Aristide Briand, Wielkiej Brytanii – Joseph Austen Chamberlain, Włoch – Benito Mussolini oraz Belgii – Emil Vandervelde. Przybyli tam również polski minister spraw zagranicznych Aleksander Skrzyński oraz przedstawiciel Czechosłowacji Edvard Beneš. Obaj jednak nie brali udziału w obradach przy głównym stole.
Postanowienia.
Francja, Belgia, Wielka Brytania i Włochy podpisały z Niemcami tzw. "pakt reński", gwarantujący nienaruszalność granicy między Niemcami a Francją (zobacz granica francusko-niemiecka) i Belgią (zob. granica belgijsko-niemiecka), przy czym Wielka Brytania i Włochy miały w razie agresji ze strony Niemiec lub Francji udzielić pomocy stronie napadniętej. Równocześnie strony wyrzekały się agresji wobec siebie. Udział Belgii oznaczał, że państwo to zrzekało się swego dawnego statusu neutralności.
Ponadto podpisano cztery układy arbitrażowe, które Niemcy zawarły z Francją, Belgią, Polską i Czechosłowacją, oraz dwa układy gwarancji wzajemnej między Francją z jednej a Polską i Czechosłowacją z drugiej strony. Te ostatnie podtrzymywały ważność sojuszów francusko-polskiego i francusko-czechosłowackiego na wypadek dokonania agresji przez Niemcy. Niemcy nie zgodziły się na to, by wzmianka o tych układach znalazła się w tekście paktu reńskiego.
Znaczenie ogólne.
Traktat gwarantował nienaruszalność granicy niemiecko-belgijskiej i niemiecko-francuskiej. W ten sposób Niemcy ostatecznie godziły się z wyznaczoną w Wersalu zachodnią granicą swojego terytorium. Potwierdzając nienaruszalność swych granic zachodnich, równocześnie odmówiły gwarancji w odniesieniu do granic z Polską i z Czechosłowacją. Dla Polski i Czechosłowacji było to dowodem na to, że odtąd granice w Europie dzielą się na nienaruszalne i na te, które naruszyć można. Było oczywiste, że w przyszłości Niemcy zechcą te granice zmienić na swoją korzyść, art. 19 Paktu Ligi Narodów dozwalał bowiem na okresowe "ponowne rozważanie traktatów które nie dają się już stosować". Zgoda Francji i Wielkiej Brytanii na takie stanowisko była wyrazem wzrostu potęgi i znaczenia Niemiec na arenie międzynarodowej. Fakt ten czynił je mocarstwem równorzędnym z pozostałymi i w znacznym stopniu podważał ład wersalski. Jak powiedział sir Austen Chamberlain „Odtąd nie ma zwycięzców i zwyciężonych”.
W 1926 roku Niemcy przystąpiły do Ligi Narodów. Było to głównym celem francuskiego ministra spraw zagranicznych – Brianda a układy lokarneńskie miały być wstępem do pozyskania Niemiec dla Ligi Narodów. Niemcy, obok Wlk. Brytanii, Francji, Włoch i Japonii, otrzymały też miejsce w Radzie Ligi (wystąpiły z Ligi 21 października 1933 roku). Układ w Locarno umożliwiając przystąpienie Niemiec do Ligi Narodów tylko pozornie ją wzmacniał. W rzeczywistości podważał jej rolę jako organizacji strzegącej porządku i ładu w Europie. Okazało się bowiem, że oprócz Ligi są potrzebne dodatkowe gwarancje bezpieczeństwa (czego dowodem był traktat w Locarno). Większość mieszkańców ówczesnej Europy nie zauważyła lub nie chciała zauważyć wad traktatu. Uznano go za sukces i gwarancję pokoju. Właśnie za wkład do "umacniania pokoju" w Europie, uważani za głównych twórców traktatu, w 1925 roku Chamberlain, rok później Briand oraz Stresemann otrzymali Pokojową Nagrodę Nobla.
Znaczenie dla Polski.
Układy lokarneńskie otworzyły Niemcom drogę do rewizji granicy z Polską. Wprawdzie rozbrojone Niemcy do użycia siły jeszcze nie były zdolne, ale niczego na przyszłość nie wykluczano. Dlatego można powiedzieć, że zajęcie Czechosłowacji i wojna 1939 r. zostały zapowiedziane już czternaście lat wcześniej. Układ ten jest uważany za wielką porażkę polskiej polityki zagranicznej obozu przedmajowego. Mimo wielu starań, by na konferencji zagwarantowano również granicę polsko-niemiecką, polscy dyplomaci nie uzyskali w tej kwestii wsparcia mocarstw zachodnich. Gwarancję granicy wschodniej zadeklarowała jedynie Francja, z którą Polska i tak już była w sojuszu od 1921 roku (umowa z 19 II 1921 podpisana w Paryżu przez ministrów spraw zagranicznych Sapiehę i Brianda). W obronie swych zachodnich granic Polska musiała liczyć odtąd głównie na własne siły. Po kilku latach Piłsudski na słowa francuskiego ministra zapewniającego, że Francja nie ustąpi Niemcom w sprawie Polski, odparł: „Nie, nie, niech mi Pan wierzy, ustąpicie, na pewno ustąpicie”. Traktat lokarneński podważył zaufanie Polaków do Francji oraz w jeszcze większym stopniu do Ligi Narodów.

</doc>
<doc id="1354026" url="https://pl.wikipedia.org/wiki?curid=1354026" title="Rozgadana farma (serial animowany)">
Rozgadana farma (serial animowany)

Rozgadana farma (fr. "Potlach", 2006) – francuski serial animowany dla młodzieży z 2006 roku. W Polsce był emitowany po raz pierwszy w 2008 roku przez TVP1.
Serial opowiadający o antropomorficznych zwierzętach gospodarskich w satyryczny sposób odnosi się do zachowań ludzkich i zagadnień społecznych, m.in. zapłodnienie, wiara, etyka, życie rodzinne. W serialu występują następujące postacie: Alan, Omlet, Kotlet, Toby, Eugeni, Kasandra, Heidi, Betty, Nina, Dum Dum, Pan Warren, Warkot, Esmeraldo, Pincho i Owce.
Wersja polska.
Wersja polska: Studio Eurocom
Reżyseria: Dorota Prus-Małecka
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni

</doc>
<doc id="1354028" url="https://pl.wikipedia.org/wiki?curid=1354028" title="Reprezentacja Związku Radzieckiego w rugby union mężczyzn">
Reprezentacja Związku Radzieckiego w rugby union mężczyzn

Reprezentacja ZSRR w rugby (ros. Сборная СССР по регби) – nieistniejąca drużyna rugby union reprezentująca Związek Radziecki, która w latach 80. XX wieku była główną siłą na kontynencie. W 1987 zespół nie startował w Pucharze Świata, a parę lat później zrezygnował z eliminacji do Pucharu Świata w 1991. W 1992 reprezentacja została przemieniona na drużynę Wspólnoty Niepodległych Państw.

</doc>
<doc id="1354031" url="https://pl.wikipedia.org/wiki?curid=1354031" title="Ryszard Kraus">
Ryszard Kraus

Ryszard Władysław Kraus (ur. 30 czerwca 1964 w Bestwinie, zm. 3 listopada 2013 tamże) – polski piłkarz występujący na pozycji napastnika, czterokrotny reprezentant Polski.
Kariera.
Kraus rozpoczął swoją karierę w LZS Bestwina, skąd w 1980 roku trafił do GKS-u Jastrzębie. Po siedmiu latach zdecydował się odejść do Odry Wodzisław, gdzie występował przez kolejne półtora roku. Przed rundą wiosenną sezonu 1988/89 wrócił do Jastrzębia, które występowało wówczas w I lidze. Kraus wystąpił wówczas w 14 spotkaniach i zdobył 6 bramek, jednak nie uchroniło to klubu przed spadkiem do niższej ligi. Latem 1989 roku przeniósł się do Górnika Zabrze. W sezonie 1990/91 zdobył 16 goli, co zaowocowało debiutem w reprezentacji, który miał miejsce 5 lutego 1991 roku w meczu z Irlandią Północną. W 1994 roku przeszedł do GKS-u Tychy, zaś karierę zakończył w 1996 roku w barwach LKS Bestwina.

</doc>
<doc id="1354032" url="https://pl.wikipedia.org/wiki?curid=1354032" title="Rozgadana farma">
Rozgadana farma



</doc>
<doc id="1354033" url="https://pl.wikipedia.org/wiki?curid=1354033" title="Drzewica białolica">
Drzewica białolica

Drzewica białolica ("Dendrocygna viduata") – gatunek ptaka z podrodziny drzewic (Dendrocygninae) w rodzinie kaczkowatych (Anatidae).
Występowanie.
Tropiki Ameryki Południowej (na południu po północną Argentynę i Urugwaj), Afryka na południe od Sahary, Madagaskar i Komory. Gatunek monotypowy.
Środowisko.
Rzeki, jeziora i bagna.
Charakterystyka.
Długość ciała 43–48 cm, masa ciała 502–820 g. Drzewica białolica charakteryzuje się wyprostowaną sylwetką, długą szyją, długimi nogami. Cechy te są typowe dla wszystkich drzewic. Posiada szerokie skrzydła, jej lot jest energiczny, a w poszukiwaniu nasion i bezkręgowców potrafi zanurzyć się, pozostając tylko tylną częścią ciała na powierzchni.
Samiec z samicą często wzajemnie pielęgnują sobie pióra, tym samym uwalniając się od pasożytów w niedostępnych rejonach ciała. Stojąc naprzeciw siebie, delikatnie skubią pióra na głowie i szyi partnera. Gniazda budują wśród gęstej roślinności lub w rozwidleniu niskiego drzewa.
Samica składa 4–13 (rzadziej 16) kremowobiałych jaj o wymiarach 45,5–52,7 mm × 35–41,5 mm i masie 27,5–43 g. Inkubacja trwa 26–30 dni, jaja wysiadywane są przez obydwoje rodziców.
Status.
IUCN uznaje drzewicę białolicą za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji szacuje się na 1,7–2,8 miliona osobników. Globalny trend liczebności populacji uznawany jest za wzrostowy, choć liczebność niektórych populacji spada.

</doc>
<doc id="1354035" url="https://pl.wikipedia.org/wiki?curid=1354035" title="Parlament Szkocki">
Parlament Szkocki

Parlament Szkocki (angielski: "Scottish Parliament", szkocki gaelicki: "Pàrlamaid na h-Alba", scots: "The Scots Pairlament") jest zdecentralizowanym, krajowym, jednoizbowym ciałem ustawodawczym w Szkocji. Mieści się on w edynburskiej dzielnicy Holyrood. Jest on często nazywany metonimią “Holyrood”.
Parlament ten jest demokratycznie wybieranym ciałem składającym się ze 129 członków (Members of The Scottish Parliament, MSP) wybieranych na czteroletnią kadencję według mieszanego systemu proporcjonalnego. 73 członków reprezentuje pojedyncze, geograficzne okręgi wyborcze i jest wybieranych systemem większościowym (system “pierwszy na mecie”), kolejnych 56 członków reprezentuje 8 regionów, składających się z wielu okręgów wyborczych, z czego każdy z regionów wybiera 7 członków.
Pierwotny Parlament Szkocji był ciałem ustawodawczym niepodległego Królestwa Szkocji. Istniał on od wczesnego XIII wieku aż do ustanowienia aktu unii z 1707 roku, na mocy którego połączono Królestwo Anglii z Królestwem Szkocji w Królestwo Wielkiej Brytanii. W konsekwencji tego aktu Parlament Szkocki i Parlament Angielski przestały istnieć i utworzono Parlament Wielkiej Brytanii zasiadający w Westminster, w Londynie.
W związku z referendum w 1997 roku, w którym Szkoci zagłosowali za dewolucją, obecny Parlament Szkocki został utworzony ustawą o Szkocji (ang. "Scotland Act 1998") z 1998 roku. Ustawa ta określa kompetencje prawodawcze Parlamentu, czyli sprawy, w jakich może tworzyć prawa poprzez określenie wprost uprawnień, które są zarezerwowane dla Parlamentu Zjednoczonego Królestwa. Parlament Szkocki ma władztwo legislacyjne we wszystkich sprawach, które nie są zarezerwowane dla Parlamentu Brytyjskiego. Parlament Brytyjski ma prawo do zmiany zakresu uprawnień Parlamentu Szkockiego i może je rozszerzyć bądź zawęzić. Pierwsze posiedzenie Parlamentu Szkockiego odbyło się 12 maja 1999 roku.
Historia.
Przed tym, jak Traktat Unii z 1707 roku złączył Królestwo Szkocji z Królestwem Anglii w Królestwo Wielkiej Brytanii, Szkocja miała niezależny parlament znany jako Parlament Szkocji. Początkowe propozycje Szkotów, przed połączeniem Królestwa Anglii i Królestwa Szkocji, były aby pozostawić zdecentralizowany parlament w Szkocji, propozycje te jednak nie zostały zaakceptowane przez negocjatorów z Anglii.
Przez następne trzysta lat Szkocja była bezpośrednio rządzona z Parlamentu Królestwa Wielkiej Brytanii, a także następnie z Parlamentu Zjednoczonego Królestwa, oba zasiadające w Westminster. Brak Parlamentu Szkockiego pozostał ważnym elementem szkockiej tożsamości. Sugestie, by utworzyć zdecentralizowany parlament pojawiały się już przed 1914 rokiem, ale nie zostały spełnione z powodu wybuchu I wojny światowej. Gwałtowny wzrost poparcia dla nacjonalizmu w Szkocji w latach 60. napędził postulaty o jakąś formę rządzenia ze Szkocji lub pełną niepodległość. Doprowadziło to do utworzenia w 1969 roku, przez rząd Partii Pracy, Komisji Kilbrandona, która miała się przyjrzeć brytyjskiej konstytucji. Jednym z głównych zadań Komisji było zbadanie sposobów, którymi można zapewnić formę samorządności dla Szkocji, w ramach jednego państwa brytyjskiego. Lord Kilbrandon opublikował raport z tej komisji w 1973 roku, zarekomendował on by utworzono bezpośrednio wybierane Szkockie Zgromadzenie Narodowe, które ustanawiałoby prawa w większości spraw wewnętrznych Szkocji.
W międzyczasie odkrycie złóż ropy w Morzu Północnym i następująca po tym kampania Szkockiej Partii Narodowej (SNP) pod hasłem „To jest szkocka ropa” (“It’s Scottish oil”) przyczyniły się do wzrostu popularności dla ogłoszenia niepodległości przez Szkocję, a także dla samej SNP. Partia argumentowała, że Szkocja nie miała tak wielu zysków z ropy ile powinna mieć. Efekt wszystkich tych wydarzeń razem doprowadził do tego, że wtedy urzędujący Premier Harold Wilson zapowiedział, że jego rząd utworzy jakąś formę szkockiej legislatywy w 1974 roku. Jednakże nie stało się tak aż do 1978 roku, gdy ostateczne propozycje utworzenia Szkockiego Zgromadzenia zostały zaakceptowane przez brytyjski parlament.
Według Szkockiego Aktu z 1978 roku utworzone byłoby, wybierane w wyborach, zgromadzenie narodowe w Edynburgu, pod warunkiem, że zostanie przed tym ustanowione referendum, na dzień 1 marca 1979 roku, i że przynajmniej 40% populacji zagłosuje w nim za tą propozycją. Szkockie referendum o dewolucję z 1979 roku nie powiodło się, chociaż 51,6% głosujących zagłosowało za propozycją utworzenia zgromadzenia, to przy frekwencji 63,6% wynik ten reprezentował tylko 32,9% wszystkich uprawnionych do głosowania.
Przez lata 80. i 90. poparcie dla utworzenia szkockiego parlamentu rosło, częściowo z powodu tego, że w tym czasie Wielką Brytanią rządził rząd Partii Konserwatywnej, podczas gdy Szkoci głosowali na Konserwatystów w stosunkowo niewielkiej ilości. W następstwie wyniku referendum z 1979 roku założona została Kampania dla Szkockiego Zgromadzenia (Campaign for a Scottish Assembly, CSA) jako naciskowa grupa interesu, doprowadziła ona do założenia Szkockiej Konwencji Konstytucjonalnej (Scottish Constitutional Convention) w 1989 roku. W jej skład wchodzili reprezentanci z kościołów, partii politycznych, a także z zakładów przemysłowych. W 1995 roku konwencja opublikowała projekt dewolucji, który, w późniejszym czasie, stał się podstawą dla struktury Parlamentu Szkockiego.
Dewolucja była jedną z obietnic Partii Pracy, która w maju 1997 roku objęła władzę z premierem Tony Blairem na czele rządu. We wrześniu 1997 roku zostało zorganizowane drugie referendum o dewolucję, tym razem większość głosujących zagłosowała za ustanowieniem nowego parlamentu, wraz z uprawnieniami do zmian wysokości podatków, w Edynburgu. Pierwsze wybory do nowego Szkockiego Parlamentu odbyły się 6 maja 1999 i 1 lipca tego samego roku część kompetencji ustawodawczych zostało przeniesionych z Parlamentu w Westminsterze do nowego Szkockiego Parlamentu.
7 lutego 2017 parlament szkocki podjął uchwałę, w której „wyraził poparcie dla wszystkich posłów brytyjskiego parlamentu, którzy uważają, że złożony przez rząd projekt ustawy o notyfikacji wyjścia z Unii Europejskiej nie powinien być procedowany”.
Kompetencje.
Do parlamentu szkockiego należy część decyzji lokalnych, takich jak służba zdrowia, rolnictwo i wymiar sprawiedliwości, a także w dużym stopniu sprawy gospodarcze i budżet. Szkocka władza wykonawcza ma obowiązek przedstawiać raporty parlamentowi w Londynie. Inne decyzje i uchwały takie jak polityka zagraniczna czy obrona kraju w dalszym ciągu należą do zadań Parlamentu Wielkiej Brytanii.
Skład.
Rozdział miejsc w parlamencie szkockim po wyborach w latach 2016, 2011, 2007, 2003 i 1999.
Głosowanie odbyło się 5 maja 2016.

</doc>
<doc id="1354038" url="https://pl.wikipedia.org/wiki?curid=1354038" title="Montage">
Montage

Montage – kompilacyjny album saksofonisty Kenny’ego G, wydany przez wytwórnię BMG w 1993 roku.

</doc>
<doc id="1354043" url="https://pl.wikipedia.org/wiki?curid=1354043" title="Świadkowie Jehowy w Estonii">
Świadkowie Jehowy w Estonii

Świadkowie Jehowy w Estonii – społeczność wyznaniowa w Estonii, należąca do ogólnoświatowej wspólnoty Świadków Jehowy, licząca w 2022 roku 4018 głosicieli, należących do 55 zborów. W 2022 roku na dorocznej uroczystości Wieczerzy Pańskiej zebrały się 6853 osoby. Działalność miejscowych Świadków nadzoruje Biuro Oddziału znajdujące się w Vantaa, w Finlandii. Biuro Krajowe i Biuro Tłumaczeń znajduje się w Tallinnie.
Historia.
Początki.
W trakcie pobytu w Stanach Zjednoczonych Martin Kose i jego brat Hugo zaznajomili się z wierzeniami Badaczy Pisma Świętego. W roku 1923 Martin Kose powrócił do Estonii i rozpoczął działalność kaznodziejską. Na jego starania pozytywnie zareagowała rodzina, a w późniejszych czasach jego syn Adolf Kose (1920–2004) został gorliwym głosicielem. W roku 1926 Joseph F. Rutherford skierował trzech Brytyjczyków: Alberta Westa, Percy’ego Dunhama i Jamesa Williamsa do krajów nadbałtyckich. William Dey, nadzorca Biura Północnoeuropejskiego w Danii, wyznaczył Alberta Westa do nadzorowania działalności w Estonii.
Przez krótki czas działalność kaznodziejską w Estonii prowadzili kolporterzy z Anglii, Niemiec i innych krajów, jednak z powodu trudności z przedłużaniem wiz nie mogli pozostać w kraju na dłużej. Ze względu na podobieństwo języków łatwiej do miejscowych warunków dostosowywali się kolporterzy z Finlandii.
W roku 1926 w niewielkim mieszkaniu w Tallinnie przy ulicy Kreutzwaldi 17 otwarto Biuro Oddziału. Sługą oddziału został Albert West. W tym samym roku wydano pierwsze publikacje biblijne w języku estońskim, tym broszurę „Miliony ludzi z obecnie żyjących nigdy nie umrą!” W 1928 roku literaturę biblijną zaczęła tłumaczyć Estonka, Hilda Ang. Zajmowała się tym przez dziesiątki lat. Pierwszą książką w języku estońskim była wydana w 1928 roku „Harfa Boża”. Przed II wojną światową wydano jeszcze siedem innych książek i broszur, ukazywało się także estońskie wydanie „Strażnicy”.
Rejestracja działalności.
W czerwcu 1928 roku w Biurze Oddziału zorganizowano pierwsze zgromadzenie w którym uczestniczyło 25 osób a 4 zostały ochrzczone. Rok później zgromadzenie pomogło przeprowadzić 80 głosicieli z Finlandii, którzy później wzięli udział w działalności kaznodziejskiej. W tym czasie w Estonii działało około 30 kolporterów. Rozpoczęto też działalność ewangelizacyjną na Saremie. W 1930 roku Albert West został skierowany do Biura Północnoeuropejskiego by wspierać Williama Deya jako jego sekretarz. W roli sługi oddziału estońskiego zastąpił go przybyły ze Szkocji Wallace Baxter (zm. 1994). W 1932 roku Biuro Oddziału przeniesiono na ulicę Suur Tartu 72 w Tallinie. 21 czerwca 1933 roku oficjalnie zarejestrowano "Vahi-Torni Piibli ja Traktaatide Selts" (Towarzystwo Biblijne i Traktatowe Strażnica) w Estonii.
W 1927 roku Albert West wygłosił przemówienie na antenie komercyjnej stacji radiowej pt. „Błogosławieństwa Millennium”, które było tłumaczone na język estoński. Audycja ta wzbudziła zarówno wielkie zainteresowanie jak też kontrowersje, dlatego do roku 1929 rozgłośnia nie nadawała audycji Towarzystwa Strażnica. Od tego roku w każdą niedzielę emitowano regularne audycje na które składały się wykłady w języku angielskim, estońskim, fińskim, rosyjskim, czasami w szwedzkim i niemieckim, oraz co najmniej raz w języku duńskim. Przemówienia te wzbudzały ogromne zainteresowanie. Na falach radiowych docierały do Norwegii, Danii, Szwecji, Finlandii i do Leningradu (obecnie Petersburg) w Związku Radzieckim. W samym roku 1932 wyemitowano jakieś 200 wykładów. W 1934 roku, w konsekwencji oskarżeń o rzekome związki Świadków Jehowy z komunizmem, rząd Estonii zakazał ich nadawania.
Zakaz i okres II wojny światowej.
W styczniu 1935 roku pod wpływem nazistowskich Niemiec oraz duchowieństwa nakazano konfiskatę broszury „Sprawiedliwy władca”. W tym samym roku minister spraw wewnętrznych Estonii zamknął oddział Towarzystwa Strażnica w Estonii, skonfiskował literaturę i zajął nieruchomość. W drugiej połowie lat 30. konfiskaty literatury religijnej zdarzały się często, co jednak nie powstrzymało działalności kaznodziejskiej.
W 1940 roku 27 głosicieli i 15 pionierów rozpowszechniło prawie 60 tysięcy publikacji. W tym też roku zorganizowano w Tallinnie zgromadzenie. Po dojściu do władzy w Estonii komunistów zagraniczni głosiciele ze względu na swoje bezpieczeństwo musieli opuścić kraj. Władze ponownie zamknęły Biuro Oddziału. Wallace Baxter został skierowany do Biura Oddziału w Australii. Działalność ewangelizacyjna niemal zamarła na blisko 20 lat. Nadzór nad konspiracyjną działalnością w północnej Estonii powierzono Martinowi Kose, a w południowej Friedrichowi Altpere. Obaj zajmowali się tym od roku 1940 do końca roku 1948 gdy zostali aresztowani. 
W 1942 roku za działalność kaznodziejską został aresztowany Jaan Pärrat. Oskarżono go o prowadzenie działalności wywrotowej i rozstrzelano. Większość głosicieli musiała się ukrywać by nie zostać wcielona do armii niemieckiej lub radzieckiej.
Okres powojenny.
W 1948 roku gdy aresztowano Martina Kose i Friedricha Altpere, utworzono Komitet Służby, w którym usługiwali Albert Kruus, Karl Talberg i Artur Indus a pomagał im Lembit Toom. Komitet ten cały czas działał w konspiracji. Ponieważ Lembit Toom mógł swobodnie podróżować odwiedzał grupy współwyznawców (po roku 1957 pomagał również w tłumaczeniu i drukowaniu literatury biblijnej). W tym okresie usługiwanie w zborach groziło utratą życia. Zdjęcia osób, których władze uważały za przywódców rozwieszano na dworcach kolejowych, a ich samych uważano za niebezpiecznych przestępców. W latach 1948–1951 aresztowano 72 Świadków Jehowy oraz ich sympatyków. Aresztowani otrzymywali wyroki bez rozprawy; jedynie byli informowani o wymiarze otrzymanej kary – od 5 do 12 lat więzienia lub łagru. Większość skazywano na 10 lat. Po zmianie prawa wyroki sięgały 25 lat więzienia. Mimo tej presji w tym samym okresie liczba głosicieli przekroczyła 100 osób.
22 września 1948 roku estońscy Świadkowie Jehowy wystosowali do władz radzieckich w Estonii oficjalny protest przeciw tym bezpodstawnym aresztowaniom. Opisano w nim ich organizację i cel działania oraz zażądano wypuszczenia więzionych współwyznawców. 16 grudnia 1948 roku wysłano kolejną skargę do Rady Sądu Najwyższego Estońskiej SRR, domagając się uniewinnienia i zwolnienia współwyznawców. Zarówno ta, jak i inne petycje są dostępne w archiwum miejskim Tallinna. 1 czerwca 1949 tamtejsi Świadkowie Jehowy wysłali listy skierowane do Nikołaja Szwernika, przewodniczącego Prezydium Rady Najwyższej oraz do Józefa Stalina, w których domagali się uwolnienia aresztowanych Świadków Jehowy i zaprzestania prześladowań. List do Szwernika, opatrzony pieczęcią rządową znajduje się w archiwach państwowych.
Na 24 lipca 1950 roku zaplanowano konspiracyjne zgromadzenie w ustronnym miejscu, w pobliżu miasteczka Otepää. Jednak o planach tych dowiedział się KGB i przygotował zasadzkę. Aresztowano 3 osoby. Gdy aresztowanie wyszło na jaw Świadkom Jehowy udało się ostrzec uczestników kongresu. Następnego dnia zgromadzenie, w którym uczestniczyło 115 osób przeprowadzono w innym miejscu. W programie zgromadzenia wykorzystano artykuły ze „Strażnic” otrzymanych z Niemiec. W Estonii zbory funkcjonowały w miejscowościach: Aravete, Otepää, Tallinn, Tartu i Võru.
Operacja Północ.
1 kwietniu 1951 roku w ramach Operacji Północ aresztowania objęły wszystkich Świadków Jehowy. W 19 miejscowościach aresztowano 382 głosicieli oraz członków ich rodzin (w tym 21 w Tallinie) i zesłano do łagrów na Syberii, głównie w rejon Tomska. Mienie aresztowanych zostało skonfiskowane. W trakcie podróży pociągiem na Syberię w trudnych warunkach zmarło co najmniej jedno dziecko i jedna starsza osoba. Do łagrów różnymi sposobami docierała literatura biblijna, którą najczęściej ręcznie powielano i ukrywano. Urządzano też potajemne zebrania. Niektórzy współwięźniowie z czasem zostali Świadkami Jehowy.
Niewielka grupka głosicieli uniknęła deportacji i działała w konspiracji. Na wolności pozostała też Fanny Hietala, fińska pionierka, która w 1930 roku przeniosła się do Estonii i nie opuściła kraju. W latach 50. działała ona jako kurierka, przewożąc mikrofilmy i korespondencję z Finlandii do Estonii. Estońskiej służbie bezpieczeństwa nigdy nie udało się przechwycić przesyłek z mikrofilmami. 
Po śmierci Stalina sytuacja w Związku Radzieckim zaczęła się zmieniać. W latach 1956 i 1957 współwyznawcy z całego świata skierowali do władz ZSRR setki petycji w sprawie zesłanych Świadków Jehowy. Uwięzionych w zakładach karnych estońskich Świadków Jehowy zwalniano na podstawie amnestii oraz pozwalano im powrócić do domu. Jednak część osób zesłanych w roku 1951 w ramach Operacji Północ zwolniono dopiero w roku 1965. I chociaż pozwolono im powrócić do Estonii musieli szukać nowych mieszkań, gdyż całe ich mienie zostało skonfiskowane. Co najmniej 27 estońskich Świadków Jehowy zmarło w więzieniu lub na zesłaniu. Wśród nich był Artur Indus, przed deportacją usługujący w estońskim Komitecie Służby. Friedrich Altpere, zmuszany na zesłaniu do ciężkich robót, na skutek wyczerpania zmarł krótko po odzyskaniu wolności.
Powrót do Estonii.
Po uwolnieniu Świadków Jehowy z zesłania służba bezpieczeństwa w dalszym ciągu starała się pozyskać wśród nich donosicieli. Pod koniec lat 50. i na początku lat 60. XX wieku w prasie oskarżano Świadków Jehowy o prowadzenie działalności kierowanej przez rząd Stanów Zjednoczonych oraz wysługiwanie się amerykańskim kapitalistom. W 1964 roku gdy Silver Silliksaar odmówił pełnienia służby wojskowej, został oskarżony o zdradę ojczyzny i skazany na karę więzienia. We wszystkich estońskich kinach wyświetlano propagandowy krótki film komunistyczne z jego procesu. Osoby odmawiające pełnienia służby wojskowej, trafiały zazwyczaj do więzień na dwa lub trzy lata. Jednak Jüri Schönberg, Taavi Kuusk i Artur Mikit zostali skazani dwukrotnie, a Artur Mikit w więzieniach spędził pięć i pół roku.
Na początku lat 60. fińskie Biuro Oddziału wyznaczyło Vilho Elorantę do utrzymywania systematycznych kontaktów z głosicielami w Estonii. Udało mu się nawiązać kontakt z Fanny Hietalą. Od tego czasu fińscy kurierzy udający turystów dwa, trzy razy w roku przekazywali korespondencję oraz literaturę na mikrofilmach do Estonii. Jednym z wielokrotnych kurierów był mieszkający w Stanach Zjednoczonych Hugo Kose junior, wnuk Martina Kose.
W roku 1967 do pomocy w zorganizowaniu działalności w Estonii wyznaczono Adolfa Kose. Z czasem powierzono mu większe obowiązki i zajmował się korespondencją i sprawozdaniami z Litwy, Łotwy, Karelii, Leningradu (dzisiejszy Petersburg) oraz Murmańska. Pomagał też w różnych miejscach zorganizować prace drukarskie. W późniejszym okresie zbory w Estonii i sąsiednich republikach radzieckich odwiedzali Viljard Kaarna, Lembit Toom i Silver Silliksaar. W czasie zakazu w leningradzkim parku odbyło się potajemne spotkanie członka Ciała Kierowniczego Lloyda Barry’ego oraz Viva Mouritza z fińskiego Biura Oddziału z Adolfem Kose, nadzorującym działalność w Estonii. Podczas tego spotkania udzielono mu wielu zachęt i przestróg.
W roku 1970 do Estonii zaczęli się przeprowadzać współwyznawcy z innych części ZSRR, gdzie doświadczali brutalniejszych prześladowań. Do usługiwania rosyjskojęzycznym głosicielom w Estonii wyznaczono Aleksandra Jewdokimowa. W roku 1972 w Tartu utworzono pierwszy zbór rosyjskojęzyczny, złożony z około 50 głosicieli. Rosyjskojęzyczne zbory w Estonii i Leningradzie pomagał organizować Nikołaj Dubowiński z Ukrainy, przed aresztowaniem członek Komitetu Kraju ZSRR, który w roku 1967 opuścił więzienie.
W latach 1970–1989 estońscy Świadkowie Jehowy zdobywali mikrofilmy ze „Strażnicą” w Rosji. Na miejscu konspiracyjnie drukowali również inne publikacje Świadków Jehowy. Mimo skromnych środków w podziemnych drukarniach wydrukowano w setkach egzemplarzy przeszło 20 książek. Zebrania i małe zgromadzenia urządzano przy okazji ślubów, które celowo nie były zbyt liczne. Niektóre z takich uroczystości trwały trzy lub cztery dni.
Czas zmian.
W roku 1986 w Związku Radzieckim rozpoczął się okres przebudowy ustrojowej nazwany pierestrojką. Na zaproszenie niektórych instytucji, Świadkowie Jehowy mogli zaprezentować swoje wierzenia w serii publicznych wystąpień. Jedno z takich przemówień Lembit Reile wygłosił w "Sakala Center", głównym centrum konferencyjnym w Tallinie. Zapowiedź podała stacja radiowa dzięki czemu sala była pełna słuchaczy. Było to wielkie wydarzenie dla Świadków Jehowy, którzy w Estonii organizowali jedynie zebrania w małych grupkach, nigdy nie korzystali z mikrofonu ani nie stali na mównicy. Przez parę kolejnych lat wygłaszano wykłady publiczne do licznych grup zebranych w bibliotekach, szkołach i domach kultury.
Latem 1989 roku, grupie kilkunastu Świadków Jehowy w Estonii po raz pierwszy pozwolono uczestniczyć w kongresach międzynarodowych pod hasłem „Prawdziwa pobożność” zorganizowanym w Polsce. Rok później około 200 delegatów z Estonii otrzymało wizy i uczestniczyło w kongresach pod hasłem „Czysta mowa” w Finlandii. Część programu tłumaczono na język estoński, a z okazji zgromadzenia wydano publikacje w tym języku. Rozdzielono również dary pochodzące od współwyznawców z innych krajów przekazane w ramach pomocy humanitarnej. 
Od roku 1983 tłumaczeniem literatury biblijnej w kanadyjskim Biurze Oddziału na język estoński zajmował się Toomas Edur, były kanadyjski hokeista, który został Świadkiem Jehowy. Publikacje biblijne w tym języku udostępniano głównie Estończykom mieszkającym za granicą. W roku 1990 Toomasa Edura wraz z żoną Elizabeth zaproszono do fińskiego Biura Oddziału a wkrótce potem skierowano ich do Estonii by na miejscu tłumaczyli literaturę. Od stycznia 1991 roku estońska edycji „Strażnicy” zaczęła się ukazywać jako dwutygodnik, wydawany techniką czterobarwną równocześnie z wydaniem angielskim. Wydawanie literatury biblijnej w języku estońskim przejęło fińskie Biuro Oddziału. Równocześnie postanowiono wydać wcześniejsze numery z roku 1990. W roku 1990 w Estonii działalność kaznodziejską prowadziło przeszło 700 Świadków Jehowy.
Legalizacja i dalszy rozwój.
13 i 14 lipca 1991 roku w Tallinnie zorganizowano pierwszy od 1940 roku kongres w Estonii. Odbył się on pod hasłem „Lud miłujący wolność”. Rosyjskojęzyczni Świadkowie Jehowy z północno-zachodnich rejonów Związku Radzieckiego, oraz z krajów nadbałtyckich i Kaliningradu zgromadzili się w miejskiej sali koncertowej "Linnahall". Natomiast w hali lodowiska "Jäähall" zebrało się ponad tysiąc osób mówiących po estońsku. Łączna liczba obecnych wyniosła 4808 osób, a 447 ochrzczono.
31 października 1991 roku działalność estońskich Świadków Jehowy została zarejestrowana prawnie. Kolejne potwierdzenia prawnej rejestracji działalności nastąpiły 15 czerwca 1994 roku gdy zarejestrowano "Eesti Jehoova Tunnistajate Koguduste Liit" (Stowarzyszenie Zborów Świadków Jehowy w Estonii). W 1992 roku skierowano do Estonii czworo misjonarzy, absolwentów Biblijnej Szkoły Strażnicy – Gilead oraz nadzorca podróżujący wraz z żoną z Kanady. Wiosną następnego roku przybyło 20 pionierów specjalnych z Finlandii oraz czworo misjonarzy. Z czasem przyjeżdżali kolejni misjonarze. Ponadto około 200 innych współwyznawców przeprowadziło się do tego kraju, by prowadzić działalność ewangelizacyjną na terenach gdzie Świadków Jehowy było niewielu lub nie było ich wcale.
Po zalegalizowaniu działalności zbory w Estonii zorganizowano w jeden obwód, który obejmował całą Estonię, Litwę, Łotwę i region Kaliningradu. Zaliczało się do niego 46 zborów i 12 grup, posługujących się czterema językami. Do zadań nadzorcy obwodu należała również pomoc przy rejestrowaniu zborów na Litwie i Łotwie. Z czasem w samej Estonii utworzono cztery obwody. W roku 1995 nadzorcami obwodów byli między innymi Reino Kesk i Lauri Nordling.
Pierwsza sala zebrań, która była wykorzystywana przez wiele lat, została zbudowana w miasteczku Räpina w południowej Estonii. Po zalegalizowaniu działalności nastała pilna potrzeba wznoszenia Sal Królestwa. Biuro Projektowe fińskiego Biura Oddziału zaczęło projektować Sale Królestwa oraz obiekty biur oddziałów dla krajów nadbałtyckich. W 1993 roku w miejscowości Maardu w ciągu trzech miesięcy powstała pierwsza Sali Królestwa, w której na piętrze przygotowano kwatery dla czterech par misjonarzy. Burmistrz tego miasta przekazał nieodpłatnie na ten cel działkę budowlaną. Wkrótce powstawały następne Sale. W roku 2010 Świadkowie Jehowy posiadali 33 własne Sale, a w roku 1998 w Tallinnie i w Tartu powstały Sale Zgromadzeń. 
W czerwcu 1992 roku ponad 1000 estońskich głosicieli uczestniczyło w kongresie międzynarodowym pod hasłem „Nosiciele światła” w rosyjskim Petersburgu. W sierpniu 1996 roku w Tallinnie zorganizowano dwa kongresy międzynarodowe pod hasłem „Posłańcy pokoju Bożego”. Wzięli w nim udział Estończycy, Litwini, Łotysze i Rosjanie oraz przedstawiciele innych narodowości – łącznie delegaci z 15 krajów. W zgromadzeniu tym uczestniczyło pięciu członków Ciała Kierowniczego: Carey W. Barber, Milton G. Henschel, Teodor Jaracz, Albert D. Schroeder i Daniel Sydlik. Najwyższa liczba osób obecnych na kongresie wyniosła 11 311, a 501 ochrzczono. W roku 2006 ponad 300 estońskich delegatów uczestniczyło w kongresie specjalnym pod hasłem „Wyzwolenie jest blisko!” w Chorzowie.
W czasach, gdy Estonia była częścią Związku Radzieckiego, działalność kaznodziejska w kraju była nadzorowana przez niemieckie Biuro Oddziału. Po zalegalizowaniu działalności w Estonii i otworzeniu granic od roku 1992 nadzór przejęło fińskie Biuro Oddziału. W lutym 1994 roku ukończono pierwszą część kompleksu biurowego w Tallinnie. W tym też roku utworzono Komitet Kraju, w którym usługiwali: Toomas Edur, Reino Kesk i Lembit Reile. Komitet ten nadzorował działalność w trzech krajach nadbałtyckich, a sam podlegał pod Biuro Oddziału w Finlandii. Ze względu na rosnące potrzeby w latach 1997 i 1999 rozbudowano istniejące obiekty. 1 marca 1999 roku Ciało Kierownicze przekształciło Komitet Kraju w estoński Komitet Oddziału. Do usługiwania zamianowano Toomasa Edura, Reino Keska (skierowanego później do Demokratycznej Republiki Konga), Lembita Reile oraz Tommiego Kauko. Rodzina Betel liczyła około 50 osób. W roku 2000, w Biurze Oddziału odbyły się zajęcia pierwszej klasy Kursu Usługiwania. 11 maja 2004 roku związek wyznaniowy ponownie został zarejestrowany. 14 czerwca 2007 roku Poczta Estońska wydała okolicznościowy znaczek, na którym widnieje data 1 kwietnia 1951 roku. Umieszczona na nim liczba 382 nawiązuje do deportowanych w tym dniu Świadków Jehowy z Estonii, ich dzieci, a nawet niektórych bliskich i sąsiadów niebędących ich współwyznawcami .
W roku 2010 działalność ewangelizacyjną w Estonii prowadziło 4268 głosicieli w 53 zborach (w tym 27 zborów rosyjskojęzycznych i cztery grupy, do których należała ponad połowa głosicieli w Estonii). 3 kwietnia 2010 roku zakończono rozbudowę Biura Oddziału. W 2013 roku estońskie Biuro Oddziału wraz z biurami z Litwy i Łotwy oraz z Finlandii zostały połączone w fińskim biurze w Vantaa w jeden oddział nadzorujący działalność około 29 tysięcy Świadków Jehowy.
9 lipca 2009 roku na zgromadzeniu okręgowym Świadków Jehowy pod hasłem „Czuwajcie!”, który się odbył w Tartu, członek Ciała Kierowniczego Guy H. Pierce ogłosił wydanie w języku estońskim „Chrześcijańskich Pism Greckich w Przekładzie Nowego Świata”. Na odbywającym się w dniach od 8 do 10 sierpnia 2014 roku kongresie pod hasłem „Szukajmy najpierw Królestwa Bożego!” w Tallinnie, ogłoszono wydanie „Pisma Świętego w Przekładzie Nowego Świata” w języku estońskim. Wersja ta została wytypowana do "Nagrody Językowego Dokonania Roku 2014". Spośród 18 nominacji zajęła w finałowym głosowaniu trzecie miejsce.
W dniach 24–26 lipca 2015 roku na stołecznej "A. Le Coq Arena" odbył się kongres specjalny pod hasłem „Naśladujmy Jezusa!”. Program przedstawiono w językach estońskim i rosyjskim, a niektóre jego punkty również w języku angielskim oraz estońskim języku migowym. Latem 2019 roku delegacje z Estonii brały udział w kongresach międzynarodowych pod hasłem „Miłość nigdy nie zawodzi!” w Danii, Polsce, Kanadzie, Korei Południowej i Stanach Zjednoczonych.
Świadkowie Jehowy w Estonii należą do 55 zborów, zgromadzających się w 33 Salach Królestwa. Zebrania zborowe i kongresy odbywają się w języku estońskim, estońskim migowym, angielskim i rosyjskim.
Niektóre Sale Królestwa w Estonii

</doc>
<doc id="1354045" url="https://pl.wikipedia.org/wiki?curid=1354045" title="The Collection (Kenny G)">
The Collection (Kenny G)

The Collection – pierwszy kompilacyjny album saksofonisty Kenny’ego G, wydany przez wytwórnię Arista Records w 1990 roku.

</doc>
<doc id="1354049" url="https://pl.wikipedia.org/wiki?curid=1354049" title="Josef Pekař">
Josef Pekař

 Josef Pekař (ur. 12 kwietnia 1870 w Małym Rohozcu, zm. 23 stycznia 1937 w Pradze) – czeski historyk, czołowy przedstawiciel historycznej szkoły Jaroslava Golla.
Biogram.
Urodził się w rodzinie chłopskiej.
Po maturze, którą zdał w gimnazjum w Mladej Boleslawi, studiował historię i geografię na wydziale filozoficznym uniwersytetu czeskiego w Pradze, gdzie był po absolutorium współpracownikiem J. Golla i A. Rezeka.
W latach 1892–1893 był nadzwyczajnym słuchaczem praskiego wydziału prawniczego i redaktorem encyklopedii "Ottův slovník naučný". Rok później przebywał w celach naukowych na uniwersytetach w Erlangen (Bawaria) i Berlinie. W latach 1895–1896 był profesorem gimnazjów w Mladej Boleslawi i w Pradze. W latach 1896–1897 był prefektem w Strakovej akademii (dzisiaj siedziba rządu).
W latach 1897–1901 był docentem, 1901–1905 profesorem nadzwyczajnym, od 1905 profesorem zwyczajnym dziejów Austrii (od 1919 Czechosłowacji) na fakultecie filozoficznym i w latach 1931–1932 rektorem Uniwersytetu Karola w Pradze.
Członek Czeskiej Akademii Nauk i Sztuk Pięknych, oraz Królewskiego Czeskiego Towarzystwa Naukowego. W latach 1897–1918 współredaktor i od 1918 redaktor naczelny „Czeskiego czasopisma historycznego”. Od 1904 r. prezes Klubu Historycznego.
Zajmował się całą czeską historią. Zrewidował romantyczne ujęcie dziejów Czech autorstwa Palackiego i rozwinął własną krytyczno-pozytywistyczną koncepcję. W bardzo ostrych dyskusjach i polemikach pokazywał nowe poglądy na kluczowe wydarzenia czeskiej historii. Polemizował z T. G. Masarykiem i jego koncepcją czeskiej historii. Nie zgadzał się z poglądem, iż wyznacznikiem dziejów Czech jest religijno-humanistyczna idea. Według niego to jest jedynie idea narodowa.
Jego największym zainteresowaniem były najstarsze czeskie dzieje (Nejstarší kronika česká, 1903; Die Wenzels- und Ludmila-Legenden und die Echtheit Christians, 1906; Svatý Václav, 1929), husytyzm (Žižka a jeho doba I–IV, 1927–33), klęska pod Białą Górą (Bílá hora, 1921; Dějiny valdštejnského spiknutí, 1895 i 1934), oraz ekonomiczna, społeczna i kulturalna historia Czech w wieku XVII i XVIII (Kniha o Kosti I–II, 1909–11; České katastry, 1913–15; Tři kapitoly z boje o sv. Jana Nepomuckého, 1921). Jest też autorem podręcznika Dějiny československé (1921).
Był wielkim czeskim patriotą. W czasach I wojny światowej toczył spory z niemieckim szowinizmem i pangermanizmem, bronił integralności historycznej ziem Korony czeskiej i popierał federalizację Austro-Węgier. Po powstaniu Czechosłowacji ČSR krytykował antykatolicką kampanię i radykalną reformę rolną. W latach 30. dążył do zrozumienia z Niemcami sudeckimi na podstawie ziemskiego patriotyzmu.
W grudniu 1935 odmówił kandydowania na prezydenta Czechosłowacji.

</doc>
<doc id="1354055" url="https://pl.wikipedia.org/wiki?curid=1354055" title="Dyrektywa Bolkesteina">
Dyrektywa Bolkesteina



</doc>
<doc id="1354056" url="https://pl.wikipedia.org/wiki?curid=1354056" title="Giacinta de Mariscottis">
Giacinta de Mariscottis



</doc>
<doc id="1354060" url="https://pl.wikipedia.org/wiki?curid=1354060" title="Breathless (album)">
Breathless (album)

Breathless – album saksofonisty Kenny’ego G, wydany w 1992 roku. Uplasował się on na szczycie notowania Contemporary Jazz Albums oraz na pozycji #2 list "Billboard" 200 i R&amp;B/Hip-Hop Albums. Pochodząca z tej płyty piosenka „Forever in Love” wygrała w 1993 roku nagrodę Grammy w kategorii Best Instrumental Composition.
"Breathless" odniósł największy sukces spośród wszystkich dotychczasowych albumów Kenny’ego G, pokrywając się dwunastokrotną platyną.

</doc>
<doc id="1354066" url="https://pl.wikipedia.org/wiki?curid=1354066" title="Pionierzy Wrocławia">
Pionierzy Wrocławia

Pionierzy Wrocławia – określenie Polaków, którzy przybyli do Wrocławia między 8 maja a 31 maja 1945 i zajęli się odbudową i organizacją różnych dziedzin życia miejskiego. Do miasta przyjechało wówczas około 200 osób.
Pionierzy i ich stowarzyszenie.
Wśród pionierów były grupy administracyjne, grupy operacyjne Komitetu Ekonomicznego Rady Ministrów i Ministerstwa Przemysłu, grupy delegatury Ministerstwa Oświaty oraz grupy funkcjonariuszy Milicji Obywatelskiej i Urzędu Bezpieczeństwa, Państwowego Urzędu Repatriacyjnego, Polskiego Czerwonego Krzyża, pocztowo-komunikacyjne, bankowe, jak też przedstawiciele partii politycznych. Do grona pionierów zaliczano również kolejarzy pracujących przed 31 lipca 1945 na torach i dworcach Wrocławia.
Od 1946 pionierzy starali się o utworzenie Stowarzyszenia Pionierów, które ostatecznie powstało w 1960; powołano wówczas sekcję pionierów przy Towarzystwie Miłośników Wrocławia. Obrady I Walnego Zjazdu Pionierów miały miejsce w 1965. Ustanowiono wtedy specjalną odznakę pionierską, a w 1980 TMW ustanowiło Dzień Pioniera Wrocławia.
Między rokiem 2003 a 2007 zmarło 87 członków stowarzyszenia; pod koniec roku 2007 sekcja liczyła 152 osoby.
Pierwsza gazeta ukazująca się we Wrocławiu po polsku miała tytuł „Pionier” (w lutym 1946 zmieniony na „Słowo Polskie”).
13 października 1945 we Wrocławiu otworzono trzecie kino „Pionier”, które było otwarte do powodzi w 1997.
Prawdziwi pionierzy.
Potocznie pionierami nazywano także osoby, które po zwolnieniu z obozów koncentracyjnych i obozów pracy pozostały na terenach nowo przyłączonych, oraz mieszkańców przybyłych do Wrocławia w okresie od 9 maja 1945 do 19 stycznia 1947. Jak podaje "Encyklopedia Wrocławia", to ta ludność napływowa „w istocie podjęła pionierski trud przywracania do życia zniszczonego Wrocławia”.
Pierwsi polscy mieszkańcy powojennego Wrocławia pochodzili głównie z centralnej i wschodniej Polski. Przybywający do miasta początkowo samowolnie zamieszkiwali w pustych mieszkaniach, pozostałych po wysiedlanych Niemcach lub opuszczanych w inny sposób. Najwięcej osób zamieszkało na Nadodrzu, w rejonie stosunkowo najmniej zniszczonym. Jednak pierwsi polscy mieszkańcy osiedlili się na Grabiszynku, w rejonie ulic Lwowskiej i Pereca, głównie z powodu bliskości komisariatu Milicji Obywatelskiej. Polska administracja zajęła się sprawami zamieszkania dopiero w drugiej połowie roku, kiedy napływ ludności do Wrocławia zwiększył się znacząco. Miasto nie było bezpieczne; wiele osób przyjeżdżało na „szaber” celem szybkiego wzbogacenia się i, jak to uzasadniano, wzięcia odwetu na Niemcach. W mieście działały również bandy różnych narodowości.

</doc>
<doc id="1354067" url="https://pl.wikipedia.org/wiki?curid=1354067" title="Święta Hiacynta">
Święta Hiacynta



</doc>
<doc id="1354070" url="https://pl.wikipedia.org/wiki?curid=1354070" title="Czerwona winnica">
Czerwona winnica

Czerwona winnica () – obraz olejny Vincenta van Gogha namalowany w początkach listopada 1888 r.
Historia.
Obraz został po raz pierwszy wystawiony na dorocznej wystawie belgijskiej grupy artystycznej Les XX w Brukseli w 1890 r. i sprzedany za cenę 400 franków (obecnie około 1000 dolarów) malarce Annie Boch, jednej z założycieli grupy Les XX. Anna Boch była starszą siostrą malarza Eugène Bocha, przyjaciela van Gogha.
Sprzedaż "Czerwonej winnicy" jest jedynym udokumentowanym przypadkiem sprzedaży dzieła Vincenta van Gogha za jego życia.
W późniejszym czasie, podobnie jak "Taras kawiarni w nocy", dzieło pozyskane zostało do zbiorów znanego rosyjskiego kolekcjonera Siergieja Szuszkina, a następnie znacjonalizowane przez bolszewików i ostatecznie przekazane do Muzeum Puszkina w Moskwie, gdzie znajduje się obecnie.

</doc>
<doc id="1354074" url="https://pl.wikipedia.org/wiki?curid=1354074" title="Kenny G Live">
Kenny G Live

Kenny G Live – nagrany na żywo album saksofonisty Kenny’ego G, wydany w 1989 roku. Uplasował się on na pozycji #2 listy notowania Contemporary Jazz oraz na miejscu #16 "Billboard" 200. 

</doc>
<doc id="1354083" url="https://pl.wikipedia.org/wiki?curid=1354083" title="Ewangelikalna Wyższa Szkoła Teologiczna we Wrocławiu">
Ewangelikalna Wyższa Szkoła Teologiczna we Wrocławiu

Ewangelikalna Wyższa Szkoła Teologiczna we Wrocławiu (dawniej: Biblijne Seminarium Teologiczne we Wrocławiu) – niepubliczna ewangelikalna szkoła wyższa prowadzona przez związek wyznaniowy pn. Unia Ewangelikalna w Rzeczypospolitej Polskiej zlokalizowana we Wrocławiu. 19 października 2006 decyzją Ministra Nauki i Szkolnictwa Wyższego została wpisana do rejestru uczelni niepublicznych i związków uczelni niepublicznych pod nr 186.
Charakterystyka.
Uczelnia nie identyfikuje się z żadną konkretną konfesją protestancką, choć przyjmuje w swoim wyznaniu wiary fundamentalne dla ewangelikalnego protestantyzmu doktryny, przy szczególnym podkreśleniu roli Biblii jako ostatecznego autorytetu. Szkoła jest otwarta na dialog międzywyznaniowy, kładzie nacisk na rozwój w trzech wymiarach: wiedzy, duchowości i praktycznego zaangażowania. Program akademicki obejmuje studia w zakresie z biblistyki i teologii chrześcijańskiej oraz przygotowanie do służby duszpasterskiej. Absolwenci uczelni otrzymują dyplom licencjata teologii i mogą kontynuować naukę na poziomie magisterskim w Chrześcijańskiej Akademii Teologicznej w Warszawie oraz uczelniach zagranicznych. Uczelnia wydaje także recenzowane czasopismo naukowe pt. "Theologica Wratislaviensia" (ISSN 1734-4182) oraz utworzoną w jego obrębie serię Monografie.
Historia i siedziba.
Pierwotnie, uczelnia nosząc nazwę Biblijne Seminarium Teologiczne działała jako jednostka organizacyjna Kościoła Chrześcijan Baptystów w RP. W 2001 siedziba szkoły została przeniesiona do barokowego budynku zlokalizowanego na Wyspie Piasek, gdzie mieszczą się sale wykładowe, gabinety wykładowców, sala nabożeństw oraz akademik. Od 2006 funkcjonuje pod obecną nazwą i jest jednostką organizacyjną Unii Ewangelikalnej w RP. Jej pierwszym rektorem był pastor dr Zygmunt Karel.

</doc>
<doc id="1354085" url="https://pl.wikipedia.org/wiki?curid=1354085" title="Mahr">
Mahr

Mahr (arab. مهر) – w islamie dar ślubny, który otrzymuje panna młoda od mężczyzny, w momencie zawarcia związku małżeńskiego, na wypadek rozwodu.
Wyróżniamy trzy rodzaje mahru:

</doc>
<doc id="1354091" url="https://pl.wikipedia.org/wiki?curid=1354091" title="Kalczyk">
Kalczyk

Kalczyk (; dawn. Kałka) – rzeka w obwodzie donieckim i zaporoskim Ukrainy, dopływ Kalmiusa.
Źródła rzeki znajdują się na wysokości 250 m n.p.m., ujście do Kalmiusa niedaleko jego ujścia do Morza Azowskiego. Największym miastem leżącym nad Kalczykiem jest Mariupol.
W 1233 roku nad rzeką miała miejsce bitwa drużyn ruskich i połowieckich z Tatarami.

</doc>
<doc id="1354098" url="https://pl.wikipedia.org/wiki?curid=1354098" title="Uszkodzony piksel">
Uszkodzony piksel

Uszkodzony piksel – wada fabryczna monitorów ciekłokrystalicznych (LCD) lub matryc aparatów cyfrowych/kamer cyfrowych/kamer internetowych (ogólnie matryc światłoczułych) CCD.
Występuje ona w postaci cały czas świecącego się piksela (na biało, czyli wszystkie 3 kolory RGB, lub na jeden z nich) – "gorący piksel" lub w ogóle nie świecącego się piksela (czarny) – "martwy piksel".
W przypadku matryc światłoczułych, gdy mamy do czynienia z martwym pikselem, dany piksel nie rejestruje światła, w wyniku czego na obrazie (zdjęciu, filmie itd.) widoczna jest mała plamka. W przypadku CCD i "hot pixeli" trudno jest je zauważyć – są widoczne dopiero przy długim czasie naświetlania.
W wypadku LCD ich dopuszczalna ilość określana jest przez normy TCO (zob. def. TCO'92 95/99/03) ustanawiane przez szwedzką organizację TCO Development działającej w ramach Tjänstemännens Centralorganisation.
Każdy piksel składa się z trzech subpikseli o różnych kolorach: niebieskim, czerwonym i zielonym (RGB). Uszkodzony subpiksel oznacza usterkę, która wpływa na cały piksel. Różne natężenia subpikseli nadają kolor i odcień jednemu pikselowi.

</doc>
<doc id="1354101" url="https://pl.wikipedia.org/wiki?curid=1354101" title="Lapin Kulta">
Lapin Kulta

Lapin Kulta ("Złoto Laponii" po fińsku) – marka piwa fińskiego produkowana przez firmę o tej samej nazwie w mieście Tornio. Obecnie firma jest własnością Hartwalla.
Browar został założony w roku 1873, ale nazwy Lapin Kulta zaczęto używać dopiero w 1963 roku. Browar musiał wykupić firmę zajmującą się poszukiwaniem złota by móc legalnie korzystać z nazwy. Pisma firmy wciąż wskazują jako obszar działalności "poszukiwanie złota oraz produkcja i dystrybucja złota".

</doc>
<doc id="1354102" url="https://pl.wikipedia.org/wiki?curid=1354102" title="Glukozamina">
Glukozamina

Glukozamina (łac. "Glucosaminum") – organiczny związek chemiczny z grupy aminocukrów, pochodna glukozy, w której grupa hydroksylowa w pozycji 2 zastąpiona została grupą aminową. W organizmach syntetyzowana jest z glukozy i jest prekursorem szeregu biocząsteczek, na przykład kwasu sjalowego, chondroityny, glikoprotein lub heparyny. Acetylowana glukozamina jest merem chityny.
Działanie lecznicze.
Przypuszczano, że przez przyjmowanie glukozaminy można uzyskać odbudowę chrząstki stawowej i że może ona zmniejszać ból stawów oraz wpływać na sprawniejsze ich funkcjonowanie. Preparaty siarczanu glukozaminy wykorzystywane są przy wspomaganiu leczenia choroby zwyrodnieniowej stawów. W roku 2001 opublikowano badanie wskazujące, że lecznicze działanie glukozaminy nie jest pewne. Metaanaliza opublikowana w 2010 roku stwierdza, że w porównaniu z placebo, glukozamina, a także chondroityna i ich połączenie nie zmniejszają bólu stawów i nie mają wpływu na zwężenie szpary stawowej. We wnioskach z badania zaleca się odstąpienie od refundacji leczenia glukozoaminą i zaprzestanie przepisywania tego związku przez lekarzy. W 2013 roku na Uniwersytecie w Sydney zakończono "Long-term Evaluation of Glucosamine Sulphate Study" (LEGS), w którym także nie stwierdzono aby przeciwbólowe działanie glukozaminy lub chondroityny było lepsze od placebo, natomiast ich podawanie równoczesne powodowało ograniczenie zwężenia szpary stawowej (choć zmniejszenie bólu było także na poziomie placebo).

</doc>
<doc id="1354103" url="https://pl.wikipedia.org/wiki?curid=1354103" title="DeWalt">
DeWalt

DeWalt – amerykański producent elektronarzędzi, a także odzieży ochronnej. Przedsiębiorstwo zostało założone w 1924 roku przez Raymonda DeWalta. W 1949 roku przedsiębiorstwo kupił American Machine and Foundry. Ta z kolei sprzedała w 1960 roku firmie Black &amp; Decker. Obecnie DeWalt należy do Stanley Black &amp; Decker. Siedziba główna znajduje się w Baltimore w Stanach Zjednoczonych.

</doc>
<doc id="1354109" url="https://pl.wikipedia.org/wiki?curid=1354109" title="Pontiac 1000">
Pontiac 1000



</doc>
<doc id="1354112" url="https://pl.wikipedia.org/wiki?curid=1354112" title="Maria Teresa Kowalska">
Maria Teresa Kowalska



</doc>
<doc id="1354114" url="https://pl.wikipedia.org/wiki?curid=1354114" title="Abraham Gancwajch">
Abraham Gancwajch

Abraham Gancwajch (ur. 1902 w Częstochowie, zm. prawdopodobnie w 1943 w Warszawie) – nauczyciel, dziennikarz, działacz syjonistyczny w ramach Ha-Szomer Ha-Cair. Kolaborant pod okupacją niemiecką, kierownik Urzędu do Walki z Lichwą i Spekulacją w getcie warszawskim.
Życiorys.
Gancwajch uzyskał tradycyjną edukację żydowską, miał dyplom rabina. Przed wojną był nauczycielem hebrajskiego i działaczem syjonistycznym. Zajmował się również dziennikarstwem, współpracując z prasą lokalną, m.in. jako korespondent z Belgii. W Wiedniu był współpracownikiem antyhitlerowskiego periodyku, w którym był specjalistą od spraw żydowskich. Wśród współpracowników pisma był jego przyjaciel, Ohlenbusch, będący szpiegiem niemieckim.
Przed 1937 przeprowadził się do Łodzi (mieszkał przy ul. Gdańskiej 65), gdzie wydawał pismo "Wolność" prenumerowane przez wielu Żydów. Po zajęciu Łodzi przez Niemców (8 września 1939) wszyscy abonenci "Wolności" zostali zatrzymani. Gancwajch nie został jednak aresztowany, a Ohlenbusch zabrał go do Warszawy, gdzie w 1940 znalazł się w tamtejszym getcie. Dzięki przyjaźni z nim otrzymał tam rozmaite koncesje, m.in. na administrowanie ponad stu budynkami. Posiadał też licencję na jedyne w getcie biuro afiszowe. Nie musiał nosić opaski z Gwiazdą Dawida, w każdej chwili, za zgodą Gestapo, mógł z getta przejść na stronę „aryjską”.
W getcie warszawskim został kierownikiem Urzędu do Walki z Lichwą i Spekulacją (tzw. "Trzynastki"). Kierował także organizacją "Żagiew".
Wyrok na niego wydało podziemie żydowskie i polskie, jednak nie udało się go wykonać. Prawdopodobnie został zabity przez Niemców w 1943, ale jego los nie jest znany. Plotki o jego losach powojennych (miał rzekomo współpracować z NKWD albo wyemigrować do Izraela) nie zostały potwierdzone.

</doc>
<doc id="1354116" url="https://pl.wikipedia.org/wiki?curid=1354116" title="Gue">
Gue



</doc>
<doc id="1354117" url="https://pl.wikipedia.org/wiki?curid=1354117" title="Chun-ma">
Chun-ma

Chun-ma (K-SAM, kor. "Pegaz") – współczesna południowokoreańska samobieżna wyrzutnia przeciwlotniczych pocisków rakietowych.

</doc>
<doc id="1354118" url="https://pl.wikipedia.org/wiki?curid=1354118" title="Mike van Diem">
Mike van Diem

Mike van Diem (ur. 12 stycznia 1959 w Sittard) – holenderski reżyser i scenarzysta filmowy, twórca reklam telewizyjnych. Jego film "Charakter" (1997) zdobył Oscara dla najlepszego filmu nieanglojęzycznego.
Życiorys.
Studiował filologię niderlandzką na uniwersytecie w Utrechcie. W 1989 ukończył studia reżyserskie na amsterdamskiej uczelni Nederlandse Film en Televisie Academie (NFTVA). Zwrócił na siebie uwagę krótkometrażowym filmem studenckim "Alaska" (1989), który przyniósł mu nie tylko nagrodę dla najlepszego holenderskiego krótkiego metrażu, ale również studenckiego Oscara.
Największym artystycznym dokonaniem van Diema był film "Charakter" (1997), zrealizowany na podstawie powieści Ferdinanda Bordewijka. Rozgrywający się w realiach międzywojennych obraz opowiadał o skomplikowanych relacjach ojca i jego nieślubnego syna na przestrzeni kilkunastu lat. Film był częściowo kręcony we Wrocławiu, a van Diem był także autorem jego scenariusza.

</doc>
<doc id="1354120" url="https://pl.wikipedia.org/wiki?curid=1354120" title="Black+Decker">
Black+Decker

Black+Decker Inc. – amerykański producent elektronarzędzi oraz sprzętu AGD.
Przedsiębiorstwo zostało założone w 1910 roku przez Duncana Blacka oraz Alonzo Deckera. Nazwa przedsiębiorstwa pochodzi od połączenia ich nazwisk. Przedsiębiorstwo posiada również kilka spółek zależnych, jednak produkują one narzędzia pod własną nazwą (m.in. DeWalt, Kwikset oraz Price Pfister). 
12 marca 2010 doszło do połączenia spółek Black &amp; Decker i Stanley Works pod nazwą Stanley Black &amp; Decker.

</doc>
<doc id="1354122" url="https://pl.wikipedia.org/wiki?curid=1354122" title="Walter Riehl">
Walter Riehl

Walter Riehl (ur. 8 listopada 1881 w Wiener Neustadt, zm. 6 września 1955 w Wiedniu) – prekursor ruchu narodowosocjalistycznego w Austrii.
Początkowo działacz socjalistyczny, później (w pierwszych latach XX w.) działacz Niemieckiej Partii Robotniczej (DAP), stopniowo wywierający coraz większy wpływ na jej program i działalność (był m.in. liderem jej młodzieżówki). W 1918 został przywódcą DAP i doprowadził wówczas do utworzenia Niemieckiej Narodowosocjalistycznej Partii Robotniczej (DNSAP). Założył też międzynarodowy komitet narodowosocjalistyczny, który przez kilka lat funkcjonował w Wiedniu (m.in. nawiązał bliskie kontakty z Adolfem Hitlerem), poprzez który Riehl wywierał początkowo duży wpływ na ruch narodowosocjalistyczny w innych krajach, zarówno w sferze programowej, jak i symboli (określenie "narodowy socjalizm", swastyka, która jako symbol DNSAP pojawiła się w 1920). Riehl był przywódcą DNSAP do momentu jej rozłamu w 1924 - powołał wówczas Związek Niemieckosocjalistyczny ("Deutschsozialen Verein"). W 1930 wstąpił do austriackiej NSDAP, z której został jednak usunięty po kilku latach w związku z krytyką kierownictwa. Po Anschlussie na krótko uwięziony.

</doc>
<doc id="1354129" url="https://pl.wikipedia.org/wiki?curid=1354129" title="Globalistyka">
Globalistyka

Globalistyka (z łac. "globare", "tworzyć kulę, gromadzić się") – nauka zajmująca się badaniem procesów politycznych, gospodarczych i kulturalnych w skali globalnej. Globalistyka korzysta z dorobku badawczego i pojęć innych dziedzin wiedzy takich jak: ekonomia, stosunki międzynarodowe czy handel międzynarodowy. Jednak w przeciwieństwie do wyżej wymienionych nauk, globalistyka nie postrzega świata jako skupiska oddziałujących na siebie 194 państw i ich gospodarek, lecz traktuje świat jako społeczną strukturę globalną, umożliwiającą międzynarodową wymianę idei, kapitału ludzi, itd.
Zakres zainteresowań globalistyki.
Specjaliści różnie definiują przedmiot zainteresowania globalistyki:
Zakres problemów, przed którymi obecnie stoi ludzkość, powoduje, że w ich rozwiązywaniu uczestniczą rządy, organizacje międzynarodowe oraz ruchy społeczno-polityczne. Wiele zagadnień dotyczy grupy państw lub regionów i staje się przedmiotem prac organizacji międzynarodowych. Interesuje się nimi światowa opinia publiczna. W ten sposób w zależności od wagi i rozmiaru, problemy lokalne przekształcają się w międzynarodowe problemy polityczne, stają problemami globalnymi. Ewolucja  i złożoność problemów światowych powodują, iż często są one sumą wielu wzajemnie ze sobą powiązanych czynników, tak więc nie są to problemy wyłącznie polityczne, ekonomiczne czy społeczne.
Duże znaczenie w rozwoju globalistyki mają procesy integracyjne (pogłębiająca się współzależność istniejących państw), będące jednymi z najbardziej charakterystycznych zjawisk dzisiejszego świata. Proces integracyjny sprzyja także szybkiej transmisji najważniejszych przejawów życia międzynarodowego jego uczestników. Proces przekazu uległ ogromnemu przyśpieszeniu, dzięki rozwojowi komunikacji satelitarnej i zastosowaniu komputerów.
W szerszym ujęciu globalistykę należy traktować jako naukę zajmującą się badaniem systemu światowego. Jej głównym przedmiotem zainteresowań będzie rozwój światowej polityki i gospodarki. Przykładem takiego potraktowania problemu są prace różnych autorów na temat:
Tematyka jest dość zróżnicowana, jednak wszystkie prace nad systemem światowym, muszą uwzględniać 2 założenia:
Cechą charakterystyczną globalistyki jest jej interdyscyplinarność. Prace na temat globalistyki nigdy nie dotyczą jednej sfery problemu czy to politycznej czy ekonomicznej lub społecznej. Większość autorów za problemy globalne uznaje te, które powstają w wyniku obiektywnego rozwoju społecznego, powodują zagrożenia dla całego świata lub dużej jego części i wymagają zjednoczenia wysiłków w celu ich rozwiązania. Liczne publikacje z zakresu tej dziedziny wiedzy ukazały liczny zespół ściśle powiązanych ze sobą problemów. Problemy te ze względów merytorycznych jak i politycznych  traktowane są równorzędnie.
Problemy globalne.
Zainteresowanie problemami określanymi jako globalne pojawiło się już w XIX stuleciu. W procesie rozwoju 
globalistyki można wyróżnić 2 źródła jeśli chodzi o genezę problemów globalnych:
Problemy określane mianem globalnych (światowych) charakteryzują się 3 podstawowymi cechami:
Ze względu na różne definicje globalistyki, współcześnie wyróżnia się następujące grupy problemów globalnych:
Na początku lat 90. XX wieku Klub Rzymski opublikował raport pod tytułem "Pierwsza rewolucja globalna - jak przetrwać?". Raport składa się z 2 części w pierwszej autorzy skrótowo opisują najważniejsze przemiany społeczne jakie zaszły na świecie( złe samopoczucie oraz frustracje ludzkości) oraz powstałe w ich wyniku zagrożenia. Druga część raportu przedstawia działania jakie powinna przedsięwziąć  globalna społeczność, aby je rozwiązać. Zdaniem autorów konieczne jest porozumienie się państw i elit władzy.
Obecnie za najważniejsze problemy światowe są uznawane: problem głodu i nędzy, wyczerpujące się surowce, kwestia korporacji transnarodowych, problemy energetyczne oraz kwestia przebudowy systemu organizacji międzynarodowych.
Globalizacja świata.
Globalizacja jest procesem występującym z różnym natężeniem. Na przyśpieszeniu tego procesu zaważyły 2 ważne wydarzenia 
historyczne zakończenie II wojny światowej oraz upadek systemu komunistycznego. Świat nie jest teraz podzielony już żadnymi ideologiami. Obecnie rozwój tego procesu można rozpatrywać w kategoriach narodowych, regionalnych i globalnych. Zachodzące dziś transformacje o charakterze globalnym są bardzo dynamiczne jak i również chaotyczne. Są one fazą przemian: polityki, stosunków politycznych, teorii ekonomii, gospodarki, kultury filozofii i nauki. Stopień globalizacji można ocenić podstawie kilku czynników, ich dobór zależy od względów merytorycznych więc mogą to być mierniki wskazujące na aktywność państwa w tym procesie czyli: przynależność do organizacji międzynarodowych (IMF, IBRD, WTO), poziom rozwoju społecznego gwarantujący korzystanie z innowacji i zdobyczy globalizacji oraz uniformizacja wartości kulturowych. Na podstawie tych czynników można stwierdzić, że największe zainteresowanie globalizacją występuje w krajach Europy, USA, Kanadzie, Rosji i Australii. Najmniejsze zaś w regionie Afryki i Bliskiego Wschodu.

</doc>
<doc id="1354130" url="https://pl.wikipedia.org/wiki?curid=1354130" title="Romuald Kujawa">
Romuald Kujawa

Romuald Kujawa (ur. 17 stycznia 1962 w Sulechowie) – były polski piłkarz grający na pozycji obrońcy. Obecnie jest trenerem grającego w IV lidze dolnośląskiej BKS-u Bobrzanie Bolesławiec.
Kujawa prawie całą (oprócz gry we Francji) swoją karierę spędził w klubach z Dolnego Śląska: Zagłębiu Lubin, Śląsku Wrocław i Miedzi Legnica. Najlepszy okres w karierze Kujawy to lata 1989-1991, kiedy grał w Zagłębiu, z którym zdobył mistrzostwo Polski 1991 i wicemistrzostwo rok wcześniej.
W 1990 roku zdobył "Złote Buty" Sportu dla najlepszego piłkarza Ekstraklasy.
Reprezentacja Polski.
13 marca 1991 wystąpił jedyny raz w reprezentacji Polski w meczu z Finlandią.

</doc>
<doc id="1354137" url="https://pl.wikipedia.org/wiki?curid=1354137" title="Wiktor Fajzulin">
Wiktor Fajzulin

Wiktor Igoriewicz Fajzulin (cyr. Виктор Игоревич Файзулин; ur. 22 kwietnia 1986 w Nachodce) – rosyjski piłkarz występujący na pozycji pomocnika. Jest absolwentem Szkoły Sportowej Dzieci i Młodzieży w Nachodce. Rozpoczął profesjonalną karierę w wieku 18 lat w Okieanie Nachodka. Po sezonie kupił go klub SKA-Energia Chabarowsk. Spędził tam dwa sezony. W następnym sezonie grał w Spartaku Nalczyk. Po kolejnym sezonie kupił go mistrz kraju Zenit Petersburg. Razem z tą drużyną zdobył w sezonie 2007/2008 Puchar UEFA.
Kariera reprezentacyjna.
W reprezentacji Rosji zadebiutował 15 sierpnia 2012 roku w zremisowanym 1:1 towarzyskim meczu z Wybrzeżem Kości Słoniowej. Swoją pierwszą bramkę dla reprezentacji strzelił 6 września 2012 roku w wygranym 2:0 meczu z Irlandią Północną.

</doc>
<doc id="1354140" url="https://pl.wikipedia.org/wiki?curid=1354140" title="Los viejos estandartes">
Los viejos estandartes

Los viejos estandartes (hiszp."stare sztandary") – od 1975 roku jest oficjalnym hymnem Armii Chilijskiej. Tekst utworu został napisany przez Jorge Inostrosa do muzyki Willy'ego Buscuñána. Inspiracją do jego powstania był powrót do Chile generała Manuela Baquedano ze zwycięskiej kampanii podczas wojny o saletrę w 1881 roku.

</doc>
<doc id="1354145" url="https://pl.wikipedia.org/wiki?curid=1354145" title="Naliściak">
Naliściak

Naliściak ("Phyllobius") – rodzaj chrząszczy z rodziny ryjkowcowatych i podrodziny Entiminae. Są polifagicznymi fitofagami. Postacie dorosłe żerują głównie na liściach, a larwy na korzeniach.
Morfologia.
Chrząszcze o ciele długości od 2,6 do 12 mm, porośniętym rozmaitych kształtów i kolorów łuskami lub przylegającym owłosieniem, a często jeszcze z wmieszanymi w powyższą okrywę odstającymi włoskami. Ryjek ich jest dość krótki, zwykle tak długi jak szeroki i niewiele węższy od głowy, o dołkach na czułki umieszczonych zwykle na górnej powierzchni, a jeśli na bokach to wtedy bardzo krótkich. Przedplecze często wykazuje dymorfizm płciowy, będąc większym i silniej wyokrąglonym po bokach u samców. Stosunkowo mocno wypukłe zlokalizowane są po bokach głowy. Pokrywy zwykle są wydłużone i szersze od przedplecza. Zawsze wyraźnie wykształcone barki pokryw odróżniają naliściaki od podobnych obryzgów ("Polydrusus"). Tylna para skrzydeł jest zawsze wykształcona. Odnóża mają stopy o zrośniętych pazurkach, a uda często wyposażone w ząbki (kolce). U samców odnóża dwóch początkowych par mają trochę szersze golenie, a te przedniej pary także grubsze.
Ekologia i występowanie.
Owady te występują w rozmaitych siedliskach. Zarówno postacie dorosłe jak i larwy są polifagicznymi fitofagami. Postacie dorosłe są aktywne za dnia i bytują głównie na roślinach żywicielskich. Żerują przede wszystkim na liściach (foliofagi), rzadziej także na pąkach, młodych pędach i miękkich owocach. Jaja zrzucane są na glebę, w której rozwój przechodzą larwy, żerując na korzeniach. Ostatnie stadium larwalne zimuje, po czym przepoczwarcza się na wiosnę w komorze uformowanej w glebie.
Takson głównie palearktyczny, ale np. naliściak pączkojad zawleczony został do nearktycznej Ameryki Północnej, gdzie stał się gatunkiem inwazyjnym. W Polsce stwierdzono 20 gatunków naliściaków, często trudnych do odróżnienia (zob. Entiminae Polski).
Taksonomia.
Rodzaj ten wprowadzony został w 1824 roku przez Carla Johana Schönherra w publikacji autorstwa Ernsta Friedricha Germara. Obejmuje około 180 opisanych gatunków. Jego klasyfikacja na podrodzaje zmieniała się na przestrzeni lat. Poniższy podział na podrodzaje podano za BioLib.cz:
Znaczenie gospodarcze.
Przy masowych pojawach niektóre gatunki notowane są jako szkodniki w uprawach drzew i krzewów owocowych oraz ozdobnych. Zawleczony do Ameryki Północnej naliściak pączkojad stał się tam szkodnikiem upraw klonu cukrowego.

</doc>
<doc id="1354146" url="https://pl.wikipedia.org/wiki?curid=1354146" title="Świadkowie Jehowy na Ukrainie">
Świadkowie Jehowy na Ukrainie

Świadkowie Jehowy na Ukrainie – społeczność wyznaniowa na Ukrainie, należąca do ogólnoświatowej wspólnoty Świadków Jehowy, licząca w 2022 roku 127 378 głosicieli, należących do 1429 zborów. Na dorocznej uroczystości Wieczerzy Pańskiej w 2022 roku zebrało się 211 528 osób. Biuro Oddziału koordynujące działalność miejscowych głosicieli mieści się w Brzuchowicach na przedmieściach Lwowa. Jedna z 27 wspólnot Świadków Jehowy na świecie, których liczebność przekracza 100 000 głosicieli.
Historia Świadków Jehowy na Ukrainie.
Początki.
W roku 1891 Charles Taze Russell podczas swej pierwszej podróży do Europy w drodze do Stambułu odwiedził Odessę. 24 marca 1911 roku podczas kolejnej wizyty, przemawiał również we Lwowie, gdzie dwukrotnie w "Domu Narodowym" przedstawiał wykład „Syjonizm w proroctwie” skierowany głównie do Żydów. Wykłady te zostały zakłócone przez sympatyków rabina J.L. Magnesa, lidera społeczności żydowskiej z Nowego Jorku. Rabin Magnes telegraficznie przestrzegł swoich znajomych przed Charlesem T. Russellem, przedstawiając go jako chrześcijańskiego misjonarza nawracającego Żydów. Ludzie ci podnosili hałas, by na wszelkie sposoby nie dopuścić C.T. Russella do głosu.
W 1912 roku niemieccy Badacze Pisma Świętego opublikowali duże ogłoszenie w kalendarzu rozpowszechnianym wśród Ukraińców. Zachęcało do złożenia zamówienia na wydania publikacji w języku niemieckim. W jego wyniku otrzymano pierwszych 50 zamówień na „Wykłady Pisma Świętego” i prenumeratę „Strażnicy”. Z zainteresowanymi utrzymywano kontakt do wybuchu I wojny światowej.
W 1921 roku współwyznawcy z Rumunii i Mołdawii prowadzili działalność kaznodziejską na terenie Bukowiny, gdzie powstało 7 klas (zborów), a do jednej z nich należało 70 osób. W roku 1922 we wsi Kolinkiwci Stepan Kolca został prawdopodobnie pierwszym ochrzczonym Badaczem Pisma Świętego na Ukrainie. Po pewnym czasie przyłączyło się do niego 10 rodzin. W latach 20. XX wieku polscy głosiciele prowadzili działalność na terenie Galicji i Wołynia. W 1925 roku we wsi Wełyki Łuczky położonej na Rusi Podkarpackiej, należącej w tym czasie do Czechosłowacji, Badaczami Pisma Świętego było około 100 osób.
W roku 1922 w Galicji Wieczerzę Pańską obchodziło 12 osób. Dwa lata później 49 osób zgromadziło się na tym święcie w miejscowości Sarata na południu Ukrainy oraz 36 osób we Lwowie, a w roku 1927 liczba obecnych na Wieczerzy Pańskiej na Rusi Podkarpackiej przekroczyła 370 osób. W 1923 roku na Zakarpaciu przyjął chrzest Wojtech Czechi, który potem działał jako pionier w okolicach Berehowa. W 1925 roku zbory działały m.in. we Lwowie (42 członków), w Borysławiu (318), Bystrzycy (55), Czeskim Boratynie (19), Gnilczy (22), Pawłowie (15), Podhajcach (32), Uhryńkowcach (16) i Złotym Potoku (62). 24 maja 1926 roku w imieniu zborów przekazał prośbę do Józefa Piłsudskiego o pomoc w sprawie interwencji organów państwowych wobec brutalnych prześladowań Badaczy Pisma Świętego w Galicji.
W 1926 na terenie Galicji istniało 20 zborów, które zaczynały organizować swoją działalność.
Na początku XX wieku w zagłębiu węglowym na wschodzie Ukrainy podjął pracę inż. Trumpi, Badacz Pisma Świętego ze Szwajcarii. Był on pierwszym Badaczem Pisma Świętego na tym terenie. W miejscowości Lubymiwśkyj Post pod Charkowem utworzył grupę studiującą Biblię.
Tłumaczenie literatury biblijnej.
W dniach 3 i 4 września 1920 roku w Chicago zorganizowano pierwszą konwencję ukraińskich Badaczy Pisma Świętego w Stanach Zjednoczonych. Literaturę biblijną w języku ukraińskim zaczęto tłumaczyć w Kanadzie i wydawać w Stanach Zjednoczonych. Pierwszą publikacją wydaną w tym języku był „Boski plan wieków”, pierwsza część „Wykładów Pisma Świętego” Charlesa T. Russella. „Strażnica” zaczęła ukazywać się w roku 1924 jako miesięcznik. Tłumaczeniem publikacji zajmował się Emil Zarycki, którego rodzice pochodzili z miejscowości Sokal na zachodniej Ukrainie i wyemigrowali do Kanady.
Podjął on służbę pełnoczasową i zajmował się w tym czasie zarówno tłumaczeniem literatury na język ukraiński, jak również odwiedzał ukraińskie, polskie i słowackie grupy na terenie Kanady i Stanów Zjednoczonych. W 1928 roku w miejscowości Winnipeg w Kanadzie Towarzystwo Strażnica nabyło w tym celu dom, w którym Emil Zarycki wraz z żoną Mariją, tłumaczyli literaturę biblijną na język ukraiński.
W latach 30., gdy w działalności kaznodziejskiej korzystano również z gramofonów, Emil Zarycki został zaproszony do Biura Głównego do Brooklynu, gdzie z jego udziałem nagrano serię wykładów biblijnych na płytach gramofonowych w języku ukraińskim. W latach trzydziestych radiostacja w Winnipeg przygotowała kilka półgodzinnych audycji zawierających przemówienia biblijne wygłaszane m.in. przez Emila Zaryckiego, a także pieśni ze śpiewnika „Pieśni na chwałę Jehowy” z 1928 roku śpiewane przez czterogłosowy chór.
Emil Zarycki wraz z żoną tłumaczeniem literatury biblijnej zajmował się przez 40 lat, do roku 1964. Następnie zadanie to powierzono Maurice’owi Saranczukowi, który przez kilka lat wspólnie z żoną Anne pomagał małżeństwu Zaryckich.
Zorganizowanie działalności.
Zorganizowaną działalność kaznodziejską na terenie obecnej Ukrainy zaczęto prowadzić w roku 1927. Małe i odizolowane grupki połączono w zbory. Rozpoczęto też regularną działalność kaznodziejską prowadzoną "od domu do domu".
W roku 1927 duże zainteresowanie pojawiło się na Wołyniu, skąd wysyłano listy do polskiego Biura Oddziału w Łodzi. Skutkiem tego zainteresowania było otwarcie biura przy ul. Piekarskiej we Lwowie, które nadzorowało działalność tamtejszych głosicieli. Z Galicji i Wołynia zaczęły napływać do niego zamówienia na literaturę biblijną. W latach 20. i na początku lat 30. XX wieku na tym terenie działalność prowadził Ludwik Kinicki. W 1927 roku w Użhorodzie otwarto pierwszy skład literatury, który funkcjonował do 1931 roku. W roku 1928 nadzór nad zborami na Rusi Podkarpackiej, należącej wówczas do Czechosłowacji, powierzono niemieckiemu Biuru Oddziału w Magdeburgu. Od roku 1930 działalnością głosicieli na Zakarpaciu kierowało biuro w Berehowie koło Użhorodu. Jego nadzorcą został Wojtech Czechi. Literaturę biblijną rozpowszechniano w językach rumuńskim, węgierskim, polskim i ukraińskim.
Pierwszą w regionie konwencję Badaczy Pisma Świętego zorganizowano w maju 1926 roku, we wsi Wełyki Łuczky. Uczestniczyło w niej 150 osób, a 20 osób ochrzczono. Rok później w parku miejskim zorganizowano zgromadzenie pod gołym niebem w miejscowości Użhorod. Uczestniczyło w nim około 200 osób. Podobne zjazdy organizowano również w innych miastach Zakarpacia. W roku 1928 przeprowadzono pierwszy kongres we Lwowie, a później także w Galicji i na Wołyniu.
W 1927 roku w miejscowości Kałyniwka na wschodzie Ukrainy powstała grupa Badaczy Pisma Świętego. W rezultacie na Pamiątkę do Kałyniwki przybyło 18 osób. W sąsiedniej Jepifaniwce zgromadziło się 11 osób, a w Lubymiwśkym Poście – 30. W roku 1928 do Związku Radzieckiego w celu legalizacji działalności przybył George Young. Choć nie udało się zalegalizować działalności, to w Charkowie na wschodzie Ukrainy zorganizował on trzydniowe zgromadzenie, na które przybyli miejscowi głosiciele. Z jego relacji wynika, że grupy głosicieli istniały w tym czasie również w Kijowie i w Odessie.
Po wyjeździe George’a Younga do reprezentowania Badaczy Pisma Świętego zarówno na terenie Ukrainy, jak i na pozostałym obszarze Związku Radzieckiego wyznaczono Danyjiła Staruchina z Ukrainy. Próbował on zarejestrować miejscowy zbór oraz uzyskać oficjalne zezwolenie na druk literatury biblijnej na terenie Ukrainy, lecz nie otrzymał zgody. Organizował też działalność Badaczy Pisma Świętego na Ukrainie i w Rosji. W tym celu odwiedził Moskwę, Kursk, Woroneż i inne miasta.
W 1932 roku w zakarpackiej miejscowości Dibrowa otwarto salę zebrań. Wkrótce w pobliżu powstały dwie inne sale zborowe, w Sołotwyno i w Białej Cerkwi.
Na początku 1932 roku duże zgromadzenie z udziałem około 500 osób zorganizowano w miejscowości Sołotwyno. Odbyło się ono na parceli sali, w której zbierali się Świadkowie Jehowy. Uczestniczyli w nim mówcy z Niemiec i Węgier. W roku 1937 na zorganizowany kongres międzynarodowy w Pradze wynajęto specjalny pociąg, który ruszył z Sołotwyna, zatrzymując się na wszystkich stacjach, żeby zabrać delegatów. Na każdym wagonie widniał napis: "Konwencja Świadków Jehowy w Pradze". Przyczyniło się to do wzrostu zainteresowania Świadkami Jehowy.
W latach 30. XX wieku na Rusi Podkarpackiej wyświetlano "Fotodramę stworzenia". W prezentowaniu „Fotodramy” pomagał przysłany z niemieckiego Biura Oddziału Erich Frost. Głosicieli z terenów Związku Radzieckiego wtrącano na wiele lat do więzień. Wysokie wyroki za działalność religijną otrzymali m.in. rodzina Trumpich, Hauserowie, Danyjił Staruchin, Andrij Sawenko i Szapowałowa. W 1939 roku na terenach należących wówczas do Polski około połowa z 1100 głosicieli miała korzenie ukraińskie.
Okres II wojny światowej.
W wyniku wybuchu II wojny światowej zmieniły się granice, Ruś Podkarpacka od marca 1939 roku należała do Węgier. Wprowadzono zakaz działalności Świadków Jehowy i zamknięto wszystkie Sale Królestwa. W roku 1939 aresztowano większość głosicieli ze wsi Wełykyj Byczkiw i Kobyłećka Polana. Z kolei na Wołyń i Galicję wkroczyła Armia Czerwona. Głosiciele na tym terenie zostali odcięci od Biura Oddziału w Łodzi. Podczas II wojny światowej rozpoczęto prowadzenie działalności w podziemiu. Tworzono małe grupki głosicieli zwane kółkami i kontynuowano działalność kaznodziejską zachowując najwyższą ostrożność.
W trakcie okupacji niemieckiej Świadków Jehowy dotknęły represje, w tym również ze strony duchownych. Wielu głosicieli na skutek denuncjacji straciło życie. Równocześnie w zborach pomagano sobie nawzajem na przykład z narażeniem życia ukrywając przez cały okres okupacji współwyznawców pochodzenia żydowskiego. W trakcie II wojny światowej gdy na zachodniej Ukrainie utracono łączność z resztą organizacji różnie rozumiano wydarzenia światowe co było powodem utrzymujących się przez pewien czas nieporozumień pomiędzy członkami zborów.
Spośród Ukraińców osadzonych w niemieckich obozach koncentracyjnych niektóre osoby właśnie tam zostały Świadkami Jehowy. Pod koniec 1944 roku gdy Armia Czerwona powtórnie zajęła zachodnią Ukrainę ogłoszono powszechną mobilizację. W tym czasie ukraińskie ugrupowania partyzanckie walczące zarówno z wojskami niemieckimi, jak i radzieckimi na zachodzie Ukrainy wywierały presję na ludność by wstępowała w szeregi partyzanckie. Ze względu na neutralną postawę wobec wszystkich stron konfliktu niektórzy stracili życie. Osoby, które odmawiały służby w jednostkach wojskowych trafiały do radzieckich więzień, gdzie ze względu na panujący głód wielu umierało m.in. śmiercią głodową.
Świadkowie Jehowy odmawiali udziału w zbrodniach podczas rzezi wołyńskiej (np. w 1943 roku w Kałusowie).
W 1944 roku ponad 1000 głosicieli wywieziono do łagrów w głąb azjatyckiej części Związku Radzieckiego. Pod koniec II wojny światowej działalność Świadków Jehowy na Ukrainie nadzorował Pawło Ziatek. Do pomocy przydzielono mu Stanisława Buraka i Petra Tokara. Mieszkali oni we Lwowie i zajmowali się powielaniem publikacji biblijnych przemycanych z Polski. Następnie docierały one do wszystkich części Związku Radzieckiego.
Okres powojenny.
Po zakończeniu wojny dla Świadków Jehowy nastąpiła chwilowa ulga. W zborach nastąpił znaczący wzrost. Na przykład pod koniec roku 1945 w Biłej Cerkwie na Zakarpaciu w rzece Cisie ochrzczono 51 osób, a miejscowy zbór liczył 150 głosicieli. Jednak na skutek waśni narodowych pomiędzy Polakami a Ukraińcami mieszkającymi na pograniczu dochodziło do masowych rzezi, w których zginęła też pewna liczba Świadków Jehowy. Sytuacja ta spowodowała decyzję o przesiedleniu 800 tysięcy Polaków z zachodniej Ukrainy do Polski oraz 500 tysięcy Ukraińców z kresów Polski na Ukrainę. Wśród repatriantów było też sporo Świadków Jehowy, a w niektórych wypadkach przesiedlano całe zbory, co przyczyniło się do wzrostu liczby Świadków Jehowy na Ukrainie. W 1946 roku w uroczystości Wieczerzy Pańskiej na zachodzie Ukrainy uczestniczyło 5218 osób.
Pod koniec 1945 roku Pawło Ziatek został aresztowany i skazany na dziesięć lat więzienia. Po nim obowiązki sługi kraju przejął Stanisław Burak. W 1947 roku na skutek podstępu służbom bezpieczeństwa udało się zdobyć adresy blisko 30 głosicieli, w tym również adres Stanisława Buraka. Osoby te zostały aresztowane i osadzone w zakładzie karnym w Kijowie. Było to pierwsze masowe aresztowanie. Stanisław Burak wkrótce zmarł w więzieniu. Przed aresztowaniem zdołał jednak skontaktować się ze sługą okręgu, Mykołą Cybą z Wołynia i przekazać mu nadzór nad działalnością Świadków Jehowy na Ukrainie oraz na całym obszarze Związku Radzieckiego.
W latach 1947–1951 ponownie wybuchła fala prześladowań. Zatrzymano wielu Świadków Jehowy odpowiedzialnych za działalność religijną. Powodem był drukowanie publikacji, odmowa pełnienia służby wojskowej, odmowa udziału w wyborach lub też brak zgody na przynależność dzieci do organizacji pionierskich czy Komsomołu. W niektórych wypadkach powodem aresztowania była sama przynależność do Świadków Jehowy. Organizowano pokazowe procesy sądowe, na których często wykorzystywano fałszywe zeznania, składane zwykle przez zastraszonych lub przekupionych przez funkcjonariuszy służby bezpieczeństwa sąsiadów i znajomych oskarżonych. Władze uważały publikacje Świadków Jehowy za antyradzieckie. Głosicieli fałszywie oskarżano o burzenie ładu społecznego. W trakcie pokazowych procesów wiele osób skazano na karę śmierci, jednak wyroki te zamieniano na 25 lat robót w łagrach. Na kary 25 lat łagrów karano zarówno mężczyzn, jak i kobiety. Ich rodziny pozostający na wolności konspiracyjnie przekazywały im publikacje schowane w wysyłanych przetworach spożywczych.
W niektórych miejscowościach Świadkom Jehowy zabraniano wieszania zasłon w oknach, by obserwować, czym się zajmują. Mimo takich przeszkód wynajdowano sposoby na czytanie literatury biblijnej oraz organizowanie zebrań religijnych. Mimo trudnej sytuacji na Ukrainie w 1947 roku udzielono pomocy humanitarnej współwyznawcom w Mołdawii, gdzie panował dotkliwy głód. Ponadto głosiciele mieszkający w zachodniej Ukrainie przyjęli do swoich domów pewną liczbę głosicieli z Mołdawii.
W 1949 roku trzej starsi zboru z Wołynia, Mykoła Piatocha, Ilja Babijczuk i Mychajło Czumak, podjęło próbę legalizacji działalności Świadków Jehowy. Gdy pierwsze pismo pozostało bez odpowiedzi, napisano drugi list. Czumaka wkrótce aresztowano, więc po odpowiedź do Moskwy udali się Piatocha i Babijczuk, władze jednak ponownie odmówiły rejestracji wyznania. Świadkom postawiono warunki dostarczenia listy wszystkich Świadków Jehowy mieszkających na terenie całego ZSRR, podjęcia służby wojskowej oraz zaangażowania w proradziecką działalność polityczną. Po powrocie do domu tą samą prośbę dotyczącą rejestracji działalności na terenie Ukraińskiej SRR przedstawiono władzom republiki w Kijowie. Odpowiedź również była odmowna, a wkrótce potem również Piatocha i Babijczuk zostali aresztowani, osądzeni i skazani na 25 lat łagrów.
Operacja Północ.
W latach 1947–1950 aresztowano około 1000 Świadków Jehowy, jednak mimo tego ich liczba stale rosła. Aby zatrzymać ten wzrost, zaplanowano, by wszystkich pozostałych głosicieli zesłać na Syberię.
W Ukraińskiej SRR operacja Północ miała miejsce w 370 osadach. W 1949 roku Minister Bezpieczeństwa Państwowego Ukraińskiej SRR przesłał do Moskwy raport o liczbie 8149 zidentyfikowanych Świadków Jehowy. Ustalono, że Świadkowie Jehowy mieszkali w 10 rejonach obwodu lwowskiego, 24 rejonach obwodu stanisławowskiego, 19 rejonach obwodu tarnopolskiego, 17 rejonach obwodu drohobyckiego, 6 rejonach obwodu wołyńskiego, 8 rejonach obwodu rówieńskiego, 5 rejonach obwodu czerniowieckiego i w 11 obwodach Zakarpacia.
W niedzielę w nocy, 8 kwietnia 1951 roku z zachodniej Ukrainy w ramach Operacji Północ wywieziono na Syberię 6308 Świadków Jehowy (często całe rodziny). Wiadomo, że oprócz terenów wiejskich akcja odbyła się też w ośrodkach regionalnych, np. 10 rodzin zostało wysiedlonych z Tarnopola, a także ze Lwowa i miasta Iwano-Frankowsk.
Zsyłano wszystkich, których zastano w domu, bez względu na podeszły wiek czy zły stan zdrowia. Osób, których nie zastano w domu nie próbowano już odszukać, a jeśli usiłowały one połączyć się z wywiezionymi rodzinami nie odpowiadano na ich prośby ani nie informowano o miejscu pobytu krewnych. Zesłanie miało być dożywotnie, stąd zakładano, że Świadkowie Jehowy już nigdy nie opuszczą miejsca zsyłki. Wielu zesłańcom na miejscu rozdawano siekiery, którymi mieli zbudować schronienie dla siebie i zapewnić warunki egzystencji, a potem wysadzano z pociągu w środku lasu. Według danych z dokumentów z Ukraińskiej SRR wyjechało 9 składów pociągów towarowych po 50 wagonów. Plany polegały na rozładowaniu deportowanych z Ukraińskiej SRR na stacjach Abakan i Reszoty na terytorium Kraju Krasnojarskiego, Tomsk i Asino w obwodzie tomskim, Zima, Tułun, Zalari, Angara i Tajszet w celu przekazania ich do obwodu brackiego i irkuckiego. W samej tylko Ukraińskiej SRR w operacji wzięło udział około 20 tysięcy żołnierzy i 2640 sprzętu.
Władze planowały również deportację Świadków Jehowy z obwodu zakarpackiego. W tym celu sprowadzono puste pociągi towarowe, jednak z nieznanych powodów zamiaru tego nie zrealizowano. 254 rodziny uniknęły deportacji. W czasie zakazu działalności Zakarpacie stanowiło jedno z najważniejszych centrów drukowania i powielania publikacji Świadków Jehowy dla całego Związku Radzieckiego. Świadkowie Jehowy z tego regionu utrzymywali łączność ze współwyznawcami z 54 łagrów rozrzuconych po całym terytorium ZSRR, konspiracyjnie przekazując im publikacje biblijne, skromne datki ze specjalnie utworzonego w zborach funduszu „dobrych nadziei” oraz informacje organizacyjne.
W wyniku tej akcji w niektórych miejscach pozostali Świadkowie Jehowy na jakiś czas utracili kontakt z organizacją. Ponieważ od roku 1951 do połowy lat sześćdziesiątych większość mężczyzn przebywała na zesłaniu lub w więzieniach, w niejednym zborze przewodnictwo musiały objąć kobiety. W tych warunkach Mychajło Dasewicz odszukiwał pojedyncze osoby i tworzył z nich grupy oraz zbory. Zebrania sług zborowych urządzano nocami na cmentarzach co ze względu na zabobonny strach przed zmarłymi większości ludności powodowało względne bezpieczeństwo. Po masowych zsyłkach 1951 roku sługa kraju Mykoła Cyba dalej potajemnie drukował w konspiracji publikacje biblijne. Gdy w następnym roku jego kryjówkę wykryły służby bezpieczeństwa został aresztowany i uwięziony. Zmarł w 1978 roku.
Ponieważ kontakt ze współwyznawcami z zagranicy został przerwany nie otrzymywano nowej literatury. Udało się jednak sprowadzić rumuńskie wydania „Strażnicy” z lat 1945–1949, które następnie przetłumaczono na język ukraiński i rosyjski.
Po śmierci Józefa Stalina sytuacja Świadków Jehowy nieco się poprawiła. W roku 1953 ogłoszono amnestię. Cześć osadzonych wyszła na wolność a innym zmniejszono wyroki. W ciągu kilku następnych lat zwolniono z więzień większość uwięzionych Świadków Jehowy. Jednak amnestia nie dotyczyła osób zesłanych w roku 1951 w ramach Operacji Północ. Osoby które opuszczały więzienia nawiązywały kontakt ze zborami. Wkrótce jednak za prowadzenie działalności kaznodziejskiej były ponownie osadzane w więzieniach na długie lata. Jurij Kopos, który Świadkiem Jehowy został w roku 1938, w różnych więzieniach i na zesłaniu spędził łącznie 32 lata.
Próba rozbicia Świadków Jehowy.
W roku 1956 po odbyciu kary 10 lat więzienia Pawło Ziatek wyszedł na wolność. W następnym roku ponownie zaczął usługiwać jako sługa kraju. W Komitecie Kraju, który nadzorował działalność na terenie całego Związku Radzieckiego usługiwało również ośmiu innych starszych: czterech z Syberii i czterech z Ukrainy (m.in. w latach 1955–1957 Nikołaj Dubowiński wcześniej zajmujący się powielaniem literatury). Ze względu na olbrzymie odległości oraz ciągłą inwigilację ze strony służby bezpieczeństwa nie organizowano regularnych spotkań komitetu ani nie utrzymywano ścisłych kontaktów. W tej sytuacji służba bezpieczeństwa na różne sposoby siała wątpliwości dotyczące lojalności osób usługujących w Komitecie Kraju oraz próbowała wywoływać różne nieporozumienia pomiędzy członkami Komitetu by doprowadzić do rozłamu wewnątrz organizacji Świadków Jehowy.
W tym czasie o Pawle Ziatku oraz o innych członkach Komitetu Kraju służba bezpieczeństwa zaczęła rozpuszczać wśród głosicieli fałszywe pogłoski. Miał współpracować z aparatem bezpieczeństwa, sprzeniewierzyć zgromadzone fundusze na działalność kaznodziejską by wybudować sobie okazałą willę, a także miał być widywany w mundurze wojskowym. Pogłoski te spisano w formie broszury i rozpowszechniano pomiędzy zborami. Broszura ta dotarła również na Syberię i trafiła do nadzorców okręgów i obwodów. W rezultacie w marcu 1959 roku niektórzy nadzorcy obwodów na Syberii samowolnie zaprzestali wysyłać sprawozdania do Komitetu Kraju. Zapoczątkowało to okres rozłamu wewnątrz organizacji Świadków Jehowy w Związku Radzieckim. Odłączone grupy powołały swój własny „komitet kraju”. Po kilku wizytach Pawło Ziatka na Syberii niektóre obwody ponownie zaczęły nadsyłać sprawozdania do Komitetu Kraju.
1 stycznia 1961 roku aresztowano Pawło Ziatka w pociągu, gdy wracał z jednej z wypraw na Syberię. Ponownie został skazany na dziesięć lat łagrów, które miał odbywać w obozie w Mordwie. Władze postanowiły definitywnie rozbić Świadków Jehowy. W tym celu zgromadzono tam około 100 kobiet i ponad 400 mężczyzn. Pomysł ten miał też na celu odseparowanie Świadków Jehowy, gdyż w obozach, pod wpływem postawy Świadków Jehowy wiele osób się do nich przyłączało. W grupie uwięzionych znaleźli się zarówno członkowie Komitetu Kraju, jak też nadzorcy obwodów i okręgów z grupy odłączonej od społeczności pod wpływem fałszywych pogłosek rozpowszechnianych przez służbę bezpieczeństwa. Gdy jednak zobaczyli Pawło Ziatka uwięzionego wraz z innymi więźniami, zrozumieli, że posądzanie go o współpracę z aparatem bezpieczeństwa było częścią planu rozbicia jedności Świadków Jehowy.
W roku 1961 nadzór nad działalnością w Związku Radzieckim powierzono Iwanowi Paszkowskiemu. Spotkał się on ze starszymi nadzorującymi działalność w Polsce, przedstawił sytuację dotyczącą odłączenia części zborów i poprosił by Nathan H. Knorr z Biura Głównego napisał list do głosicieli w Związku Radzieckim. W roku 1962 Paszkowski otrzymał kopię listu z 18 maja 1962 roku, w którym Nathan H. Knorr zapewnił, że Pawło Ziatek oraz jego współpracownicy w dalszym ciągu są odpowiedzialnymi chrześcijańskimi nadzorcami wyznaczonymi do kierowania działalnością w Związku Radzieckim. Zarówno ten list, jak też wspólny pobyt w łagrze w Mordwie przyczyniły się do odzyskania jedności w zborach.
KGB nie rezygnowała ze swojego zamiaru podzielenia Świadków Jehowy i przygotowała spreparowany list rzekomo napisany przez Nathana H. Knorra, który miał w nim popierać koncepcję utworzenia odrębnej organizacji Świadków Jehowy. List ten krążył po całym Związku Radzieckim. Przesłano go więc do Biura Głównego skąd w 1971 roku nadeszła odpowiedź, że rzekomy list został sfałszowany. Jednocześnie N.H. Knorr wskazał, że jest tylko jeden kanał łączności ze zborami poprzez zamianowanych nadzorców i zachęcił odłączone grupy do jedności. Do tego czasu większość odłączonych głosicieli powróciła do zborów.
Zmiana sytuacji Świadków Jehowy.
W 1963 roku Komitet Kraju posyłał regularne sprawozdania do Biura Głównego. W tym czasie literatura religijna była dostarczana na Ukrainę w postaci mikrofilmów. Pozwalało to na konspiracyjny druk pojedynczych artykułów i całych czasopism w tajnych drukarniach. Kontakty ze współwyznawcami z Ukrainy, nadzorującymi działalność w całym Związku Radzieckim utrzymywali polscy Świadkowie Jehowy. Korespondencję przesyłano dzięki kolejarzom jeżdżącym na trasie z Przemyśla do Lwowa. Ta działalność nosiła kryptonim "Erika". Związek Radziecki był podzielony na 14 obwodów, z których 4 znajdowały się na terenie Ukrainy. Z czasem wraz ze wzrostem liczby głosicieli na Ukrainie utworzono 7 okręgów.
W czerwcu 1965 roku ukraiński Sąd Najwyższy uznał, że publikacje Świadków Jehowy mają charakter religijny i nie mają podłoża antyradzieckiego. Wyrok ten wpłynął na zaniechanie aresztowań za czytanie literatury biblijnej, dalej jednak karano więzieniem za prowadzenie działalności kaznodziejskiej. We wrześniu 1965 roku rządowa amnestia objęła osoby wywiezione na Syberię w 1951 roku. Mogli oni osiedlać się w różnych miejscach Związku Radzieckiego jednak nie pozwolono im powrócić do wcześniejszych miejsc zamieszkania. Najczęściej osiedlali się w Kazachstanie, w Kirgistanie, w Gruzji i na Przedkaukaziu. Spora grupa osób wywiezionych w ramach Operacji Północ zamieszkała na wschodzie i na południu Ukrainy. Ciężkie prześladowania trwały aż do początków lat 80. XX wieku.
W 1971 roku sługą kraju został Mychajło Dasewicz. W Komitecie Kraju usługiwało sześciu starszych: trzech z zachodniej Ukrainy, dwóch z Rosji i jeden z Kazachstanu. Każdy z nich był równocześnie nadzorcą podróżującym, choć musiał pracować na utrzymanie rodziny. Ukraińskimi członkami Komitetu Kraju byli: Stepan Kożemba, który odwiedzał zbory na Zakarpaciu, Ołeksij Dawydiuk, który odpowiadał za pozostałą część zachodniej Ukrainy oraz Estonię, Litwę i Łotwę, oraz Mychajło Dasewicz, który opiekował się wschodnią Ukrainą, zachodnią i centralną częścią Rosji, Przedkaukaziem i Mołdawią. Członkowie Komitetu Kraju regularnie urządzali spotkania z nadzorcami obwodów i okręgów, udzielali zachęt miejscowym głosicielom oraz zbierali sprawozdania ze służby kaznodziejskiej. Do ich zadań należały też spotkania z kurierami, którzy przyjeżdżali z zagranicy jako turyści, przywożąc literaturę biblijną oraz pocztę. Od końca lat 60. do roku 1991, gdy w Rosji zapanowała wolność religijna nieprzerwanie utrzymywano kontakt z Biurem Głównym.
Po śmierci Leonida Breżniewa w latach 1982–1984 nastąpiła kolejna fala represji wobec Świadków Jehowy, zastosowana przez miejscowe władze. Ten okres prześladowań nie został wszczęty przez nowe kierownictwo polityczne Związku Radzieckiego, lecz była to oddolna inicjatywa miejscowych władz w niektórych częściach Ukrainy, które chciały wykazać się inicjatywą i dowieść swego entuzjazmu dla reform nowych władz. Represje te dotknęły przede wszystkich osoby sprawujące nadzór w zborach, w przeciwieństwie do poprzednich, które dotyczyły wszystkich Świadków Jehowy bez wyjątku.
W latach 1983–1984 na terenie wschodniej Ukrainy przeprowadzono kilka zbiorowych procesów sądowych. Powodem skazania było posiadanie literatury biblijnej bądź działalność kaznodziejska. Oskarżonym wymierzono kary od czterech do pięciu lat więzienia. W drugiej połowie lat 80. sprzeciw wobec Świadków Jehowy na Ukrainie zelżał. Zbory wzrastały liczebnie, przybywało też publikacji biblijnych. Niektórzy głosiciele odwiedzali krewnych za granicą i przywozili stamtąd oficjalnie wydane książki i czasopisma. W roku 1987 zaczęto zwalniać Świadków Jehowy z więzień.
W 1988 roku grupa wyznawców dostała pozwolenie na wyjazd na zgromadzenie okręgowe pod hasłem „Sprawiedliwość Boża” w Polsce. W roku 1989 na trzy międzynarodowe kongresy pod hasłem „Prawdziwa pobożność” przyjechało do Polski kilka tysięcy delegatów z Ukrainy. Oficjalnym celem wyjazdów były odwiedziny krewnych. W tym samym roku władze zezwoliły na wysyłkę literatury biblijnej na Ukrainę pocztą pod warunkiem, że w jednej paczce nie będzie więcej niż dwa egzemplarze konkretnej publikacji. Odtąd z Biura Oddziału w Niemczech zaczęły regularnie przychodzić paczki z książkami i czasopismami.
W roku 1989 Biuro Główne zaleciło, by Komitet Kraju rozpoczął rozmowy w sprawie legalizacji działalności. W związku z tymi rozmowami ukraińskich współwyznawców odwiedzili Milton G. Henschel i Teodor Jaracz z Ciała Kierowniczego. W roku 1990 na kongres pod hasłem „Czysta mowa” do Warszawy, już oficjalnie przyjechało kilkanaście tysięcy Świadków Jehowy z Ukrainy. Na kongresie tym pierwszy raz po kilkudziesięciu latach spotkało się ponad 100 więźniów obozu w Mordwie. Pod koniec roku 1990 ukraińskie sądy zaczęły rehabilitować Świadków Jehowy i przywracać im odebrane prawa. Komitet Kraju powołał grupę, która prowadziła rozmowy z przedstawicielami rządu dotyczące rejestracji związku wyznaniowego. Nadzór nad tą grupą sprawował Willi Pohl z niemieckiego Biura Oddziału.
Legalizacja i organizowanie działalności.
28 lutego 1991 roku wyznanie Świadków Jehowy zostało oficjalnie zarejestrowane na Ukrainie, stając się pierwszym związkiem wyznaniowym, który w ZSRR uzyskał taki status. Rejestracja nastąpiła jeszcze przed rozpadem ZSRR i przed uzyskaniem przez Ukrainę niepodległości. Miesiąc później, 27 marca 1991, Świadkowie Jehowy zostali zarejestrowani na terenie całego Związku Radzieckiego. W tym samym roku na Ukrainie zanotowano 25 448 głosicieli należących do 258 zborów (na pozostałym obszarze byłego Związku Radzieckiego było wówczas około 20 tysięcy głosicieli, którzy zapoznali się z wierzeniami Świadków Jehowy głównie dzięki działalności ukraińskich głosicieli).
17 kwietnia 1991 roku na Ukrainę dotarł pierwszy transport literatury biblijnej z drukarni Świadków Jehowy w Niemczech. We Lwowie urządzono mały skład, skąd literatura biblijna ciężarówkami, pociągami, czy nawet samolotami była wysyłana do zborów na Ukrainie, w Rosji, w Kazachstanie i w innych państwach byłego Związku Radzieckiego. Komitet Kraju nadzorujący działalność we wszystkich krajach byłego Związku Radzieckiego działał do 1993 roku. Wówczas utworzono dwa oddzielne komitety – jeden nadzorował działalność na Ukrainie, drugi w Rosji i w pozostałych 13 byłych republikach radzieckich. Ukraiński Komitet Kraju, w skład którego dotąd wchodzili Mychajło Dasewicz, Ołeksij Dawydiuk, Stepan Kożemba i Ananij Hrohul powiększyli trzej inni starsi: Stepan Hlinski, Stepan Mykewicz i Roman Jurkewicz. Zorganizowano też większy zespół tłumaczy na język ukraiński, który od 1991 pracował w Biurze Oddziału w Niemczech, a w roku 1998 przeprowadził się do Biura Oddziału w Polsce.
W 1992 roku w celu zorganizowania działalności na Ukrainie przysłano starszych z oddziału w Niemczech. Do sprawowanie nadzoru nad działalnością kaznodziejską skierowano głosicieli z Kanady, Niemiec i Stanów Zjednoczonych. Natomiast by zorganizować działalność zborową oraz pracę w obwodach i okręgach przybyli na Ukrainę polscy absolwenci Kursu Usługiwania. Do tej pracy zaproszono także pary małżeńskie pochodzące z Kanady i Stanów Zjednoczonych oraz starszych z Czech, ze Słowacji, z Węgier i Włoch.
W 1991 roku we wszystkich zborach na Ukrainie wprowadzono teokratyczną szkołę służby kaznodziejskiej. Od roku 1992 starsi oraz słudzy pomocniczy korzystają z Kursu Służby Królestwa. W roku 1996 zapoczątkowano Kurs Służby Pionierskiej, z którego to szkolenia w ciągu pięciu lat skorzystało 7400 pionierów stałych. W roku 1999 rozpoczęto prowadzenie Kursu Usługiwania, a w pierwszym roku skorzystało z niego blisko 100 osób.
Pierwsze kongresy.
W sierpniu roku 1991 na niespodziewanych pierwszych kongresach na Ukrainie pod hasłem „Lud miłujący wolność” we Lwowie zebrało się 17 531 osób, a ochrzczono 1316. Pomocą w zorganizowaniu kongresu we Lwowie służyli zaproszeni na Ukrainę starsi zborów z Polski. W Odessie zgromadziło się 12 115 osób, a 1943 zostały ochrzczone. W Kijowie w kongresie uczestniczyło 14 654 osób, a w Czerniowcach – 14 137.
W roku 1991 Ciało Kierownicze zachęciło kilka zachodnioeuropejskich oddziałów do zbiórek żywności i odzieży dla potrzebujących współwyznawców z Europy Wschodniej. Dary w postaci żywności oraz ubrań dotarły do Lwowa z Austrii, Danii, Holandii, Niemiec, Szwajcarii, Szwecji i Włoch. Na przykład w 1992 roku Świadkowie Jehowy z Danii zebrali 64 tony żywności i kilkanaście ton nowej odzieży i obuwia, które wysłano współwyznawcom na Ukrainie. W dniach od 10 do 12 lipca 1992 roku zorganizowano we Lwowie kongres pod hasłem „Nosiciele światła”, w którym uczestniczyło 15 011 osób, a 1326 zostało ochrzczonych. Tydzień później kongres odbył się w Charkowie – uczestniczyło w nim 17 425 osób, a 2577 zostało ochrzczonych.
W sierpniu 1993 roku w Kijowie, odbył się kongres pod hasłem „Pouczani przez Boga”. Był to największy ze wszystkich kongresów, urządzonych dotąd na Ukrainie. Liczba obecnych wyniosła 64 714. Przybyły tysiące delegatów z zagranicy, reprezentując ponad 30 krajów. Punkty programu przedstawiane po angielsku tłumaczono jednocześnie na 16 języków. 7402 osoby zostały ochrzczone – największa liczba ochrzczonych podczas jednego kongresu Świadków Jehowy.
Pod koniec 1998 roku na Zakarpaciu wystąpiła powódź, która zrujnowała 37 domów należących do Świadków Jehowy. Biuro Oddziału we Lwowie od razu skierowało na ten teren ciężarówkę z żywnością, wodą, mydłem, a także łóżkami i kocami. Świadkowie Jehowy z Czech, Polski, Słowacji i z Węgier wysyłali żywność oraz materiały budowlane do odbudowy zawalonych domów. Część darów rozdzielono wśród powodzian będących sąsiadami Świadków Jehowy. Poszkodowanym Świadkom Jehowy udzielono pomocy w naprawie domów, a także w porządkowaniu podwórek i pól.
W roku 2003 odbył się kolejny kongres międzynarodowy – pod hasłem „Oddajcie chwałę Bogu”. W 2006 roku ponad 6000 delegatów z Ukrainy uczestniczyło w kongresie międzynarodowym pod hasłem „Wyzwolenie jest blisko!” w Chorzowie.
Biuro Oddziału oraz szkolenia.
Do lat 60. w kierowaniu działalnością ukraińskich Świadków Jehowy pomagało polskie Biuro Oddziału. W okresie późniejszym zastąpił je oddział niemiecki. We wrześniu 1998 roku na Ukrainie Komitet Kraju przekształcono w Komitet Oddziału oraz utworzono Biuro Oddziału podlegające już bezpośrednio pod Biuro Główne. W roku 1991 we Lwowie utworzono mały skład literatury. Niedługo później we Lwowie utworzono niewielkie biuro, a w roku następnym zakupiono budynek, który spełniał ten cel. Na początku 1995 roku liczba osób pracujących w nim powiększyła się na tyle, że przeprowadzono kolejną przeprowadzkę – tym razem do kompleksu sześciu Sal Królestwa, z których korzystało 17 lwowskich zborów.
Jeszcze w roku 1992 zaczęto szukać odpowiedniej parceli pod budowę siedziby Biura Oddziału. Na początku roku 1998 znaleziono parcelę położoną w niewielkiej miejscowości Briuchowyczi, znajdującej się pięć kilometrów na północny zachód od Lwowa. We wrześniu roku 1998 rozpoczęto budowę siedziby Biura Oddziału na przedmieściach Lwowa. Pod koniec roku na miejsce budowy przybyli pierwsi słudzy międzynarodowi. Projekty przygotowało Regionalne Biura Projektowe w Selters w Niemczech. Na początku stycznia 1999 roku uzyskano od władz oficjalne zezwolenie na budowę. Uczestniczyło w niej 250 ukraińskich ochotników i ponad 250 wolontariuszy z 22 krajów.
Uroczyste otwarcie Biura Oddziału nastąpiło 19 maja 2001 roku. W uroczystości uczestniczyli delegaci z 35 krajów. Z tej okazji następnego dnia członek Ciała Kierowniczego, Teodor Jaracz, wygłosił we Lwowie przemówienie do 30 881 uczestników specjalnego zgromadzenia, a inny członek Ciała Kierowniczego, Gerrit Lösch, przemówił do 41 142 osób zgromadzonych w Kijowie. W 2001 roku w Komitecie Oddziału usługiwali: Stepan Hlinski, Stepan Mykewicz, Andrij Semkowicz, Roman Jurkewicz, John Didur i Jürgen Keck. W 2017 roku w Biurze Oddziału pracowało 150 wolontariuszy.
W 2002 roku ukraińskie Biuro Oddziału powołało specjalny komitet, zajmujący się działalnością kaznodziejską na terenie zakładów karnych. Dzięki temu nawiązano współpracę ze 120 placówkami penitencjarnymi i przydzielono zbory sprawujące nad nimi opiekę duchową. Biuro Oddziału na Ukrainie każdego miesiąca otrzymuje około 50 listów od więźniów pragnących poznawać Biblię.
Od roku 1939, gdy na Zakarpaciu zniszczono kilka funkcjonujących Sal Królestwa, aż do roku 1993 nie było na Ukrainie oficjalnych budynków umożliwiających przeprowadzanie zebrań zborowych. W tym właśnie roku w zakarpackiej miejscowości Dibrowa w ciągu ośmiu miesięcy wzniesiono kompleks czterech Sal Królestwa. Niedługo później na terenie Ukrainy powstało sześć kolejnych Sal. W latach 90. XX wieku zbudowano 110 Sal Królestwa. Ponieważ wciąż były potrzebne kolejne setki takich obiektów, w 2000 roku wdrożono program budowy Sal Królestwa. Pierwszą Salę zbudowaną w ramach tego programu wzniesiono w miejscowości Nadwirna. By nadążyć z budową kolejnych Sal Królestwa, w 2008 roku na Ukrainie działało sześć Brygad Budowniczych Sal Królestwa, funkcjonujących na zasadzie wolontariatu. 24 grudnia 1999 roku w Tiaczewie (obwód zakarpacki) oddano do użytku pierwszą Salę Zgromadzeń na Ukrainie.
W 2012 roku w Biurze Oddziału rozpoczęły się zajęcia Kursu dla Nadzorców Podróżujących i Ich Żon (do września 2014 roku odbyło się jedenaście takich kursów – "klas" w j. ukraińskim i 12 w j. rumuńskim). 22 czerwca 2014 roku zakończyły się zajęcia dziewiątej klasy Kursu Biblijnego dla Małżeństw na Ukrainie. 14 września 2014 roku na Ukrainie zakończyły się zajęcia 86. klasy Kursu Biblijnego dla Braci. W styczniu 2015 roku rozpoczęła naukę pierwsza klasa Kursu dla Ewangelizatorów Królestwa.
W Biurze Oddziału tłumaczy się literaturę biblijną na język ukraiński, rosyjski język migowy, rusiński (Zakarpacie), kilka języków romani (romani (Ukraina) i lowari (czokeszczi)) i rosyjski język migowy.
Wydaje się też publikacje w ukraińskim alfabecie Braille’a (w tym Biblie).
Rozwój działalności.
Od chwili zarejestrowania działalności liczba Świadków Jehowy na Ukrainie zaczęła szybko rosnąć. Na przykład w Charkowie na początku roku 1991 istniał tylko jeden zbór. Kilka miesięcy później w tym samym roku zbór ten liczył już 670 głosicieli i wkrótce został podzielony na osiem zborów. W 2001 roku działalność w tym mieście prowadziło ponad 40 zborów. W Kijowie w 1993 roku gdy odbywał się kongres międzynarodowy działało 11 zborów. W roku 2001 było ich już ponad 50. Do roku 2000 liczba głosicieli w kraju wzrosła ponad czterokrotnie, znacznie przekraczając 100 tysięcy. We wrześniu 2001 roku liczba głosicieli w kraju wyniosła 120 028 głosicieli należących do 1183 zborów, podzielonych na 39 obwodów. Natomiast w ośmiu rumuńskojęzycznych wsiach na Zakarpaciu było 59 zborów, tworzących trzy obwody.
W 2001 roku, w 50 rocznicę Operacji Północ, stacje telewizyjne w Winnicy, Kerczu, Melitopolu i we Lwowie wyświetliły film "Wierni w obliczu prób – Świadkowie Jehowy w Związku Radzieckim", opowiadający o osobach objętych zsyłką w 1951 roku w oczach historyków i naocznych świadków.
W 2003 roku w Charkowie, Doniecku, Kijowie, Lwowie i Symferopolu odbyły się kongresy międzynarodowe pod hasłem „Oddajcie chwałę Bogu”. W 2005 roku wydano Chrześcijańskie Pisma Greckie w Przekładzie Nowego Świata (Nowy Testament) w języku ukraińskim.
W okresie od 2010 roku do maja 2013 roku doszło do 93 aktów wandalizmu i podpaleń Sal Królestwa, a od roku 2008 – ponad 200. Od roku 2008 na Ukrainie odnotowano 64 napaści na Świadków Jehowy będących w trakcie lub tuż po zakończeniu działalności religijnej. Szesnastu z tych napaści dokonali duchowni kościoła prawosławnego. W latach 2012–2013 ataków było dwa razy więcej niż w poprzednich czterech latach.
W okresie od 2008 do 2012 roku milicja nie wniosła zarzutów przeciwko sprawcom w 111 wypadkach wandalizmu. 26 września 2012 roku ukraiński Sąd Najwyższy "powstrzymał nielegalną próbę zagarnięcia znacznej części działki, na której znajduje się ukraińskie Biuro Oddziału Świadków Jehowy".
W roku 2014 na Ukrainie wliczając Krym działalność kaznodziejską prowadziło 150 906 głosicieli. 4 lipca 2014 roku na kongresie pod hasłem „Szukajmy najpierw Królestwa Bożego!” we Lwowie ogłoszono wydanie Pisma Świętego w Przekładzie Nowego Świata w języku ukraińskim.
W lipcu 2015 roku delegacja Świadków Jehowy z Ukrainy brała udział w kongresie specjalnym pod hasłem „Naśladujmy Jezusa!” w Sofii w Bułgarii, w czerwcu 2016 roku – w kongresie specjalnym pod hasłem „Lojalnie trwajmy przy Jehowie!” w Helsinkach w Finlandii, w sierpniu 2017 roku w kongresie specjalnym pod hasłem „Nie poddawaj się!” w rumuńskim mieście Kluż-Napoka, a latem 2019 roku w kongresie międzynarodowym pod hasłem „Miłość nigdy nie zawodzi!” w Miami, Toronto i Warszawie.
8 września 2016 roku Sąd Konstytucyjny Ukrainy potwierdził, że urzędnicy państwowi nie mogą ograniczać prawa do organizowania pokojowych zgromadzeń. Sąd unieważnił część ukraińskiej ustawy o wolności sumienia i organizacjach religijnych z 1991 roku, która wymagała od związków religijnych uzyskania oficjalnego „zezwolenia” na zorganizowanie spotkania religijnego w wynajętych obiektach.
W 2016 roku na Zakarpaciu, w rejonie wsi Hłybokyj Potik (Świadkowie Jehowy stanowią w nim około jedną trzecią liczby mieszkańców wsi; jest tam 17 zborów i 8 Sal Królestwa; w 2018 roku 60% mieszkańców było obecnych na Pamiątce), Serednie Wodjane i Nyżnia Apsza (około jedną czwartą liczby mieszkańców), działalność kaznodziejską prowadziło ponad 5400 głosicieli należących do 50 zborów.
W lipcu 2018 roku we Lwowie odbył się kongres specjalny pod hasłem „Bądź odważny!” z udziałem przeszło 3000 zagranicznych delegatów z Białorusi, Czech, Kanady, Mołdawii, Niemiec, Rumunii, Słowacji, Stanów Zjednoczonych i Węgier. Liczba obecnych na stadionie Arena Lwów wyniosła 25 489 osób. Główne punkty programu były transmitowane na 15 innych stadionów i licznych Sal Królestwa w całym kraju. Programu wysłuchało ponad 125 000 osób, a 1420 osób zostało ochrzczonych. W tym samym miesiącu delegacja z Ukrainy brała udział również w kongresie specjalnym w gruzińskim Tbilisi.
W związku z wydaniem Chrześcijańskich Pism Greckich w Przekładzie Nowego Świata w rosyjskim języku migowym, Świadkowie Jehowy na Ukrainie zorganizowali specjalną wystawę biblijną. Prezentowano ją od 7 października 2018 roku do 7 czerwca 2019 roku we Lwowie, Charkowie, Kijowie, Odessie i w Dniprze. 10 października 2018 roku Sąd Najwyższy Ukrainy orzekł, iż Świadkowie Jehowy nie złamali prawa budowlanego przy budowie Sali Królestwa w mieście Tetyjów. Potwierdził też, że prawo do postawienia miejsca wielbienia podlega ochronie na mocy Europejskiej Konwencji Praw Człowieka.
3 września 2019 roku Europejski Trybunał Praw Człowieka (ETPC) wydał orzeczenie korzystne dla Świadków Jehowy na Ukrainie. Trybunał uznał, że rada miejska Krzywego Rogu celowo wstrzymywała wydanie zgody na budowę Sali Królestwa. Zgodnie z orzeczeniem rada miejska musi wypłacić 7000 euro odszkodowania i pokryć koszty sądowe poniesione przez dwa zbory, które są właścicielami działki budowlanej.
12 listopada 2020 roku ETPC wydał korzystne dla Świadków Jehowy orzeczenia w trzech sprawach: „Zagubnia i Tabaczkowa przeciw Ukrainie”, „Migorianu i inni przeciw Ukrainie” oraz „Korniłowa przeciw Ukrainie”. Skargi z 2014 i 2015 roku dotyczyły sytuacji, w których władze nie ścigały karnie sprawców brutalnych ataków na Świadków Jehowy. ETPC uznał, że władze Ukrainy nie chroniły w dostatecznym stopniu ich praw, i przyznał ofiarom odszkodowanie w wysokości 14 700 euro. 17 grudnia 2020 roku ETPC wydał orzeczenie w sprawie „Tretiak przeciw Ukrainie”. Ołeksandr Tretiak został brutalnie pobity przez trzech napastników (w tym policjanta) 26 listopada 2013 roku, gdy wracał do domu ze służby kaznodziejskiej. ETPC uznał, że władze Ukrainy nie przeprowadziły w tej sprawie rzetelnego śledztwa i nakazał wypłacenie mu odszkodowania w wysokości 7500 euro.
8 i 9 kwietnia 2021 roku w Kijowie odbyła się seria konferencji online pt. „Operacja Północ 70 lat później: ważne wnioski płynące z represji wobec wiary”. W pierwszy dzień konferencji udział wzięło czternastu uczonych z sześciu krajów (w tym dr Tomasz Bugaj z Instytutu Nauk o Kulturze Wydziału Humanistycznego Uniwersytetu Śląskiego). Uczeni zwrócili uwagę na podobieństwo między przyczynami Operacji Północ a współczesnym prześladowaniem Świadków Jehowy w Rosji.
W 2021 roku osiągnięto liczbę 129 143 głosicieli, a na uroczystości Wieczerzy Pańskiej zebrało się 264 176 osób.
Na początku 2022 roku wydano Pismo Święte w Przekładzie Nowego Świata w ukraińskim alfabecie Braille’a.
Kongresy regionalne na Ukrainie odbywają się w językach: ukraińskim, rosyjskim, rumuńskim, angielskim, chińskim, węgierskim i w rosyjskim j. migowym. Zbory i grupy na oddaleniu na Ukrainie przeprowadzają zebrania w 20 językach. Publikacje biblijne na Ukrainie rozpowszechnia się w 36 językach. W 2017 roku funkcjonowało 688 Sal Królestwa. W 2018 roku na Ukrainie (bez terytorium Krymu) funkcjonowało ponad 630 Sal Królestwa z 730 audytoriami, 1 Sala Zgromadzeń oraz 11 Sal Królestwa z rozsuwanymi ścianami, 4 biura prawne
i 2 ośrodki szkoleń biblijnych.
Okres od inwazji Rosji na Ukrainę w 2022 roku.
Od 2022 roku w okresie inwazji Rosji na Ukrainę, podobnie jak Świadkowie Jehowy w każdym innym kraju, zachowują neutralność polityczną i odmawiają udziału w wojnie.
Od 24 lutego 2022 roku Świadkowie Jehowy z Polski, ze Słowacji, Rumunii, Mołdawii i Węgier, rozpoczęli organizowanie pomocy dla przeszło 26 000 Świadków Jehowy z Ukrainy, uchodźców w tych krajach – ofiar inwazji.
Do 7 kwietnia 2022 roku do Polski z Ukrainy uciekło co najmniej 11 000 Świadków Jehowy. Świadkowie Jehowy w Polsce przygotowali co najmniej 23 000 paczek głównie z żywnością i środkami higieny osobistej. Do 7 czerwca 2022 roku Świadkowie Jehowy z Polski dostarczyli na Ukrainę ponad 200 ton artykułów pierwszej potrzeby, a do końca sierpnia 2022 roku liczba ta wzrosła do ponad pół tysiąca ton. Tylko do końca sierpnia 2022 roku Świadkowie Jehowy w Polsce przygotowali co najmniej 80 000 paczek głównie z żywnością i środkami higieny osobistej. W akcję zaangażowano ponad 3000 wolontariuszy. Zorganizowano również regularne transporty z pomocą humanitarną na Ukrainę. W październiku 2022 roku Świadkowie Jehowy w Niemczech zorganizowali akcję pomocy, dostarczając ponad 24 tony z 36 000 ciepłych ubrań i 6500 par obuwia dla Świadków Jehowy przebywających na szczególnie dotkniętych obszarach Ukrainy. Jesienią 2022 roku z pomocą polskiego Biura Oddziału przewieziono na Ukrainę 105 palet z ponad 26 tonami ubrań, które przekazali współwyznawcy.
Na Ukrainie utworzono 26 Komitetów Pomocy Doraźnej (KPD). Według niekompletnych danych z 24 stycznia 2023 roku 47 głosicieli zginęło, a 97 zostało rannych. 54 445 głosicieli otrzymało pomoc ze strony KPD w znalezieniu bezpieczniejszych miejsc noclegowych. 590 domów Świadków Jehowy zostało zniszczonych, 645 domów zostało poważnie uszkodzonych, a 1722 nieznacznie. 8 Sal Królestwa zostało zniszczonych, 17 poważnie uszkodzonych, a 76 nieznacznie&lt; .
W oblężonym Mariupolu znajdowało się ponad 2500 głosicieli.
Spośród około 4900 głosicieli mieszkających w regionie kijowskim, ponad 3500 uciekło w bezpieczniejsze rejony.
Salę Zgromadzeń w Tiaczowie i około 30 Sal Królestwa na zachodniej Ukrainie, m.in. w obwodach czerniowieckim, iwano-frankowskim, lwowskim i zakarpackim, zaadaptowano na miejsca do przyjmowania uchodźców.
Z powodu działań wojennych na Ukrainie swoje domy musiało opuścić 54 445 Świadków Jehowy. 27 655 z nich w styczniu 2023 roku przebywało w innych krajach i korzystało z pomocy współwyznawców.
Pomimo tej trudnej sytuacji podczas kongresu pod hasłem „Dążmy do pokoju!” na Ukrainie i w krajach, do których udali się ukraińscy uchodźcy, ochrzczono 1113 osób z Ukrainy. Pod koniec 2022 roku na terenach bardziej bezpiecznych, około 100 zborów na Ukrainie otrzymało zgodę na wznowienie zebrań z osobistym udziałem obecnych (wstrzymanych od marca 2020 roku z powodu pandemii COVID-19). W bezpieczniejszych regionach wznowiono również działalność kaznodziejską.
30 kwietnia 2022 roku do wszystkich Sal Królestwa na Ukrainie i w Polsce transmitowano „specjalny program duchowy”, który zorganizowano z myślą o udzieleniu duchowego wsparcia dla Świadków Jehowy na Ukrainie i w Polsce (indywidualnie jego transmisje można było obejrzeć w serwisie „JW Stream”). Odbył się on w języku polskim w Sali Zgromadzeń w Warszawie. Okolicznościowe przemówienie wygłosił członek Ciała Kierowniczego Świadków Jehowy Mark Sanderson. Program był tłumaczony na język ukraiński, rosyjski i polski migowy.
W sierpniu 2022 roku pod nadzorem Komitetu Pomocy Doraźnej oraz Lokalnego Działu Projektowo-Budowlanego rozpoczęli naprawę zniszczonych domów tam, wszędzie tam gdzie jest to bezpieczne. Do grudnia 2022 roku zakończono 37 projektów budowlanych, a kolejnych 48 jest w trakcie realizacji.
Trudna sytuacja we wschodniej Ukrainie i na Krymie od 2014 roku.
W okresie konfliktu we wschodniej Ukrainie w latach 2014–2015 śmierć poniosło siedmioro Świadków Jehowy, a ze strefy działań wojennych uciekło około 7,5 tysiąca głosicieli. Część z nich znalazła schronienie u krewnych i współwyznawców na Ukrainie i w Rosji. Blisko 4 tysiące zostały otoczone opieką przez siedem Komitetów Pomocy Doraźnej powołanych przez ukraińskie Biuro Oddziału. Na terenach objętych walkami przebywało 17,5 tysiąca Świadków Jehowy, o których troszczy się sześć innych Komitetów Pomocy Doraźnej. W ramach akcji niesienia pomocy koordynowana jest pomoc w odbudowie zniszczonych domów i miejsc spotkań Świadków Jehowy. Od sierpnia 2014 do lipca 2015 roku we wschodniej Ukrainie uzbrojone grupy uprowadziły 26 Świadków Jehowy i brutalnie się nad nimi znęcały. W 2016 roku porwania i tortury dotknęły 15 dalszych.
10 i 11 maja 2014 roku, w związku z wizytą na Ukrainie członka Ciała Kierowniczego Stephena Letta, specjalny program z Biura Oddziału został przetłumaczony na 5 języków i był transmitowany do około 1100 Sal Królestwa w całym kraju, dzięki czemu z programu skorzystało 165 000 osób. Identyczny program wygłaszany był przez innego członka Ciała Kierowniczego, Marka Sandersona, i transmitowany do Rosji i na Białoruś.
W 2014 roku odbyło się 40 kongresów regionalnych. Liczba obecnych sięgnęła ponad 165 tysięcy, w tym 7500 na Krymie. W czasie trwającego konfliktu na wschodzie Ukrainy setki Świadków Jehowy zostało ewakuowanych z tamtych terenów – znaleźli schronienie u współwyznawców z innych rejonów. W pierwszej połowie czerwca 2014 roku odbyło się kilka kongresów we wschodniej części kraju, na których obecnych było 5200 osób.
Mimo trwającego konfliktu na wschodzie Ukrainy zorganizowano kongresy regionalne pod hasłem „Szukajmy najpierw Królestwa Bożego!”. W dniach od 4 do 6 lipca 2014 roku we Lwowie na stadionie Arena Lwów odbył się kongres, na którym Anthony Morris (wówczas członek Ciała Kierowniczego), ogłosił wydanie w języku ukraińskim Pisma Świętego w Przekładzie Nowego Świata. Liczba obecnych na tym zgromadzeniu wyniosła 18 336 osób. Ukraińskie Biuro Oddziału zorganizowało transmisję kluczowych punktów programu do 8 miast i 62 innych miejsc położonych w rejonie Doniecka, gdzie trwał konflikt zbrojny. Łączna liczba obecnych w trakcie tego weekendu na Ukrainie wyniosła 82 832 osoby, a 1068 osób ochrzczono. Pierwszy dzień kongresu we Lwowie został przerwany przez alarm bombowy, w wyniku którego ewakuowano obecnych ze stadionu. Gdy okazało się, że był to fałszywy alarm, kongres został wznowiony.
Od czerwca 2014 do listopada 2016 roku 18 Sal Królestwa Świadków Jehowy we wschodniej Ukrainie w obwodach ługańskim i donieckim zostało zajętych przez zbrojne oddziały i przeznaczonych najczęściej na składy amunicji bądź baraki wojskowe. Część z tych obiektów została ograbiona ze znajdującego się w nich sprzętu elektronicznego i zdewastowana. W roku 2016 Świadkowie Jehowy odzyskali sześć Sal Królestwa. Na początku 2018 roku 12 miejsc wielbienia pozostawało w rękach grup zbrojnych wspierających władze lokalne: 7 w obwodzie donieckim (w Doniecku, Telmanowe, Jenakijewe, Kirowskoje i 3 w mieście Gorłówka) oraz 5 w obwodzie ługańskim (w Ługańsku, Ałczewsku, Briance, Perewalsku i Krasnym Łuczu).
14 lutego 2015 roku odbyło się specjalne spotkanie Świadków Jehowy, które zorganizowano z myślą o udzieleniu duchowego wsparcia przeszło 17 tysiącom współwyznawców, mieszkających w strefie działań wojennych we wschodniej części kraju. Dwugodzinny program przedstawiony w Biurze Oddziału Świadków Jehowy we Lwowie był transmitowany do zborów na Ukrainie i retransmitowany do zborów w Rosji i na Białorusi. Program obejrzało 150 841 ukraińskich Świadków Jehowy oraz ich 186 258 współwyznawców na Białorusi i w Rosji, w sumie 337 099 osób.
26 lutego 2015 roku Sąd Apelacyjny obwodu dniepropietrowskiego uznał prawo Świadków Jehowy do podyktowanej sumieniem odmowy pełnienia służby wojskowej podczas mobilizacji, 23 czerwca 2015 roku Wyższy Sąd Specjalistyczny Ukrainy do spraw Cywilnych i Karnych potwierdził, że osoby odmawiające pełnienia służby wojskowej ze względu na sumienie mają prawo ubiegać się o alternatywną służbę cywilną nawet podczas niepokojów społecznych i wojny.
Z powodu konfliktu zbrojnego i działań prawnych wzorowanych na orzeczeniach rosyjskich sądów, od 2014 roku w niektórych rejonach obwodów donieckiego i ługańskiego Świadkowie Jehowy są prześladowani, a ich swobody religijne są ograniczane. W lipcu 2017 roku Sąd Najwyższy Donieckiej Republiki Ludowej umieścił na liście materiałów ekstremistycznych dwa artykuły z dawniejszych wydań czasopism religijnych opublikowanych przez Świadków Jehowy. Nie zostali oni poinformowani o postępowaniu sądowym, dlatego też nie mogli wnieść odwołania od wyroku stwierdzającego natychmiastową wykonalność. W sierpniu 2017 roku prokuratury w Nowoazowsku i Debalcewie, wystosowały do miejscowych Świadków Jehowy ostrzeżenia zakazujące rozprowadzania bez wcześniejszego uzyskania zgody czasopism religijnych „Strażnica” i „Przebudźcie się!”. Później podobne ostrzeżenie wystosowano w mieście Makiejewka. 4 sierpnia 2017 roku z powodu rzekomego zagrożenia bombowego specjalne jednostki antyterrorystyczne w asyście żołnierzy i policji przerwały spotkania religijne Świadków Jehowy w Ałczewsku i Ługańsku. W Ałczewsku funkcjonariusze nagrali film z poszukiwania w budynku rzekomej bomby. Rewizja ujawniła niewielką ilość literatury religijnej Świadków Jehowy. Następnie „znaleziono” ulotki propagandowe skierowane przeciwko Ługańskiej Republice Ludowej, które zostały przyniesione i podrzucone przez funkcjonariuszy.
Latem 2017 roku władze w Ługańsku przedstawiły Świadków Jehowy jako wrogów państwa. 28 sierpnia 2017 roku Aleksandr Basow, wiceminister Bezpieczeństwa Narodowego w Ługańskiej Republice Ludowej stwierdził, że jego zarzuty potwierdzają materiały propagandowe (rzekomo) znalezione w Sali Królestwa w Ałczewsku, iż Świadkowie Jehowy wspierają ugrupowania uznawane za terrorystyczne przez władze w Ługańsku. Świadkowie Jehowy na Ukrainie, tak jak na całym świecie, zachowują całkowitą neutralność wobec konfliktów zbrojnych. Narastająca dyskryminacja religijna oraz presja wywierana w niektórych częściach obwodów ługańskiego i donieckiego na Świadków Jehowy przerodziła się w prześladowanie tej grupy religijnej oraz zagraża jej swobodom religijnym.
W połowie 2017 roku Sąd Najwyższy nieuznawanej na arenie międzynarodowej Donieckiej Republiki Ludowej (DRL) uznał niektóre publikacje Świadków Jehowy za ekstremistyczne. Od tego czasu policja przesłuchała ponad 170 głosicieli. Do 29 sierpnia 2018 roku skonfiskowano 16 Sal Królestwa. 26 września 2018 roku Sąd Najwyższy DRL uznał Świadków Jehowy za organizację ekstremistyczną oraz zdelegalizował ich działalność.
15 listopada 2018 roku w Dżankoj na Krymie około 200 policjantów i antyterrorystów wtargnęło do prywatnych domów, w których małe grupy Świadków Jehowy spotykały się, żeby czytać i omawiać Biblię. Co najmniej 35 uzbrojonych i zamaskowanych funkcjonariuszy wdarło się do domu Siergieja Fiłatowa, w którym spotkało się sześcioro Świadków Jehowy, którzy zostali brutalnie pobici.
W 2019 roku przeprowadzono aresztowania m.in. w Jałcie, Sewastopolu, Eupatorii i Ałupce.
3 marca 2020 roku Sąd Miejski w Jałcie (Krym) skazał Artioma Gierasimowa na karę grzywny w wysokości 400 000 rubli. 4 czerwca 2020 roku w jego procesie apelacyjnym Sąd Najwyższy Krymu ogłosił zaostrzenie jego kary, zamiast grzywny został skazany na 6 lat więzienia.
5 marca 2020 roku Sąd Rejonowy w Dżankoj (Krym) skazał Siergieja Fiłatowa na sześć lat pozbawienia wolności. Został pierwszym Świadkiem Jehowy na Krymie oskarżonym na podstawie rosyjskiego Kodeksu karnego. 26 maja 2020 roku Sąd Najwyższy Republiki Krymu wyrok ten utrzymał w mocy. 26 maja 2020 roku w Kerczu doszło do rewizji mieszkań i aresztowania 5 Świadków Jehowy. 1 października 2020 roku funkcjonariusze FSB wdarli się do domów dziewięciu rodzin Świadków Jehowy w Sewastopolu.
11 marca 2021 roku przeprowadzono rewizje w dziewięciu mieszkaniach w Jałcie. 29 marca 2021 roku Gagarinskij Sąd Rejonowy w Sewastopolu (Krym) za działalność religijną skazał Wiktora Staszewskiego na sześć i pół roku pozbawienia wolności. 31 marca 2021 roku Oktiabrskij Sąd Rejonowy w Petersburgu uznał, że aplikacja JW Library ma charakter ekstremistyczny, i zakazał jej używania na terytorium Federacji Rosyjskiej i Krymu. W marcu 2021 roku, po kilkukrotnym przedłużaniu wyroków, trzech mężczyzn zostało zwolnionych z aresztu śledczego i umieszczonych w areszcie domowym. W maju 2021 roku Żukow został zwolniony z aresztu i umieszczony w areszcie domowym. We wrześniu 2021 roku uwięzionych było czterech Świadków Jehowy. 5 i 9 sierpnia 2021 roku przeprowadzono rewizje i zatrzymania w Armiańsku. 22 października 2021 roku Gagarinskij Sąd Rejonowy w Sewastopolu skazał Igora Szmidta na sześć lat pozbawienia wolności.
22 lutego 2021 roku polski minister spraw zagranicznych Zbigniew Rau w ministerialnym panelu dyskusyjnym dotyczącym sytuacji praw człowieka na okupowanym Krymie, który odbył się na marginesie 46. sesji Rady Praw Człowieka ONZ w Genewie, zwrócił uwagę na liczne naruszenia wolności religii i przekonań, wymierzone w grupy religijne na półwyspie, w tym Świadków Jehowy. 23 sierpnia 2021 roku podczas Szczytu Platformy Krymskiej w Kijowie, sprzeciw prześladowaniu m.in. Świadków Jehowy wyraził prezydent Rzeczypospolitej Polskiej Andrzej Duda. 17 grudnia 2021 roku kraje członkowskie (w tym Polska) Międzynarodowego Sojuszu na Rzecz Wolności Religii lub Przekonań (International Religious Freedom or Belief Alliance), podpisały oświadczenie, nawołujące do natychmiastowego uwolnienia uwięzionych Świadków Jehowy i zaprzestania wobec nich tortur, maltretowania, przeszukań ich domów oraz dyskryminacji.
16 lutego 2022 roku Sąd Miejski w Kerczu na Krymie skazał Artioma Szablija na 2 lata pozbawienia wolności w zawieszeniu na 3 lata, uznając go za winnego udziału w działalności organizacji ekstremistycznej. 5 i 24 sierpnia 2022 roku służby bezpieczeństwa przeszukały mieszkania w Sewastopolu.
22 sierpnia 2022 roku z okazji Międzynarodowego Dnia Upamiętniającego Ofiary Aktów Przemocy ze względu na Religię lub Przekonania, przewodniczący OBWE Zbigniew Rau, „położył nacisk na to, że prześladowania i szykany dotykają także przedstawicieli innych mniejszości religijnych na okupowanym Krymie, m.in. Świadków Jehowy”.
28 września 2022 roku przeprowadzono rewizje w co najmniej 11 domach Świadków Jehowy w miejscowości Nyżniohirski na Krymie. 6 października 2022 roku Nachimowskij Sąd Rejonowy w Sewastopolu na Krymie skazał za działalność religijną Władimira Maładykę, Władimira Sakadę i Jewgienija Żukowa na 6 lat więzienia. 1 grudnia 2022 roku Sąd Miejski w Armiańsku na Krymie, za prowadzenie działalności religijnej skazał Aleksandra Litwiniuka i Aleksandra Dubowienkę na 6 lat kolonii karnej. 6 grudnia 2022 roku rewizje mieszkań miały miejsce w Teodozji, a 8 grudnia w obwodzie symferopolskim (17 rewizji). Łącznie czynnościom śledczym poddano około 40 osób. Wszczęto postępowanie karne przeciwko dwóm Świadkom Jehowy i umieszczono ich w aresztach domowych. 27 lutego 2023 roku Sąd Miejski w Jałcie na Krymie skazał Tarasa Kuzo na 6,5 roku więzienia, a Siergiej Lulin i Piotr Żylicow otrzymali wyroki sześciu lat i jednego miesiąca więzienia.
Według danych ze stycznia 2023 roku na Krymie za prowadzenie działalności religijnej uwięzionych było 9 osób. Działalność Świadków Jehowy na Krymie jest zakazana.
Niektóre Sale Królestwa na Ukrainie

</doc>
<doc id="1354151" url="https://pl.wikipedia.org/wiki?curid=1354151" title="Języki paleoiberyjskie">
Języki paleoiberyjskie

Języki paleohispanickie, paleoiberyjskie – języki autochtoniczne, używane na Półwyspie Iberyjskim przed przybyciem Rzymian. Użycie terminu "autochtoniczne" jest nieco kontrowersyjne, ponieważ nie wiadomo, czy wszystkie były miejscowego pochodzenia. Uważa się, że języki nieindoeuropejskie mają charakter substratowy, a języki indoeuropejskie są wiązane z nowszą warstwą ludnościową, która przybyła na Półwysep Iberyjski w dobie prehistorycznej. Rozważa się wpływy języka fenickiego, greki i iliryjskiego na języki paleoiberyjskie.
Bardzo prawdopodobne, że większość z tych języków wyszła z użycia, nie pozostawiając po sobie śladu, jednak w niektórych regionach Półwyspu Iberyjskiego zachowały się krótkie inskrypcje, zapisane przy użyciu tzw. pism paleoiberyjskich lub alfabetu łacińskiego. Większość z inskrypcji paleohispanickich datuje się na okres od V w. p.n.e., a nawet VII w. p.n.e., aż do I wieku p.n.e lub początków I wieku n.e. 
Do ich opisu, często stosuje się terminy "języki cząstkowe" albo "języki fragmentaryczne" (niem. "Restsprachen" albo "Trümmersprachen"), wymyślone przez niemieckiego językoznawcę Jürgena Untermanna.
Języki paleoiberyjskie, w których zostały spisane dłuższe inskrypcje:
Inne znane są jedynie z toponimów, antroponimów i geonimów, zawartych w źródłach greckich i rzymskich, a są to:

</doc>
<doc id="1354152" url="https://pl.wikipedia.org/wiki?curid=1354152" title="Silhouette (album)">
Silhouette (album)

Silhouette – album saksofonisty Kenny’ego G, wydany w 1988 roku. Uplasował się on na szczycie notowania Contemporary Jazz Albums, na pozycji #8 listy "Billboard" 200 i #10 R&amp;B/Hip-Hop Albums.

</doc>
<doc id="1354156" url="https://pl.wikipedia.org/wiki?curid=1354156" title="Leki przeciwarytmiczne">
Leki przeciwarytmiczne

Leki przeciwarytmiczne, leki antyarytmiczne – grupa leków stosowanych w celu normalizacji nieprawidłowej akcji serca (arytmii), w tym migotania przedsionków, trzepotania przedsionków, częstoskurczu komorowego i migotania komór.
Leki przeciwarytmiczne używane do zahamowania arytmii przedsionkowych (migotanie przedsionków, trzepotanie przedsionków) są powszechnie stosowane, mimo że nie potwierdzono ich wpływu na wydłużenie życia.
W przeszłości uważano, że zahamowanie komorowych arytmii po zawale serca zwiększa średnie przeżycie. Jednakże badania kliniczne wykazały, że hamowanie takich arytmii paradoksalnie zwiększało śmiertelność, co prawdopodobnie wynikało z efektu proarytmicznego tych leków (badanie CAST).
U osób z migotaniem przedsionków leki przeciwarytmiczne są wciąż stosowane. Służy to złagodzeniu objawów, które mogą być związane z utratą komponenty przedsionkowej wypełniania komorowego spowodowanej migotaniem lub trzepotaniem przedsionków.
U osób z arytmiami komorowymi leki przeciwarytmiczne są także nadal stosowane – dotyczy to pacjentów, u których pojawiają się częste epizody arytmii lub którzy mają wysokie ryzyko arytmii komorowych. Leki te są uwzględniane jako leki pierwszego rzutu w zapobieganiu nagłej śmierci w pewnych strukturalnych wadach serca. Niedostateczna skuteczność tych leków może prowadzić do potrzeby zastosowania u pacjenta wszczepialnego kardiowertera-defibrylatora (ICD). W populacji tych pacjentów leki przeciwarytmiczne mogą być stosowane łącznie z ICD. Wówczas rolą ICD jest zapobieżenie nagłej śmierci spowodowanej migotaniem komór, natomiast leki przeciwarytmiczne są używane do zahamowania tachyarytmii komorowych, dzięki czemu ICD może rzadziej dawać impuls elektryczny.
Podejmowano wiele prób klasyfikacji leków przeciwarytmicznych. Problem wynika z faktu, iż wiele z nich ma złożony mechanizm działania, co sprawia, że klasyfikacje są nieprecyzyjne.
Klasyfikacja Vaughana Williamsa.
Klasyfikacja wprowadzona w 1970 roku, jest najpowszechniej stosowaną klasyfikacją leków przeciwarytmicznych. Schemat tej klasyfikacji jest oparty na podstawowych mechanizmach działania tych leków, jednak jego uzależnienie od podstawowego mechanizmu działania leków jest zastrzeżeniem i ograniczeniem klasyfikacji Vaughana Williamsa. Przykładowo, amiodaron ma mechanizm działania na podstawie którego można go zakwalifikować do każdej z czterech grup. Innym zastrzeżeniem jest brak zgodności w klasyfikacji Vaughana Williamsa w zakresie wspólnego produktu przemian leków z danej grupy. Prokainamid jest lekiem klasy Ia, a jego metabolit N-acetyloprokainamid (NAPA) ma działanie leków klasy IIIa. Ograniczenia klasyfikacji spowodowały, że digoksyna i adenozyna nie mają miejsca w schemacie klasyfikacji Vaughana Williamsa. Zostało to poprawione poprzez włączenie tych leków do utworzonej klasy piątej.
Aktualny podział Vaughana Williamsa przedstawia się następująco:

</doc>
<doc id="1354157" url="https://pl.wikipedia.org/wiki?curid=1354157" title="Waldemar Ogiński">
Waldemar Ogiński



</doc>
<doc id="1354161" url="https://pl.wikipedia.org/wiki?curid=1354161" title="FC Brugge">
FC Brugge



</doc>
<doc id="1354164" url="https://pl.wikipedia.org/wiki?curid=1354164" title="Parafia Niepokalanego Serca Najświętszej Maryi Panny w Jastrzębiu-Zdroju">
Parafia Niepokalanego Serca Najświętszej Maryi Panny w Jastrzębiu-Zdroju

Parafia pod wezwaniem Niepokalanego Serca Najświętszej Maryi Panny w Ruptawie – rzymskokatolicka parafia w dekanacie Jastrzębie-Zdrój w archidiecezji katowickiej. Funkcjonuje w Ruptawie, niegdyś wsi, od 1975 roku zaś sołectwie miasta Jastrzębie-Zdrój. Do parafii należy też Cisówka oraz ulica Borowa w Pielgrzymowicach.
Na kartach historii.
Ruptawa powstała jako wieś nowo ustrojowa około 1300 roku. Pierwszą o niej wzmiankę znajduje się w księdze uposażeń biskupa wrocławskiego, która została sporządzona w latach 1290-1305 i ujęto ją w Liber fundationis episcopatus Vratislaviensis. Parafia istniała we wsi od momentu jej założenia co potwierdza obszerne pole proboszczowskie, które było wydzielane w parafiach powstających od razu przy zakładaniu wsi. Od XVI w. do 1955 r. parafia należała do dekanatu wodzisławskiego.
Kościoły parafialne.
Pierwszym kościołem, o którym wspominają akta wizytacyjne (z lat 1652, 1679 i 1687), był drewniany kościół św. Bartłomieja z XVI wieku. Jednak podczas działań wojennych został on zniszczony w 40%, co przyczyniło się do podjęcia decyzji o budowie nowego kościoła. W związku z brakiem dodatkowych pieniędzy na remont starego zabytkowego kościoła – parafia bowiem wszystkie fundusze przekazywała na nową świątynię – został on przekazany parafii Podwyższenia Krzyża Świętego w Kaczycach w lipcu 1971 roku, gdzie odtworzono go jako kościół pw. Podwyższenia Krzyża Świętego.
Nowy murowany kościół wybudowano w latach 1947–1949. Budowniczym nowej świątyni był ks. Emanuel Płonka, projektantem zaś inż. Karol Tchórzewski – ówczesny kierownik wydziału budownictwa w Rybniku. Wykonawcą wystroju wnętrza kościoła w głównej mierze jest Henryk Burzec. Główny ołtarz, poświęcony 11 lutego 1951 r., przedstawia tajemnicę Niepokalanego Serca Maryi w połączeniu z ofiarą mszy świętej. Boczny ołtarz po stronie lekcji jest poświęcony ku czci Serca Jezusowego. Składa się on z 15 płaskorzeźb przedstawiających całe życie Pana Jezusa. Drugi boczny ołtarz został poświęcony św. Barbarze. Stacje drogi krzyżowej wykonane przez Henryka Burzca znajdują się na ścianach bocznego krzyża kościoła. Stacje drogi krzyżowej w bocznych nawach świątyni oraz chrzcielnicę wykonał Samek, a rzeźby na ambonę Masorz z Rybnika. Obecnie kościół jest po remoncie obejmującym: malowanie wnętrza, instalacja ogrzewania podłogowego, odnowienie elewacji zewnętrznej oraz wymiana ołtarza.
28 sierpnia 1949 roku ks. biskup Stanisław Adamski dokonał poświęcenia nowego kościoła w Ruptawie. Świątyni jak i parafii nadano wezwanie Niepokalanego Serca NMP.
Związki kościelne.
Aktualnie w parafii działa: grupa ministrantów, Dzieci Maryi, Legion Maryi, Żywy Różaniec oraz chór parafialny „Belcanto”. Kronika parafialna prowadzona jest od 1652 roku.

</doc>
<doc id="1354165" url="https://pl.wikipedia.org/wiki?curid=1354165" title="Sedgemoor">
Sedgemoor

Sedgemoor – dawny dystrykt niemetropolialny w Anglii, w hrabstwie Somerset, ze stolicą w Bridgwater. Powierzchnia – 584 km2, 114 588 mieszkańców (2011). Dystrykt został utworzony 1 kwietnia 1974, a zlikwidowany 1 kwietnia 2023; jego terytorium włączone zostało do nowo utworzonej jednostki typu "unitary authority" Somerset.
W dystrykcie znajdowała się jedna z najstarszych dróg w Europie, prowadząca przez bagna – "The Sweet Track", a także znana atrakcja Cheddar Gorge.
Inne miejscowości.
Ashcott, Athenley, Badgworth, Bawdrip, Berrow, Brean, Bridgwater Without, Broomfield, Burnham Without, Burtle, Cannington, Catcott, Chapel Allerton, Cheddar, Chedzoy, Chilton Polden, Chilton Trinity, Combwich, Compton Bishop, Cossington, Dunball, Durleigh, East Brent, Edington, Enmore, Fiddington, Goathurst, Greinton, Huntspill, Huntworth, Lympsham, Lyng, Mark, Middlezoy, Moorlinch, Nether Stowey, Northmoor Green, Othery, Otterhampton, Over Stowey, Pawlett, Puriton, Rowberrow, Shapwick, Shipham, Spaxton, Stawell, Stockland Bristol, Thurloxton, Weare, Wedmore, Wembdon, Westonzoyland, Woolavington.

</doc>
<doc id="1354167" url="https://pl.wikipedia.org/wiki?curid=1354167" title="Duotones">
Duotones

Duotones – album saksofonisty Kenny’ego G, wydany w 1986 roku. Uplasował się on na szczycie notowania Contemporary Jazz Albums, na pozycji #2 listy Jazz Albums, a także #6 "Billboard" 200 i #8 R&amp;B/Hip-Hop Albums.

</doc>
<doc id="1354169" url="https://pl.wikipedia.org/wiki?curid=1354169" title="AKF CHEMIK">
AKF CHEMIK



</doc>
<doc id="1354172" url="https://pl.wikipedia.org/wiki?curid=1354172" title="Ruch Narodowo-Socjalistyczny (Stany Zjednoczone)">
Ruch Narodowo-Socjalistyczny (Stany Zjednoczone)

Ruch Narodowo-Socjalistyczny (ang. "National Socialist Movement", NSM lub NSM88) – neonazistowska partia operująca na terenie Stanów Zjednoczonych. NSM twierdzi iż jest największą partią neonazistowską na terenie USA.
Organizacja jest zaliczana przez Southern Poverty Law Center do grup nienawiści. 
Historia.
NSM został założony w 1974 w Saint Paul jako Narodowo-Socjalistyczny Ruch Amerykańskiej Wolności Robotniczej przez Roberta Brannena i Cliffa Herringtona, byłych członków Amerykańskiej Partii Nazistowskiej przed jej upadkiem. W 1994 Jeff Schoep został przewodniczącym grupy, zajmując stanowisko do stycznia 2019, kiedy zastąpił go Burt Colucci.
NSM był odpowiedzialny za prowadzenie demonstracji, która wywołała zamieszki w Toledo w 2005. W kwietniu 2006 partia zorganizowała wiec na schodach kapitolu w Lansing w stanie Michigan, który spotkał się z większym kontratakiem i zakończył się bójkami. 
1 maja 2011 Jeff Hall, przywódca kalifornijskiego oddziału NSM, został zabity przez swojego 10-letniego syna z problemami emocjonalnymi, który twierdził, że ma już dość bicia przez ojca i jego macochę. Hall ubiegał się w 2010 o miejsce w zarządzie rady wodnej Riverside County, w wyścigu, w którym zdobył około 30% głosów.
W 2012 dwóch byłych członków NSM zostało aresztowanych i skazanych na więzienie za handel narkotykami, gromadzenie zapasów broni i przygotowywanie zamachu terrorystycznego na meksykański konsulat w Stanach Zjednoczonych.
Partia współorganizowała marsz Unite the Right w sierpniu 2017, m.in. razem z Tradycjonalistyczną Partią Robotniczą, Vanguard America oraz Ligą Południa.
Struktury organizacyjne NSM.
Partia posiada ponad 25 filii na terenie całych Stanów Zjednoczonych. Członkowie NSM noszą umundurowanie wzorowane na członkach Sturmabteilung ze zmodyfikowanymi insygniami. Rangi w NSM również zostały zmodyfikowane na wzór tych, które istniały w strukturach SA.
NSM jest aktywną organizacją, która często organizuje zloty, konwencje oraz protesty, a także publiczne palenie książek niepożądanych przez partię autorów.
9 maja 2008 partia ogłosiła, że Brian Holland będzie startował z listy NSM na prezydenta Stanów Zjednoczonych.

</doc>
<doc id="1354173" url="https://pl.wikipedia.org/wiki?curid=1354173" title="Herb powiatu bocheńskiego">
Herb powiatu bocheńskiego

Herb powiatu bocheńskiego to tarcza czwórdzielna w krzyż. W polu pierwszym prawym górnym błękitnym trzy złote narzędzia górnicze: pośrodku młot a po bokach motyka i kilof (z herbu Bochni). W polu drugim lewym górnym czerwonym Orzeł Biały (herb województwa małopolskiego), w polu trzecim prawym dolnym czerwonym stylizowany Orzeł Biały ze złotą koroną na głowie zwróconej w prawo, z rozwiniętymi skrzydłami, z dziobem i szponami złotymi (nawiązujący do orła z czasów Kazimierza Wielkiego), w polu czwartym lewym dolnym błękitnym dziewięć kamieni w kolorze złotym.
Herb został ustanowiony Uchwałą nr XVI/128/2000 Rady Powiatu w Bochni z dnia 19 września 2000 r.

</doc>
<doc id="1354174" url="https://pl.wikipedia.org/wiki?curid=1354174" title="Magdalena Dobromila Rettigová">
Magdalena Dobromila Rettigová

 Magdalena Dobromila Rettigová (ur. 31 stycznia 1785 w Všeradicach, zm. 5 sierpnia 1845 w Litomyšlu) – czeska pisarka i kucharka.
Biogram.
Wychowywana w środowisku niemieckojęzycznym. Od 1808 r. małżonka Jana Sudiprava Rettiga, pracownika kancelarii adwokackiej i wielkiego patrioty. On nauczył żonę czeskiego. 
Żyła w miastach Ústí nad Orlicí (1819-24), Rychnov nad Kněžnou (1824-34) i Litomyšl (1834-45), w których rozszerzała oświatę w stowarzyszeniach kobiecych. W Litomyšlu dla dziewcząt założyła słynną szkołę gotowania i robót domowych, w której dziewczęta mógły zapoznać się także z ówczesną kulturą i nauką.
Pierwsza pisarka w literaturze czeskiej. Autorka książki kucharskiej "Domácí kuchařka aneb Pojednání o masitých pokrmech pro dcerky české a moravské" (1826), dzieła fundamentalnego w gastronomii czeskiej, i spisu "Kafíčko a vše, co je sladkého" (1843). Obok tego pisała wiersze i opowieści w duchu epoki biedermeieru i sentymentalizmu ("Mařenčin košíček", 1821-22).

</doc>
<doc id="1354178" url="https://pl.wikipedia.org/wiki?curid=1354178" title="Parafia Podwyższenia Krzyża Świętego w Kłodnicy">
Parafia Podwyższenia Krzyża Świętego w Kłodnicy

Parafia Podwyższenia Krzyża Świętego w Kłodnicy – parafia rzymskokatolicka w Rudzie Śląskiej-Kłodnicy, w dekanacie kochłowickim, w archidiecezji katowickiej.
Początki parafii.
Początki Kłodnicy sięgają XVII wieku. Wierni przed utworzeniem tutaj placówki duszpasterskiej uczęszczali do kościołów w Kochłowicach i Mikołowie. W 1908 roku dzięki proboszczowi z Kochłowic – Ludwikowi Tunklowi wybudowano w Kłodnicy kapliczkę św. Józefa, mogącą pomieścić ok. 20 osób, w której okazjonalnie nabożeństwa sprawowali duszpasterze kochłowiccy. W 1942 roku stworzono tutaj lokalię, której przewodził do 1945 ks. Franciszek Jerominek. W tym czasie zaczęto prowadzić księgi chrztów, ślubów i pogrzebów. Po odwołaniu ks. Jerominka, krótko urzędowali tutaj ks. Paweł Aleksa i ks. Wilhelm Mucha, aż we wrześniu 1945 roku stałym kuratusem został ks. Henryk Mazurek. Próby włączenia w obręb lokalii terenu Starej Kuźnicy spotkały się z protestami tamtejszych mieszkańców. Dopiero w 1950 roku Stara Kuźnica została włączona do lokalii kłodnickiej. Zawirowania polityczne nie pozwalały na przekształcenie tej placówki w pełnoprawną parafię. Ostatecznie po powrocie biskupów katowickich z wygnania Kłodnica w 1957 roku stała się samodzielną parafią ze swoim proboszczem.
Budowa kościoła.
By wznieść w Kłodnicy świątynię, ks. Henryk Mazurek musiał pokonać wiele trudności. Poświęcony 2 listopada 1947 cmentarz został otwarty bez zgody administracyjnej. Z kościołem było podobnie. Po poświęceniu w czerwcu 1947 roku kamienia węgielnego, rozpoczęto budowę tymczasowego kościoła projektu Walentego Górnego z Halemby. Kuratusowi udało się zdobyć zgodę na rozbiórkę jednego z baraków ze znajdującej się w Starej Kuźni byłej filii obozu koncentracyjnego Auschwitz-Birkenau. Materiał ten posłużył do budowy, jednak we wrześniu tego roku dotychczasowe prace zniszczyła wichura. Nową budowę rozpoczęto w maju 1948 roku, by doprowadzić ją (bez zezwolenia) po dach w roku 1949 roku. Poświęcenia świątyni o wymiarach 11x32 m i 7 m wysokości dokonał 4 grudnia (św. Barbary) bp. Stanisław Adamski. Wezwanie „Podwyższenia Krzyża Świętego” zostało wybrane osobistą decyzją ks. Mazurka z powodu, jak sam pisze, rozpoczętej akcji usuwania krzyży ze szkół. W latach 60. kościół wyposażono w zabytkowe organy Hansa Dürschlaga z 1888, przeniesione z kościoła w Orzeszu i przebudowane przez firmę pana Biernackiego. Nowy proboszcz, ks. Henryk Jersz, w 1999 roku postawił przy kościele dzwonnicę z trzema dzwonami, w 2003 roku nadbudował wieżę kościoła, a w 2005 roku ozdobił świątynię witrażami projektu Ireneusza Franusika. 
Duszpasterstwo.
W parafii działają następujące grupy: Kółko Rodzinne, Wieczernik Pallotyński, Czciciele Miłosierdzia Bożego, Róże Różańcowe, czciciele św. Antoniego, Oaza Rodzin, Zespół Charytatywny, Katolickie Stowarzyszenie Młodzieży, Oaza Dzieci Bożych, Ministranci, Grupa Lednicka.

</doc>
<doc id="1354185" url="https://pl.wikipedia.org/wiki?curid=1354185" title="Diego de Nicuesa">
Diego de Nicuesa

Diego de Nicuesa – hiszpański podróżnik i odkrywca, konkwistador, uczestnik czwartej wyprawy Krzysztofa Kolumba do Ameryki.
Życiorys.
Diego de Nicuesa był z pochodzenia szlachcicem, wyróżniał się grą na gitarze i mistrzowską jazdą konną. W 1506 roku, jako pierwszy podbijał Kostarykę. Spenetrował część wybrzeża atlantyckiego kraju jednakże przez walki z Indianami, żar tropików, żółtą febrę, opuścił kraj.
Po powrocie z wyprawy Kolumba, wraz z Alonsą de Hojedą starał się o uzyskanie koncesji na kolonizowanie nowo odkrytych krajów nad Morzem Karaibskim (dzisiejszy obszar od Hondurasu do Panamy). Zgodę uzyskał i po sprzedaniu całego majątku zorganizował wyprawę. Pod koniec listopada 1509 roku wraz z 700 ludźmi i sześcioma końmi wypłyną na trzech karawelach. U wybrzeży Panamy dwie karawele pod dowództwem Olando, zagubiły się i wylądowały na brzegu. Tam zbudowano osiedle i oczekiwano na przybycie Nicuesa. Gdy pomoc nie nadchodziła Olando zbudował nowy statek i postanowił odszukać Nicuesa. Ich dalsze losy są nieznane. Proces budowy statku został uwieczniony na sztychcie autorstwa Theodora De Bry.
Diego de Nicuesa swoją karawele rozbił na brzegach Panamy, gdzie z powodu głodu i walk z Indianami zginęła większość załogi. Nicuesa wraz z 40 niedobitkami napotkał okręt Vasca Nuneza de Balboa i dotarł do Darien. Tam zażądał zwierzchnictwa na ziemiami. Balboa uznał to za nadużycie władzy i wsadził go i kilku jego zwolenników na statek i wysłał na morze. Słuch o nich zaginął.
Bibliografia.
 

</doc>
<doc id="1354188" url="https://pl.wikipedia.org/wiki?curid=1354188" title="Lawrence Dundas (2. markiz Zetland)">
Lawrence Dundas (2. markiz Zetland)

Laurence John Lumley Dundas (ur. 11 czerwca 1876, zm. 6 lutego 1961) – brytyjski arystokrata i polityk, członek Partii Konserwatywnej, minister w rządach Stanleya Baldwina i Neville’a Chamberlaina.
Życiorys.
Był synem Lawrence’a Dundasa, 1. markiza Zetland, i lady Lillian Lumley, córki 9. hrabiego Scarbrough. Od urodzenia nosił tytuł lorda Dundas. W latach 1892–1929 był tytułowany hrabią Ronaldshay. W latach 1907–1916 był deputowanym do Izby Gmin jako reprezentant okręgu Hornsey. W latach 1917–1922 był gubernatorem Bengalu. Po śmierci ojca w 1929 r. odziedziczył tytuł 2. markiza Zetland i zasiadł w Izbie Lordów.
W 1935 r. otrzymał tekę ministra ds. Indii (od 1937 r. urząd nosił nazwę ministra ds. Indii i Birmy). Mimo iż był członkiem Partii Konserwatywnej opowiadał się za przyznaniem większej autonomii Indiom, a w przyszłości nadania im statusu dominium. W 1935 r. doprowadził do uchwalenia Government of India Act, który znacznie rozszerzał kompetencje lokalnych władz indyjskich. Zetland pozostał na stanowisku ministra do 1940 r., kiedy premierem został Winston Churchill, wielki krytyk działalności Zetlanda.
W latach 1945–1951 był lordem namiestnikiem North Riding of Yorkshire. Zmarł w 1961 r. Tytuł markiza odziedziczył jego jedyny syn.
Życie prywatne.
3 grudnia 1907 r. poślubił Cicely Archdale (1886–1973), córkę pułkownika Mervyna Archdale’a i Mary de Bathe, córki sir Henry’ego de Bathe. Lawrence i Cicely mieli razem jednego syna i dwie córki:

</doc>
<doc id="1354190" url="https://pl.wikipedia.org/wiki?curid=1354190" title="Buk (stacja kolejowa)">
Buk (stacja kolejowa)

Buk – stacja kolejowa w Buku, w województwie wielkopolskim, w Polsce. Znajdują się tu 2 perony oraz rampa załadunkowa.
Historia.
Przewozy uruchomiono 25 albo 26 czerwca 1870, wraz z otwarciem linii Poznań-Berlin. Podczas prac modernizacyjnych w latach 90. XX wieku perony przeniesiono sprzed budynku dworca na zachód od osi ulicy Dworcowej i wybudowano przejścia podziemne. 
20 września 2021 zakończono remont i oddano do użytku węzeł przesiadkowy mieszczący się przy wejściu na perony.
Na stacji zatrzymują się pociągi regionalne Kolei Wielkopolskich i Przewozów Regionalnych oraz pospieszne kategorii TLK. 

</doc>
<doc id="1354191" url="https://pl.wikipedia.org/wiki?curid=1354191" title="Partia Demokratyczna (Kenia)">
Partia Demokratyczna (Kenia)

Partia Demokratyczna (PD) – kenijska partia konserwatywna. W wyborach parlamentarnych odbywających się w 2002 roku partia wchodziła w skład Narodowej Tęczowej Koalicji, która zdobyła 56,1% głosów, co pozwoziło koalicji na wystawienie 125 reprezentantów do parlamentu oraz uzyskanie większości parlamentarnej. W wyborach prezydenckich z 2002 roku partia poparła kandydaturę lidera PD Mwai Kibakego, który uzyskał elekcję na stanowisko prezydenta Kenii.
W wyborach parlamentarnych w 2007 roku PD weszła w skład nowo powstałej Partii Jedności Narodowej.

</doc>
<doc id="1354195" url="https://pl.wikipedia.org/wiki?curid=1354195" title="World Tag Team Championship (WWE)">
World Tag Team Championship (WWE)

World Tag Team Championship było oryginalnym tytułem mistrzowskim dywizji tag team profesjonalnego wrestlingu promowanym przez federację World Wrestling Entertainment. Przedstawiany był jako główny tytuł drużyn tag team w WWE od 1971 do 2002, kiedy to WWE Tag Team Championship zostały dodane dla brandu SmackDown. Oba tytuły zostały zunifikowane w 2009 i oba były nazywane jako Unified WWE Tag Team Championship, dopóki nie zdezaktywowano World Tag Team Championship w 2010.
Historia.
World Tag Team Championship było oryginalnie znane jako "World Wide Wrestling Federation (WWWF) World Tag Team Championship". Po tym jak je zaprezentowano w 1971, Luke Graham i Tarzan Tyler stali się pierwszymi mistrzami 3 czerwca owego roku. Nazwa tytułów została zmieniona na "World Wrestling Federation (WWF) World Tag Team Championship", kiedy to nazwa promocji została zmieniona na World Wrestling Federation. W połowie lat 90. były przedstawiane jako "WWF Tag Team Championship".
W marcu 2001, WwF zakupiło rywalizacyjną federację, World Championship Wrestling (WCW). Tuż po tym nastąpiło "The Invasion", gdzie grupa wrestlerów z ECW/WCW "The Alliance" została ostatecznie rozwiązana. Na Survivor Series 2001, tytuły zostały zunifkowane z WCW Tag Team Championship w Steel cage matchu. Posiadacze tytułów WCW, the Dudley Boyz, pokonali WWF Tag Team Championów, the Hardy Boyz, stając się ostatnimi posiadaczami WCW Tag Team Championship i nowymi WWF Tag Team Championship.
Po zmianie nazwy federacji w 2002, wszystkie tytuły otrzymały akronim "WWE", w tym wypadku "WWE Tag Team Championship". Po podzieleniu rosteru na brandy Raw i SmackDown!, Tag Team Championship zostały przydzielone do brandu Raw, pozostawiając niebieski roster bez żadnych tytułów w dywizji tag team. W rezultacie, Generalna Menadżerka SmackDown! Stephanie McMahon wprowadziła nowe WWE Tag Team Championship ekskluzywne dla owego brandu. Wraz z wprowadzeniem World Heavyweight Championship dla brandu Raw i przeniesieniu WWE Championship na SmackDown, dla Tag Team Championship z Raw została przygotowana nowa nazwa, "World Tag Team Championship", ażeby nie mylić się w nazewnictwie tytułu z przeciwnego brandu. Kiedy WWE Championship i World Heavyweight Championship zamieniły się brandami podczas 2005 WWE Draft Lottery, żadne z tytułów tag team nie zmieniły nazwy.
W późniejszej części 2008 i początku 2009, posiadacze WWE Tag Team Championship The Colóns (Carlito i Primo) zaczęli rywalizację z właścicielami World Tag Team Championship Johnem Morrisonem i The Mizem, gdzie obie drużyny walczyły w non-title matchach przeciwko sobie. 17 marca na "ECW" zostało ogłoszone, że na WrestleManii XXV obie drużyny zawalczą przeciwko sobie i zwycięzcy zdobędą oba tytuły mistrzowskie. The Colóns pokonali Morrisona i Miza, unifikując tytuły w Unified WWE Tag Team Championship. Później się okazało, że mistrzowie będą zawsze bronić obu tytułów (mistrzowie nosili aż cztery pasy mistrzowskie, po dwa reprezentujące dany tytuł) we wszystkich trzech branach WWE. 16 sierpnia 2010, World Tag Team Championship zostały wycofane na rzecz kontynuacji żywota WWE Tag Team Championship po tym jak Bret Hart zaprezentował nowe wyglądy pasów mistrzowskich dla ówczesnych mistrzów The Hart Dynasty (Davida Hart Smitha i Tysona Kidda).
Panowania.
Pierwszymi mistrzami byli Crazy Luke Graham i Tarzan Tyler, którzy pokonali Dick the Bruisera i The Sheika 3 czerwca 1971. Najdłużej mistrzostwo posiadali Demolition, których pierwsze panowanie trwało 478 dni. Trzy drużyny remisują w rekordzie najkrótszych posiadań. Jules Strongbow i Chief Jay Strongbow zdobyli tytuły, lecz niedługo później odebrano im po tym jak okazało się, iż Mr. Fuji, jeden z ówczesnych mistrzów, trzymał stopę na linie, co uznaje się za przerwanie przypięcia. Owen Hart i Yokozuna stracili tytuły 25 września 1995 na rzecz Smoking Gunns po tym jak przywrócono tym drugim tytuły. 19 grudnia 2000, Edge i Christian pokonali The Hardy Boyz zdobywając tytuły, lecz tej samej nocy stracili je przeciwko The Dudley Boyz.
The Dudley Boyz mieli rekord w ilości panowań, które wynosiło osiem. Edge zaś posiadał mistrzostwo rekordowo 12 razy, siedem z Christianem, a prócz tego po raz z Hulkiem Hoganem, Chrisem Benoit, Randym Ortonem i Chrisem Jericho (już po unifikacji tytułów).
Ostatnimi mistrzami byli The Hart Dynasty (David Hart Smith i Tyson Kidd), którzy zdobyli tytuły od ShoMiz (Big Showa i The Miza) 26 kwietnia 2010 na "Raw". Po tym jak World Tag Team Championship zostało zdezaktywowane, drużyna była przedstawiana jako posiadacze WWE Tag Team Championship, dopóki ich nie stracili na Night of Champions 19 września 2010 na rzecz Drewa McIntyre’a i Cody’ego Rhodesa.

</doc>
<doc id="1354200" url="https://pl.wikipedia.org/wiki?curid=1354200" title="Markiz Zetland">
Markiz Zetland

Informacje ogólne.
Baroneci Dundas of Kerse
Baronowie Dundas 1. kreacji (parostwo Wielkiej Brytanii)
Hrabiowie Zetland 1. kreacji (parostwo Zjednoczonego Królestwa)
Markizowie Zetland 1. kreacji (parostwo Zjednoczonego Królestwa)
Najstarszy syn 4. markiza Zetland: Robin Lawrence Dundas, hrabia Ronaldshay

</doc>
<doc id="1354201" url="https://pl.wikipedia.org/wiki?curid=1354201" title="Demetrios">
Demetrios



</doc>
<doc id="1354204" url="https://pl.wikipedia.org/wiki?curid=1354204" title="Port lotniczy Inverness">
Port lotniczy Inverness

Port lotniczy Inverness (IATA: INV, ICAO: EGPE) – port lotniczy położony 13 km na północny wschód od centrum Inverness, w Szkocji.

</doc>
<doc id="1354205" url="https://pl.wikipedia.org/wiki?curid=1354205" title="Salvador Allende Castro">
Salvador Allende Castro

Salvador Allende Castro (ur. 22 listopada 1871 w Valparaíso, zm. 1932) - chilijski adwokat, dziennikarz i działacz wolnomularski, ojciec przyszłego prezydenta Salvadora Allende Gossensa.
Był synem Ramóna Allende Padína i Eugenii Castro del Fierro. Pierwsze nauki pobierał w Santiago w kolegium Araya i kolegium Redforda, następnie studiował prawo na stołecznym uniwersytecie uzyskując dyplom adwokata 26 czerwca 1897 roku.
Zajmował wiele stanowisk w administracji rządowej m.in. w ministerstwie edukacji oraz resorcie wojny. Był prokuratorem sądu apelacyjnego w Tacna, adwokatem rady obrony fiskalnej w Valdivia, wreszcie relatorem sądu apelacyjnego w Valparaíso. Funkcję tę opuścił otrzymując uprawnienia notariusza publicznego i osiadł w Valparaíso. 
Z małżeństwa z Laurą Gossens Uribe miał czwórkę dzieci: Alfredo, Maríę Inés, Salvadora oraz Laurę.

</doc>
<doc id="1354211" url="https://pl.wikipedia.org/wiki?curid=1354211" title="Wzór Panjera">
Wzór Panjera

Wzór Panjera – wzór rekurencyjny wprowadzony w 1981 roku przez Harry’ego Panjera (a następnie uogólniony przez Bjørna Sundta i Williama S. Jewella), służący do dokładnego wyznaczania rozkładu łącznej wartości szkód w modelu ryzyka łącznego (zakładającego iż łączna wartość szkód jest sumą szkód będących parami niezależnymi zmiennymi losowymi o tym samym rozkładzie prawdopodobieństwa oraz których liczba
jest zmienną losową niezależną względem każdej ze szkód).
Klasy rozkładów spełniających założenia wzoru.
Klasa rozkładów liczby szkód, spełniających założenia wzoru Panjera z formula_22 nazywana jest "klasą Panjera", a z formula_23 "klasą Sundta-Jewella". Zgodnie z założeniami pierwszych formula_24 prawdopodobieństw w rozkładach spełniających założenia wzoru Panjera może być dowolne. Rozkłady, dla których formula_25 to (w nawiasie podano zakresy wartości występujących w założeniu parametrów formula_26 i formula_27):
Zastosowania.
Wzór Panjera określa rozkład prawdopodobieństwa w przypadku dyskretnym. Możliwe jest jednak zastosowanie wzoru w przypadku ciągłego rozkładu prawdopodobieństwa pojedynczej szkody. Niezbędna jest jednak wówczas dyskretyzacja takiego rozkładu.

</doc>
<doc id="1354213" url="https://pl.wikipedia.org/wiki?curid=1354213" title="Zdeněk Matějček">
Zdeněk Matějček

Zdeněk Matějček (ur. 16 sierpnia 1922 w Chlumcu nad Cidlinou, zm. 26 października 2004 w Pradze) – czeski psycholog; nestor czeskiej psychologii dziecięcej.
Życiorys.
Studiował filozofię i język czeski na Wydziale Filozoficznym Uniwersytetu Karola w Pradze (1945–1949), potem, tamże, dzieje literatur współczesnych (1951).
Pracował jako psycholog w praskich placówkach – Měřičkův ústav pro delikventní mládež (1950–1951), Sociodiagnostický ústav (1951–1953), Dětská psychiatrická ambulance (1953–1969), oraz Institut pro další vzdělávání lékařů a farmaceutů (1969–1990; od 1977 docent).
W latach 1959–1977 nauczyciel–eksternista na katedrze psychologii fakultetu filozoficznego Uniwersytetu Karola w Pradze i w latach 1990–1991 prezydent Czechosłowackiego Komitetu UNICEF.
Zajmował się przede wszystkim psychologią rozwoju człowieka, defektami rozwoju człowieka, stosunkami w rodzinie i problematyką form opieki, wychowania i wsparcia w systemie pomocy społecznej (książki: "Psychická deprivace v dětství", wspólnie z J. Langmeierem, 1968; "Vývojové poruchy čtení", 1969; "Rodiče a děti", 1986; "Psychologie nemocných a zdravotně postižených", 1992; "Dyslexie – specifické poruchy čtení", 1993; "Po dobrém nebo po zlém?", 1994; "Co, kdy a jak ve výchově dětí", 1999).
W 1996 został odznaczony Medalem Za zasługi II stopnia.

</doc>
<doc id="1354214" url="https://pl.wikipedia.org/wiki?curid=1354214" title="Okręg wyborczy Hornsey">
Okręg wyborczy Hornsey

Okręg wyborczy Hornsey powstał w 1885 r. i wysyłał do brytyjskiej Izby Gmin jednego deputowanego. Okręg położony był w północnym Londynie. Został zlikwidowany w 1983 r.

</doc>
<doc id="1354215" url="https://pl.wikipedia.org/wiki?curid=1354215" title="Alan John Dixon">
Alan John Dixon

Alan John Dixon (ur. 7 lipca 1927 roku w Belleville, Illinois, zm. 6 lipca 2014) – amerykański prawnik i polityk związany z Partią Demokratyczną.
W latach 1981–1993 reprezentował stan Illinois w Senacie Stanów Zjednoczonych.

</doc>
<doc id="1354217" url="https://pl.wikipedia.org/wiki?curid=1354217" title="Gravity (album)">
Gravity (album)

Gravity – album saksofonisty Kenny’ego G, wydany przez wytwórnię Arista Records w 1985 roku. Uplasował się on na miejscu #13 notowania Jazz Albums oraz na pozycji #37 R&amp;B/Hip-Hop Albums i #97 "Billboard" 200.

</doc>
<doc id="1354218" url="https://pl.wikipedia.org/wiki?curid=1354218" title="PAOK">
PAOK



</doc>
<doc id="1354221" url="https://pl.wikipedia.org/wiki?curid=1354221" title="Air Burkina">
Air Burkina

Air Burkina – narodowe linie lotnicze Burkina Faso, z siedzibą w Wagadugu. Głównym węzłem jest port lotniczy Wagadugu.

</doc>
<doc id="1354226" url="https://pl.wikipedia.org/wiki?curid=1354226" title="G Force">
G Force

GeForce – album saksofonisty Kenny’ego G, wydany w 1983 roku. Uplasował się on na miejscu #6 notowania Jazz Albums oraz na pozycji #17 R&amp;B/Hip-Hop Albums i #62 "Billboard" 200.

</doc>
<doc id="1354231" url="https://pl.wikipedia.org/wiki?curid=1354231" title="Aleksander Cederbaum">
Aleksander Cederbaum

Aleksander ha-Lewi Osipowicz Cederbaum (jid. אַלעקסאַנדער הלוי אָסיפאָוויטש צעדערבוים; ur. 27 sierpnia 1816 roku w Zamościu - zm. 8 września 1893 roku w St. Petersburgu) był żydowskim dziennikarzem i wydawcą pracującym w Rosji. Założył i wydawał "Ha-Melic" - pierwszą w Rosji hebrajską gazetę. Publikował także po rosyjsku i w jidisz.
Pochodził z biednej rodziny i terminował u krawca. Jednak dobrze poznał hebrajską literaturę oraz języki (polski, rosyjski i niemiecki). Ożenił się w Lublinie, a w 1840 roku wyjechał do Odessy, która w tamtym czasie była Mekką dla intelektualistów ruchu Haskala. Zdobył wśród nich znaczącą pozycję i nie ustawał w samokształceniu. Otworzył także sklep z ubraniami, który prowadził także usługi krawieckie. Pracował w nim jako krojczy.
W 1860 roku zdobył pozwolenie władz na wydawanie "Ha-Melic" - pierwszej hebrajskiej gazety w Rosji. 
Po 3 latach zaczął także jako pionier wydawać "Ḳol Mebasser" - pismo w języku jidisz. Ta gazeta przetrwała 8 lat, ostatni numer został skonfiskowany przez władze.
Cederbaum wyjechał do St. Petersburga, gdyż tam nadal mógł wydawać "Ha-Melic". Zezwolono mu także na publikowanie i druk tygodnika po rosyjsku. Jednak "Wiestnik Ruskich Jewriej" ukazywał się bardzo krótko. Efemerydą okazał się także "Razwiet", który założył kilka lat później. 
W 1881 roku założył "Dos Jidiszes Fołksbłat" - codzienną gazetę w jidisz, która ukazywała się przez 8 lat. Był jej wydawcą tylko przez pierwsze lata.
Cederbaum był też autorem książek "Keter Kehunnah" i "Ben ha-Meẓarim", ale nie znalazły one wielu czytelników. Jednak jego rola jako propagatora Haskali jest nie do przecenienia. "Ḳol Mebasser" dał szansę publikacji wielu utalentowanym pisarzom jidisz, byli wśród nich m.in. Szolem Alejchem, Szolem Jakow Abramowicz (pseudonim Mendele Mojcher Sforim) i Icchak-Joel Linecki (Jizchok Linecky (1839-1915)).
Cederbaum miał bardzo duże wpływy w sferach rządowych. Jego wstawiennictwu i obiektywizmowi wiele zawdzięczają Żydzi z gruzińskiego miasta Kutaisi, których oskarżono o rytualny mord. Walczył także piórem i w sądzie z autorem antysemickich pamfletów Hipolitem Lutostańskim. Stowarzyszenie Palestyńskie w Odessie zawdzięcza swoje powstanie aktywności Cederbauma.

</doc>
<doc id="1354234" url="https://pl.wikipedia.org/wiki?curid=1354234" title="Hermannplatz (stacja metra)">
Hermannplatz (stacja metra)

Hermannplatz – stacja metra w Berlinie na linii U7 i U8, w dzielnicy Neukölln, w okręgu administracyjnym Neukölln. Stacja została otwarta w 1926 roku.

</doc>
<doc id="1354235" url="https://pl.wikipedia.org/wiki?curid=1354235" title="Steve Stone">
Steve Stone

Steven Brian Stone (ur. 20 sierpnia 1971 w Gateshead) – angielski piłkarz. Występował na pozycji pomocnika.
Kariera klubowa.
Steve Stone urodził się w Gateshead. Swoją zawodową karierę piłkarską rozpoczął w 1990 roku w klubie Nottingham Forest, gdzie wcześniej grał w drużynie juniorów. Przez pierwsze dwa sezony nie występował w podstawowej jedenastce, jednak z czasem stał się podstawowym zawodnikiem swojego klubu. 9 lat później, w 1999 roku przeszedł za kwotę 5,5 miliona funtów do innego angielskiego klubu – Aston Villi. W jej barwach występował przez 3 lata. W tym czasie rozegrał tam 90 meczów i strzelił 4 bramki. W 2002 roku przeszedł do ekipy Portsmouth F.C. Na Fratton Park grał do roku 2005. W barwach "Pompey" zagrał 73 mecze i 9 razy wpisał się na listę strzelców. Ostatnim klubem w karierze Anglika był Leeds United. 15 grudnia 2006 Steve postanowił zakończyć swoją karierę piłkarską.
Kariera reprezentacyjna.
Steve w reprezentacji swojego kraju zadebiutował 11 października 1995 w meczu przeciwko Norwegii. 15 listopada 1995 w spotkaniu ze Szwajcarią zdobył swojego pierwszego gola w barwach narodowych. Rok później został powołany przez Terry’ego Venablesa do kadry na Euro 1996. Na tym turnieju Anglicy dotarli do półfinału. Ćwierćfinałowa potyczka z Hiszpanią, w której Anglicy wygrali w rzutach karnych była ostatnim jego meczem w kadrze. Łącznie w drużynie narodowej rozegrał 9 spotkań i 2 razy wpisał się na listę strzelców.

</doc>
<doc id="1354236" url="https://pl.wikipedia.org/wiki?curid=1354236" title="Kenny G (album)">
Kenny G (album)

Kenny G – debiutancki album saksofonisty Kenny’ego G, wydany w 1982 roku. Uplasował się on na miejscu #10 notowania "Billboard" Jazz Albums.

</doc>
<doc id="1354237" url="https://pl.wikipedia.org/wiki?curid=1354237" title="El Viejo (wulkan)">
El Viejo (wulkan)

El Viejo – wygasły wulkan w Kostaryki.
El Viejo wznosi się na wysokość 2060 m n.p.m. Znajduje się w paśmie gór Kordylierów Centralnych, w pobliżu kaldery Chocosuela na północny zachód od wulkanu Poás. W przeszłości nazywany był "La Mina" ("kopalnia"), i wiązało się to z istniejącą u jego podnóża kopalnią pumeksu.
Stoki wulkanu pokryte są drzewami cedrowymi i palmami. Z jego stoku wypływają rzeki Barroso i Cano Grande. Wulkan częściowo leży na obszarze Parku Narodowego Juan Castro Blanco..

</doc>
<doc id="1354238" url="https://pl.wikipedia.org/wiki?curid=1354238" title="Team Europe">
Team Europe

Rozgrywki, w których występują drużyny reprezentujące Europę:

</doc>
<doc id="1354239" url="https://pl.wikipedia.org/wiki?curid=1354239" title="Rathaus Neukölln (stacja metra)">
Rathaus Neukölln (stacja metra)

Rathaus Neukölln - stacja metra w Berlinie na linii U7, w dzielnicy Neukölln, w okręgu administracyjnym Neukölln. Stacja została otwarta w 1926. Nazwa pochodzi od ratusza Neukölln.

</doc>
<doc id="1354243" url="https://pl.wikipedia.org/wiki?curid=1354243" title="Dejan Govedarica">
Dejan Govedarica

Dejan Govedarica, cyr. Дејан Говедарица (ur. 2 października 1969 w Zrenjaninie) – serbski piłkarz grający na pozycji środkowego pomocnika. Aktualnie trener reprezentacji Serbii do lat 19.
Kariera klubowa.
Karierę piłkarską Govedarica rozpoczął w rodzinnym Zrenjaninie w tamtejszym klubie Proleter Zrenjanin. W 1989 roku zadebiutował jego barwach w drugiej lidze jugosłowiańskiej, a w 1990 roku świętował awans do pierwszej ligi. W niej Proleter jako beniaminek spisał się udanie i zakończył rozgrywki na 5. pozycji, a osiągnięcie to powtórzył także rok później. Dejan był jednym z czołowych strzelców zespołu i zdobył w tym okresie 15 goli, a latem 1992 przeszedł do Vojvodiny Nowy Sad. W 1993 roku był z nią trzeci w lidze, podobnie jak w latach 1994–1996.
Jeszcze w trakcie sezonu 1995/1996 Govedarica wyjechał z Jugosławii i trafił do Holandii, gdzie podpisał kontrakt z tamtejszym klubem Eredivisie, FC Volendam. Zarówno w 1996, jak i 1997 roku utrzymał się z tym klubem w lidze, a następnie został piłkarzem włoskiego US Lecce. W Serie A Serb występował przez jeden sezon, jednak nie zawsze występował w podstawowym składzie. Zdobył jednego gola (w wygranym 2:1 wyjazdowym spotkaniu z Milanem), ale Lecce zajęło przedostatnią pozycję i zostało zdegradowane do Serie B.
Latem 1998 Govedarica wrócił do Holandii. Przeszedł do RKC Waalwijk, z którym podobnie jak z Volendamem, najczęściej walczył o utrzymanie w pierwszej lidze. Cały sezon 2000/2001 opuścił z powodu kontuzji, a w 2002 roku odszedł do innego pierwszoligowca, NEC Nijmegen. W 2003 roku był z NEC piąty w lidze, a grał w nim jeszcze przez kolejny sezon. Latem 2004 znów został piłkarzem Vojvodiny, w której grał przez rok, a w 2005 zakończył piłkarską karierę.
Kariera reprezentacyjna.
W reprezentacji Jugosławii Govedarica zadebiutował 23 grudnia 1994 roku w przegranym 0:2 towarzyskim spotkaniu z Brazylią. W grudniu 1996 w sparingu przeciwko Argentynie zdobył pierwszego gola w kadrze narodowej. W 1998 roku został powołany przez Slobodana Santrača do kadry na Mistrzostwa Świata we Francji. Tam był rezerwowym i wystąpił tylko w zremisowanym 2:2 meczu z Niemcami. Na Euro 2000 był podstawowym zawodnikiem „Plavich”. Zagrał w trzech meczach Jugosłowian: wygranym 1:0 z Norwegią oraz przegranych 3:4 z Hiszpanią (zdobył gola w 46. minucie) i 1:6 w ćwierćfinale z Holandią (zaliczył samobójcze trafienie w 51. minucie). Spotkanie to było jego ostatnim w reprezentacji, w której zagrał łącznie 29 razy i strzelił 2 gole.
Kariera trenerska.
Od 2011 roku jest trenerem reprezentacji Serbii do lat 19.

</doc>
<doc id="1354244" url="https://pl.wikipedia.org/wiki?curid=1354244" title="Instrukcja bhp">
Instrukcja bhp



</doc>
<doc id="1354245" url="https://pl.wikipedia.org/wiki?curid=1354245" title="Godło Jemenu Północnego">
Godło Jemenu Północnego

Godło Jemenu Północnego obowiązywało od 1962, czyli od utworzenia państwa aż do 1990, kiedy państwo połączyło się z Jemenem Południowym. Godło to od współczesnego godła Jemenu różni się tylko flagą. Ta z kolei, w porównaniu z współczesną flagą Jemenu, różni się tylko zieloną gwiazdą na białym pasku.
Tym niemniej, godło Jemenu Północnego przedstawia orła, trzymającego w szponach dwie skrzyżowane flagi kraju i napis z nazwą kraju. Na piersi ptaka znajduje się tarcza herbowa, przedstawiająca morze i wybrzeże, które porasta ostrokrzew.

</doc>
<doc id="1354246" url="https://pl.wikipedia.org/wiki?curid=1354246" title="Platanar">
Platanar

Platanar – wulkaniczny szczyt Kostaryki.
Stratowulkan Platanar wznosi się na wysokość 2183 lub 2267 m n.p.m. i położony jest w północnej części Kordylierów Centralnych, 7 kilometrów na południowy wschód od Ciudad Quesada. Wulkan uznawany jest za wygasły. W latach 1980 i 1997 w jego obrębie zanotowano wstrząsy sejsmiczne.
Z zachodniego stoku wypływa rzeka Plantar. Wulkan leży na obszarze Parku Narodowego Juan Castro Blanco.

</doc>
<doc id="1354247" url="https://pl.wikipedia.org/wiki?curid=1354247" title="Godło Jemeńskiej Republiki Arabskiej">
Godło Jemeńskiej Republiki Arabskiej



</doc>
<doc id="1354248" url="https://pl.wikipedia.org/wiki?curid=1354248" title="Furoinian flutykazonu">
Furoinian flutykazonu

Furoinian flutykazonu – organiczny związek chemiczny, pochodna flutykazonu, syntetyczny, trifluorowany kortykosteroid o silnym działaniu przeciwzapalnym do stosowania donosowego, posiadający bardzo duże powinowactwo do receptora glikokortykosteroidowego.
Jest niecałkowicie wchłanialny, ulega efektowi pierwszego przejścia w wątrobie, wobec czego w dawkach leczniczych nie ma działania ogólnoustrojowego. Metabolizm wątrobowy z udział układu cytochromu P450 (CYP3A4).
Działanie przeciwzapalne rozpoczyna się około 8 godzin po podaniu dawki, okres półtrwania wynosi 15,1 godziny po podaniu dożylnym. Wydalany jest w 99% z kałem i 1% z moczem.
Lek pod nazwą "Avamys", w postaci aerosolu do nosa, został zarejestrowany w Unii Europejskiej dnia 11 stycznia 2008 do leczenia objawów alergicznego nieżytu nosa.

</doc>
<doc id="1354250" url="https://pl.wikipedia.org/wiki?curid=1354250" title="Flaga Jemeńskiej Republiki Arabskiej">
Flaga Jemeńskiej Republiki Arabskiej



</doc>
<doc id="1354251" url="https://pl.wikipedia.org/wiki?curid=1354251" title="Piotr Hoser">
Piotr Hoser

Piotr Hoser, Piotr Hoser I (ur. 17 listopada 1818 w Svojku, zm. 27 stycznia 1904 w Warszawie) – ogrodnik miejski pochodzenia niemieckiego, protoplasta warszawskiej rodziny hodowców roślin – Hoserów, współzałożyciel przedsiębiorstwa Zakład Ogrodniczy Braci Hoser.
Życiorys.
Pochodził z ubogiej niemieckiej rodziny zamieszkałej w Czechach. Syn Jana Krzysztofa Hosera i Elżbiety z domu Heime. W młodości praktykował w ogrodach hrabiów Kinskych. Następnie pracował w zawodzie w Pradze i w Wiedniu, gdzie został nadwornym ogrodnikiem barona Hugla. W 1846 roku sprowadzony do Warszawy przez ówczesnego kuratora Ogrodu Saskiego, Michała Bończę-Brujewicza. W latach 1846-1853 pełnił funkcję głównego ogrodnika Ogrodu Saskiego w Warszawie. Założył m.in. szklarnię i hodowlę roślin na potrzeby Ogrodu. W 1848 roku założył przy ul. Nowogrodzkiej w Warszawie wzorcową szkółkę drzewek owocowych i roślin ozdobnych, którą w 1850 roku wraz z braćmi Wincentym i Pawłem przekształcił w firmę Zakład Ogrodniczy Braci Hoser.
Założone przez niego przedsiębiorstwo ogrodnicze stale było rozbudowywane i w drugiej połowie XIX wieku zajmowało znaczną część terenów wzdłuż Alej Jerozolimskich, przy ul. Młynarskiej, na Rakowcu i w Żbikowie.
Piotr Hoser był współzałożycielem Towarzystwa Ogrodniczego Warszawskiego. Publikował na łamach "Ogrodnika Polskiego". Wraz z bratem Wincentym był autorem "Katalogu Roślin Hodowlanych".
W 1896 wycofał się z firmy pozostawiając jej dalsze prowadzenie synom.
Upamiętnienie.
Wkład Hoserów upamiętniono nazywając na ich cześć poniższe rośliny ozdobne: "Thuja occidentalis ‘Hoseri’", "Taxus baccata ‘Aurea Hoseri’", "Betula ‘Hoseri’", "Malus x purpurea ‘Hoseri’", "Syringa vulgaris ‘Profesor Piotr Hoser’".
Życie prywatne.
W 1848 roku Piotr Hoser zawarł małżeństwo z luteranką Emilią z domu Böhme. Miał z nią dziewięcioro dzieci. Jednym z nich był Piotr Ferdynand Hoser.
Zmarł w 1904 roku, spoczywa na cmentarzu Powązkowskim w Warszawie (kw. 182 pod murem-I-1).

</doc>
<doc id="1354252" url="https://pl.wikipedia.org/wiki?curid=1354252" title="John Colville (baron)">
John Colville (baron)

David John Colville (ur. 13 lutego 1894, zm. 31 października 1954), brytyjski polityk, członek Partii Konserwatywnej, minister w rządach Neville’a Chamberlaina.
Życiorys.
Był jednym synem liberalnego deputowanego Johna Colville'a i Janet Brown. Wykształcenie odebrał w Chaterhouse School oraz w Trinity College na Uniwersytecie Cambridge. Podczas I wojny światowej służył w szeregach 6 batalionu Cameronians (Scottish Rifles) i został ranny.
6 października 1915 r. Agnes Bilsland (5 czerwca 1896 - 29 grudnia 1970), córkę sir Williama Bilslanda, 1. baroneta, i Agnes Steven, córki Alexandra Stevena. John i Agnes mieli razem syna i dwie córki:
W 1922 r. bez powodzenia startował w wyborach parlamentarnych w okręgu Motherwell. Mandat parlamentarny uzyskał dopiero w 1929 r. po wyborach w okręgu Midlothian and Peebles Northern. W 1931 r. został parlamentarnym sekretarzem w departamencie handlu zamorskiego. W latach 1935-1936 był podsekretarzem stanu w Ministerstwie ds. Szkocji. Następnie objął stanowisko finansowego sekretarza skarbu. W latach 1938-1940 był ministrem ds. Szkocji.
Colville zrezygnował z miejsca w Izbie Gmin w 1943 r. by objąć stanowisko gubernatora Bombaju. Urząd ten sprawował do 1947 r. W tym czasie kilkakrotnie pełnił obowiązki wicekróla Indii. Po powrocie do Wielkiej Brytanii otrzymał tytuł 1. barona Clydesmuir i zasiadł w Izbie Lordów. W 1952 r. został Lordem Namiestnikiem Lanarkshire.
Zmarł w 1954 r. Tytuł barona odziedziczył jego jedyny syn.

</doc>
<doc id="1354253" url="https://pl.wikipedia.org/wiki?curid=1354253" title="Hildesheim Hauptbahnhof">
Hildesheim Hauptbahnhof

Hildesheim Hauptbahnhof – stacja kolejowa w Hildesheim, w kraju związkowym Dolna Saksonia, w Niemczech. Znajduje się tu 5 peronów.

</doc>
<doc id="1354258" url="https://pl.wikipedia.org/wiki?curid=1354258" title="Baron Clydesmuir">
Baron Clydesmuir

Baronowie Colville 1. kreacji (parostwo Zjednoczonego Królestwa)

</doc>
<doc id="1354262" url="https://pl.wikipedia.org/wiki?curid=1354262" title="Okręg wyborczy Midlothian and Peebles Northern">
Okręg wyborczy Midlothian and Peebles Northern

Okręg wyborczy Midlothian and Peebles Northern powstał w 1918 r. i wysyłał do brytyjskiej Izby Gmin jednego deputowanego. Okręg obejmował część hrabstw Midlothian i Peebles w Szkocji. Został zlikwidowany w 1950 r.

</doc>
<doc id="1354264" url="https://pl.wikipedia.org/wiki?curid=1354264" title="Hundertwasserbahnhof Uelzen">
Hundertwasserbahnhof Uelzen

Hundertwasserbahnhof Uelzen – stacja kolejowa w Uelzen, w kraju związkowym Dolna Saksonia, w Niemczech. Znajduje się tu 5 peronów.
Historia.
Pierwszy murowany budynek w konstrukcji muru pruskiego został w tym miejscu wzniesiony w 1855, w związku z budową linii kolejowej z Hanoweru przez Celle i Uelzen do Harburga. Pierwszy pociąg zatrzymał się na stacji w Uelzen 1 maja 1847. Podupadły budynek dworca kolejowego odrestaurowano i przebudowano z okazji światowej wystawy Expo 2000 w stylu austriackiego malarza i architekta Friedensreicha Hundertwassera.
Po tej modernizacji budynek jest dużą atrakcją turystyczną. W 2009 został laureatem niemieckiego stowarzyszenia Allianz pro Schiene, zdobywając tytuł "Dworzec Roku 2009" w kategorii małych dworców kolejowych.

</doc>
<doc id="1354265" url="https://pl.wikipedia.org/wiki?curid=1354265" title="Park Narodowy Juan Castro Blanco">
Park Narodowy Juan Castro Blanco

Park Narodowy Juan Castro Blanco – park narodowy Kostaryki.
Park Narodowy Juan Castro Blanco ma obszar 24 000 ha. Został założony w 1992 i jest jednym z najmłodszych parków Kostaryki. Znajduje się w prowincji Alajuela, na wschód od Ciudad Quesada. W jego skład wchodzą lesiste stoki wulkanu Platanar, Viejo i Porvenir.
W parku swoje źródła ma kilka rzek: Plantar, Tres Amigos, Aguas Zarcas, Toro oraz występuje tu wiele wodospadów.
Fauna i flora.
W parku można spotkać gatunki kwezali i pancerników.

</doc>
<doc id="1354266" url="https://pl.wikipedia.org/wiki?curid=1354266" title="Parafia Najświętszego Serca Pana Jezusa w Chorzowie Batorym">
Parafia Najświętszego Serca Pana Jezusa w Chorzowie Batorym

Parafia Najświętszego Serca Pana Jezusa w Chorzowie – parafia rzymskokatolicka w dekanacie Chorzów Batory, archidiecezja katowicka.
Powstanie parafii.
Teren dzisiejszej parafii NSPJ w Chorzowie Batorym należał kolejno do: parafii św. Małgorzaty k. Bytomia (do 1660 r.), par. NMP w Bytomiu, do chorzowskiej par. św. Barbary (od 1852 r.), par. św. Jadwigi (od 1874 r.), a od 1901 r. do kościoła WNMP w Hajdukach Wielkich (nazwa Chorzowa Batorego do 1 kwietnia 1939 r.).
Rozbudowa zakładów leżących na terenie Hajduk jak i dalszy szybki przyrost ludności, a tym samym liczby parafian, przemawiał za podziałem parafii WNMP. Za podziałem parafii WNMP, zainicjowanym przez bł. ks. Józefa Czempiela, przemawiał zarówno fakt iż w 1936 r. parafia liczyła już 27 tys. wiernych, jak również znaczne odległości między kościołem, a północnymi krańcami parafii. Dlatego też nie chcąc doprowadzić do możliwego w tych warunkach obniżenia efektów działań duszpasterskich, wydzielono z parafii WNMP leżący na północ od pasa zabudowań Huty Batory oraz torów kolejowych obszar, na którym planowano utworzyć nową parafię.
Organizację prac związanych z tworzeniem nowej parafii kuria biskupia zleciła w 1936 r. ks. Emanuelowi Bonkowi. W grudniu 1937 r. powstał Komitet Budowy Kościoła dla dzielnicy „Hajduki-Dworzec” (pierwotna nazwa parafii NSPJ), który podjął decyzję by nowy kościół powstał pod wezwaniem Najświętszego Serca Pana Jezusa według projektu Henryka Gambca. Poświęcenia terenu i uroczystego, pierwszego wykopu ziemi dokonał 14 czerwca 1937 r. ks. bp Stanisław Adamski.
Poświęcenia kamienia węgielnego dokonał 14 sierpnia 1938 r. ks. dziekan Czempiel (jako delegat ks. bpa Ordynariusza Akt erekcyjny został wmurowany w kamień węgielny i umieszczony w ścianie za ołtarzem głównym). Mimo szeregu trudności zarówno finansowych jak również geologicznych (np. istnienie 3,5 m warstwy torfu) prace przy budowie świątyni postępowały na tyle szybko, że w sierpniu 1939 r. można było oglądać budynek kościoła w stanie surowym. Ze względu na ograniczone środki finansowe, początkowy projekt architektoniczny bryły kościoła, zaaprobowany przez kurię biskupią, uległ znacznym zmianom. Ostatecznie kościół przyjął prostą formę opartą na podstawowych bryłach z jedną wieżą. Wnętrze jest jednonawowe z wyróżnionym prezbiterium o kolebkowym sklepieniu i oddzielonym od dwóch ołtarzy bocznych kolumnami, po jednej z każdej strony. Ściany nawy głównej urozmaicają wnęki znajdujące się pod okrągłymi oknami. Architektoniczny rytm budowli wyznaczają przyścienne pilastry. Świątynia ma 30 m. długości oraz 17 m. szerokości, mieszcząc jednorazowo do 2000 wiernych.
Benedykacji (czyli zwykłego poświęcenia) kościoła dokonał 24 grudnia 1939 r. bł. ks. dziekan Czempiel. Dekret erekcyjny nowej parafii nosi datę 29 grudnia 1939 r. jednakże jako datę powstania nowej parafii przyjmuje się 1 stycznia 1940 r., tj. dzień, w którym weszła w życie decyzja o jej powołaniu. Od tego roku prowadzi się księgi parafialne. Nowo utworzona parafia liczyła ok. 11 000 wiernych i obejmowała tereny leżące na północ od linii kolejowej.
Od początku swego istnienia świątynia była trzykrotnie remontowana i częściowo przebudowywano jej wnętrze. Ostatni, najbardziej rozległy remont rozpoczął się we wrześniu 2006 r. Między innymi zainstalowano ogrzewanie podłogowe, położono granitowo-marmurową posadzkę, wymieniono stare witraże, zainstalowano nowy witraż w prezbiterium, ściany są pokryte są malowidłami w kolorze sepii, wymieniono oświetlenie. Całkowicie przebudowano ołtarz główny. Z dniem 11 marca 2012 roku została poświęcona i oddana do użytku Kaplica Całodziennej Adoracji Najświętszego Sakramentu.
Na przełomie 2014/15 roku wymieniono konfesjonały i ławki. W maju 2015 r. przebudowano kaplicę św. Antoniego.

</doc>
<doc id="1354270" url="https://pl.wikipedia.org/wiki?curid=1354270" title="Bitwa w Zatoce Ryskiej">
Bitwa w Zatoce Ryskiej

Bitwa w Zatoce Ryskiej – operacja morska w trakcie I wojny światowej przeprowadzona przez flotę niemiecką przeciwko rosyjskiej flocie bałtyckiej w Zatoce Ryskiej na Bałtyku.
Celem operacji było zniszczenie rosyjskich sił morskich operujących w zatoce i ułatwienia niemieckiej armii zdobycia Rygi w trakcie ofensywy na froncie wschodnim.
Niemieckiej flocie nie udało się wykonać zadania i była zmuszona do powrotu do baz. Ryga pozostała w rosyjskich rękach aż do 1 września 1917 roku.

</doc>
<doc id="1354271" url="https://pl.wikipedia.org/wiki?curid=1354271" title="Piotr Ferdynand Hoser">
Piotr Ferdynand Hoser

Piotr Ferdynand Hoser, Piotr Hoser II (ur. 22 sierpnia 1857 w Warszawie, zm. 4 stycznia 1939 w Żbikowie) – warszawski ogrodnik i hodowca roślin, pomolog, wykładowca akademicki.
Życiorys.
Syn Piotra Hosera I i Emilii z Böhmów. Ukończył Gimnazjum Filologiczne w Warszawie. Studiował w Królewskim Instytucie Pomologicznym w Prószkowie. Praktykował i pracował w Lipsku, Gandawie, Londynie i Orleanie. Po zakończeniu nauki powrócił do Warszawy i zajmował stanowisko kierownika działu szkółkarskiego w Zakładzie Ogrodniczym Braci Hoser na Rakowcu. Pod koniec XIX wieku założył pod Pruszkowem
w Żbikowie i Duchnicach nowoczesne gospodarstwo ogrodnicze, które sukcesywnie rozwijał i rozbudowywał.
Od 1883 roku Piotr Hoser zajmował się działalnością naukową i pedagogiczną. Był wykładowcą drzewoznawstwa w Szkole Ogrodniczej przy Ogrodzie Pomologicznym w Warszawie. Od 1913 roku prowadził Kursy Ogrodnicze, które z czasem przekształciły się w Wyższą Szkołę Ogrodniczą przy Towarzystwie Kursów Naukowych. Był pracownikiem Rady Komisji Rolnictwa Tymczasowej Rady Stanu. Po I wojnie światowej przyczynił się do utworzenia Wydziału Ogrodniczego Szkoły Głównej Gospodarstwa Wiejskiego, na którym wykładał dendrologię, kwiaciarstwo i roślinoznawstwo ogrodnicze. Brał również udział w pracach dendrologicznych Fundacji Kórnickiej.
Był członkiem i w latach 1918-1923 prezesem Towarzystwa Ogrodniczego Warszawskiego. Założycielem i prezesem Polskiego Związku Wytwórców Drzew i Krzewów oraz Związku Polskich Zrzeszeń Ogrodniczych. Za swą działalność naukową Szkoła Główna Gospodarstwa Wiejskiego i Akademia Rolnicza w Poznaniu nadały mu tytuł doktora honoris causa.
Zmarł w 1939 roku, spoczywa na cmentarzu Powązkowskim w Warszawie (kw. 182 pod murem-I-1).
Życie prywatne.
Od 1889 roku był mężem Antoniny Popiel z którą miał czwórkę dzieci: trzy córki oraz syna Piotra Tadeusza Hosera (ur. 1901).
Upamiętnienie.
Wkład Hoserów upamiętniono nazywając na ich cześć poniższe rośliny ozdobne: "Thuja occidentalis ‘Hoseri’", "Taxus baccata ‘Aurea Hoseri’", "Betula ‘Hoseri’", "Malus x purpurea ‘Hoseri’", "Syringa vulgaris ‘Profesor Piotr Hoser’".

</doc>
<doc id="1354274" url="https://pl.wikipedia.org/wiki?curid=1354274" title="Andernach (stacja kolejowa)">
Andernach (stacja kolejowa)

Andernach – stacja kolejowa w Andernach, w kraju związkowym Nadrenia-Palatynat, w Niemczech. Według klasyfikacji Deutsche Bahn posiada 3 kategorię. Znajdują się tu 2 perony.

</doc>
<doc id="1354276" url="https://pl.wikipedia.org/wiki?curid=1354276" title="Podbrzezie (rejon wileński)">
Podbrzezie (rejon wileński)

Podbrzezie (także Podbrzeź, Podberezie; lt: "Paberžė") – wieś na Litwie, w rejonie wileńskim, nad potokiem Dawle; siedziba gminy Podbrzezie.
Historia.
Pierwszy drewniany modrzewiowy kościół postawił w Podbrzeziu biskup wileński Andrzej Szeliga już w 1484, w 1503 jego następca biskup Wojciech Tabor uczynił go kościołem parafialnym. 
W XVI w. wspomina się dwór i miasteczko Brzozy (pierwotna nazwa osiedla). 
Po pożarze w 1713 kościół zostaje odbudowany, później był jeszcze wielokrotnie odnawiany. Parafia należała do dekanatu giedrojckiego i miała kaplicę w Glinciszkach. 
Podbrzezie były własnością biskupów wileńskich, potem dobra należały do Ciechanowieckich (1784).
W 1865 władze rosyjskie zlikwidowały parafię katolicką, kościół został przerobiony na cerkiew. W 1900 prawosławnym wybudowano murowaną cerkiew.
Za II RP siedziba wiejskiej gminy Podbrzezie.
Opis.
We wsi znajduje się kościół neogotycki z 1932, dwie szkoły średnie: Szkoła Średnia im. św. Stanisława Kostki (z rosyjskim i polskim językiem nauczania) oraz Szkoła Średnia "Verdenes" (litewski język nauczania); poza tym poczta, kilka zagród agroturystycznych.

</doc>
<doc id="1354277" url="https://pl.wikipedia.org/wiki?curid=1354277" title="RMN">
RMN



</doc>
<doc id="1354280" url="https://pl.wikipedia.org/wiki?curid=1354280" title="Bingen (Rhein) Hauptbahnhof">
Bingen (Rhein) Hauptbahnhof

Bingen (Rhein) Hauptbahnhof – stacja kolejowa w Bingen am Rhein, w kraju związkowym Nadrenia-Palatynat, w Niemczech. Znajdują się tu 4 perony.

</doc>
<doc id="1354283" url="https://pl.wikipedia.org/wiki?curid=1354283" title="Horyzontalizm">
Horyzontalizm

Horyzontalizm – koncepcja opowiadająca się za tworzeniem i rozwijaniem poziomych (niehierarchicznych) struktur społecznych albo system oparty na takich strukturach. 
Horyzontalne struktury i stosunki społeczne miałyby funkcjonować w oparciu o uczestnictwo wszystkich osób w decyzjach. Koncepcja jest związana z teorią i praktyką anarchizmu. Dla anarchistów horyzontalizm jest warunkiem wolności, ponieważ pozwala na osobistą swobodę w warunkach równości społecznej. Horyzontalizm dotyczy tutaj zarówno sfery politycznej, jak i ekonomicznej, a także osobistego upodmiotowienia z jednej, a zbiorowego upodmiotowienia z drugiej strony.
Horyzontalizm ma pozwolić wszystkim na aktywne i bezpośrednie uczestnictwo w podejmowaniu decyzji politycznych i ekonomicznych. Równość polega na tym, że zamiast kierownictwa funkcjonują wzajemne porozumienia i zobowiązania. 
Termin funkcjonuje przede wszystkim w kontekście radykalnych ruchów, które pojawiły się w Argentynie po kryzysie gospodarczym z 2001 r.

</doc>
<doc id="1354286" url="https://pl.wikipedia.org/wiki?curid=1354286" title="Bullay (stacja kolejowa)">
Bullay (stacja kolejowa)

Bullay – stacja kolejowa w Bullay, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1354290" url="https://pl.wikipedia.org/wiki?curid=1354290" title="Planetezymal">
Planetezymal



</doc>
<doc id="1354292" url="https://pl.wikipedia.org/wiki?curid=1354292" title="Jacek Duchowski">
Jacek Duchowski

Jacek Duchowski (ur. 2 stycznia 1966 w Świnoujściu) – polski piłkarz, który grał na pozycji obrońcy.
Duchowski w czasie kariery występował m.in. w Pogoni Szczecin, Olimpii Poznań, GKS Katowice.
Reprezentacja Polski.
Z reprezentacją Polski U-18 zdobył brązowy medal na Mistrzostwach Europy do lat 18 w 1984.
4 lutego 1990 wystąpił jedyny raz w reprezentacji Polski w meczu z Iranem.

</doc>
<doc id="1354294" url="https://pl.wikipedia.org/wiki?curid=1354294" title="Cochem (Mosel) (stacja kolejowa)">
Cochem (Mosel) (stacja kolejowa)

Cochem (Mosel) – stacja kolejowa w Cochem, w kraju związkowym Nadrenia-Palatynat, w Niemczech. Znajdują się tu 2 perony.
W pobliżu znajduje się Kaiser-Wilhelm-Tunnel.

</doc>
<doc id="1354296" url="https://pl.wikipedia.org/wiki?curid=1354296" title="Grupy ras psów domowych">
Grupy ras psów domowych

Grupy ras psów domowych – rasy psów mogą być grupowane na wiele sposobów, lecz podstawowym kryterium podziału ras jest funkcja, dla jakiej zostały wyhodowane. Chociaż wiele z nich jest teraz domowymi pupilkami, hodowano je by odgrywały specjalne role – jako psy pasterskie, do polowań lub też obronne. Zgodnie z pełnionymi przez nie funkcjami, rozwinęło się ich usposobienie, temperament i wygląd zewnętrzny. Poniżej przedstawiono główne grupy ras psów.
Psy myśliwskie.
Wyhodowane, by bezpośrednio współdziałać z człowiekiem, charakteryzują się pojętnością, uległością i dużą inteligencją. Do tej grupy zaliczane są spaniele, setery, retrievery, pudle i wyżły.
Psy myśliwskie spełniają różnorodne zadania: tropią zwierzynę, wskazują ją myśliwemu i aportują po strzale.
Psy do towarzystwa.
Psy do towarzystwa pojawiły się wpierw na dworach królewskich, a dużo później w domach arystokracji, szlachty i mieszczaństwa. Wyróżniają się przeważnie małymi rozmiarami i łagodnym usposobieniem.
Psy pracujące.
Na całym świecie psy są szkolone do wykonywania różnych zadań np. do ciągnięcia sań, obrony posiadłości i inwentarza. W niektórych krajach same były traktowane jako żywy inwentarz, dostarczając mięsa i futer.
Psy pasterskie.
To kategoria psów mających długi rodowód, przez wiele wieków używanych do przeprowadzania i pilnowania stad, przede wszystkim owiec i bydła, ale czasem również saren czy nawet kurcząt. Mówi się, że dobry owczarek ma zdolność "hipnotyzowania" owiec wzrokiem, skłaniając je do spokojnego przemieszczania się po pastwiskach. Poszczególne rasy owczarków rozwijały się w wielu regionach, dlatego są tak bardzo zróżnicowane. To aktywne i inteligentne psy. Większość z nich wyróżnia się efektowną szatą.
Psy gończe.
To prawdopodobnie najstarsza kategoria ras, hodowanych do pościgu za zwierzyną. Zalicza się do nich najszybszych członków psiej rodziny, czyli eleganckie charty, takie jak saluki czy greyhound. Inne gończe, takie jak bloodhound, były selekcjonowane pod względem wytrzymałości. Te w większości krótkowłose psy kierują się w pościgu za zwierzyną węchem, a nie wzrokiem.
Teriery.
Użytkowe rasy, które rozwinęły się w Wielkiej Brytanii najbardziej intensywnie w ciągu ostatnich 125 lat. Większość terierów to nieduże, ale dzielne, odważne i wytrwałe psy, z natury ciekawskie. Bywają pierwszorzędnymi "szczurołapami". Mały wzrost pozwala im na wchodzenie do nory za zwierzyną, np. za lisami, które wypłaszają. Lisy stają się wtedy celem dla psów gończych. Teriery uwielbiają zwiedzać otoczenie i są dobrymi towarzyszami.

</doc>
<doc id="1354303" url="https://pl.wikipedia.org/wiki?curid=1354303" title="Aleksander Ziemkowski">
Aleksander Ziemkowski

Aleksander Jan Ziemkowski (ur. 27 października 1914 we Wschowie, zm. 5 lipca 2000 w Poznaniu) – doktor inżynier architekt, żołnierz Wojska Polskiego i porucznik Armii Krajowej, w latach 1945–1947 działacz antykomunistycznego podziemia niepodległościowego (grupa „NIE”).
Życiorys.
Aleksander Ziemkowski zdał maturę w Państwowej Szkole Budownictwa w Lesznie w 1932 roku. Ukończył Szkołę Podchorążych w Szczypiornie oraz został awansowany przez prezydenta RP Ignacego Mościckiego na stopień podporucznika. W trakcie kampanii wrześniowej walczył w stopniu podporucznika w składzie 57 pułku piechoty w obronie Modlina uciekł z niewoli niemieckiej. W czasie okupacji żołnierz Armii Krajowej. Był zastępcą komendanta rejonu w obwodzie Tomaszów Mazowiecki.
W 1969 ukończył studia na Wydziale Architektury Politechniki Wrocławskiej. Tytuł doktora nauk technicznych uzyskał w 1975.
W latach 1951–1977 pracował w Ośrodku Badawczym Poznańskiego Biura Projektów Budownictwa Przemysłowego w Poznaniu. Był członkiem SARP, Oddział w Poznaniu. Jako architekt zajmował się budową kościołów w Drobinie i Dubinie. Zaprojektował m.in. budynek byłego Dowództwa Wojsk Lotniczych, ul. Kościuszki w Poznaniu i dom wypoczynkowy „Celuloza” w Jastrzębiej Górze.
W 1980 r. członek 12-osobowego Społecznego Komitetu Budowy Pomnika Poznańskiego Czerwca 1956 (sekretarz Komitetu).
W latach 1982–1988 pracował w Radzie Społecznej Metropolity Poznańskiego.

</doc>
<doc id="1354304" url="https://pl.wikipedia.org/wiki?curid=1354304" title="Remicade">
Remicade



</doc>
<doc id="1354305" url="https://pl.wikipedia.org/wiki?curid=1354305" title="Ian Van Dahl">
Ian Van Dahl

Ian Van Dahl – belgijski zespół dance istniejący w latach 2000-2008. 
Historia.
Grupa Ian Van Dahl zasłynęła latem 2001 roku hitem "Castles in the Sky" nagranym wspólnie z Marusha. Utwór dotarł do 3. miejsca brytyjskiego zestawienia UK Singles Chart. Jest to największy sukces zespołu. Kolejne dwa single: "Will I?" i "Reason" również znalazły się w pierwszej dziesiątce listy. W 2002 roku ukazał się debiutancki, studyjny album zatytułowany 'Ace'. Płyta po zaledwie trzech tygodniach stała się złotą na Wyspach Brytyjskich. Dwa lata później grupa wydała swój drugi krążek Lost and Found. Pochodzące z niego utwory "Where Are You Now?" i "Inspiration" uplasowały się na amerykańskich listach przebojów takich jak: Hot Dance Airplay czy Hot Dance Club Play. Ostatni przebój Ian Van Dahl to "Just a Girl". Jest to ich największy hit w Polsce, a także jeden z największych przebojów lata 2007. W styczniu 2008 roku projekt zakończył działalność na rzecz solowej kariery Coenen.
Członkowie: piosenkarka – Annemie Coenen, Peter Luts, David Vervoort oraz dwaj producenci: Christophe Chantzis i Erik Vanspauwen. Luts i Vervoort współpracują także z grupą Lasgo.

</doc>
<doc id="1354311" url="https://pl.wikipedia.org/wiki?curid=1354311" title="Saeco (grupa kolarska)">
Saeco (grupa kolarska)

Saeco - nieistniejąca obecnie włoska zawodowa grupa kolarska sponsorowana przez firmę o tej samej nazwie. Firma ta nie przedłużyła kontraktu z grupą na rok 2005 i drużyna została połączona z teamem Lampre, tworząc grupę Lampre-Caffita, sponsorowaną przez Caffita.
W latach '90 drużyna była znana głównie dzięki wyczynom Mario Cipollini w kolarskim sprincie i jego "wybrykom". Jednym z najbardziej znaczących momentów była jego wygrana 4 etapów Tour de France 1999 z rzędu. Obrazek Cipollini'ego, mówiącego przed kamerami zaraz po wygranej: "Cannondale robi najlepsze rowery!" zwiększył popularność tej marki wśród kolarzy.
Team Saeco wygrał Giro d'Italia w roku 1997 z Ivanem Gottim, w roku 2003 z Gilberto Simonim, i w 2004 z Damiano Cunego. W barwach Saeco również Volta a Portugal w 1996 wygrał Massimiliano Lelli.
Błazeństwa.
Saeco jest znane dzięki wybrykom swoich kolarzy. Szczególnie błazeństwa Cipollini'ego stały się legendarne w świecie kolarskim, chociażby pojawienie się tego kolarza na starcie Tour de France, ubranego w togę inspirowaną Juliuszem Cezarem, z gałązką oliwną, jadącego na rydwanie ciągnionym przez kolegów z drużyny. Swego czasu cała drużyna Saeco jechała jeden etap Tour de France 2003 w strojach z napisem "Legalize my Cannondale" (zalegalizujcie mojego Cannondale), aby zaprotestować przeciwko dyrektywom UCI dotyczącym minimalnej wagi roweru. Ustalenia te powodowały, że ich prototypowe rowery ważyły za mało i musiały mieć dokładane dodatkowe dociążenie.
Drużyna była sponsorowana przez markę rowerów Cannondale.

</doc>
<doc id="1354312" url="https://pl.wikipedia.org/wiki?curid=1354312" title="Sgkp">
Sgkp



</doc>
<doc id="1354319" url="https://pl.wikipedia.org/wiki?curid=1354319" title="Saeco">
Saeco



</doc>
<doc id="1354320" url="https://pl.wikipedia.org/wiki?curid=1354320" title="Informatyka prawnicza">
Informatyka prawnicza

Informatyka prawnicza – dziedzina nauki, której głównym przedmiotem badań są procesy gromadzenia, systematyzowania, przetwarzania (w tym aktualizowania) i wyszukiwania informacji o prawie przy pomocy komputera.
Historia informatyki prawniczej w Polsce.
W latach 60. XX w. rozpoczęto prowadzenie badań naukowych na temat gromadzenia, systematyzowania, przetwarzania i wyszukiwania informacji prawnej. Wtedy też pojawiło się określenie „informatyka prawnicza”. W Polsce określenie to po raz pierwszy zostało użyte przez Jerzego Wróblewskiego w 1970 w referacie zatytułowanym „Informatyka prawnicza – możliwości zastosowania cybernetyki”. Dyscypliną pokrewną, a zarazem nieco starszą od informatyki prawniczej, jest cybernetyka prawnicza.
Prekursorem i propagatorem obu tych dziedzin nauki był profesor Franciszek Studnicki, który w 1974 opublikował pierwszy w Polsce skrypt (poradnik) dotyczący systemów wyszukiwawczych w zakresie prawa, a w 1978 – podręcznik akademicki na ten temat.
Informatyka prawnicza przeżywała dynamiczny rozwój w drugiej połowie lat 70. i pierwszej połowie lat 80. XX wieku. Wynikało to przede wszystkim z tego, że wielu przedstawicieli teorii prawa było zaangażowanych w prace teoretyczno-projektowe związane z tworzeniem pierwszego w Polsce systemu informacji prawnej – Centralnego Zautomatyzowanego Rejestru Aktów Normatywnych, które rozpoczęto w ośrodku informatycznym Biblioteki Sejmowej w 1974.
Dzięki temu w omawianym okresie pojawiło się kilka podręczników: poza podręcznikiem Franciszka Studnickiego ukazały się również podręczniki Andrzeja Mrózka, Jerzego Kurcyusza, Henryka Rota i Elżbiety Kolasińskiej oraz Małgorzaty Król, Zbigniewa Wojnickiego, Jerzego Wróblewskiego i Marka Zirk-Sadowskiego. Ukazały się także zbiory artykułów oraz materiałów z konferencji.
W latach 90. zainteresowanie informatyką prawniczą spadło. W 1991 roku wydano opracowanie przekrojowe Diany Pietruch-Reizes dotyczące rozwoju środków przekazu informacji o prawie, w 1999 ukazał się podręcznik Jacka Petzela. W tym okresie znaczący rozwój następował w zakresie praktycznych zastosowań informatyki prawniczej, zaczęły bowiem powstawać systemy informacji prawnej. W związku z tym, że prawo polskie ulegało w tym okresie znacznym przeobrażeniom, systemy te zaczęły odgrywać rolę podstawowego narzędzia w codziennej pracy prawników. To z kolei spowodowało, że pojawiła się potrzeba prowadzenia badań naukowych analizujących wpływ systemów informacji prawnej na proces przepływu informacji o prawie. Przykładem takiego nowego podejścia do zadań informatyki prawniczej jest podręcznik Wojciecha Wiewiórowskiego i Grzegorza Wierczyńskiego, którego pierwsze wydanie ukazało się w 2006.
Przedmiot informatyki prawniczej.
Zakres badań, którymi zajmuje się informatyka prawnicza, stopniowo ewoluował. Początkowo do informatyki prawniczej zaliczano badanie:
Znaczące prace naukowe z informatyki prawniczej dotyczą głównie pierwszej grupy zagadnień i skupiają się na procesach przepływu informacji o prawie. W procesach tych szczególną rolę odgrywają obecnie systemy informacji prawnej i to na nich skupia się informatyka prawnicza. Badania teoretyczne nad drugą i trzecią grupą zagadnień nie wyszły poza wstępną fazę, natomiast badania z czwartej grupy przekształciły się w odrębną dziedzinę, zwaną niekiedy „prawem nowoczesnych technologii” lub „prawem komputerowym”.
Na początku lat 90. XX w. Diana Pietruch-Reizes postulowała rozszerzenie badań nad przepływem informacji o prawie. Miała do tego służyć nowa dziedzina nauki, informologia prawa. Idea objęcia jednolitymi badaniami całości procesów przepływu informacji o prawie jest uznawana za słuszną, dlatego w zakresie zainteresowań informatyki prawniczej pojawiły się badania nad informacyjnym (komunikacyjnym) aspektem zasad redagowania i ogłaszania aktów prawnych.

</doc>
<doc id="1354324" url="https://pl.wikipedia.org/wiki?curid=1354324" title="Roman Gajewski">
Roman Gajewski

Roman Gajewski (ur. 1954 w Sopocie) – polski malarz, rysownik, profesor Akademii Sztuk Pięknych w Gdańsku i Sopockiej Szkoły Wyższej (Wydział Architektury, Inżynierii i Sztuki).
Życiorys.
Studiował w latach 1974–1979 na Wydziale Malarstwa w Państwowej Wyższej Szkole Sztuk Plastycznych w Gdańsku (obecna nazwa uczelni od 1996 r.: Akademia Sztuk Pięknych w Gdańsku), dyplom w 1979 r. w Pracowni Malarstwa prof. Władysława Jackiewicza. W 1997 r. uzyskał II stopień kwalifikacji, obecnie pracuje na stanowisku kierownika (profesor nadzwyczajny) w Pracowni Rysunku Wieczornego na Wydziale Malarstwa i Grafiki gdańskiej uczelni.
W 1986/1987 r. stypendysta rządu włoskiego. Ekspert artystyczny do spraw znaczków pocztowych przy Ministerstwie Łączności w Warszawie w 1993/1994 r. Współorganizator Galerii Rysunku Akademii Sztuk Pięknych „Nowa Oficyna” w Gdańsku w 1998 r. Inicjator i współzałożyciel 2000 r. (z Grzegorzem Szychlińskim i Zbigniewem Wąsielem) Stowarzyszenia Artystycznej Inicjatywy i Galerii „Na wieży” w Gdańsku. Organizator znaczących trójmiejskich wystaw plastycznych. Zajmuje się malarstwem, rysunkiem, projektowaniem graficznym, projektowaniem wnętrz, wystawiennictwem, publicystyką i poezją.

</doc>
<doc id="1354325" url="https://pl.wikipedia.org/wiki?curid=1354325" title="Anne Frank w kulturze">
Anne Frank w kulturze

Anne Frank w kulturze:

</doc>
<doc id="1354332" url="https://pl.wikipedia.org/wiki?curid=1354332" title="Stade Toulousain">
Stade Toulousain

Stade Toulousain – francuski klub rugby z siedzibą w Tuluzie, założony w 1907. Najbardziej utytułowany klub rugby w Europie i we Francji. Wielokrotny zdobywca Pucharu Heinekena i mistrz Francji. Obecnie gra w Top 14.
Skład.
Skład w sezonie 2014/2015.
Na podstawie oficjalnej strony klubu Stade Toulousain.
Byli zawodnicy.
Byli zawodnicy Stade Toulousain, którzy wystąpili w co najmniej 30 meczach w reprezentacji Francji:
Byli zawodnicy Stade Toulousain, którzy występowali w reprezentacjach innych niż francuska:
Kibice.
Fankluby.
Na podstawie oficjalnej strony klubu Stade Toulousain.
Znani kibice.
Stade Toulouse kibicuje wiele znanych osób: Christine Albanel, Cécile Argiolas, Sylvain Augier, Coralie Balmy, Brigitte Barèges, Laetitia Barlerin, Ellyn Bermejo, Cédric Berrest, Bombes 2 bal, Philippe Bonnecarrère, Benjamin Boukpeti, Amandine Bourgeois, Séverine Brémond, Alexianne Castel, Clémence Castel, Magyd Cherfi, les Chevaliers du Fiel, Christelle Chollet, Pierre Cohen, Julien Courbey, André Daguin, Bernard Debré, Mike di Meglio, Stéphane Diagana, Philippe Douste-Blazy, Sophie Duarte, Émile et Images, Tony Estanguet, Ophélie-Cyrielle Etienne, Fabulous Trobadors, Catherine Falgayrac, Solenne Figuès, Pierre Galibert, Benoît Hamon, Jade, Laurent Jalabert, KDD, Christophe Kempé, Catherine Lemorton, Cyril Lignac, Frédérique Massat, Émilie Mazoyer, Art Mengo, Romain Mesnil, Malia Metella, Laure Milan, David Moncoutié, Moos, Chloé Mortaud, Jean-Luc Moudenc, Claude Onesta, Jean-Christophe Péraud, Olivier Pla, Jean-Luc Roy, Maryline Salvetat, Claude Sicre, Anne-Lise Touya, Christine de Veyrac, Anne-Laure Viard, Doriane Vidal, Mélody Vilbert, Sophie Vouzelaud, Laurent Wolf oraz Zebda.

</doc>
<doc id="1354350" url="https://pl.wikipedia.org/wiki?curid=1354350" title="Lista państw świata w 2008">
Lista państw świata w 2008

2009 – 2008 – 2007

</doc>
<doc id="1354358" url="https://pl.wikipedia.org/wiki?curid=1354358" title="Diego Godín">
Diego Godín

Diego Roberto Godín Leal (wym. ; ur. 16 lutego 1986 w Rosario) – urugwajski piłkarz, występujący na pozycji obrońcy w argentyńskim klubie Vélez Sarsfield. Posiada również obywatelstwo hiszpańskie.
Kariera klubowa.
Pierwszym klubem Godína w piłkarskiej karierze był zespół Cerro ze stolicy Urugwaju, Montevideo. W 2003 zadebiutował w jego barwach w urugwajskiej Primera División, ale w pierwszym sezonie rozegrał dwa spotkania w lidze. W 2004 wystąpił już w 14 spotkaniach, a w 2005 w 17, w których zdobył 6 bramek w Primera División. Tyle samo trafień zaliczył także w sezonie 2005/2006. Latem 2006 zmienił barwy klubowe i przeniósł się do jednego z czołowych klubów w kraju, Nacionalu. W Nacionalu grał przez rok, ale nie odniósł większych sukcesów i po rozegraniu 26 spotkań odszedł z klubu.
Latem 2007 Diego trafił do Europy. Za kwotę 800 tysięcy euro Urugwajczyk trafił do hiszpańskiego Villarrealu, do którego ściągnął go chilijski szkoleniowiec Manuel Pellegrini. W Primera División Godín zadebiutował 26 września w wygranym 2:0 wyjazdowym meczu z Racingiem Santander. Natomiast dwa tygodnie później strzelił pierwszego gola w Hiszpanii, jednak „Żółta Łódź Podwodna” uległa 2:3 Osasunie. W Villarrealu Diego często występował w pierwszym składzie tworząc parę środkowych obrońców z Pascalem Cyganem lub Gonzalo Rodríguezem. Na koniec sezonu 2007/2008 wywalczył wicemistrzostwo Hiszpanii.
Kariera reprezentacyjna.
W reprezentacji Urugwaju Godín zadebiutował 26 października 2005 w przegranym 1:3 towarzyskim spotkaniu z Meksykiem. Od czasu debiutu stał się podstawowym obrońcą kadry narodowej, dla której w maju 2006 zdobył swojego pierwszego gola w karierze, w zremisowanym 1:1 sparingu z Serbią i Czarnogórą. W 2007 został powołany przez selekcjonera Óscara Tabáreza do kadry na Copa América 2007, na którym zajął z „Celestes” 4. pozycję. 4. miejsce Godín zajął także na Mistrzostwach Świata 2010 w RPA, gdzie Urugwajczycy przegrali w meczu o brązowy medal z Niemcami 2:3.

</doc>
<doc id="1354359" url="https://pl.wikipedia.org/wiki?curid=1354359" title="Diego Godin">
Diego Godin



</doc>
<doc id="1354371" url="https://pl.wikipedia.org/wiki?curid=1354371" title="Pawilon Smoków (Sanssouci)">
Pawilon Smoków (Sanssouci)

Pawilon Smoków (niem. "Drachenhaus") – pawilon ogrodowy w stylu chinoiserie w północnej części parku Sanssouci w Poczdamie. Wybudowany w latach 1770-1772 przez Karla von Gontarda na zlecenie króla Prus Fryderyka II Wielkiego. 
Historia.
Pawilon wzniesiono w latach 1770-72 na południowym stoku wzgórza Klausberg. Była to druga budowla na terenie parku Sanssouci, po pawilonie chińskim, wzniesiona w stylu wschodnioazjatyckim. Projekt powierzono Carlowi von Gontardowi, który stworzył budynek w formie pagody, zgodnie z ówczesną modą na chinoiserie. Pawilon wzorowany był na kantońskiej pagodzie Ta-Ho, której rysunek opublikował w 1757 szkocki architekt William Chambers.
Pierwotnie w pawilonie miał mieszkać ogrodnik, doglądający winorośli na wzgórzu Klausberg. Jednak budynek nigdy nie był zamieszkany.
W 1787 konieczne było odrestaurowanie pawilonu. Odtąd w budynku zamieszkał dozorca położonego nieopodal belwederu. Od 1934 w pawilonie mieści się lokal gastronomiczny.
Architektura.
Pawilon zbudowany jest na planie ośmiokąta w formie czteropiętrowej pagody. Nazwa pawilonu pochodzi od 16 pozłacanych rzeźb smoków zdobiących jego dach.

</doc>
<doc id="1354382" url="https://pl.wikipedia.org/wiki?curid=1354382" title="The New Face of Goth">
The New Face of Goth

Projekt: The New Face of Goth jest kompilacją wydaną przez Projekt Records by wypromować niektórych z ich najlepszych artystów. Została opublikowana w 2003.

</doc>
<doc id="1354383" url="https://pl.wikipedia.org/wiki?curid=1354383" title="Wolność słowa (film)">
Wolność słowa (film)

Wolność słowa (oryg. "Freedom Writers") – amerykański film z 2007 roku powstały na podstawie powieści Erin Gruwell "The Freedom Writers Diary".
Fabuła.
Film opowiada o problemach na tle rasowym w amerykańskiej szkole.
Nauczycielka Erin Gruwell otrzymuje pracę w lokalnej szkole dla trudnej młodzieży. Na początku uczniowie nie okazują jej szacunku. Wkrótce jej metody nauczania powodują, że uczniowie zaczynają się otwierać. Nauczycielka próbuje lepiej poznać uczniów i proponuje, żeby zaczęli prowadzić dzienniki. Początkowo tylko parę osób notuje swoje odczucia, ale w miarę upływu czasu kolejni nastolatkowie dołączają do tej grupy. Erin zabiera swoich podopiecznych do muzeum tolerancji, żeby pokazać im, że każdy jest inny, ale wszyscy są równi. Później uczniowie spotykają się z osobami, które uniknęły śmierci w obozach koncentracyjnych podczas drugiej wojny światowej. Erin daje uczniom do przeczytania "Dziennik Anne Frank". Są to zapiski Anne Frank, która stała się ofiarą rasizmu. Uczniowie zbierają pieniądze na przejazd Miep Gies – kobiety, która ukrywała Anne Frank. Nauczycielka jest bardzo zaangażowana w integrację uczniów, lecz zaniedbuje swojego męża, który wkrótce składa pozew o rozwód. Uczniowie są zawiedzeni, ponieważ Erin może ich uczyć tylko przez dwa lata. Proszą kuratora o to, żeby Gruwell uczyła ich dłużej. Wkrótce im się to udaje.

</doc>
<doc id="1354388" url="https://pl.wikipedia.org/wiki?curid=1354388" title="Cidofovir">
Cidofovir



</doc>
<doc id="1354392" url="https://pl.wikipedia.org/wiki?curid=1354392" title="Powiat Liptowski Mikulasz">
Powiat Liptowski Mikulasz



</doc>
<doc id="1354399" url="https://pl.wikipedia.org/wiki?curid=1354399" title="Stara Krasnoszora">
Stara Krasnoszora

Stara Krasnoszora (ukr. Стара Красношора; hist. "Stara Huta", "Krasna", rum. Crăsnișoara Veche, niem. Althütte) – wieś na Ukrainie, w obwodzie czerniowieckim, w rejonie storożynieckim, siedziba administracyjna rady wiejskiej. W 2001 roku liczyła 745 mieszkańców. 
Według danych z 2001 roku 61,6% mieszkańców jako język ojczysty wskazało polski, 26,6% – rumuński, 11,3% – ukraiński, 0,4% – rosyjski, 0,1% – mołdawski.

</doc>
<doc id="1354406" url="https://pl.wikipedia.org/wiki?curid=1354406" title="Wolność słowa (ujednoznacznienie)">
Wolność słowa (ujednoznacznienie)



</doc>
<doc id="1354410" url="https://pl.wikipedia.org/wiki?curid=1354410" title="Museum Schnütgen">
Museum Schnütgen

Museum Schnütgen – muzeum sztuki sakralnej w Kolonii, znajdujące się w romańskim kościele św. Cecylii. Zawiera cenne zbiory średniowiecznej rzeźby, malarstwa witrażowego oraz rzemiosła artystycznego. Obok The Cloisters w Nowym Jorku i Musée national du Moyen Âge w Paryżu, kolońskie muzeum należy do największych kolekcji sztuki średniowiecznej.
Dzieje.
Geneza muzeum wiąże się z działalnością historyczno-artystyczną księdza Alexandra Schnütgena, który był inicjatorem założenia muzeum sztuki sakralnej. Wpierw zbiory zostały umieszczone w budynku przy Hansaring wzniesionym w stylu neoromańsko-neogotyckim następnie przeniesiono do klasztoru św. Heriberta ("Heribertkloster") w Deutz po drugiej stronie Renu. Po ostatniej wojnie zbiory przeniesiono do odbudowanego po zniszczeniach i zaadaptowanego dla celów muzealnych kościoła św. Cecylii. Dnia 5 maja 1956 otwarto zbiory zwiedzającym. W latach 2006–2010 miała miejsce gruntowna rozbudowa muzeum, przy północno-zachodnim narożu kościoła wzniesiono kompleks budynków, w których powstały sale ekspozycyjne oraz duże zaplecze muzeum mieszczące m.in. sale do wystaw czasowych, pomieszczenia administracyjne i sklep z pamiątkami.
Zbiory Alexandra Schnütgena i pierwsza siedziba przy Hansaring.
Początki historii muzeum ściśle wiążą się z osobą księdza Alexandra Schnütgena (1843-1918), członka kapituły katedry w Kolonii, który już jako wikary interesował się sztuką dawną i systematycznie nabywał dawne dzieła sztuki, w tym elementy wystroju wyburzanych w XIX stuleciu kościołów diecezji, głównie w Kolonii. Za swojego życia udało mu się zebrać około 6500 dzieł głównie rzeźby, malarstwa i rzemiosła artystycznego.
Dnia 14 kwietnia 1906 Alexander Schnütgen wysunął ówczesnemu burmistrzowi Kolonii Friedrichowi von Becker (lata urzędu 1886 – 1907) pisemną propozycję ofiarowania jego kolekcji, pod warunkiem wzniesienia w ciągu trzech budynku Muzeum Rzemiosła Artystycznego ("Kunstgewerbemuseum") i umieszczenia tam darowanych zbiorów jako „Kolekcja Schnütgena”. 20 lutego 1907 miasto przyjęło zbiory jako darowiznę Schnütgena, natomiast rok później 4 listopada 1908 położono przy Hansaring kamień węgielny, ponad którym wzniesiono neoromańsko-neogotycki gmach zaprojektowany przez Franza Brantzky’ego. 26 października 1910 po raz pierwszy kolekcja Schnütgena została pokazana publiczności. Nazwa Museum Schnütgen po raz pierwszy pojawiła się w roku 1918, decyzją rady miejskiej uchwaloną dnia 10 stycznia. Pierwszym kustoszem zbiorów i dyrektorem został Fritz Witte, teolog, historyk sztuki oraz długoletni przyjaciel Schnütgena. W latach 1912–1926 podczas swojej dyrekcji Witte opracował szereg publikacji o rzeźbie i utensiliach liturgicznych.
Klasztor Świętego Heriberta w Deutz.
Przed rokiem 1932 podjęto decyzję przeniesienia zbiorów do opactwa Świętego Heriberta w dzielnicy Deutz po prawej stronie Renu, ze względu na brak przestrzeni na tworzenie nowych ekspozycji dla nowych nabytków. Dnia 19 marca 1932 tegoż roku ponownie otworzono muzeum, które funkcjonowało do II wojny światowej, podczas której zbiory ewakuowano m.in. do klasztoru Dietramszell, rezydencji w Gaibach i Pommesfeldern, a ponadto do zamku Baldern oraz Brombachu, Kochendorfu, Nedensdorfu, Huglfing (Oberschwarzbach) oraz Rottach (Egern). Ponadto część zbiorów zdeponowano do banków, ewakuowano do piwnic dawnej siedziby muzeum, dzięki czemu zbiory uniknęły zniszczeń, które dotknęły Kolonię w tym klasztor Świętego Heriberta.
Kościół Świętej Cecylii.
W 1950 architekt Karl Band (1900-1995) wysunął koncepcję eksponowania zbiorów w romańskiej przestrzeni sakralnej, dzięki decyzji z dnia 4 maja 1956 sygnowanej przez ówczesnego kardynała kolońskiego Josepha Fringsa, zbiory przeniesiono do kościoła Świętej Cecylii. Otwarcie nowej ekspozycji w tymże kościele miało miejsce dnia 5 maja 1956. Funkcję dyrektora sprawował wówczas Hermann Schnitzler. Następny dyrektor Anton Legner (lata urzędowania 1970-1990) podjął szeroko zakrojoną akcję promocyjną placówki, za jego kadencji miały miejsce wielkie międzynarodowe wystawy czasowe i konferencje naukowe, ponadto w latach 1976–1977 Legner rozbudował przestrzeń muzealną, która objęła cały kościół wraz z kryptą. Po nim funkcję dyrektora przejęła Hiltrud Westermann-Angerhausen, która pełniła swą funkcję do 2009 roku. Za jej kadencji dokonano gruntownego remontu muzeum (lata 2001–2003), którego nazwę przemianowano na obecną, nowych aranżacji ekspozycji. Następnie opracowano plan powiększenia przestrzeni muzealnej, włączając ją do nowego gmachu i jednocześnie zachowując lwią część zbiorów w kościele Świętej Cecylii.
Kulturquartiers am Neumarkt.
25 marca 1995 rada miejska Kolonii zorganizowała konkurs na projekt nowego wielofunkcyjnego kompleksu budynków o charakterze kulturalno-muzealnym. Wygrał pomysł firmy Schneider + Sendelbach, którego realizację ukończono w 2010 roku. Kompleks ten znany jako "Kulturquartier am Neumarkt" (Kwartał Kulturalny na Nowym Rynku) mieści oprócz Muzeum Schnütgena, Rautenstrauch-Joest-Museum, oraz oddział Wyższej Szkoły Ludowej ("Volkshochschule"). W ramach przebudowy muzeum wzbogaciło się o wielkie zaplecze, powstały nowe sale ekspozycyjne w których umieszczono wielki zbiór malarstwa witrażowego. Uroczyste otwarcie kompleksu miało miejsce dnia 22 października.
Wystawy czasowe.
Muzeum Alexandra Schnütgena należy do bardzo aktywnych ośrodków artystyczno-kulturalnych w Kolonii, głównie za sprawą licznych wystaw czasowych, których tematyka koncentruje się wokół przewodniej myśli – sztuki Kolonii i Nadrenii w średniowieczu. Tradycję tę otwiera wystawa zatytułowana "Tagung für christliche Kunst" która miała miejsce w roku 1921. Sześć lat później zaprezentowano dzieła średniowiecznej sztuki kolońskiej ze zbiorów prywatnych, na wystawie "Mittelalterliche Kunst aus Kölner Privatbesitz". Po przeniesieniu placówki do Deutz w roku 1933 odbyła się wystawa poświęcona złotnictwu kolońskiemu zatytułowana "Meisterwerke Kölner Goldschmiedekunst durch 800 Jahre".
W roku 1946 w bramie Eigelsteintorburg zorganizowano wystawę z inicjatywy trzech placówek Wallraf-Richartz-Museum, Diözesanmuseum oraz ówczesne Schnütgen-Museum. Kolejna wystawa pod tytułem "Romanische Kunst" odbyła się rok później, ze wspólnej inicjatywy Schnütgen-Museum, Uniwersytetu kolońskiego oraz katedr w Essen i Kolonii. Tematem przewodnim była sztuka romańska Nadrenii. Pierwsza wystawa, która odbyła się w przejętym przez muzeum kościele Świętej Cecylii, odbywała się w roku 1960 zatytułowana "Große Kunst des Mittelalters aus Privatbesitz", będąca nawiązaniem do starszej wystawy z 1927.
Za dyrekcji Antona Legnera Schnütgen-Museum osiągnęło znaczący, ogólnoświatowy sukces dzięki głównie trzem spektakularnym wystawom z 1972, 1978/79 i 1985. Pierwszą z nich "Rhein und Maas – Kunst und Kultur 800 – 1400", poświęconą nadreńskiej i nadmozańskiej sztuce doby przedromanizmu, romanizmu oraz wczesnego i dojrzałego gotyku odwiedziło 218 000 zwiedzających. Był to rezultat zainicjowanego przez wcześniejszego dyrektora Hermanna Schnitzlera międzynarodowego projektu, w którym wzięli udział historycy i historycy sztuki z RFN, Francji, Belgii i Holandii. Wystawa odbyła się w kolońskim Josef-Haubrich-Kunsthalle, a następnie w Królewskich Muzeach Sztuk Pięknych w Brukseli. W 1975 odbyła się wystawa "Monumenta Annonis – Köln und Siegburg. Weltbild und Kunst im hohen Mittelalter", której głównym punktem było pokazanie dokumentów i rękopisów ze zbiorów watykańskich poświęconym średniowiecznym dziejom Kolonii i Siegburga. Międzynarodową sławę zdobyła wielka wystawa zorganizowana na przełomie 1978-1979 również w Josef-Haubrich-Kunsthalle zatytułowana "Die Parler und Schöne Still – Europäische Kunst unter den Luxemburgern", poruszająca temat sztuki krajów Rzeszy i ich sąsiadów w okresie panowania dynastii Luksemburgów oraz międzynarodowego udziału rodu Parlerów i ich wpływ na styl piękny w sztuce gotyckiej. Na wystawie zgromadzono dzieła rzeźby, malarstwa, rzemiosła artystycznego, których lwia cześć została sprowadzona zza „żelaznej kurtyny”, głównie z NRD, Czechosłowacji i Polski. Wystawę odwiedziło ponad 300 000 osób. Kolejną wielką wystawą była "Ornamenta Ecclessiae – Kunst und Künstler der Romanik", której głównymi eksponatami były zbiory z dwunastu romańskich kościołów na Starym Mieście w Kolonii, które wpisano w szerszy kontekst sztuki nadreńskiej.
Za dyrekcji Hiltrud Westermann-Angerhausen miała miejsce wielka wystawa "Himmelslicht. Europäische Glasmalerei im Jahrhundert des Kölner Dombaus (1248–1349)". Zorganizowano ją pod koniec 1998 roku, na pamiątkę 750 rocznicy wmurowania kamienia węgielnego pod gotycką katedrę w Kolonii. Ponad 72 000 zwiedzających obejrzało z bliska elementy architektoniczne oraz zespół witraży katedry kolońskiej.
Pierwsza wystawa, która odbyła się w nowych salach rozbudowanego Museum Schnütgen poświęcona była sztuce kolońskiej do 1550 roku. Pod tytułem "Glanz und Größe des Mittelalters – Kölner Meisterwerke aus den großen Sammlungen der Welt", na przełomie 2011/2012 zaprezentowano przede wszystkim dzieła sztuki wszystkich technik związane z Kolonią, jednakże na co dzień eksponowane w różnych muzeach świata, gros stanowiły eksponaty ze zbiorów amerykańskich. Od grudnia 2012 do kwietnia 2013 w starszej części muzeum – kościele Świętej Cecylii trwa wystawa "IM FOKUS: Die Kölner Rathauspropheten. Skulptur um 1400 für Bürgerschaft und Kirche", której punktem ciężkości są figury proroków z kolońskiego ratusza i ich związek ze sztuką Kolonii XIV wieku. Za dyrekcji Moritza Woelka, zorganizowano dużą wystawę "Die Heiligen Drei Könige. Mythos, Kunst und Kult" ("Święci Trzej Królowie. Legenda, sztuka i kult"). Okolicznością jej zorganizowania było 850-lecie translacji relikwii Trzech Króli z Mediolanu do katedry kolońskiej. Na wystawie zaprezentowano ponad 300 dzieł poświęconym tematowi głównych patronów Kolonii.
Zbiory.
Muzeum Alexandra Schnütgena jest największą po paryskiej Musée de Cluny placówką w Europie gromadzącą dzieła plastyki średniowiecznej. "Mediewalia" tworzą przede wszystkim dzieła od przedromanizmu po późny gotyk. Są to dzieła rzeźby, malarstwa witrażowego i rzemiosła artystycznego (tkactwo, metaloplastyka etc.). Przedromańską i romańską rzeźbę reprezentują m.in. orzechowy krucyfiks z kościoła św. Jerzego, portal z kościoła św. Cecylii (oba w Kolonii) późnoromańska Madonna z Akwizgranu z ok. 1230 r. Cennym dziełem jest pozłacane antependium z kościoła św. Urszuli z ok. 1170 r. Z rzeźby gotyckiej m.in. Madonna na szerokim tronie, Madonna z bramy Friesentor, konsola z popiersiem kobiecym przypisywana Heinrichowi Parlerowi. Liczne dzieła złotnictwa tworzą utensilia liturgiczne, relikwiarze, figurki kultowe, m.in. srebrna figura św. Katarzyny z ok. 1380 r., XI-wieczny krzyż św. Modualdusa, antaba z drzwi romańskich w kształcie stylizowanego lwa z XII wieku, emaliowany relikwiarz z przedstawieniami Żywota św. Tomasza Becketta z 1 poł XIII wieku, liczne paramenty liturgiczne i tekstylia z VIII-XVIII stulecia.
Rzeźba kamienna.
Najstarsze dzieła rzeźby z kamienia pochodzą z okresu przedromańskiego. Jednym z najstarszych dzieł architektonicznej rzeźby kamiennej jest datowane na VII wiek nadproże z reliefowym przedstawieniem popiersia mężczyzny atakowanego przez dwa dzikie zwierzęta. Z kościoła Świętego Seweryna pochodzi płaski relief datowany na około 1050 interpretowany jako postać centaura, lub zodiakalnego strzelca, ponadto z tejże świątyni postać syreny z dwoma ogonami. Z kolońskiego kościoła Świętej Kolumby pochodzi kamienna chrzcielnica datowana na około 1200 rok, wykonana z kamienia namurskiego w warsztacie nadmozańskim. Na około 1190 datowana jest niekompletnie zachowana romańska płaskorzeźbiona figura mężczyzny grającego na lirze, interpretowana jako postać starotestamentowego króla Dawida. Z dzieł romańskiej rzeźby architektonicznej wyróżniają się dwa tympanony, z kolońskich kościołów Świętego Pantalemona i Świętej Cecylii (kopia znajduje się na portalu wejściowym do muzeum), to dzieło przedstawia koronowaną przez anioła patronkę kościoła i muzyki kościelnej, której asystują jej mąż święty Walerian i jego brat Tyburcjusz, obaj również męczennicy rzymscy. Cennymi dziełem są także datowana na 1150 tzw. Madonna z Siegburga, ukazująca Marię z Dzieciątkiem oraz ewangelistą Łukaszem, popiersie anioła z około 1210 przypisywane Mistrzowi Samsona z Laach, wczesnoromański relief ukazujący dwa młode lwy. Ponadto duży zespół rzeźbionych kapiteli późnoromańskich i wczesnogotyckich. Z klasztoru Brauweiler pochodzą reliefy przedstawiających figury zodiakalne, m.in. Pannę oraz przedstawienia symbolizujące cztery pory roku. Z dzieł gotyckich jednym z najcenniejszych zespołów rzeźb są figury świętych oraz kompozycje rzeźbiarskie ukazujące Pokłon Trzech Króli, Ofiarowanie Dzieciątka w świątyni wykonane przed 1322 rokiem. Są to elementy ołtarza głównego w katedrze kolońskiej. Tematykę Trzech Króli egzemplifikują figury ukazujące trzech Mędrców i Świętą Rodzinę z kościoła NMP na Kapitolu, datowane na schyłek XIII stulecia. Cennym dziełem sztuki Parlerów jest konsola z popiersiem kobiecym przypisywana Heinrichowi z Gmünd, charakteryzująca się wysublimowaną fryzurą i przede wszystkim „nakryciem” które tworzą gałązki i duże liście bylicy pospolitej. Konsola ta niegdyś stanowiła podstawę dla figury Marii z Dzieciątkiem. Postać kobieca jest interpretowana jako biblijna Ewa, a nadto zapewne ma rysy Drugtinis von Savoyen – małżonki wspomnianego Henryka. Cennym przykładem z późnego gotyku jest wykonany około 1500 relief Franza Maindberga przedstawiający Chrystusa podczas modlitwy w Ogrojcu. Jest to fragment niezachowanego do dziś sakramentarium katedry kolońskiej. Na rok 1520 datowana jest kompozycja rzeźbiarska ukazująca Wskrzeszenie Łazarza, wykonana przez westfalskiego artystę Heinricha Brabendera.
Rzeźba drewniana.
Największą grupę zbiorów muzealnych tworzy rzeźba drewniana. Podobnie jak w przypadku rzeźby kamiennej, plastykę drewnianą cechuje szeroki zakres czasowy (od przedromanizmu do późnego baroku) oraz przede wszystkim różnorodność i wysublimowanie od strony formalnej, treściowej i typologicznej. Wiele dzieł reprezentuje najwyższy poziom artystyczny, podobnie jak dzieła rzeźby kamiennej większość ma proweniencję kolońską. Przedromańską i romańską rzeźbę reprezentują m.in. orzechowy krucyfiks z kościoła Świętego Jerzego w Kolonii, późnoromańska Madonna z Akwizgranu z ok. 1230 r. Na rok 1275 datowana jest północnofrancuska Grupa Ukrzyżowania, Z rzeźby gotyckiej wyróżniają się m.in. Madonna na szerokim tronie datowana na około 1270, dzieło nieznanego kolońskiego mistrza, dewocyjna figura Tronującej Marii w płaszczu ozdobionym liliami heraldycznymi z około 1340. Świadectwem kultu świętej Urszuli i Jedenastu Tysięcy Dziewic oraz oddziaływania tego kultu, są XIV-wieczne relikwiarze hermowe i popiersiowe, charakteryzujące się delikatnymi rysami, długimi, rozpuszczonymi włosami i lekkim uśmiechem. Kilkadziesiąt tego typu dzieł znajduje się w zbiorach muzealnych, m.in. popiersie kobiety z kruzelerem. Przykładem sztuki powstałej pod wpływem mistyki nadreńskiej XIV wieku jest datowana na około 1360 Pietà. Z nurtem parlerowskim kojarzone są także figurki „Dzikiego mężczyzny” z 1370 i „Madonny w słońcu” z 1390 roku. Wczesny okres stylu pięknego reprezentuje Madonna z bramy Friesentor. Spośród bogatych zbiorów późnogotyckiego snycerstwa przykładami są wykonana na przełomie XV i XVI wieku polichromowana kompozycja rzeźbiarska przedstawiająca Adorację Dzieciątka, charakteryzująca się syntezą reliefu i rzeźby pełnoplastycznej, monumentalna figura świętego Hieronima z 1480, Chrystusa na osiołku palmowym, przypisywane Mistrzowi Tilmanowi figury Trzech Króli. Na 1530 rok datowane są dwie figury aniołów charakteryzujące się bogato opracowanym detalem. Przykładem „szkoły ulmskiej” jest figura Chrystusa wstępującego do nieba z około 1500, z tego samego okresu i regionu pochodzi niepolichromowana figurka Hioba. Snycerstwo południowoniderlandzkie reprezentują m.in. figurka proroka wykonana w 1520 przez snycerza antwerpskiego, korpus retabulum ołtarzowego z Brukseli datowany na około 1500 rok, przedstawiający na tle architektonicznej scenerii rzeźbione i pozłacane sceny "Niesienie krzyża przez Chrystusa", "Ukrzyżowanie" i "Zdjęcie z krzyża", figurka świętej Małgorzaty wykonana około 1510 przez mistrza brabanckiego, charakteryzująca się wyeksponowaniem dębowej materii i kunsztownie opracowanym detalami i również niepolichromowana, monumentalna, wielopostaciowa kompozycja rzeźbiarska ukazująca cykl pasyjny, monumentalna Grupa Ukrzyżowania, cennym przykładem plastyki północnoniderlandzkiej jest figurka Madonny z Dzieciątkiem z około 1470/1480. Spośród dzieł o tematyce wanitatywnej przykładem jest figurka "Śmierci" z XVIII stulecia.
Plastyka z kości słoniowej.
Bogaty zbiór plastyki z kości słoniowej reprezentują głównie dzieła o charakterze religijnym, a także pełniące elementy dekoracji lub codziennego użytku. Do najstarszych dzieł zalicza się dzieła sztuki karolińskiej, przede wszystkim Dyptyk Harracha datowany na około 800 rok ukazujący wizerunki Ewangelistów oraz "Zwiastowanie", "Boże Narodzenie", "Ukrzyżowanie" i "Trzy Marie przy grobie". Z Bizancjum pochodzi relief sprzed 1000 roku ukazujący "Koimesis" – Zaśnięcie Marii w otoczeniu apostołów. Do najstarszych muzealiów poświadczających kult relikwii zalicza się niewielki relikwiarz z około 900 roku, wyrób dolnosaski, ukazujący m.in. wątki z życia Chrystusa i Jana Chrzciciela. Z przedmiotów codziennego użytku wyróżniają się przedromańskie grzebienie, w tym zdobiony płaskorzeźbionymi przedstawieniami koni z około 900 roku, czy datowany na lata 850–900 "Tzw. Grzebień świętego Heriberta" z reliefowym przedstawieniem Ukrzyżowania i ażurową dekoracją ornamentalną. Z okresu ottońskiego pochodzi złocona i kameryzowana oprawa księgi, pośrodku której znajduje się plakietka z wizerunkami Chrystusa oraz świętych Gereona i Wiktora oraz aniołów i męczenników. Romanizm egzemplifikują cztery plakiety datowane na 1150/1170 ukazujące "Boże Narodzenie", "Ukrzyżowanie", "Trzy Marie u grobu" i "Wniebowstąpienie", wyrób koloński. Splendor gotyku obrazuje wielki zespół przenośnych ołtarzyków w formie dyptyku, tryptyku oraz figurek Madonny z Dzieciątkiem. Większość z nich wykonano w działających w XIII i XIV wieku warsztatach paryskich. Do najcenniejszych przykładów zalicza się m.in. dyptyk z Madonną z Dzieciątkiem oraz Grupą Ukrzyżowania, dyptyk ze scenami Bożego Narodzenia, Pokłonu Trzech Króli oraz Ukrzyżowania i Sądu Ostatecznego, tryptyk z Grupą Ukrzyżowania oraz wizerunkami świętych datowany na 1386/1400. Oprócz paryskich figurek Madonny z Dzieciątkiem w zbiorach muzealnych znajdują się tego typu dzieła z warsztatów nadreńskich i włoskich. Z XV wieku pochodzą okrągłe, polichromowane plakietki z Grupą Ukrzyżowania w asyście Marii i Jana Ewangelisty oraz świętych Katarzyny i Barbary oraz ze świętymi Jerzym, Katarzyną, Ukrzyżowaniem i Chrystusem i niewiernym Tomaszem. Plastykę XVII-wieczną egzemplifikują przede wszystkim figurki o tematyce wanitatywnej, m.in. śpiące putto trzymające czaszkę z 1601/1615, XVII-wieczne czaszki i główki ilustrujące rozkład ciała, czy też datowana na 1646/1655 figurka "Tańczącej Śmierci", dzieło Joachima Henne. Sztukę XVIII stulecia reprezentuje późnobarokowa figurka Marii Niepokalanej, dzieło Bernharda E. Bendla, figurka Dzieciątka Loretańskiego, bogato dekorowany, domowy ołtarzyk z reliefem przedstawiającym Biczowanie. Do nowszych dzieł zalicza się neogotycki dyptyk z Janem Chrzcicielem i Chrystusem zmartwychwstałym, wyrób francuski z XIX wieku.
Malarstwo witrażowe.
W muzeum mieści się bogata kolekcja malarstwa witrażowego. W większości są to pojedyncze kwatery witraży jednakże zachowały się także komplety przeszklonych okien. Większość zbiorów ma proweniencję kolońską, w tym kwatery i ich fragmenty z kolońskiej katedry. Oprócz wielobarwnych witraży, w muzeum znajduje się duży zespół witraży wykonanych w konwencji "en grisaille". Do najstarszych dzieł należy północnoniemiecki witraż z Grupą Ukrzyżowania i modlącym się mnichem z około 1200, kwatera z "Ukamienowaniem świętego Szczepana" nieznanej proweniencji, datowana na około 1280, frankfurcka kwatera ukazująca wimpergę z około 1300, czy kwatera wykonana przez anonimowego północnofrancuskiego witrażystę ukazująca dwa muzykujące anioły, utrzymana w monochromatycznych tonacjach, datowana na 1320/1330. Z datowanego na 1330 rok witraża katedry kolońskiej ze sceną Pokłonu Trzech Króli zachował się w muzeum jedynie fragment z głową króla. Na 1360/1380 jest datowany witraż z motywami architektonicznymi pochodzący z kościoła Mariackiego w Toruniu. Większość witraży w muzeum pochodzi z późnego gotyku. Cennym przykładem późnogotyckiego witrażownictwa jest okno ze sceną Pokłonu Trzech Króli, pochodzące z kaplicy kolońskiego ratusza datowane na XV wiek, kwatera z Pietą, wykonana w Kolonii około 1430 roku, czy też tzw. "Okno Dziesięciorga Przykazań" z klasztoru Karmelitów w Boppard, datowane na około rok 1440, fragment kwatery z wizerunkiem biblijnej Ewy z około 1440, kwatera z Madonną z Dzieciątkiem i świętą Urszulą, dzieło kolońskie z około 1510, kwatera z "Kazaniem świętego Bernarda" z około 1510 oraz cykl witraży ukazujący wątki z żywota świętego Bernarda z opactwa w Altenbergu z 1510/1530 dzieła anonimowego Mistrza z kościoła Świętego Seweryna. Na początek XVI wieku datowane są tonda witrażowe wykonane w Niderlandach, ukazujące m.in. "Tobiasza z Sarą", "Tobiasza łowiącego ryby" i "Zwiastowanie", oraz kwatera witrażowa z "Pokłonem Trzech Króli". Na około 1485 datowane jest dzieło środkoworeńskiego witrażysty Nikolausa Nievergalta – tondo "Jan Chrzciciel na tle pejzażu". Renesans reprezentuje XVI-wieczny witraż roboty południowoniemieckiej ukazujący umęczonego świętego Sebastiana i anioła. Cennym przykładem XVII-wiecznego witrażownictwa jest flandryjska kwatera z przedstawieniem Estery i Ahasvera. Z początku XIX stulecia pochodzi kwatera "Modlący się mnich" wykonana w południowych Niemczech. Jednym z najmłodszych dzieł w muzeum jest kwatera witrażowa ukazująca herby Kolonii i elektoratu kolońskiego podtrzymywane przez patronów miasta – świętego Gereona i świętą Urszulę na tle panoramy tegoż miasta. Autorem dzieła jest F. X. Reuter.
Złotnictwo.
W Muzeum Schnütgena znajduje się duży zespół dzieł złotnictwa, są to wysokiej klasy artystycznej relikwiarze, monstrancje i rozmaite utensilia liturgiczne. Najcenniejszymi dziełami to XI-wieczny krzyż świętego Modualdusa, wyrób trewirski, dzieło Rogera von Helmarshausen, tegoż autora plakietka w kształcie mandorli przedstawiającego Chrystusa-Sędziego, zespół kielichów, w tym gotycki z około 1300, dzieło nadreńskie, monumentalne gotyckie cyborium w formie sześciobocznej wieżyczki wykonane w 1386/1400, późnogotyckie cyborium-puszka na komunikanty z około 1500
Odlewnictwo i emalierstwo.
Do dzieł plastyki z brązu zalicza się wykonany około VI wieku świecznik, pochodzący z Azji Mniejszej, datowany na około rok 1000 i wykonany najprawdopodobniej w Lotaryngii trybularz z bogatą dekoracją ornamentalną z motywem stylizowanych liści, zespół romańskich antab do drzwi, w tym datowana na rok 1210 antaba w kształcie stylizowanej głowy lwa, krzyż z IX wieku, situla z X wieku, wyrób nadreński, zespół niewielkich krucyfiksów ukazującego Chrystusa jako triumfatora; zamiast korony cierniowej w przypadku większości dzieł na skroniach ma koronę królewską.
Muzeum posiada bogaty zespół średniowiecznych emalii, przede wszystkim romańskie monumentalne antependium głównego ołtarza kościoła Świętej Urszuli w Kolonii, wykonane około 1170, techniką mieszaną, łączącą malarstwo tablicowe, złotnictwo i emalierstwo. Antependium charakteryzuje się trójosiowym podziałem oraz dwustrefową kompozycją, którą tworzą rzędy potrójnych arkad flankujące cześć centralną w formie czworoliścia wpisanego w prostokąt, gdzie znajdują się wizerunki Marii z Dzieciątkiem w asyście aniołów, po bokach zaś apostołowie i patroni Kolonii. Na około 1210 datowane są cztery okrągłe medaliony, które najprawdopodobniej stanowiły dekorację relikwiarza. Zdobią je m.in. okrągłe wyobrażenia Wniebowstąpienia Chrystusa oraz Koronacji Marii otoczone sześcioliśćmi ozdobionymi aniołami oraz stylizowanymi liśćmi. Cennym przykładem emalierstwa limuzyjskiego jest relikwiarz świętego Tomasza Becketta z XII wieku, a ponadto krzywaśń pastorału biskupiego.

</doc>
<doc id="1354411" url="https://pl.wikipedia.org/wiki?curid=1354411" title="Barbara Bardzka">
Barbara Bardzka

Barbara Bardzka (właśc. Barbara Rómmel, wyst. też jako Barbara Bardzka-Mędrkiewicz; ur. 27 stycznia 1926 w Warszawie, zm. 4 sierpnia 1996 w Lublinie) – polska aktorka teatralna. Absolwentka Wydziału Wokalnego Konserwatorium Muzycznego w Łodzi (1951), w 1953 roku zdała egzamin eksternistyczny. Pracowała też czasami jako asystentka reżysera.
Praca w teatrze.
Zadebiutowała rolą Żermeny w spektaklu "Dzwony kornewilskie" Planquette’a w Połączonych Teatrach Muzycznych w Łodzi. W tym samym roku została aktorką Teatru im. Aleksandra Węgierki w Białymstoku, gdzie występowała do roku 1958. Następnie przeniosła się do Rzeszowa i tam – w latach 1958-1962 grała w Teatrze im. Wandy Siemaszkowej, a potem w latach 1962-1966 była aktorką Teatru Polskiego w Bielsku-Białej. W latach 1966-1972 ponownie występowała w Białymstoku, w tamtejszym Teatrze Dramatycznym im. Węgierki, a następnie znowu w rzeszowskim Teatrze im. Siemaszkowej (1972-1983). W latach 1983-1985 pracowała jako aktorka w Teatrze im. Juliusza Osterwy w Lublinie. Ostatnim miejscem pracy był po raz kolejny Teatr im. Siemaszkowej w Rzeszowie.

</doc>
<doc id="1354420" url="https://pl.wikipedia.org/wiki?curid=1354420" title="Igława">
Igława



</doc>
<doc id="1354423" url="https://pl.wikipedia.org/wiki?curid=1354423" title="Michaił Wasiljewicz Łomonosow">
Michaił Wasiljewicz Łomonosow



</doc>
<doc id="1354429" url="https://pl.wikipedia.org/wiki?curid=1354429" title="Samorząd Regionu Abu Basma">
Samorząd Regionu Abu Basma

Samorząd Regionu Abu Basma (hebr. מועצה אזורית אבו בסמה) – samorząd regionu położony w Dystrykcie Południowym, w Izraelu.
Obejmuje tereny wiejskie w północnej części pustyni Negew, pomiędzy miastami Arad a Beer Szewą.
Osiedla.
Na terenach o powierzchni 30 km² mieszka około 30 000 ludzi. Znajduje się tutaj 10 wiosek, zamieszkanych przez arabską ludność.

</doc>
<doc id="1354430" url="https://pl.wikipedia.org/wiki?curid=1354430" title="Marek Godlewski">
Marek Godlewski

Marek Godlewski (ur. 28 kwietnia 1965 w Słupsku) – polski piłkarz grający na pozycji obrońcy.
Największym sukcesem piłkarskim Godlewskiego było mistrzostwo Polski zdobyte z Zagłębiem Lubin w 1991.
Reprezentacja Polski.
W reprezentacji debiutował 23 sierpnia 1989 w meczu z Związkiem Radzieckim. Łącznie w biało-czerwonych barwach rozegrał 3 spotkania.

</doc>
<doc id="1354432" url="https://pl.wikipedia.org/wiki?curid=1354432" title="Pomnik Sybiraków w Słubicach">
Pomnik Sybiraków w Słubicach

Pomnik Sybiraków w Słubicach – pomnik na Placu Sybiraków w Słubicach, odsłonięty w roku 1990.
Przedstawia 2 białe tablice. Na większej z nich znajduje się tablica pamiątkowa z symbolem Związku Sybiraków, krzyżem łacińskim i następującą treścią:
Na drugiej z tablic jest wizerunek Jezusa Chrystusa w koronie cierniowej.
Pod Pomnikiem Sybiraków corocznie odbywają się uroczystości patriotyczne np. upamiętniające wybuch i zakończenie II wojny światowej, Święto Wojska Polskiego (15 sierpnia) czy Święto Niepodległości (11 listopada), podczas których składane są kwiaty, a głos zabierają przedstawiciele lokalnych władz.
W miejscu, gdzie stoi obecnie Pomnik Sybiraków, znajdowało się wcześniej popiersie Włodzimierza Lenina a plac Sybiraków nosił nazwę Plac Lenina.

</doc>
<doc id="1354436" url="https://pl.wikipedia.org/wiki?curid=1354436" title="Mera luna">
Mera luna



</doc>
<doc id="1354438" url="https://pl.wikipedia.org/wiki?curid=1354438" title="WPAiE">
WPAiE



</doc>
<doc id="1354441" url="https://pl.wikipedia.org/wiki?curid=1354441" title="Kutub">
Kutub



</doc>
<doc id="1354442" url="https://pl.wikipedia.org/wiki?curid=1354442" title="Jihlava">
Jihlava



</doc>
<doc id="1354444" url="https://pl.wikipedia.org/wiki?curid=1354444" title="Abu Kurajnat">
Abu Kurajnat

Abu Kurajnat (; ) – wieś w Izraelu, w Dystrykcie Południowym, w samorządzie regionu Abu Basma.
Leży w północno-zachodniej części pustyni Negew.

</doc>
<doc id="1354445" url="https://pl.wikipedia.org/wiki?curid=1354445" title="John Francis Davis">
John Francis Davis

John Francis Davis (ur. 16 lipca 1795 roku w Londynie, zm. 13 listopada 1890) - brytyjski dyplomata, sinolog oraz drugi gubernator Hongkongu.
Wczesna kariera.
W 1813 roku John Davis został mianowany pisarzem w fabryce należącej do Brytyjskiej Kompanii Wschodnioindyjskiej położonej w obecnym mieście Kanton.
Dzięki swoim lingwistycznym zdolnością został mianowany w 1816 roku na asystenta Williama Amhersta w ambasadzie brytyjskiej w Pekinie. Po powrocie z misji dyplomatycznej wrócił do pracy w fabryce, której został dyrektorem w 1832 roku. W 1834 dołączył do misji dyplomatycznej komisarza brytyjskiego na Chiny Williama Napiera.
Gubernator Hongkongu.
W 1844 roku Davis został mianowany na drugiego w historii gubernatora Hongkongu. Funkcję tę piastował do roku 1848. Davis zajął się rozbudową administracji, rozwojem systemu podatkowego. Wszystko to było związane z wzrastającą populacją obywateli brytyjskich w Hongkongu. Aby kontrolować populację miasta Davis powołał do życia hongkoński urząd statystyczny. Według pierwszego spisu przeprowadzonego w Hongkongu miasto liczyło wówczas 23,988 mieszkańców.
W 1848 roku zrezygnował z urzędu gubernatora. Zmarł w 1890 roku w wieku 95 lat.
Dzieła.
John Francis Davis był autorem następujących książek:

</doc>
<doc id="1354448" url="https://pl.wikipedia.org/wiki?curid=1354448" title="Hans-Joachim Sewering">
Hans-Joachim Sewering

Hans-Joachim Sewering (ur. 30 stycznia 1916, zm. 18 czerwca 2010) – niemiecki lekarz, esesman, oskarżany o udział w zamordowaniu przez hitlerowców 900 dzieci.
W 1938 wstąpił do SS i NSDAP. W 1941 ukończył studia medyczne. Następnie skierowany jako lekarz na front wschodni, gdzie przebywał do 1942, gdy został przeniesiony do Schönbrunn. W tym czasie kierował dzieci niepełnosprawne umysłowo do szpitala Englfing-Haar pod Monachium, gdzie były mordowane. 
Po wojnie nie przyznał się do udziału w mordach, nie zdołano też postawić go przed sądem. Uhonorowany przez Związek Niemieckich Internistów w 2008 najwyższym odznaczeniem - medalem Günthera Budelmanna. W latach 1955–1991 był wybrany przewodniczącym Bawarskiego Związku Lekarzy, a w okresie 1973–1978 przewodniczący centralnego Niemieckiego Związku Lekarzy. W 1992 wybrany na prezydenta Światowego Związku Lekarzy (World Medical Association), ustąpił rok później. Profesor honorowy i doktor honoris causa Politechniki Monachijskiej. 

</doc>
<doc id="1354449" url="https://pl.wikipedia.org/wiki?curid=1354449" title="Egzorcyzmy Anneliese Michel">
Egzorcyzmy Anneliese Michel

Egzorcyzmy Anneliese Michel – polski film dokumentalny z 2007 roku, w reżyserii Macieja Bodasińskiego.
Film autorstwa Lecha Dokowicza i Macieja Bodasińskiego przedstawia historię Anneliese Michel z punktu widzenia Ernsta Alta, będącego jednym z księży egzorcyzmujących dziewczynę, oraz Anny Michel – matki Anneliese. Rolę narratora pełnił ks. Andrzej Trojanowski – egzorcysta. W filmie wykorzystano 11 minut nagrań z egzorcyzmów Anneliese Michel oraz krótki zapis rozmowy Anneliese z ks. Arnoldem Renzem. Autorzy korzystali również z licznych kopii dokumentów związanych ze sprawą.
Film opowiada historię życia i śmierci młodej Niemki, u której po kilku latach bezskutecznego leczenia epilepsji, zdecydowano się na egzorcyzmy. W filmie pokazano dramatyczne losy dziewczyny, jej rodziny i chłopaka, aż do ogłoszenia wyroku Sądu Krajowego w Aschaffenburgu (1978 r.), uznającego rodziców Anneliese oraz dwóch egzorcystów winnymi nieumyślnego spowodowania jej śmierci.
Autorzy filmu ukazali opętanie dziewczyny jako prawdziwe i będące dobrowolnie przyjętą ofiarą ekspiacyjną.
Film był emitowany w TVP2.

</doc>
<doc id="1354450" url="https://pl.wikipedia.org/wiki?curid=1354450" title="Powiat Tábor">
Powiat Tábor



</doc>
<doc id="1354451" url="https://pl.wikipedia.org/wiki?curid=1354451" title="Zaburzenie postrzegania spowodowane halucynogenami">
Zaburzenie postrzegania spowodowane halucynogenami

Zaburzenie postrzegania spowodowane halucynogenami (ang. "Hallucinogen Persisting Perception Disorder", "HPPD") – powtarzające się, przewlekłe zmiany w percepcji spowodowane zażyciem substancji psychoaktywnych, np. psylocybiny, LSD, DMT, marihuany, MDMA, benzydaminy i wielu innych substancji z grupy tzw. research chemicals. Czas trwania jest indywidualny u każdego chorego, symptomy mogą trwać kilka tygodni, miesięcy, lat, lub pozostawać do końca życia. Mogą przeszkadzać w codziennym funkcjonowaniu i w wielu przypadkach znacząco obniżyć jakość i zadowolenie z życia.
Historia.
Pierwszą osobą z symptomami podobnymi do HPPD był psycholog Havelock Eliis. Donosił on o zwiększonej wrażliwości na światło i zmianach w postrzeganiu kolorów, które trwały długi czas po jednokrotnym zażyciu meskaliny Schorzenie to jest do dziś bardzo słabo poznane, duża część psychiatrów czy neurologów nie wie o jego istnieniu.
Przyczyny.
Obecny poziom wiedzy medycznej nie pozwala na określenie konkretnej przyczyny HPPD. Istnieją teorie twierdzące, iż schorzenie jest wynikiem stałej nadaktywności neuronalnej w częściach mózgu odpowiadających za percepcję. Wiadomo natomiast, co na pewno nie jest przyczyną schorzenia:
Objawy.
Spektrum objawów HPPD jest bardzo szerokie, cechuje się zmiennością i u każdego chorego jest nieco inne. Do symptomów należą: zmiany w postrzeganiu kolorów, nasilone zjawisko palinopsji, nasilone zjawisko ślepej plamki, metamorfopsje wzrokowe, zwiększone postrzeganie mętów ciała szklistego, diplopia, śnieg optyczny, szumy uszne, wrażenie poruszania, pływania, wirowania przedmiotów i wzorów, trudności w czytaniu spowodowane pozornym zlewaniem się liter, wrażenie migotania światła. Wielu chorych skarży się także na zjawisko derealizacji i depersonalizacji. Objawy wizualne nasilają się podczas stałego wpatrywania się w jeden punkt.
Stale utrzymujące się HPPD u chorych może w konsekwencji powodować zaburzenia lękowe, bezsenność, napady paniki, depresję, a nawet myśli samobójcze.
Leczenie.
Na rok 2021 nie jest znane skuteczne leczenie HPPD. Większość badań nad tym schorzeniem to tzw. case studies. Chorym zaleca się przede wszystkim abstynencję od wszelkich substancji psychoaktywnych, gdyż te najczęściej nasilają symptomy, lub też mogą spowodować ich nawrót po remisji. Szczególną uwagę zwraca się na marihuanę, która niemal u każdego chorego powoduje znaczące nasilenie zaburzeń w postrzeganiu. Bardzo przydatna w leczeniu zaburzeń lękowych, czy też depresji, które są konsekwencją życia z HPPD, może okazać się psychoterapia, szczególnie w nurcie poznawczo-behawioralnym. Pacjenci w trakcie terapii uczą się akceptacji swojego schorzenia i w pełni powracają do normalnego funkcjonowania.
Znane są przypadki częściowej lub całkowitej remisji HPPD w rezultacie stosowania lamotryginy, lewetyracetamu, neuroleptyków i leków z grup SSRI i SNRI. Niestety u wielu pacjentów te same leki powodują odwrotne efekty, na szczególną uwagę zasługują tu leki z grupy SSRI, które bardzo często w początkowej fazie terapii niezwykle silnie pogłębiają objawy schorzenia.
Leki z grupy benzodiazepin, w szczególności klonazepam, przynoszą u części chorych ulgę od zaburzeń podczas ich działania, lecz nie są wskazane do leczenia HPPD ze względu na występowanie silnego uzależnienia przy dłuższym ich stosowaniu.
Niektórzy chorzy zauważają częściową poprawę przy stosowaniu: sproszkowanej Soplówki jeżowatej, ashwagandhy (Witania ospała), suplementacji witamin z grupy B.
Osoby dotknięte HPPD nierzadko decydują się na duże zmiany w swoim codziennym życiu celem poprawy jego jakości. Zdrowe odżywianie, higiena snu czy też uprawianie sportu są wskazane osobom dotkniętym zaburzeniami percepcji.
Część chorych zauważa stopniową remisję HPPD po kilku miesiącach, bądź latach, u pojedynczych osób po danym czasie HPPD zanikło całkowicie. Mniejsza część osób dotkniętych HPPD obserwuje pogarszanie się objawów.

</doc>
<doc id="1354452" url="https://pl.wikipedia.org/wiki?curid=1354452" title="Al-Sajid">
Al-Sajid

Al-Sajid (; ) – beduińska wieś położona w Samorządzie Regionu Abu Basma, w Dystrykcie Południowym, w Izraelu.
Leży w północnej części pustyni Negew, pomiędzy miastami Arad a Beer Szewą.
Społeczność głuchych.
Wioskę zamieszkuje ok. 3 tys. osób, z czego 150 w wyniku wad genetycznych jest głuchych (4%, w porównaniu z 0,07% w otwartej populacji). Głuche rodziny wytworzyły z konieczności własny język migowy zwany ABSL (). Język powstał w latach 40. XX w. gdy czworo głuchych dzieci urodziło się w jednej rodzinie. Język używany jest przez całą społeczność łącznie ze słyszącymi. Powstał bez wpływów innego języka migowego i bardzo różni się od arabskiego mówionego. W wiosce żyją trzy pokolenia użytkowników tego języka migowego co pozwala bliżej poznać jego naturalny rozwój.
Fenomen izolowanego beduińskiego języka migowego Al-Sajid został po raz pierwszy nagłośniony w roku 1990 przez antropolog Shifrę Kisch, a stał się szeroko poznany w roku 2005 gdy międzynarodowy zespół badaczy, w tym z Uniwersytetu w Hajfie, kierowany przez Wendy Sandler, zaczął badać ten unikalny język migowy. W roku 2007 Margalit Fox, dziennikarka „The New York Times”, napisała książkę zatytułowaną „Talking Hands: What Sign Sign Reveals About the Mind”. W roku 2008 powstał film dokumentalny Shablula Bamidbara „Głosy z El-Sayed” opowiadający historię tej społeczności.

</doc>
