<doc id="1354453" url="https://pl.wikipedia.org/wiki?curid=1354453" title="Flota rzymska">
Flota rzymska

Flota Rzymska () – siły morskie starożytnego Rzymu.
Jej główne ośrodki znajdowały się w Rawennie i Misenum, mniejsze zaś w niektórych prowincjach nadmorskich na Renie oraz Dunaju. Marynarze rekrutowali się z najniższych grup społeczeństwa rzymskiego, nawet spośród niewolników. Od czasów Klaudiusza we flocie mogli służyć tylko wyzwoleńcy i mieszkańcy nadmorskich prowincji. Za Augusta dowódcami (łac. "praefecti classis") byli jeszcze wyzwoleńcy, później ekwici. 
Historia.
Wczesna republika.
Pierwsza wzmianka o rzymskiej flocie pochodzi z roku 311 p.n.e., po podbiciu Kampanii, kiedy mianowano dwóch nowych urzędników "duumruvi navales" i przydzielono im zadanie utrzymania floty. W efekcie republika nabyła swoją pierwszą flotę składającą się z 20 statków, najprawdopodobniej trier, z każdym duumruvirem mającym pod dowództwem 10 statków. Niemniej jednak, przed I wojną punicką głównym zadaniem tej floty było patrolowanie italskiego wybrzeża i rzek, zabezpieczając morski handel przed piratami. Ilekroć musiano podjąć większe działania, tak jak morska blokada oblężonego miasta, Rzymianie prosili o pomoc sprzymierzone greckie miasta na południu Italii, "socii navales", by te dostarczyły im załogi i statki.
Miejscem pierwszej rzymskiej ekspedycji poza Italią była Sycylia w roku 265 p.n.e. Spowodowało to wybuch niechęci Kartaginy, która w tym czasie była dominującą morską potęgą na zachodnim Morzu Śródziemnym, posiadając długie morskie wybrzeże, doświadczenie oraz dużą flotę. Operacja na Sycylii musiała się opierać na flocie, dlatego Rzymianie postanowili skonstruować flotę składającą się ze 100 kwinkwerem oraz 20 trier. Według relacji Polibiusza, Rzymianie chcieli schwytać kartagiński okręt i na jego podstawie rozpocząć budowę floty. Na jej czele stali dorocznie wybierani przez Rzymian "magistrates", ale doświadczenie w sprawach floty mieli głównie niżsi urzędnicy, którzy byli dostarczani przez sojuszników, przeważnie Greków. Praktyka ta była kontynuowana aż do czasów cesarstwa, co również zostało potwierdzone przez bezpośrednie przyjęcie licznych Greków do marynarki.
Pomimo budowy floty, rzymskie załogi były dużo mniej doświadczone od kartagińskich i nie mogły one liczyć na przeciwstawienie się im w dotychczasowych morskich taktykach, które wymagały dużej zwrotności. W związku z tym zastosowali nową broń, która przechyliła działania wojenne na ich korzyść. Wyposażyli swoje statki w tzw. kruki ("corvus"), opracowane wcześniej przez mieszkańców Syrakuz przeciwko Ateńczykom. Były to długie pomosty z hakami pozwalające wejść na wrogi statek. Używając go jako mostu, zaokrętowani piechurzy mogli się znaleźć na pokładzie wrogiego okrętu, przekształcając walki na morzu w walki na lądzie, w czym rzymscy legioniści byli lepsi. Jednak uważa się, że przez kruki statki robiły się niestabilne i mogły się przewracać.
Chociaż pierwsza morska bitwa (w pobliżu Wysp Liparyjskich) zakończyła się porażką Rzymu, siły zaangażowane w nią były stosunkowo małe. Poprzez korzystanie z kruków, raczkująca flota rzymska odniosła swoje pierwsze większe zwycięstwo w bitwie pod Mylae. W trakcie wojny Rzym nadal wygrywał na morzu. Zdobył duże doświadczenie w marynarce wojennej, mimo że poniósł szereg katastrofalnych strat z powodu sztormów. Natomiast kartagińska flota była wyniszczona. Ich pasmo sukcesów pozwoliło Rzymowi popchnąć wojnę dalej przez morze do Afryki i samej Kartaginy. W ostatniej bitwie wojny, w pobliżu Egadów, Rzymianie okazali wyższość swojej floty nad Kartagińczykami.
Na początku II wojny punickiej (218 p.n.e. - 202 p.n.e.), równowaga potęgi morskiej w zachodnim rejonie Morza Śródziemnego przesunęła się z Kartaginy do Rzymu. To spowodowało, że Hannibal, wielki wódz kartagiński, przeniósł wojnę na Półwysep Apeniński. W odróżnieniu od pierwszej wojny, flota odgrywała małą rolę po którejkolwiek stronie w II i w III wojnie punickiej, z wyjątkiem przeprowadzania dostaw i posiłków. Dużo później (168 p.n.e.) Rzym podbił Ilirię i utworzył tam prowincje. I wojna iliryjska w 229 p.n.e. była datą, kiedy Rzymianie po raz pierwszy przepłynęli Morze Adriatyckie i zaczęli ekspansje na wschód. Ponieważ Rzym był coraz bardziej zamieszany w wydarzenia wschodniego Morza Śródziemnego, rzymska flota odgrywała jeszcze raz ważną rolę. Do końca II wieku p.n.e., Rzymianie kontrolowali wszystko co miało później być nazwane "mare nostrum" („nasze morze”).
Późna Republika.
Po ostatecznym zwycięstwie Rzymu nad Kartaginą nie było żadnej innej potęgi morskiej, mogącej walczyć z flotą rzymską i została ona w dużej mierze rozwiązana. Wobec braku obecności poważnych sił morskich, rozwijało się piractwo, zwłaszcza w Cylicji, które stanowiło rosnący problem dla gospodarki. Przez jakiś czas zawierano umowy z piratami, ale było to tylko tymczasowe rozwiązanie. W końcu, w 67 p.n.e. senat upoważnił Pompejusza do zaatakowania ich. W szeroko zakrojonej i wspólnej kampanii Pompejusz oczyścił morza z piratów. Po tym flotę zredukowano jeszcze raz, tylko do służb porządkowych przeciwko sporadycznemu piractwu. Ostatnia szeroko zakrojona kampania rzymskiej floty w rejonie Morza Śródziemnego od III wieku była w czasie wojen domowych, które zakończyły okres republiki.
Ponieważ Republika rzymska rywalizowała ze sobą, rzymscy wodzowie ponownie zbudowali silną flotę. Sekstus Pompejusz, w swoim konflikcie z Oktawianem otrzymał dowództwo nad italską flotą przez senat w 43 p.n.e. i kontrolował ważny politycznie przewóz zboża z Sycylii do Rzymu. Po porażce Sekstusa w 42 p.n.e., Oktawian zapoczątkował ogromne morskie zbrojenia, wspomagane przez jego najbliższego współpracownika, Marka Agrypę. Statki zostały zbudowane przy Rawennie i Ostii, zbudowano nowy port, Portus Julius, zwerbowano wielu żołnierzy i wioślarzy, wliczając w to ponad 20 000 niewolników. Agrypa również wprowadził nowe morskie rodzaje broni, takie jak katapulty strzelające hakami ("harpago") i wieże na końcu każdego statku. W końcu, Oktawian i Agrypa zwyciężyli Sekstusa w Bitwie pod Naulochus w 36 p.n.e., kładąc kres całemu oporowi Pompejusza. Siła Oktawiana ponadto była zademonstrowana przeciwko połączonym flotom Marka Antoniusza i Kleopatry, królowej Egiptu, w bitwie pod Akcjum w 31 p.n.e., gdzie Antoniusz zgromadził 230 statków przeciwko 400 statkom Oktawiana. Ta ostatnia morska bitwa republiki rzymskiej ostatecznie ustaliła Oktawiana jedynym panem Rzymu i Morza Śródziemnego. Po tym zwycięstwie, zreformował struktury floty, zakładając kilka kluczowych portów w rejonie Morza Śródziemnego (patrz poniżej). W pełni profesjonalna wtedy flota miała główne zadanie ochraniać statki przed piractwem, eskortować żołnierzy i patrolować europejskie rzeki.
Za czasów Augusta.
Za Augusta i po zdobyciu Egiptu potrzebami rzymskiej gospodarki było rozszerzyć szlaki handlowe do Indii. Przeszkodą była Arabska kontrola wszystkich dróg morskich do Indii. Dlatego jednym z pierwszych działań morskich "princepsa" było przygotowanie się do wyprawy na Półwysep Arabski. Aelius Gallus, prefekt Egiptu, zarządził budowę 130 transportowców i później wysadzenie 10 000 żołnierzy w Arabii. Lecz marsz przez pustynię w kierunku Jemenu zawiódł i plany odnośnie do kontroli Półwyspu Arabskiego musiały zostać odrzucone.
Na drugim końcu cesarstwa, w Germanii, flota odegrała dużą rolę w dostarczeniu zapasów i transportu legionów. W 15 p.n.e. niezależna flota została zainstalowana przy Jeziorze Bodeńskim. Później, wodzowie Druzus Starszy i Tyberiusz użyli floty, próbując poszerzyć rzymskie granice do Łaby. W 12 p.n.e. Druzus zarządził budowę floty 1 000 statków i popłynął na nich wzdłuż Renu do Morza Północnego. Fryzowie i Chauci nie mieli nic, co mogło się równać z liczebnością, taktyką i technologią Rzymian. Kiedy wpłynęli oni do ujść rzeki Wezera i Ems, lokalne plemiona musiały się poddać. W 5 p.n.e. rzymska wiedza dotycząca Morza Północnego i Morza Bałtyckiego została poszerzona podczas kampanii Tyberiusza, sięgającą do Łaby.
Pliniusz opisuje jak rzymskie statki przepływały obok Helgolandu i wypłynęły w morze do północno-wschodniego wybrzeża Danii, a August chwali się w swoim "Res Gestae": „Moja flota wypłynęła z ust Renu na wschód jak daleko ziemie Cymbrów których, do tego czasu, żaden Rzymianin nie spenetrował kiedykolwiek żadną drogą lądową albo morską...”. Liczne morskie wyprawy na północ od Germanii musiały zostać porzucone po Bitwie w Lesie Teutoburskim w roku 9 n.e.
Dynastia julijsko-klaudyjska.
W latach 15 i 16, Germanik przeprowadził kilka wypraw, wzdłuż rzek Ren i Ems, bez większych rezultatów z powodu zaciętego germańskiego oporu i katastrofalnego sztormu. W 28, Rzymianie stracili kontrolę nad ujściem Renu na rzecz Fryzów. Od 37 do 87, rzymska flota odgrywała ważną rolę w podbiciu Brytanii. Zwłaszcza flota Germanika miała wielkie zasługi w licznych lądowaniach u wybrzeży tego kraju. W 46 morska wyprawa popłynęła przez Morze Czarne, docierając nawet do Donu. W 57 ekspedycja dotarła do Chersonezu na Krymie. Wygląda na to, że za Nerona flota nabyła strategicznie ważne pozycje do handlowania z Indiami; ale nie było żadnej znanej floty na Morzu Czerwonym.
Być może część floty aleksandryjskiej służyła jako eskorta dla statków handlujących z Indiami. W żydowskim powstaniu, od 66 do 70, Rzymianie zostali zmuszeniu do walczenia z jednostkami żydowskimi, obsługując się w porcie na obszarze dzisiejszego Tel Awiwu, na śródziemnomorskim wybrzeżu Izraela. W tym czasie miało miejsce też kilka zaangażowań na Morzu Martwym.
Dynastie Flawiuszów, Antoninów i Sewerów.
Podczas buntu Batawów buntownicy dostali w swoje posiadanie flotę przez zdradę, ale nie mogli ich użyć w buncie przeciwko konkurencyjnej flocie. Pozostałe statki wróciły do imperialnej władzy, gdy ich przywódca Gaius Julius Civilis został pokonany w otwartej bitwie.
W latach od 82 do 85 Rzymianie podjęli kampanie przeciwko Kaledończykom we współczesnej Szkocji, dlatego rzymska flota rozpoczęła działania na zachodnim wybrzeżu Szkocji. Jednocześnie przeprowadzono wiele wypraw i podróży rozpoznawczych. Podczas ich trwania Rzymianie na krótki czas opanowali Orkady i zdobyli informacje o Szetlandach. Ponoć Rzymianie również wylądowali w Irlandii i na Hebrydach.
Za panowania Pięciu dobrych cesarzy flota prowadziła działalność głównie na rzekach; odgrywało to ważną rolę podczas podboju Dacji przez Trajana. Została też chwilowo założona flota na rzekach Eufracie i Tygrysie. Również podczas walk z Markomanami, konfederacja pod wodzą Marka Aureliusza stoczyła kilka walk na Dunaju i Cisie.
Pod egidą dynastii Sewerów, militarne wyprawy floty zostały przeprowadzone tylko przez Septymiusza Sewera używając pomocy morskiej w jego kampaniach nad Tygrysem i Eufratem oraz w Szkocji. Rzymskie statki osiągnęły wtedy między innymi Zatokę Perską i kraniec Wysp Brytyjskich.
Kryzys trzeciego wieku.
Pod rządami wojskowych cesarzy flota rzymska przeżywała poważny kryzys, kiedy podczas rządów Trebonaniana Gallusa pierwszy raz germańskie plemiona stworzyły własną potężną flotę na Morzu Czarnym. Przez dwa niespodziewane ataki (256) na rzymskich bazach floty w Kaukazie i Dunaju, liczne statki wpadły do rąk Germanów, po czym wypady zostały poszerzone na Morze Egejskie, Bizancjum, Ateny, Spartę i inne miasta, które zostały obrabowane, a odpowiedzialne za to prowincjonalne floty zostały ciężko osłabione. Gdyby napastnicy nie popełnili poważnego błędu, ich ataki mogłyby nie ustać. W 268 miał miejsce inny, bardziej zażarty atak germański. Część najeżdżającej floty zaatakowała śródziemnomorskie wysepki, Kretę, Rodos i Cypr, podczas gdy inna część obrała za cel Grecję. Kolejny raz Rzymianie nie mieli nic, żeby powstrzymać atak. Dopiero gdy siły germańskie musiały zawrócić, pokonał ich Klaudiusz II Gocki.
W 286 cesarstwo rzymskie jeszcze raz było w wielkim niebezpieczeństwie, kiedy dowódca brytyjskiej floty ("classis Britannica") – Karauzjusz, urósł w siłę i odłączył się wraz z Brytanią i częścią galijskiego wybrzeża. Za jednym razem Rzymianie stracili panowanie nad kanałem La Manche i Morzem Północnym, dlatego cesarz Maksymian zbudował zupełnie nową Północną Flotę, ale przy braku szkolenia prawie natychmiast zniszczyła się ona podczas sztormu. Dopiero cesarz Konstancjusz I Chlorus był w stanie dostarczyć jeszcze raz wojsko do Brytanii. Przez skoncentrowany atak na Londinium Rzymianie zdołali odzyskać zbuntowaną prowincję.
Późna starożytność.
W 330 obie główne floty zostały ustawione w Konstantynopolu. Klasyczne bitwy morskie były wtedy rzadkie. Dokumenty opowiadają o zwycięstwie Kryspusa nad flotą Licyniusza w 324, zniszczeniu łodzi pod Gainas w 400 i morskich wyprawach przeciwko Genzerykowi w V wieku. Rzymskie floty ucierpiały z powodu porażek w walkach z potężną flotą Wandalów w 460 i 468, za cesarzy Majoriana i Antemiusza. Podczas wędrówki ludów działania floty rzymskiej były bezskuteczne. Do rozpadu zachodniego imperium w 476 Rzymianie stosowali swoje okręty wojenne tylko do ewakuacji mieszkańców. Flota pozostawiona we wschodnim Imperium stała się podstawą dla bizantyńskiej floty. Za cesarza Justyniana triery były jeszcze stosowane, mimo że większą rolę odgrywały dromony. Konstantynopol chroniony był przez flotę liburnów.
Organizacja.
Rekrutacja i kadry.
Załogi statków, pomimo ich wielkości były zorganizowane tak samo jak centurie. Wśród załogi często było wielu "principales" (młodszy oficer) i "immunes" (specjaliści zwolnieni z pewnych obowiązków), z których niektórzy byli tacy sami jak ci z auxilia, byli oni najczęściej greckiego pochodzenia i byli charakterystyczni dla rzymskiej floty. Każdy statek był dowodzony przez "trierarchusa", natomiast oddziały ludzi zostały poddane pod władzę "nauachrasowi" (gr. dowódca statku). Byli to profesjonalni oficerowie, którzy mieli status dokładnie taki sam jak centurionowie z auxiliów (dlatego czasem nazywani "centuriones classiarii"). Dowódcami flot byli prefekci, koniecznie ekwici – "praefectus classis", nominacja na dowódcę floty z Rawenny lub z Misenum była najbardziej prestiżowa. Prefekci byli politycznie mianowanymi osobami i pomimo że awansowali zazwyczaj z dowództwa auxiliów, ich doświadczenie w morskich sprawach było minimalne, zmuszało ich to do polegania na zawodowych podwładnych.
Członkowie załogi mogli zaciągnąć się jako marynarze, wioślarze, rzemieślnicy i wiele innych, jednak cały personel w cesarskiej flocie został zaklasyfikowany jako żołnierze ("milites"), pomimo ich funkcji. Chociaż flota miała swoich własnych marynarzy, używane było zawodowe wojsko, żeby atakować nieprzyjaciela z pomostów. Status i pozycja struktur marynarzy rzymskiej floty były nieco podobne do żołnierzy z auxiliów, otrzymywali też podobny żołd.
Pomimo powszechniej opinii, załogi rzymskich statków opierały się na ludziach stanu wolnego i niewolnicy nie byli raczej dopuszczani do wioseł, jedynie, gdy brakowało siły roboczej, i w nagłych przypadkach. Za czasów imperium nieobywatele z prowincji i wyzwoleńcy byli podstawą struktur rzymskiej floty. Żołnierze, którzy nie posiadali rzymskiego obywatelstwa otrzymywali ten przywilej dopiero po 26 (albo nawet 28) latach służby z wszystkimi wiążącymi się z tym korzyściami, zwłaszcza większym żołdem. Potwierdzeniem wydania przywileju były tzw. dyplomy wojskowe, których ok. tysiąca zachowało się do współczesności.
Typy statków.
Triery.
Klasyczna triera była najważniejszym filarem śródziemnomorskich flot od III wieku p.n.e. i kontynuowały swoją służbę jako mniejsze i szybsze od "quinqeuremes" i innych większych okrętów. Ich nazwa wzięła się od stosowania trzech rzędów wioseł na burcie.
Pięciorzędowce.
Wraz z czterorzędowcami stanowiły większość statków wśród rzymskiej marynarki od I wojny punickiej i czasów późniejszych.
Liburny.
Były niewielkimi, szybkimi galerami z załogą w liczbie kilkudziesięciu ludzi.
Okręty rzymskie najczęściej były nazywane na cześć bogów (Mars, Jupiter, Minerwa, Izyda), herosów (Herkules) oraz pojęć takich jak Harmonia, Lojalność, Zwycięstwo "(Concordia, Fides, Victoria)".
Uzbrojenie.
Następujące bronie zostały użyte w różnym czasie przez rzymską flotę do walki z przeciwnikami:
Floty.
Okres pryncypatu.
Po zakończeniu wojen domowych August zredukował i zreorganizował rzymskie siły zbrojne, wliczając w to flotę. Duża część floty Marka Antoniusza została spalona, a reszta została cofnięta do bazy przy Forum Iulii (dzisiejsze Fréjus), gdzie pozostała do panowania Klaudiusza. Jednakże, wielka flota została podzielona na dwie pretoriańskie przy Misenum i Rawennie, uzupełnione przez rosnącą liczbę drobnych flot w prowincjach, które często były tworzone na zasadzie "ad hoc" dla konkretnych kampanii. Ta organizacyjna struktura została utrzymana prawie niezmieniona do IV wieku.
Dwie główne floty stacjonowały w Italii i pełniły rolę centralnych morskich posiłków. Były bezpośrednio dostępne dla cesarza (stąd tytuł „pretoriański”). Wobec braku jakichkolwiek morskich wypraw, ich obowiązkami przeważnie było patrolowanie i obowiązki transportowe. Te floty to:
Różne prowincjonalne floty były mniejsze od flot pretoriańskich i były złożone z mniejszych statków. Niemniej brały one udział w walkach, całych kampaniach czy atakach na peryferie imperium. Te floty to:
Okres dominatu.
Ponieważ Imperium stanęło w obliczu zwiększonego zagrożenia, kilka nielicznych flot zostało stworzonych podczas III wieku z większych prowincjonalnych flot. Większość z nich było flotami rzecznymi, stworzone zostały by przeciwdziałać napadom. Wśród nich były:
Porty.
Główne porty rzymskie znajdowały się w:

</doc>
<doc id="1354454" url="https://pl.wikipedia.org/wiki?curid=1354454" title="Kropierz">
Kropierz

Kropierz – okrycie z tkaniny na konia, zakrywające go z wyjątkiem pyska, ogona i dolnych partii kończyn.
Znany był już w starożytności na Bliskim Wschodzie, kiedy to jako pikowany lub ponaszywany płytkami z metalu, rogu czy kości pełnił rolę zbroi końskiej. Używany był m.in. przez klibanariuszy i katafraktów. W średniowiecznej Europie pojawił się w XII wieku jako odpowiedź na służące technice wojennej wynalazki (m.in. kusze, buzdygany, nadziaki, hełmy garnczkowe), w większości przywiezione przez uczestników pierwszych krucjat.
Budowa.
Kropierz wykonywano z miękkiego materiału, o odpowiedniej kolorystyce. Składał się on z dwóch części:
Zazwyczaj również wodze wykonywano w kolorystyce identycznej co kropierz.
Jeżeli koń posiadał zbroję, kropierza nie stosowano lub okrywano nim zbroję.
Zastosowania.
Jego pierwotną funkcją była ochrona koni przed udarem słonecznym i zapaleniami oczu, co zdarzało się dość często, gdyż konie krzyżowców nie były przyzwyczajone do gorącego klimatu Syrii i Palestyny. W Europie ten praktyczny wymiar stracił znaczenie, ale kropierz został szybko przyjęty jako dobre pole do umieszczania herbów rycerskich – obok proporców, tarcz i tunik nakładanych na zbroje.

</doc>
<doc id="1354456" url="https://pl.wikipedia.org/wiki?curid=1354456" title="Pomnik Sybiraków">
Pomnik Sybiraków



</doc>
<doc id="1354460" url="https://pl.wikipedia.org/wiki?curid=1354460" title="Mariánské Lázně">
Mariánské Lázně



</doc>
<doc id="1354461" url="https://pl.wikipedia.org/wiki?curid=1354461" title="Cockney Rejects">
Cockney Rejects

Cockney Rejects – brytyjski zespół punkrockowy utworzony w 1979 w londyńskiej dzielnicy East End przez wokalistę Jeffa Turnera (właśc. Jeff Geggus), gitarzystę Micka Geggusa, basistę Vince'a Riodana i perkusistę Andy'ego Scotta. W późniejszych latach wielokrotnie zmieniała skład – jedynymi stałymi członkami pozostali Turner i Geggus (którzy są braćmi). Ich piosenka "Oi, Oi, Oi," z 1980 stała się inspiracją do określenia stylu muzycznego nazwą Oi (street punk).
Historia.
Cockney Rejects zadebiutowali EPką "The Flares and Slippers" wydaną w 1979 roku przez niezależną wytwórnię Small Wonder. Pod koniec tego samego roku dzięki Jimmy'emu Purseyowi (Sham 69) podpisali kontrakt z wytwórnią EMI co zaowocowało wydaniem w 1980 dwóch pierwszych albumów: "Greatest Hits Vol. 1" i "Greatest Hits Vol. 2". W tym czasie Scotta zastąpił Nigel Woolf.
Utwór "The Greatest Cockney Rip Off" (stanowiący parodię utworu "Hersham Boys" zespołu Sham 69) z płyty "Greatest Hits Vol. 2" stał się największym przebojem Cockney Rejects w całej jego karierze (osiągnął 21 miejsce i spędził 7 tygodni na liście przebojów). Członkowie zespołu którzy byli lojalnymi kibicami drużyny piłkarskiej West Ham United F.C., złożyli jej hołd nagrywając utwór "I'm Forever Blowing Bubbles" (śpiewany przez kibiców West Ham od wczesnych lat 20.). Inne piosenki zespołu miały mały walor komercyjny, ponieważ były mocno osadzone w tematach dotyczących bójek ulicznych albo chuligaństwa kibiców piłkarskich. Pozostałe utwory, którym udało się zagościć na brytyjskich listach przebojów to: "Bad Man!", "We Can Do Anything" i "We Are the Firm".
Kolejny album "Greatest Hits Vol. 3 (Live &amp; Loud)" nagrano na żywo w londyńskim Abbey Road Studios z nowym perkusistą Keithem "Sticksem" Warringtonem przy udziale zaproszonej publiczności. Na następnej płycie "The Power and the Glory" zespół odszedł od punkrocka w stronę bardziej rockowego brzmienia. Choć płyta była lepsza tekstowo i muzycznie od swoich poprzedniczek nie zdołała przekonać wszystkich fanów zespołu. Na piątym albumie "The Wild Ones" nagranym w 1982 i wyprodukowanym przez Pete'a Waya z UFO muzycy zaprezentowali typowy hard rock. Zanim zespół zawiesił działalność w 1985 roku ukazały się dwa kolejne albumy: "Quiet Storm" (1984) (wydany pod nazwą "The Rejects") oraz "Unheard Rejects" (1985).
W 1990 roku Turner, Geggus, Riodan i Warrington powrócili na krótko, aby nagrać płytę "Lethal". W 1997 nakładem wytwórni Dojo ukazał się zestaw singli Cockney Rejects "The Punk Singles Collection" z lat 1977–1982.
W 1999 nastąpił kolejny powrót Cockney Rejects w składzie Turner, Geggus, Tony Van Frater i Andrew Laing (rok później zastąpił go Les Cobb). W następnych latach zespół nagrał kolejne płyty: "Greatest Hits Vol. 4" (nowe wersje starych utworów), "Out of the Gutter" (2003) oraz "Unforgiven" (2007). W 2006 na miejsce Cobba powrócił Laing.
Teksty.
Teksty Cockney Rejects wyrażały pogardę dla polityków, a także opisywały przemoc, która często miała miejsce na koncertach zespołu, kiedy muzycy musieli bronić się przed kibicami innych drużyn piłkarskich, albo rozdzielać skonfliktowaną między sobą publiczność.
Media wielokrotnie zarzucały zespołowi sympatyzowanie ze skrajnie prawicowym ruchem British Movement. Wokalista Jeff Turner i gitarzysta Mick Geggus, którzy w młodości amatorsko uprawiali boks (biorąc udział w walkach ogólnokrajowych) w wywiadzie udzielonym magazynowi "Sounds" stwierdzili, że wielu ich idoli było czarnoskórymi bokserami, a British Movement określili mianem "niemieckiego ruchu" ("German Movement"). Jeff Turner później w swojej autobiografii "Cockney Reject" przytoczył wydarzenie, które miało miejsce na jednym z pierwszych koncertów zespołu, kiedy to doszło do starć pomiędzy członkami British Movement a muzykami zespołu i fanami.

</doc>
<doc id="1354462" url="https://pl.wikipedia.org/wiki?curid=1354462" title="HPPD">
HPPD



</doc>
<doc id="1354465" url="https://pl.wikipedia.org/wiki?curid=1354465" title="Skansen Wsi Pogórzańskiej im. prof. Romana Reinfussa w Szymbarku">
Skansen Wsi Pogórzańskiej im. prof. Romana Reinfussa w Szymbarku

Skansen Wsi Pogórzańskiej im. prof. Romana Reinfussa – placówka muzealna w Szymbarku, oddział Muzeum Dwory Karwacjanów i Gładyszów w Gorlicach. W skansenie prezentowane są obiekty charakterystyczne dla budownictwa ludowego z obszaru powiatu gorlickiego.
Lokalizacja.
Skansen znajduje się w centrum Szymbarku koło Gorlic, w województwie małopolskim. Usytuowany jest w pobliżu szkoły i kościoła parafialnego, na trasie Nowy Sącz – Gorlice.
Historia.
W 1962 roku Jerzy Tur – wojewódzki konserwator zabytków w Rzeszowie, wystąpił z inicjatywą zorganizowania niewielkiego skansenu w Szymbarku. Skansen miał prezentować budownictwo wiejskie Pogórzan z okolic Gorlic. Ostateczną wersję „Koncepcji zagospodarowania przestrzennego Ośrodka Budownictwa Ludowego w Szymbarku” opracowali: Ryszard Brykowski i Wojciech Jankowski. Konsultantem podczas organizacji szymbarskiego skansenu był Roman Reinfuss, polski etnograf i badacz sztuki ludowej Pogórzan. Ograniczona powierzchnia skansenu przesądziła o zabudowie parkowej, bez odtwarzania autentycznego rozmieszczenia poszczególnych obiektów. Muzeum otwarto dla zwiedzających 19 września 1987 roku. Do 2007 roku był to oddział Muzeum Okręgowego w Nowym Sączu. 27 maja 2010 roku, w setną rocznicę urodzin Romana Reinfussa, zmieniono nazwę placówki na Skansen Wsi Pogórzańskiej i nadano jej imię profesora.
Ekspozycja.
W skansenie, o powierzchni ok. 2 ha, eksponowanych jest 15 oryginalnych budowli przeniesionych z innej lokalizacji. Wszystkie obiekty to przykłady tradycyjnej architektury ludowej występującej na terenie Obniżenia Gorlickiego. 
W muzeum zobaczyć można m.in. chałupy, budynki gospodarcze i warsztaty wiejskie m.in. spichlerz z Rożnowic, kuźnię z Turzy, stodołę z Zagórzan. Większość pochodzi z XIX wieku, najstarszy z przełomu XVIII i XIX wieku, najmłodsze z okresu międzywojennego. Budynki są konstrukcji zrębowej, o ścianach z drewnianych bali lub półbali, rzadziej z drewna toporowanego, często z wypuszczonymi w narożach charakterystycznymi „ostatkami”, większość przykryta dachami ze słomianej strzechy. Od brązowego kolorytu większości budynków odcina się pobielony wapnem zrąb jednej z chałup, druga zaś ozdobiona jest z zewnątrz kropami wapna z dodatkiem ultramaryny.
Większość wnętrz jest urządzona oryginalnymi sprzętami z przełomu XIX i XX wieku oraz okresu międzywojennego (meble, naczynia i stroje w chałupach oraz narzędzia i urządzenia w warsztatach wiejskich). Wyposażenie warsztatów i chałup umożliwia organizowanie zajęć i pokazów tradycyjnego rzemiosła np. kowalstwa, tkactwa, garncarstwa.
W sąsiedztwie położony jest drewniany dworek mieszczański przeniesiony z Gorlic, w którym obejrzeć można stałą ekspozycję prezentującą tradycję dworkową tego regionu.

</doc>
<doc id="1354466" url="https://pl.wikipedia.org/wiki?curid=1354466" title="Fliper (zespół muzyczny)">
Fliper (zespół muzyczny)

Fliper – rockowy i punkrockowy zespół z Kielc, założony w 1998 roku przez Łukasza Sobieraja, wokalistę, gitarzystę, kompozytora i autora tekstów repertuaru zespołu. Fliper w 2002 roku wydał debiutancki album "Wypas". Zespół zagrał wiele koncertów na terenie kraju. Utwory singlowe z płyty "Wypas" pt. "Kocham Cię i kocham", "Angelika" oraz "Luzak" dotarły do pierwszego miejsca na listach przebojów w wielu rozgłośniach radiowych. Utwór "Luzak" dotarł między innymi do I miejsca na liście przebojów Polsatu "Hitmania". Teledysk do piosenki "Luzak" był parodią programu Idol, cieszył się dużą popularnością i wzbudził też niemałe kontrowersje. W roku 2003 lider zespołu Łukasz Sobieraj postanowił zmienić brzmienie formacji i druga płyta pt. "Róbmy swoje" została nagrana bez sekcji dętej. Niedługo po tym zespół opuścili Marcin Chlebny, Bernard Zdonek i Sebastian Szczyrba. Albumowi "Róbmy swoje" towarzyszyły dwa utwory singlowe "Poniedziałek" i "Agape". Do piosenki "Agape" zarejestrowany został teledysk. W latach 2004 - 2005 zespół intensywnie koncertował. Lata 2006 - 2007 to okres przerwy w działalności zespołu spowodowany przyczynami osobistymi. Po przerwie zespół powrócił w 2008 roku z nowym singlem "Wirtualna miłość", promowanym przez teledysk. W 2010 roku Fliper nagrał utwór singlowy pt. "Ty i Ja". W tym samym roku Fliper nagrał wraz z Kabaretem Skeczów Męczących parodię z polskim tekstem do popularnego utworu "What Is Love" Haddaway'a pt. "To nie to". Utwór odmiennie niż oryginał utrzymany jest w konwencji rockowej. Piosence towarzyszy ciekawy teledysk, w którym wykorzystana została na dużą skalę grafika komputerowa.

</doc>
<doc id="1354468" url="https://pl.wikipedia.org/wiki?curid=1354468" title="Powiat Karlovy Vary">
Powiat Karlovy Vary



</doc>
<doc id="1354472" url="https://pl.wikipedia.org/wiki?curid=1354472" title="Constant Shallowness Leads To Evil">
Constant Shallowness Leads To Evil



</doc>
<doc id="1354473" url="https://pl.wikipedia.org/wiki?curid=1354473" title="Teoria elit">
Teoria elit

Elityzm, teoria elit – teoria państwa opisująca i wyjaśniająca relacje władzy we współczesnym społeczeństwie. Twierdzi, że niewielka mniejszość, składająca się z przedstawicieli elit ekonomicznych i sieci planujących politykę posiada władzę w społeczeństwie, bez względu na wyniki wyborów. Dzięki stanowiskom w korporacjach lub zarządach korporacji oraz wywieraniu wpływów na politykę poprzez finansowe wsparcie fundacji, stanowiska w think tankach lub „opiniotwórczych” kręgach, członkowie „elity” mogą wpływać na decyzje ekonomiczne i polityczne.
Klasyczna teoria elit.
Arystokratyczna wersja tej teorii to klasyczna teoria elit, oparta na dwóch założeniach:
Klasyczni teoretycy.
Vilfredo Pareto.
Vilfredo Pareto opowiadał się za psychologiczną i intelektualną wyższością elit względem reszty społeczeństwa. Rozróżniał 2 rodzaje elit
Stworzył również teorię krążenia elit, mówiącą, w jaki sposób pewna elita może zostać zastąpiona przez inną.
Robert Michels.
Robert Michels w Żelaznym prawie oligarchii doszedł do wniosku, że formalna organizacja biurokracji nieuchronnie prowadzi do oligarchii, w ramach której organizacje pierwotnie idealistyczne i demokratyczne w przyszłości będą zdominowane przez małe grupy ludzi, którzy osiągnęli wysokie, władcze stanowiska i obsługują własne interesy. Ten problem może występować w dużych organizacjach, ponieważ staje się fizycznie niemożliwe, aby wszyscy zebrali się razem za każdym razem kiedy trzeba podjąć jakąś decyzje. W związku z tym, mała grupa jest odpowiedzialna za podejmowania decyzji. Michels wierzył, że ludzie z tej grupy coraz częściej będą podejmować decyzje, które głównie będą miały na celu utrzymanie ich pozycji, a nie, tak jak powinni, dobre dla ogółu.
Gaetano Mosca.
Gaetano Mosca twierdził, że elity to zorganizowane mniejszości, podczas gdy reszta społeczeństwa to niezorganizowana większość. Klasa rządząca składa się z elity rządzącej oraz sub-elit. Elity cechują się intelektualną, moralną i materialną przewagą.
Teoretycy elity.
C. Wright Mills.
C. Wright Mills, autor książki "Elita władzy", opublikowanej w 1956 r. przedstawił nowe spojrzenie na system władzy w Stanach Zjednoczonych. Według niego na ową elitę składa się triumwirat elit biznesu, elit politycznych i wojskowych, który stanowi wyraźnie identyfikowalną, acz nieujednoliconą grupę, sprawującą władzę.
Uznał, iż ta grupa powstaje w procesie racjonalizacji pracy we wszystkich społeczeństwach przemysłowych, w których władza zostaje skoncentrowana w rękach stosunkowo małej, zamkniętej i zdemoralizowanej grupy społecznej. Odzwierciedla to załamanie się polityki jako areny debaty i oznacza przesunięcie dyskusji na czysto formalny poziom.
Te analizy skali makro zmierzały do wykazania, że demokracja degraduje się w obecnych „rozwiniętych” społeczeństwach, oraz że prawdziwa władza nie należy do wybieranych przedstawicieli.
James Burnham.
Praca Jamesa Burnhama "Rewolucja menedżerów" mówiła o przechodzeniu władzy w ręce menadżerów, zamiast polityków – oddzieleniu własności od zarządzania. Część tych koncepcji została wykorzystana przez paleokonserwatystów Samuela Francisa oraz Paula Gottfrieda w ich teorii państw menedżerskich.
Robert D. Putnam.
Robert Putnam zauważał rozwój techniczny i powiększenie się wiedzy wśród pracowników administracji i innych specjalistycznych grup, i wskazał go jako mechanizm przez który władza omija proces demokratyczny i zostaje rozłożona na doradców oraz specjalistów z danej dziedziny, którzy wpływają na proces podejmowania decyzji.

</doc>
<doc id="1354477" url="https://pl.wikipedia.org/wiki?curid=1354477" title="Běluňka">
Běluňka

Běluňka - czeska rzeczka na Podgórzu Karkonoskim (czes. "Krkonošské podhůří"), w jego wschodniej części, lewy dopływ Łaby.
Jej źródło znajduje się u miejscowości Střítež (okres Trutnov), we wschodniej części Podkrkonošske pahorkatiny, a ujście do Łaby w miejscowości Heřmanice nad Labem, na północ od miasta Jaroměř. Jedynym większym (prawym) dopływem jest Hajnický potok.
Długość rzeki wynosi 24,3 km, powierzchnia zlewni zajmuje 47,8 km².

</doc>
<doc id="1354480" url="https://pl.wikipedia.org/wiki?curid=1354480" title="Pierre Flotte">
Pierre Flotte

Pierre Flotte (także: Flote, zm. 11 lipca 1302 koło Kortrijk) – francuski prawnik, kanclerz Francji, za panowania króla Filipa IV Pięknego.
Pochodził z niskiego rodu szlacheckiego z Owerni. Zrobił karierę jako prawnik na dworze królewskim, należał do najbliższych dworzan Filipa IV Pięknego (wraz z Guillaumem de Nogaret, Pierrem de Mornay i Enguerrandem de Marigny), osobiście przez króla mianowanych na najwyższe stanowiska, takie jak kanclerz Francji, który był także strażnikiem królewskiej pieczęci; wszyscy oni odegrali ważną rolę w wojnie z Anglią. Miał wykształcenie prawnicze i pełnił funkcję sędziego parlamentu Tuluzy. Członek rady królewskiej, za swoje zasługi otrzymał tytuł arystokratyczny i zamek, a jego syn doszedł do znacznego majątku.
Odbył misje dyplomatyczne do Anglii, Cesarstwa Niemieckiego, Watykanu i Flandrii. Odegrał ważną rolę w sporze Filipa IV z papieżem Bonifacym VIII w kwestii zwierzchności nad kościołem i możliwości jego opodatkowania. W 1297 został wysłany do Rzymu w poselstwie, któremu przewodniczyli książę Burgundii i hrabia Saint-Pol na kanonizację Ludwika Świętego, gdy papież usiłował załagodzić spór. W kolejnej odsłonie sporu, o mianowanie biskupa Pamiers, Bernarda Saisseta, to właśnie Flotte oskarżał biskupa. Podczas pierwszego posiedzenia Stanów Generalnych w 1302, Flotte wygłosił odpowiedź na papieską bullę "Ausculta, fili" ("Słuchaj synu"); w swej odpowiedzi twierdził, że król broni kościoła przed niegodnym papieżem, i posunął się do sugestii, by kościół francuski wyszedł spod zwierzchności Watykanu; papież, zaniepokojony zagrożeniem dla jedności kościoła, oskarżył Flotte’a o herezję. Fakt, że Flotte (i inni prawnicy królewscy) przemawiali w imieniu króla, zmuszał papieża do oskarżania ich, zamiast władcy, co dawało Filipowi doskonałą możliwość dokonywania radykalnych posunięć rękami swoich lojalnych i realizujących królewską wolę ministrów.
Pierre Flotte poległ w tragicznej dla francuskiej arystokracji bitwie pod Courtrai 11 lipca 1302. Radość Bonifacego ze śmierci człowieka, którego określał jako „pół-ślepego w ciele, a całkiem ślepego w duszy” i którą uznał za dowód boskiej sprawiedliwości, była przedwczesna – miejsce Flotte’a zajął równie doświadczony i równie nieprzychylny papieżowi de Nogaret.

</doc>
<doc id="1354482" url="https://pl.wikipedia.org/wiki?curid=1354482" title="Friedrichstrasse">
Friedrichstrasse



</doc>
<doc id="1354488" url="https://pl.wikipedia.org/wiki?curid=1354488" title="Iza Bieżuńska-Małowist">
Iza Bieżuńska-Małowist

Iza Bieżuńska-Małowist (ur. 1 stycznia 1917 w Warszawie, zm. 27 lipca 1995 w Nieborowie) – polska historyk starożytności, profesor nauk humanistycznych, nauczyciel akademicki w Instytucie Historycznym Uniwersytetu Warszawskiego.
Życiorys.
Iza (Idess) Bieżuńska urodziła się 1 stycznia 1917 roku w Warszawie w rodzinie żydowskiej, jako córka Eliasza (kupca i właściciela kamienic) i Dyny Bieżuńskich z domu Prawda. Miała starszą siostrę Rajzlę.
Do 1929 roku, z powodu choroby serca, uczyła się w domu. Naukę szkolną rozpoczęła od czwartej klasy. W 1934 roku ukończyła gimnazjum humanistyczne Janiny Święcickiej w Warszawie i rozpoczęła studia historyczne oraz filologiczne na Wydziale Humanistycznym Uniwersytetu Warszawskiego. Brała udział w zajęciach prowadzonych przez uczonych, m.in. filologów: Tadeusza Zielińskiego, Aleksandra Turyna, Władysława Strzeleckiego, Jerzego Manteuffla oraz historyków: Tadeusza Wałka-Czerneckiego i Zdzisława Zmigrydera-Konopki. Od trzeciego roku studiów redagowała, pod kierunkiem Zdzisława Zmigrydera-Konopki, bibliografię historii starożytnej, ukazującą się w Przeglądzie Klasycznym. W 1938 roku, na podstawie pracy „Emancypacja kobiety greckiej w świetle źródeł papirusowych”, została magistrem filozofii w zakresie historii. Pomimo zdania kilku egzaminów i uzyskania prawa uczęszczania na seminarium, nie ukończyła studiów filologicznych. W tym samym roku została asystentką Zmigrydera-Konopki w Wolnej Wszechnicy Polskiej, gdyż nie mogła zostać zatrudniona na Uniwersytecie Warszawskim z powodu żydowskiego pochodzenia, a także wyjechała, jako najmłodszy uczestnik, na VIII Międzynarodowy Kongres Historyków w Zurychu. W latach 1937–1939 odbyła w gimnazjum im. Cecylii Goldman-Landauowej, pod kierunkiem Mariana Małowista, praktykę nauczycielską. W 1939 roku, przed wybuchem II wojny światowej, ukazała się francuska wersja jej pracy magisterskiej, pt. „Etudes sur la condition juridique et sociale de la femme grecque en Egypte gréco-romaine”.
Po utworzeniu getta żydowskiego w Warszawie, na tajnych kompletach domowych oraz w żeńskich gimnazjach żydowskich: Felicji (Frydy) Mirlasowej (ul. Długa 50) oraz gimnazjum im. Cecylii Goldman-Landauowej (ul. Przejazd 5), prowadziła naukę historii i greki. W lipcu 1942 roku opuściła potajemnie getto (w czym pomogli jej Aleksander Gieysztor i Witold Kula) i ukrywała się w kilku mieszkaniach (m.in. w domu Stanisława Sendorowskiego na Żoliborzu). Udało jej się również wyprowadzić z getta swoich rodziców, ale gospodyni, u której zamieszkali rodzice, zadenuncjowała Bieżuńskich (zostali najprawdopodobniej rozstrzelani na Gęsiówce). Podczas okupacji Bieżuńska straciła całą bliższą i dalszą rodzinę, w tym ponad dwadzieścia osób w getcie warszawskim. We wrześniu 1944 roku, w trakcie powstania warszawskiego, poprzez obóz w Pruszkowie, opuściła Warszawę znajdując schronienie w Jeżowie.
W 1945 roku wróciła do Warszawy i została zatrudniona jako referent do spraw personalnych w Departamencie Nauki i Szkół Wyższych Ministerstwa Oświaty (do listopada 1947), a także na stanowisku starszego asystenta naukowego w Instytucie Historycznym Uniwersytetu Warszawskiego. W 1947 roku uzyskała stopień doktora na podstawie pracy „Z zagadnień niewolnictwa w okresie hellenistycznym ("Quelques problèmes de l’esclavage dans la période héllenistique")” (wydana w 1949). W tym samym roku wyjechała do Paryża na pierwsze powojenne stypendium rządu francuskiego. Tam, za sprawą rekomendacji przedstawionej przez epigrafika Louis’a Roberta, została przyjęta do "Association pour l’Encouragement des Études Grecques". Również w tym samym roku poślubiła Mariana Małowista (1909–1988). W 1951 roku rozprawą habilitacyjną „Poglądy nobilitas okresu Nerona i ich podłoże gospodarczo-społeczne” (wydana w 1952) otrzymała stopień doktora habilitowanego, w 1954 tytuł profesora nadzwyczajnego, a w 1973 roku profesora zwyczajnego. Od 1952 pracowała na stanowisku kierownika Katedry Historii Starożytnej w Instytucie Historycznym Uniwersytetu Warszawskiego, a od 1969 roku była kierownikiem Zakładu Historii Starożytnej, którą to funkcję sprawowała do chwili przejścia na emeryturę w 1987. Przez wiele lat wchodziła w skład Rady Redakcyjnej "Przeglądu Historycznego" i była zastępcą redaktora naczelnego.
Specjalizowała się w dziejach społecznych i gospodarczych świata hellenistycznego i rzymskiego, problematyce niewolnictwa, w tym szczególnie niewolnictwa w Egipcie hellenistycznym i rzymskim, oraz historią kobiet w starożytności. W uznaniu jej dorobku naukowego w 1959 roku wygłosiła wykład w paryskiej "Académie des Incriptions et Belles Lettres", w 1971/1972, jako visiting member of Clare Hall, przebywała w Cambridge, w latach 1974/1975 i 1980 w Institute for Advanced Study w Princeton, a w 1981/1982 prowadziła wykłady jako Gastprofessor na Uniwersytecie w Hamburgu. Ponadto brała udział w pracach "Groupe International de Recherches sur l’Esclavage dans l’Antiquité" (GIREA) – grupy naukowców zajmujących się niewolnictwem starożytnym oraz publikowała w dwóch poważnych pismach starożytniczych: „Klio. Beiträge zur Alten Geschichte” (od 1959) i „Eirene. Studia graeca et latina” (od 1964). W Polsce Bieżuńska należała m.in. do Komitetu Nauk o Kulturze Antycznej Polskiej Akademii Nauk oraz była przewodniczącą (powołanej w 1986 roku przez rektora UW) Rady Kultury Antycznej.
Iza Bieżuńska-Małowist została odznaczona m.in. Krzyżem Kawalerskim Orderu Odrodzenia Polski oraz Medalem 10-lecia Polski Ludowej. W 1982 została doktorem honoris causa Uniwersytetu w Besançon we Francji. Zmarła 27 lipca 1995 w Nieborowie. Została pochowana na cmentarzu żydowskim w Warszawie przy ulicy Okopowej (kwatera 2, rząd 1).
Uczniowie.
Jej uczniami są: Benedetto Bravo, Hanna Geremek, Maria Jaczynowska, Jerzy Kolendo, Ryszard Kulesza, Włodzimierz Lengauer, Tadeusz Łoposzko, Adam Łukaszewicz, Jan Trynkowski, Ewa Wipszycka-Bravo, Małgorzata Wojciechowska, Edward Zwolski.
Upamiętnienie.
W roku 1996 ukazał się numer "Przeglądu Historycznego" poświęcony pamięci Izy Bieżuńskiej-Małowist (rok 1996, Tom 87, zeszyt 2). 
W 26. rocznicę śmierci Izy Bieżuńskiej-Małowist ukazał się poświęcony jej numer specjalny "Przeglądu Historycznego" (rok 2016, tom 107, zeszyt 3). 
W roku 2019 nakładem UVK Verlagsgesellschaft mbH (Konstancja, 2019) ukazało się niemieckie tłumaczenie pracy magisterskiej Izy Bieżuńskiej-Małowist wydanej w 1939 roku po francusku, której nieliczne egzemplarze przetrwały w bibliotekach i zbiorach prywatnych. 

</doc>
<doc id="1354489" url="https://pl.wikipedia.org/wiki?curid=1354489" title="Jabłoniec nad Nysą">
Jabłoniec nad Nysą



</doc>
<doc id="1354491" url="https://pl.wikipedia.org/wiki?curid=1354491" title="Droga wojewódzka nr 537">
Droga wojewódzka nr 537

Droga wojewódzka nr 537 (DW537) – droga wojewódzka łącząca Lubawę z Pawłowem.

</doc>
<doc id="1354494" url="https://pl.wikipedia.org/wiki?curid=1354494" title="Gesundbrunnen">
Gesundbrunnen

Niemcy:
Inne:
Zobacz też:

</doc>
<doc id="1354495" url="https://pl.wikipedia.org/wiki?curid=1354495" title="Wulkany Kostaryki">
Wulkany Kostaryki

Na obszarze Kostaryki znajduje się 112 stożków i szczytów wulkanicznych, z czego siedem wykazuje aktywność. Ich erupcje poprzedzane są zwykle trzęsieniem ziemi. Wszystkie wulkany należą do pacyficznego pierścienia ognia.
Najwyższym wulkanem Kostaryki jest Irazú, który wznosi się na wysokość 3432 m n.p.m. Natomiast do najbardziej aktywnych zalicza się Arenal (1633 m n.p.m.). Na uwagę zasługuje Poás, który ma drugi pod względem szerokości krater na świecie (1,5 km). Większość wulkanów Kostaryki ma budowę stratowulkanu.
Obszary, na których znajdują się wulkany, zostały w latach 50. objęte ochroną, o statusie podobnym do parków narodowych.
Historia.
Największym wybuchem w czasach historycznych była prawdopodobnie erupcja wulkanu Irazú w 1963. Jego aktywność trwała wówczas dwa lata. Wulkan od chwili pierwszego zarejestrowanego wybuchu w 1723 był aktywny 23 razy. Ostatnią erupcją, która wydarzyła się w Kostaryce, był wybuch wulkanu Arenal 24 sierpnia 2000. Wybuch spowodował jedną ofiarę śmiertelną, a ponad 600 osób ewakuowano z zagrożonych terytoriów.
Ważniejsze wulkany.
Do największych wulkanów Kostaryki należą:

</doc>
<doc id="1354497" url="https://pl.wikipedia.org/wiki?curid=1354497" title="Beatrice Regina della Scala">
Beatrice Regina della Scala

Beatrice Regina della Scala (ur. w 1333 w Sant’Angelo Lodigiano, zm. 18 czerwca 1384 Mediolanie), szlachcianka włoska, żona współrządcy Mediolanu Bernabò Viscontiego.
Życiorys.
Była córką Mastino II della Scala (1308-1351), pana Werony, Vicenzy, Padwy, Parmy, Brescii i Lukki. Jej matką była Taddea di Carrara. Beatrice miała trzech braci: Cangrande II (1332-1359), Cansignorio (1340-1375) i Paolo Alboino (1343-1375). Każdy z nich był panem Werony i Vicenzy.
27 września 1350 poślubiła, tak jak było przewidziane od 1345, Bernabò Viscontiego, który razem z braćmi Matteo i Galeazzo miał rządzić Mediolanem po stryju Giovannim. Od tego czasu Beatrice mieszkała w pałacu San Giovanni in Conca w Mediolanie. Wydała na świat piętnaścioro dzieci:
Beatrice Regina była dobrym politykiem i zarządcą. Zarządzała ogromnymi posiadłościami i kiedy zachodziła potrzeba, prowadziła nawet wojsko do walki. Z jej inicjatywy został zbudowany w Mediolanie kościół Santa Maria della Scala, od którego później wziął nazwę teatr La Scala (wł. "Teatro alla Scala").

</doc>
<doc id="1354502" url="https://pl.wikipedia.org/wiki?curid=1354502" title="Selvaggina, Go Back Into The Woods">
Selvaggina, Go Back Into The Woods



</doc>
<doc id="1354510" url="https://pl.wikipedia.org/wiki?curid=1354510" title="Państwowa Szkoła Muzyczna I i II st. im. Grzegorza Fitelberga w Chorzowie">
Państwowa Szkoła Muzyczna I i II st. im. Grzegorza Fitelberga w Chorzowie



</doc>
<doc id="1354515" url="https://pl.wikipedia.org/wiki?curid=1354515" title="Marian Małowist">
Marian Małowist

Marian Małowist (ur. 19 grudnia 1909 w Łodzi, zm. 31 sierpnia 1988 w Warszawie) – polski historyk, profesor nauk humanistycznych, nauczyciel akademicki Instytutu Historycznego Uniwersytetu Warszawskiego.
Życiorys.
Urodził się w Łodzi 19 grudnia 1909 w spolonizowanej rodzinie żydowskiej, jako syn Jakuba Małowista, lekarza. Po zdaniu matury w 1927 podjął studia historyczne na Uniwersytecie Warszawskim. Pod kierunkiem Marcelego Handelsmana napisał pracę magisterską i doktorską ("Handel zagraniczny Sztokholmu i polityka zewnętrzna Szwecji w latach 1470–1503"). Po ukończeniu studiów podjął pracę w gimnazjum im. Jana Kreczmara w Warszawie, gdzie jednym z jego uczniów był Richard Pipes. W 1938 zrezygnował z pracy, ze względu na panujący wśród grona nauczycielskiego antysemityzm. Od tej pory pracował w szkolnictwie żydowskim. Do wybuchu II wojny światowej pracował nad habilitacją, którą poświęcił historii Kaffy w XV wieku. Latem 1939 wyjechał na Krym w celu zobaczenia obiektów, które badał. Kilka dni po powrocie zastał go wybuch wojny.
Podczas II wojny światowej wraz z żoną i teściową przebywał w getcie warszawskim, gdzie zajmował niewielkie mieszkanie przy ulicy Siennej. Początkowo prowadził tajne komplety w tajnym gimnazjum Mirlasowej, następnie podjął pracę w jednej z manufaktur, tzw. szopie, równocześnie gromadząc materiały historyczne, które przetrwały w Archiwum Ringelbluma. 13 sierpnia 1942, podczas pobytu w pracy, jego żona i teściowa zostały zabrane przez Niemców na Umschlagplatz i wywiezione do obozu zagłady w Treblince. Po tym wydarzeniu zdecydował się na ucieczkę z getta. Po aryjskiej stronie pomagali mu m.in. Stanisław Herbst, Helena Brodowska, Witold Kula i Czeczottowa, nauczycielka w gimnazjum Kreczmara. Po opuszczeniu Warszawy trafił na jedną z wsi w powiecie radzyńskim, gdzie pod fałszywymi personaliami – Józef Mil, pracował jako nauczyciel. Tam doczekał końca wojny. W 1944 przeprowadził się do Lublina, gdzie zaangażował w pracę w rozgłośni radiowej PKWN. Po niedługim czasie uległ wypadkowi, wpadając pod ciężarówkę. W Lublinie spotkał Izę Bieżuńską (historyczkę, specjalistkę od starożytności), z którą wrócił do Warszawy.
Był członkiem Marksistowskiego Zrzeszenia Historyków, współzałożycielem Towarzystwa Kursów Naukowych. Członek Rady Redakcyjnej "Przeglądu Historycznego".
Prowadził badania nad miejscem Europy Środkowo-Wschodniej w systemie gospodarczym całego kontynentu, mechanizmami gospodarczymi Europy u schyłku średniowiecza i na początku nowożytności oraz relacjami między Europą a krajami Afryki i Orientu. W 1978 podpisał deklarację założycielską Towarzystwa Kursów Naukowych.
Międzynarodowej sławy amerykański socjolog i historyk Immanuel Wallerstein wskazuje na Mariana Małowista jako najważniejszego (obok Fernanda Braudela) inspiratora koncepcji analizy systemów-światów.
W PRL informacje na temat Mariana Małowista podlegały cenzurze. W 1977 roku jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 roku Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: „Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW”. Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Jego pierwszą żoną była Maria Fryland, psycholog, a drugą Iza Bieżuńska (1917–1995), historyk, z którą wziął ślub w 1947 w Warszawie. Zmarł 31 sierpnia 1988 w Warszawie. Jest pochowany na cmentarzu żydowskim przy ulicy Okopowej w Warszawie (kwatera 2, rząd 1).
Uczniowie.
Stworzył własną szkołę badawczą. Uczestnikami jego seminarium byli, m.in.: Maria Bogucka, Marian Dygo, Andrzej Dziubiński, Bronisław Geremek, Rafał Karpiński, Jan Kieniewicz, Dariusz Kołodziejczyk, Marcin Kula, Tadeusz Lalik, Antoni Mączak, Danuta Molenda, Bronisław Nowak, Henryk Samsonowicz, Jan Szemiński, Stanisław Trawkowski, Michał Tymowski, Marek Urbański, Andrzej Wyrobisz i Benedykt Zientara.

</doc>
<doc id="1354519" url="https://pl.wikipedia.org/wiki?curid=1354519" title="Ikonium">
Ikonium



</doc>
<doc id="1354521" url="https://pl.wikipedia.org/wiki?curid=1354521" title="Baza lotnicza Owda">
Baza lotnicza Owda

Baza Lotnicza Owda – taktyczna wojskowa baza Sił Powietrznych Izraela położona w odległości około 60 km na północ od miasta Ejlat, w południowej części pustyni Negew w Izraelu.
Leży w rozległej dolinie Nahal Karots na wysokości 445 metrów n.p.m., w otoczeniu kibuców Ne’ot Semadar, Newe Charif, Ketura, Gerofit, Jotwata i Samar, oraz wioski Szacharut. Na południowy zachód od bazy znajduje się baza wojskowa Sił Obronnych Izraela "Sayarim" oraz rozległy poligon wojsk pancernych, na zachód są tajne podziemne instalacje wojskowe, a na północy znajduje się wojskowa szkoła inżynieryjna oraz kolejna baza wojskowa.
Historia.
Po wycofaniu się izraelskich wojsk z półwyspu Synaj rząd Stanów Zjednoczonych udzielił pomocy finansowej i technicznej przy budowie nowych baz izraelskich sił powietrznych. Miało to być odszkodowanie dla Izraela za utracone rozbudowane bazy wojskowe na Synaju. W ten sposób w 1980 rozpoczęto budowę bazy lotniczej Owda, która była rekompensatą za oddanie Egipcjanom bazy lotniczej Etzion AB. Prace budowlane przeprowadziła amerykańska firma budowlana "Perini Building Company" przy wsparciu Korpusu Inżynieryjnego Armii Stanów Zjednoczonych. W pracach budowlanych uczestniczyło 4,5 tys. osób. Wybudowano podziemne schrony dla samolotów, pasy startowe i drogi do kołowania, kanały ściekowe i wodociągi, systemy elektryczne i łączności, kompleks mieszkaniowy oraz drogi dojazdowe. Oficjalna uroczystość otwarcia bazy odbyła się w 1981.
W 1982 rozpoczęto wykorzystywać lotnisko do celów cywilnych, a w 1988 podjęto decyzję o otwarciu Międzynarodowego Portu Lotniczego Owda, który obsługuje ruch turystyczny pobliskiego miasta Ejlat. Obszar cywilny wyznaczono przy krótszym pasie startowym, którego długość umożliwia lądowanie dużych samolotów pasażerskich Boeing 747.
19 września 1995 w bazie wylądował porwany irański samolot pasażerski Boeing 707 linii lotniczych Kish Air. Na pokładzie znajdowało się 177 pasażerów. Po godzinie negocjacji porywacz poddał się. Porywaczem okazał się steward Rid Garari, który poprosił o azyl polityczny w Stanach Zjednoczonych. Nikt nie został ranny.
Infrastruktura.
Baza posiada dwa pasy startowe o długości 3000 i 2600 metrów. Pomiędzy nimi wytyczono drogi do kołowania oraz podziemne schrony dla samolotów. W środkowej części bazy jest zlokalizowane lądowisko dla helikopterów.
We wschodniej części bazy wybudowano kompleks budynków mieszkalnych dla personelu bazy. Tam też jest główna brama wjazdowa na teren bazy wojskowej.
Eskadry.
W bazie stacjonuje eskadra:
Komunikacja.
Z bazy wyjeżdża się w kierunku północnym i lokalną drogą dojeżdża się do drogi ekspresowej nr 12 (Ne’ot Semadar-Ejlat).

</doc>
<doc id="1354526" url="https://pl.wikipedia.org/wiki?curid=1354526" title="Mordy (zespół muzyczny)">
Mordy (zespół muzyczny)

Mordy – polski zespół muzyczny założony w 1994 roku w Sopocie przez Grzegorza Welizarowicza (Ego), Tomasza Bergmanna (Sex i Heaven) i perkusisty Tomasza Rogosia. W latach 1996–2006 członkiem zespołu był Marcin Dymiter (Ewa Braun, Mapa, Emiter), z którym Mordy wydały cztery pierwsze albumy studyjne. W 2000 roku z zespołu odszedł Rogoś, zastąpił go Bartłomiej Adamczak (Ego). Między 2003 a 2006 w zespole grał na trąbce Wojciech Jachna (Sing Sing Penelope, Contemporary Noise Quintet). Pod koniec 2006 roku Mordy po raz kolejny zmieniły skład i grały jako trio.

</doc>
<doc id="1354528" url="https://pl.wikipedia.org/wiki?curid=1354528" title="Cerkiew i cmentarz prawosławny w Sainte-Geneviève-des-Bois">
Cerkiew i cmentarz prawosławny w Sainte-Geneviève-des-Bois

Cerkiew Zaśnięcia Matki Bożej oraz cmentarz prawosławny w Sainte-Geneviève-des-Bois, w departamencie Essonne – dwudziestowieczny zespół rosyjskiej architektury prawosławnej, unikatowy we Francji. Jedna z najważniejszych nekropolii rosyjskiej białej emigracji, jak również miejsce pochówku rosyjskich emigrantów z ZSRR.
Historia cmentarza.
Cmentarz komunalny w Sainte-Geneviève-des-Bois istnieje od 1879. W 1927 rosyjska emigrantka, księżna oraz arystokratka angielska sfinansowały otwarcie w miejscowości „Domu Rosyjskiego” dla osób znajdujących się w podobnej jak fundatorka sytuacji, który zajął pozostałe po zamku w Cossonerie obiekty. Mieszkańcy domu, kultywujący tradycje Rosji carskiej, byli chowani na cmentarzu. Fundatorka domu kierowała nim do swojej śmierci; jednorazowo obiekt mógł pomieścić 250 osób i funkcjonuje do tej pory.
W 5220 kwaterach cmentarza pochowanych zostało około 15 tys. emigrantów rosyjskich (zamieszkałych w Domu Rosyjskim lub nie), przede wszystkim osoby, które uciekły z Rosji po rewolucji październikowej oraz ich potomkowie.
Wśród pochowanych są m.in.: tancerze Rudolf Nuriejew i Serge Lifar, filmowiec Andriej Tarkowski, malarz Siergiej Polakow, laureat Nagrody Nobla w dziedzinie literatury (1933) Iwan Bunin, pierwszy premier rosyjskiego Rządu Tymczasowego Gieorgij Lwow, tancerki "Les Ballets Russes" oraz członkowie rodziny carskiej – arcyksiążęta i Gabriel Konstantynowicz Romanowowie razem z żonami Matyldą Krzesińską i Antoniną Niestierowską, książę Feliks Jusupow – współautor zamachu na Rasputina, symbolistka Zinaida Gippius, prawosławny teolog Siergiej Bułgakow, malarz Konstantin Somow, rewolucjonista i publicysta Władimir Burcew, ekonomista i socjolog Piotr Struwe.
Drugą grupę zmarłych emigrantów stanowią dysydenci radzieccy, którzy uciekli bądź zostali wydaleni z ZSRR.
Osobną część cmentarza zajmują groby wojskowych związanych z białymi armiami. Wyróżniają się tutaj pomniki rosyjskich kombatantów spod Gallipoli oraz kozaków dońskich.
Od lat 60. pojawiały się informacje o planowanym zamknięciu cmentarza, według władz lokalnych była rozważana ekshumacja pochowanych szczątków oraz przeniesienie ich na nowe miejsce. Część pochowanych – w tym najbardziej znany generał Anton Denikin – została ekshumowana i przewieziona do Moskwy. Obecnie cmentarz jest już zamknięty dla nowych pochówków, wyłączając szczególne przypadki. Od 2006 cały zespół cerkiewno-cmentarny jest objęty ochroną państwową jako zabytek kultury.
Cerkiew.
Początkowo mieszkańcy „Domu Rosyjskiego” korzystali z umieszczonej na jego terenie kaplicy pod wezwaniem św. Mikołaja. W 1938 został zawiązany komitet budowy wolno stojącej cerkwi. Dzięki staraniom Wiery Mieszczerskiej budowa została wsparta finansowo przez zamieszkałych we Francji emigrantów rosyjskich, co pozwoliło na wzniesienie głównej bryły budynku do jesieni 1938 oraz dobudowanie w roku następnym dzwonnicy.
Cerkiew reprezentuje styl nowogrodzki, naśladujący rosyjskie budownictwo piętnastowieczne. Autorem projektu budynku był Albert Benois, natomiast prace budowlane nadzorował Jules Peyroux, który ze swoją rosyjską żoną Margaritą wykonał także dekorację wnętrza, freski. Ikonostas wykonał P. Fiedorow (wszyscy pochowani w krypcie cerkwi). Trwająca rok budowa cerkwi została zakończona w 1939 i wtedy obiekt został poświęcony. Cerkiew jest bielona, posiada jedną, malowaną na niebiesko kopułę. Na zewnętrznej elewacji nie posiada ozdób, jedynie na bramie wiodącej na teren cerkwi widnieje niewielkie malowidło z wizerunkiem Chrystusa i czterech aniołów.
Po prawej stronie ikonostasu znajduje się tablica upamiętniająca grupę 29 tys. Kozaków dońskich oraz 2605 oficerów pochodzenia rosyjskiego, którzy w czasie II wojny światowej walczyli pod stronie niemieckiej i w 1945 zostali przez aliantów wydani ZSRR (Operacja Keelhaul), gdzie osądzono ich za zdradę stanu. Tablica jest miejscem corocznych uroczystości, w których biorą udział rosyjscy emigranci.
W podziemiach cerkwi, oprócz wspomnianych już osób, pochowano metropolitów Zachodnioeuropejskiego Egzarchatu Rosyjskiego Kościoła Prawosławnego – Eulogiusza i jego następców Włodzimierza, Jerzego oraz Gabriela, prawosławnego świętego Aleksieja Miedwiedkowa oraz premiera Rosji w latach 1911–1914 Władimira Kokowcowa razem z żoną.
Cerkiew pozostawała w jurysdykcji Zachodnioeuropejskiego Egzarchatu Parafii Rosyjskich do czasu jego likwidacji (2018). Od 2019 r. podlega Arcybiskupstwu Zachodnioeuropejskich Parafii Tradycji Rosyjskiej Patriarchatu Moskiewskiego.
Od momentu konsekracji świątynia jest siedzibą parafii.

</doc>
<doc id="1354530" url="https://pl.wikipedia.org/wiki?curid=1354530" title="Přerov">
Přerov



</doc>
<doc id="1354532" url="https://pl.wikipedia.org/wiki?curid=1354532" title="Choreolog">
Choreolog



</doc>
<doc id="1354533" url="https://pl.wikipedia.org/wiki?curid=1354533" title="Hala Jaworzyna Rusinowa">
Hala Jaworzyna Rusinowa

Hala Jaworzyna Rusinowa – dawna hala pasterska w Tatrach Wysokich.
Hala była nazywana przez górali Jaworzyną, Jaworzyną Rusinową, Jaworzyną Rusińską, Rusińską Halą lub Rusinką. W jej skład wchodziła Rusinowa Polana oraz wschodnie i północne zbocza Gęsiej Szyi. Dodatkowymi uprawnieniami właścicieli tej hali był cerkiel leśny (potem zamieniony został na ekwiwalent leśny). Według przekazów ludowych nazwa hali pochodzi od nazwiska dawnego jej właściciela – sołtysa Rusina ze wsi Groń. Jednak najstarsze zachowane dokumenty podają, że pierwszym jej właścicielem w 1628 r. był sołtys tej wsi, ale o nazwisku Adam Groński-Belzyk. Potem, głównie w wyniku podziałów przy dziedziczeniu, hala miała już wielu właścicieli. W 1766 r. byli wśród nich Rusińscy albo Rusinowscy, w 1818 r. m.in. Bartek Rusin i Jan Rusin. Hala wzmiankowana jest również w dokumentach z 1633 r. jako Węgierska Górka i 1699 jako Rusienka.
W ostatnim okresie swojego istnienia hala ta wykorzystywana była przez bacę Murzańskiego z Gronia jako tzw. przepaska. Wypasał on na hali Za Mnichem, jednak ze względu na jej wysokogórskie położenie wiosną musiał przetrzymać stado na niżej położonych pastwiskach, zanim tam zazieleniła się trawa. Na Jaworzynie Rusinowej przetrzymywał stado również przez zimę, karmiąc je skoszonym z polany sianem. Było to ostatnie zimowisko w Tatrach.
W latach 60. XX wieku ogólna powierzchnia hali wynosiła 51,64 ha, w tym pastwiska stanowiły 15,0 ha, halizny 12,49 ha, lasy 24,15 ha. Wypas (przeliczony w owcach) wynosił 195 sztuk. Polana była koszona, wypas odbywał się na jej obrzeżach, haliznach i w lesie. Na polanie wypasano dopiero po jej wykoszeniu. Położone na wysokości 1150–1490 m bardzo strome zbocza Gęsiej Szyi ulegały w wyniku nadmiernego wypasu erozji. Lasy otaczające tę halę są ostoją jeleni i rzadkich gatunków ptaków, a wypas je płoszył.
Ostatnim wypasającym na tej hali był baca Jan Murzański. Po włączeniu obszaru tej hali do TPN wypas zniesiono. Potem przywrócono tzw. kulturowy wypas na samej polanie. Z istniejącego dawniej dużego zgrupowania ok. 20 zabudowań pasterskich pozostało jeszcze kilka, można tu kupić oscypki. Polana ta jest dobrym punktem widokowym na Tatry Bielskie oraz szczyty Tatr Wysokich w rejonie Morskiego Oka.

</doc>
<doc id="1354534" url="https://pl.wikipedia.org/wiki?curid=1354534" title="Le Roi Soleil">
Le Roi Soleil

Le Roi Soleil (z fr. "Król Słońce") – francuski musical, opowiadający o życiu króla-słońce, Ludwika XIV. Choreografem oraz reżyserem jest Kamel Ouali, a w tytułową rolę wcielił się Emmanuel Moire. 
Premiera musicalu miała miejsce 22 września 2005 w paryskim Palais des Sports. "Le Roi Soleil" wystawiany był przez dwa sezony w Paryżu oraz podczas tournée we Francji, Belgii i Szwajcarii. Ostatnie przedstawienie było grane 8 lipca 2007 w Palais Omnisports w Bercy.
Lista utworów.
Akt I:
Akt II:

</doc>
<doc id="1354538" url="https://pl.wikipedia.org/wiki?curid=1354538" title="Powiat Přerov">
Powiat Přerov



</doc>
<doc id="1354542" url="https://pl.wikipedia.org/wiki?curid=1354542" title="Prostějov">
Prostějov



</doc>
<doc id="1354546" url="https://pl.wikipedia.org/wiki?curid=1354546" title="Synagoga w Prostějovie">
Synagoga w Prostějovie



</doc>
<doc id="1354550" url="https://pl.wikipedia.org/wiki?curid=1354550" title="Grupa Armijna G">
Grupa Armijna G



</doc>
<doc id="1354551" url="https://pl.wikipedia.org/wiki?curid=1354551" title="Powiat Prostějov">
Powiat Prostějov



</doc>
<doc id="1354554" url="https://pl.wikipedia.org/wiki?curid=1354554" title="Artawazdes II z Medii Atropatene">
Artawazdes II z Medii Atropatene

Artawazdes II (ur. 20 p.n.e., zm. 10 n.e.) – król Medii Atropatene z perskiej dynastii Atropatydów od 4 n.e. do swej śmierci, król Armenii jako Artawazdes IV w latach 4-6 n.e. 
Życiorys.
Syn i następca Ariobarzanesa II, króla Medii Atropatene i Armenii.
Po przedwczesnej śmierci ojca w 4 r. Artawazdes II objął władzę w królestwie Medii Atropatene. Aby objąć królestwo Armenii, musiał uzyskać zgodę cesarza rzymskiego Oktawiana Augusta oraz senatu rzymskiego. Bowiem Armenia była podległa imperium rzymskiemu. Po uzyskaniu zgody objął rządy nad nią. Ormianie, zapewne większość, nie chcieli uznać go za władcę, bowiem starali się zrzucić jarzmo rzymskie. Po dwóch latach obalili Artawazdesa II z tronu. Działali oni celem przywrócenia panowania rodzimej dynastii Artaksydów. Nie wszystko poszło po ich myśli, bowiem Rzym nadal zachował kontrolę nad krajem. Rzymianie postanowili nie przywracać Artawazdesa II na tron Armenii, zapewne jako niezdolnego do utrzymania mieszkańców w posłuszeństwie. Zamiast niego, umieścili na tronie Tigranesa V (zm. 36 r.), wnuka Heroda I Wielkiego, króla Judei. 
Artawazdes II, po utracie Armenii, utrzymał się tylko w rodzinnej Medii Atropatene, gdzie rządził, jako wasal partyjski, do śmierci w 10 r. Wówczas Artabanus, przyszły król Partów, zajął Atropatene, pozbawiając Atropatydów dziedzictwa. Artawazdes II miał z żoną nieznanego imienia syna oraz nieznane z imienia córki. Synem był Gajusz Juliusz Artawazdes, który miał obywatelstwo rzymskie. Po utracie ojcowizny zamieszkał w Rzymie, gdzie zmarł w 39 r.

</doc>
<doc id="1354559" url="https://pl.wikipedia.org/wiki?curid=1354559" title="Komputer nurkowy">
Komputer nurkowy

Komputer nurkowy - elektroniczne urządzenie wspomagające nurkowanie, mierzące podstawowe parametry jak np. czas nurkowania, głębokość oraz wyposażone w specjalne algorytmy obliczające stopień saturacji organizmu nurka. Komputer nurkowy w zależności od modelu jest mocowany na przedramieniu (w formie zegarka) bądź na wężu wysokiego ciśnienia jako zamiennik konsoli.
Funkcjonalność.
W zależności od modelu komputery nurkowe mogą być wyposażone w wiele różnych mierników. Do podstawowych należą:
Dodatkowe, często spotykane wskaźniki/informacje:
Komputer nurkowy przechowuje informacje o sytuacjach zagrażających bezpieczeństwu nurka, np. pominiętych przystankach dekompresyjnych lub przekroczonej dopuszczalnej prędkości wynurzania.
Tryby pracy.
Komputery nurkowe najczęściej pracują w trzech trybach.
Stosowane algorytmy dekompresji.
Najczęściej stosowanymi algorytmami dekompresji są:

</doc>
<doc id="1354560" url="https://pl.wikipedia.org/wiki?curid=1354560" title="Choroba Charcota, Mariego i Tootha typu 1C">
Choroba Charcota, Mariego i Tootha typu 1C



</doc>
<doc id="1354561" url="https://pl.wikipedia.org/wiki?curid=1354561" title="Choroba Charcota, Mariego i Tootha typu 1B">
Choroba Charcota, Mariego i Tootha typu 1B



</doc>
<doc id="1354563" url="https://pl.wikipedia.org/wiki?curid=1354563" title="Krzyż Kampanii Wrześniowej">
Krzyż Kampanii Wrześniowej

Krzyż Kampanii Wrześniowej 1939 r. – odznaka pamiątkowa ustanowiona dekretem Prezydenta RP na Uchodźstwie Edwarda Raczyńskiego z 1 września 1984.
Prawo otrzymania odznaki przysługiwało wszystkim osobom, które brały udział w działaniach wojennych przeciwko Niemcom i Związkowi Sowieckiemu we wrześniu i październiku 1939, zarówno jako zmobilizowanym żołnierzom Polskich Sił Zbrojnych, jak i osobom cywilnym.
W chwili ustanowienia odznaka, w kolejności orderów i odznaczeń polskich, zajmowała miejsce po Medalu Pamiątkowym za Wojnę 1918–1921. Odznakę nadawał Minister Spraw Wojskowych.
Odznaczenie ma formę krzyża wykonanego z metalu w kolorze starego srebra, na którego ramionach znajdują się napisy: „1.IX” (data agresji niemieckiej 1939 roku), „17.IX” (agresja ZSRR na Polskę), „WRZESIEŃ 1939”, stylizowane litery „"RP"” oraz (pośrodku) orzeł – odznaka Polskich Wojsk Lądowych.
1 stycznia 1986 Minister Spraw Wojskowych, ppłk dypl. inż. Jerzy Przemysław Morawicz nadał odznakę pamiątkową „Krzyż Kampanii Wrześniowej 1939 r.” wszystkim Polakom ofiarom zbrodni w Katyniu.
Po zmianach ustrojowych w Polsce w 1989 i przekazaniu przez Ryszarda Kaczorowskiego w 1990 insygniów władzy, prawo przyznawania tego odznaczenia powróciło do kraju. Następnie, na podstawie ustawy z dnia 16 października 1992 r. – „Przepisy wprowadzające ustawę o orderach i odznaczeniach, uchylające przepisy o tytułach honorowych oraz zmieniające niektóre ustawy” – ustalono, że – zgodnie z art. 6 ust. 1 pkt. 5 i ust. 2 tej Ustawy – nadawanie tego odznaczenia uznaje się za zakończone z dniem wejścia jej w życie, co nastąpiło 23 grudnia 1992.

</doc>
<doc id="1354572" url="https://pl.wikipedia.org/wiki?curid=1354572" title="Poděbrady">
Poděbrady



</doc>
<doc id="1354573" url="https://pl.wikipedia.org/wiki?curid=1354573" title="The Ting Tings">
The Ting Tings

The Ting Tings – angielski duet, w skład którego wchodzą: Katie White (ur. 1983) (wokal, gitara basowa, bęben wielki, cowbell) i Jules De Martino (ur. 1973) (perkusja, gitara prowadząca, gitara basowa, wokal, fortepian). Zespół powstał w grudniu 2004 roku w Salford. W 2007 roku podpisali kontrakt z wytwórnią muzyczną Columbia Records. Singel „That's Not My Name” wydany 8 maja 2008 roku zadebiutował na szczycie notowania UK Singles Chart. Do grudnia 2014 roku singel ten sprzedał się w ilości 450 000 egzemplarzy, stając się tym samym najlepiej sprzedającym się utworem The Ting Tings w Wielkiej Brytanii. Debiutancki album, zatytułowany "We Started Nothing" uplasował się na pierwszym miejscu w Wielkiej Brytanii i uzyskał tam status podwójnej platynowej płyty. 24 lutego 2012 roku został wydany ich drugi album studyjny "Sounds from Nowheresville", który promowany był przez singel "Hands". Trzeci album, zatytułowany "Super Critical" został wydany w 2014 roku przez wytwórnię Finca Records. 26 października 2018 roku ukazał się czwarty album grupy pt. "The Black Light". Krążek promowały single „Blacklight” oraz „Estranged”. 
Trasy koncertowe.
Występy w Polsce

</doc>
<doc id="1354574" url="https://pl.wikipedia.org/wiki?curid=1354574" title="Tomasz Sowiński">
Tomasz Sowiński

Tomasz Sowiński (ur. 28 stycznia 1965 w Grudziądzu) – polski polityk, nauczyciel akademicki, ostatni wojewoda gdański i pierwszy wojewoda pomorski.
Życiorys.
Ukończył III Liceum Ogólnokształcące im. Bohaterów Westerplatte w Gdańsku, następnie studia prawnicze na Wydziale Prawa i Administracji Uniwersytetu Gdańskiego i teologię w Gdańskim Instytucie Teologii Katolickiej. Pracował jako asystent na Wydziale Prawa i Administracji Uniwersytetu Gdańskiego oraz katecheta. W 1994 został członkiem zarządu regionu NSZZ „Solidarność”.
W 1994 został radnym i wiceprzewodniczącym rady miasta Gdańska. W latach 1997–1998 pełnił funkcję wiceprezydenta tego miasta. W rządzie Jerzego Buzka zajmował stanowisko wojewody gdańskiego, a następnie pomorskiego. W 2001 wrócił do pracy naukowej, w 2006 obronił na UG doktorat. Pracuje także w Gdańskiej Wyższej Szkole Humanistycznej.
Należał do Ruchu Społecznego AWS, w latach 2002–2006 z ramienia Prawa i Sprawiedliwości zasiadał w radzie miasta Gdańska. Jest prezesem Związku Miast Nadwiślańskich.
Odznaczony m.in. Brązowym Krzyżem Zasługi (2003), Medalem KEN, Złotym Medalem „Za Zasługi dla Obronności Kraju”, Komandorią Missio Reconciliationis i Prywatnym Orderem Świętego Stanisława III klasy.

</doc>
<doc id="1354578" url="https://pl.wikipedia.org/wiki?curid=1354578" title="Unirea Urziceni">
Unirea Urziceni

FC Unirea Urziceni - nieistniejący rumuński klub piłkarski. Siedziba znajdowała się w mieście Urziceni, leżącym w okręgu Jałomica.
Historia.
Pierwszym klubem piłkarskim w mieście Urziceni był zespół o nazwie Ialomiţa. Grał on wówczas w lidze regionalnej z drużynami z takich miast jak Ploieşti, Buzău i Slobozia. Zespół Ialomiţy grał także z Niemcami, którzy osiedlili się wokół pobliskiego jeziora.
W 1976 roku zbudowano nowy stadion klubu, Tineretului, który usytuowany został przy wyjeździe z miasta w kierunku miasta Manasia. W 1988 roku Unirea Urziceni dotarła do 1/8 finału Pucharu Rumunii, w którym uległa 1:3 Corvinulowi Hunedoara. W sezonie 1988/1989 zespół zajął 2. miejsce w czwartej lidze i dzięki wygraniu barażu z Dunăreą Călăraşi awansowała do trzeciej ligi. W 2002 roku zespół przejął nowy sponsor Valahorum i zmieniono zarząd klubu. Po 6 miesiącach rozbudowano stadion do 7 tysięcy miejsc. W 2003 roku Unirea Valahorum Urziceni po raz pierwszy awansowała do drugiej ligi rumuńskiej. Z kolei w 2006 roku wywalczyła pierwszy historyczny awans do ekstraklasy, a trzy lata później mistrzostwo kraju. Dzięki temu Rumuni zagrali w fazie grupowej Ligi Mistrzów w sezonie 2009-2010. Rywalizowali z Sevillą, Rangers i VFB Stuttgart. Niespodziewanie zespół zdobył aż 8 punktów, które dały awans do 1/16 finału Ligi Europejskiej. Następnie Unirea odpadła w dwumeczu przeciwko Liverpoolowi.
W sezonie 2010/2011 klub zajął 17 miejsce w lidze i spadł do II ligi rumuńskiej. Właściciel klubu Dumitru Bucsaru zrezygnował z ubiegania się o licencję na grę w drugiej lidze. W konsekwencji został wykluczony z rozgrywek przez rumuńska federację piłkarską.

</doc>
<doc id="1354579" url="https://pl.wikipedia.org/wiki?curid=1354579" title="FC Unirea Voluntari Urziceni">
FC Unirea Voluntari Urziceni



</doc>
<doc id="1354581" url="https://pl.wikipedia.org/wiki?curid=1354581" title="Eustace Grenier">
Eustace Grenier



</doc>
<doc id="1354583" url="https://pl.wikipedia.org/wiki?curid=1354583" title="Powstanie Nilsa Dacke">
Powstanie Nilsa Dacke

Powstanie Nilsa Dacke (szw. "Dackefejden") – powstanie chłopskie pod wodzą Nilsa Dacke, które miało miejsce w szwedzkiej prowincji Smalandia w latach 1542-1543.
Wiosną 1542 w szwedzkiej prowincji Smaland doszło do pierwszych incydentów poprzedzających wybuch powstania chłopskiego pod przywództwem zbiega Nilsa Dackego. Zabitych zostało kilku poborców podatkowych. Głównymi przyczynami jego wybuchu było jednak zbyt rygorystyczne ściąganie podatków oraz spór na tle religijnym. Chłopi pod wodzą Dackego odnieśli kilka zwycięstw nad armią królewską, lecz zgodzili się na zawarcie rozejmu w listopadzie 1542. Król Gustaw I Waza mimo obietnicy zmniejszenia podatków wzmacniał swoje siły w Smalandzie. Na początku 1543 doszło do bitwy, w której armia królewska pokonała powstańców. Nils Dacke prawdopodobnie poległ w walce, inni przywódcy chłopscy zostali straceni, a na buntowniczą prowincję nałożono kontrybucję.

</doc>
<doc id="1354584" url="https://pl.wikipedia.org/wiki?curid=1354584" title="Unirea Voluntari Urziceni">
Unirea Voluntari Urziceni



</doc>
<doc id="1354588" url="https://pl.wikipedia.org/wiki?curid=1354588" title="Pivín">
Pivín

Pivín - wieś i gmina w Czechach, w kraju ołomunieckim. Według danych z dnia 1 stycznia 2012 liczyła 719 mieszkańców. Powierzchnia 6,93 km².
Pierwsza wzmianka pochodzi z roku 1321. Król czeski Jan Luksemburski zastawił Tovačov i Pivín szlachcicowi Jindřichowi z Lipé.

</doc>
<doc id="1354589" url="https://pl.wikipedia.org/wiki?curid=1354589" title="Mělník">
Mělník



</doc>
<doc id="1354592" url="https://pl.wikipedia.org/wiki?curid=1354592" title="Powiat Mělník">
Powiat Mělník



</doc>
<doc id="1354595" url="https://pl.wikipedia.org/wiki?curid=1354595" title="Jezus (ujednoznacznienie)">
Jezus (ujednoznacznienie)



</doc>
<doc id="1354598" url="https://pl.wikipedia.org/wiki?curid=1354598" title="Świadkowie Jehowy na Reunionie">
Świadkowie Jehowy na Reunionie

Świadkowie Jehowy na Reunionie – społeczność wyznaniowa na Reunionie, należąca do ogólnoświatowej wspólnoty Świadków Jehowy, licząca w 2022 roku 3468 głosicieli, należących do 41 zborów. Na dorocznej uroczystości Wieczerzy Pańskiej w 2022 roku zebrało się 6686 osób. Działalność miejscowych głosicieli koordynuje francuskie Biuro Oddziału.
Historia.
Początki.
We wrześniu 1955 roku podczas kilkudniowego pobytu na Reunionie, misjonarz, absolwent 16. klasy Szkoły Gilead Robert Nisbet, rozpowszechnił wiele publikacji Świadków Jehowy oraz pozyskał pierwszych prenumeratorów czasopisma „Przebudźcie się!”. Z osobami zainteresowanymi utrzymywał kontakt listowny z Mauritiusa. W latach 1955–1960 Nisbet oraz Harry Arnott (nadzorca strefy) kilkakrotnie złożyli na wyspie krótkie wizyty. W grudniu 1959 roku sprawujące nadzór nad działalnością nad Reunionem francuskie Biuro Oddziału skierowało tu na miesiąc Adama Lisiaka, Świadka Jehowy z Francji, pioniera polskiego pochodzenia.
W styczniu 1961 roku na Reunion przeprowadzili się kolejni francuscy pionierzy. Rok później powstała grupa wyznawców w Saint-Denis, gdzie wynajęto salę na zebrania mogącą pomieścić 30 osób. Salę tą wyremontowano, wybudowano scenę oraz wyposażono w ławki. Wkrótce sala była zapełniona, a sporo osób korzystało z programu zebrań, stojąc na zewnątrz. Pod koniec pierwszego roku w zebraniach regularnie uczestniczyło około 50 osób. Liczba głosicieli na wyspie wzrosła do 7 osób oraz prowadzono 47 studiów biblijnych. Zaczęto też organizować pierwsze zgromadzenia, na których gromadziło się do 110 osób.
W 1962 roku liczba głosicieli wzrosła do 32 osób, a na niedzielne zebrania uczęszczało około 100 osób należących do różnych grup etnicznych. W grudniu 1962 roku na plaży w Saint-Gilles-les Bains ochrzczono 20 osób. W roku 1963 zanotowano liczbę 93 głosicieli należących do dwóch zborów i jednej grupy na oddaleniu. W maju na Reunion po raz pierwszy przyjechał przedstawiciel Towarzystwa Strażnica – Milton Henschel, który wygłosił przemówienie do 155 słuchaczy. W czerwcu 1963 roku kolejnych 38 osób zostało ochrzczonych. W roku 1964 zorganizowano pierwsze lokalne zgromadzenie obwodowe, na którym było obecnych 230 osób, a 21 ochrzczono.
Wkrótce potem w Saint-Denis wybudowano tymczasową Salę Zgromadzeń o prostej konstrukcji, mającą drewniany szkielet, metalowy dach i ściany ze splecionych liści palmowych. Jako pierwsze zorganizowano w niej trzydniowe zgromadzenie okręgowe. Salę tą stopniowo powiększano, a sam obiekt służył również jako Sala Królestwa. Jakiś czas później na tej posesji zbudowano solidną murowaną Salę Królestwa.
Jeszcze w 1963 roku grupy na oddaleniu z Saint-André i Le Port przekształcono w zbory. Nadzorca zboru Saint-André na swojej działce i na swój koszt wybudował Salę Królestwa, która mogła pomieścić 50 osób. Zebranua zboru Le Port odbywały się natomiast w wynajmowanym domu.
1 maja 1964 roku nadzór nad działalnością na Reunionie został przejęty przez biuro na Mauritiusie, a na wyspie otwarto skład literatury. W 1965 roku 110 głosicieli ze zboru w Saint-Denis rozpoczęło działalność kaznodziejską w innych nadmorskich miastach: Saint-Leu, Saint-Philippe, Le Port i Saint-Pierre. Rozpowszechniano głównie czasopismo „Przebudźcie się!”, ponieważ „Strażnica Zwiastująca Królestwo Jehowy” była zakazana. Gdy w roku 1975 we Francji zniesiono zakaz rozpowszechniania Strażnicy, czasopismo zaczęto rozpowszechniać również na Reunionie.
Prawna rejestracja i rozwój działalności.
22 czerwca 1967 roku oficjalnie zarejestrowano "Association Les Témoins de Jéhovah" (Stowarzyszenie Świadków Jehowy). Dwa lata później zbory zorganizowano w obwód, który swoim zasięgiem obejmował 6 zborów na Reunion, 4 na Mauritiusie oraz sporą liczbę grup na oddaleniu. Jego pierwszym nadzorcą został Henri Zamit.
W latach 70. XX wieku powstały kolejne zbory, m.in. w miejscowościach La Rivière i Saint-Pierre, które zakładali zagraniczni pionierzy, przybyli, by wesprzeć działalność kaznodziejską na wyspie. W dniach od 3 do 7 stycznia 1979 roku odbył się kongres pod hasłem „Zwycięska wiara”.
Począwszy od stycznia 1980 roku francuskie Biuro Oddziału rozpoczęło druk specjalnego wydania Naszej Służby Królestwa dostosowanego do potrzeb Reunionu i innych wysp regionu. W okresie późniejszym uwzględniając potrzeby miejscowej ludności przetłumaczono na regionalny język kreolski inne publikacje biblijne, m.in. książki „Wiedza, która prowadzi do życia wiecznego” i „Oddawaj cześć jedynemu prawdziwemu Bogu”.
W roku 1985 liczba głosicieli przekroczyła 1000 osób. W grudniu 1988 roku członek Ciała Kierowniczego, Carey W. Barber wygłosił przemówienie z okazji otwarcia nowej Sali Królestwa. W roku 1992 na wyspie działało przeszło 2000 głosicieli. Pierwsza Sala Królestwa zbudowana metodą szybkościową – w ciągu weekendu – powstała w roku 1996 w miejscowości Saint-Gilles-les-Bains. W roku 1997 w La Possession wybudowano Salę Zgromadzeń bez ścian bocznych, na 1600 osób. Obok na tej samej działce znajduje się dom misjonarski dla dziewięciu osób, skład literatury oraz biuro, które nadzorowało działalność na Reunionie.
W roku 2006 liczba głosicieli wynosiła około 2590 należących do 34 zborów korzystających z 17 Sal Królestwa. Zbory na Reunion należą do dwóch obwodów. W 2012 roku działalność kaznodziejską prowadziło 2927 osób. W tym samym roku nadzór nad działalnością miejscowych wyznawców przejęło francuskie Biuro Oddziału. W sierpniu 2017 roku delegacja Świadków Jehowy z Reunionu uczestniczyła w kongresie specjalnym pod hasłem „Nie poddawaj się!” w Antananarywie na Madagaskarze.
Zebrania zborowe odbywają się w języku francuskim, francuskim migowym, lokalnym kreolskim, mahorian i malgaskim.

</doc>
<doc id="1354599" url="https://pl.wikipedia.org/wiki?curid=1354599" title="Příbram">
Příbram



</doc>
<doc id="1354600" url="https://pl.wikipedia.org/wiki?curid=1354600" title="Powiat Příbram">
Powiat Příbram



</doc>
<doc id="1354601" url="https://pl.wikipedia.org/wiki?curid=1354601" title="Pamiętnik Anny Frank (film 1959)">
Pamiętnik Anny Frank (film 1959)

Pamiętnik Anny Frank (oryg. "The Diary of Anne Frank") – amerykański film z 1959 roku, będący adaptacją sztuki teatralnej pod tym samym tytułem nagrodzonej Pulitzerem powstałej na podstawie pamiętnika Anny Frank. Film został wyreżyserowany przez George’a Stevensa i otrzymał trzy Oscary.
Kulisy realizacji.
Sukces sztuki teatralnej sprawił, że w 1957 Otto Frank (ojciec Anne) podpisał kontrakt z 20th Century Fox. Wiosną 1958 rozpoczęły się zdjęcia do filmu.
Spodziewano się, że w filmie pojawi się obsada ze sztuki teatralnej. Joseph Schildkraut i Gusti Huber zgodzili się zagrać w filmie, natomiast Susan Strasberg, która grała Anne w teatrze, odmówiła. Rola została zaproponowana Natalie Wood, jednak również została odrzucona. Wybór Ottona Franka padł na Audrey Hepburn, która urodziła się w tym samym roku co Anne i która również przeżyła wojnę w okupowanej Holandii. Pomimo spotkania z Ottonem Frankiem Hepburn odrzuciła rolę, ponieważ czuła się za starą, by zagrać nastolatkę oraz ponowne przeżycie wojennych wydarzeń mogło obudzić w niej traumatyczne wspomnienia. Jednakże aktorka utrzymała kontakt z Frankiem aż do jego śmierci (1980) oraz została patronką brytyjskiej fundacji „Anne Frank Educational Trust UK”. Po dalszych poszukiwaniach rolę przyjęła nastoletnia modelka Millie Perkins.
George Stevens nakręcił plenery w Amsterdamie, w okolicach Domu Anne Frank, w którym rodzina się ukrywała. Jakkolwiek wnętrza strychu (en: "the Secret Annex", nld: "Achterhuis") zostały nakręcone w Hollywood. Otto Frank i Johannes Kleiman pomogli w jak najwierniejszym odtworzeniu miejsca ukrycia.
Scena końcowa pokazująca Millie Perkins jako Anne w Auschwitz została wycofana po nieprzychylnym przyjęciu przez testową publiczność. Reżyser zastąpił ją obrazem nieba z głosem Anne w tle.
Film został nominowany do 8 Oscarów i zdobył 3 statuetki.
Nagrody i nominacje.
Oscary.
Nominacje:
Złoty Glob.
Nominacje:
Amerykańska Gildia Reżyserów Filmowych (DGA).
Nominacja:
Złota Palma.
Nominacja:
Wydanie DVD.
3 lutego 2004 film został wydany na DVD. W Polsce wydanie DVD ukazało się 30 czerwca 2004. Dodatki zawierają m.in.: „The Diary of Anne Frank: Echoes From the Past”, konferencję prasową z reżyserem George’em Stevensem, komentarz audio Millie Perkins i George’a Stevensa Jr.

</doc>
<doc id="1354604" url="https://pl.wikipedia.org/wiki?curid=1354604" title="Litoměřice">
Litoměřice



</doc>
<doc id="1354610" url="https://pl.wikipedia.org/wiki?curid=1354610" title="Powiat Litoměřice">
Powiat Litoměřice



</doc>
<doc id="1354613" url="https://pl.wikipedia.org/wiki?curid=1354613" title="Ludwik Konarzewski (senior)">
Ludwik Konarzewski (senior)

Ludwik Konarzewski senior (ur. 18 sierpnia 1885 w Wilanowie pod Warszawą, zm. 2 października 1954 w Istebnej) – polski malarz, rzeźbiarz i pedagog artystyczny.
Życiorys.
Syn Stanisława Konarzewskiego, muzyka i kompozytora oraz Anny z Malinowskich. Swoją edukację artystyczną rozpoczął w Szkole Sztuk Pięknych w Warszawie w 1905 r., w której malarstwa uczył się pod kierunkiem Ferdynanda Ruszczyca i Konrada Krzyżanowskiego, a zdobnictwa i meblarstwa artystycznego u Karola Tichego. Z powodu udziału w manifestacjach młodzieży przeciwko caratowi w związku z rewolucją w 1905 r. rok później musiał opuścić Warszawę i swego ojca, by znaleźć się w Krakowie, gdzie na podstawie listu od rodziny Leona Wyczółkowskiego, kontynuował studia plastyczne w krakowskiej Akademii Sztuk Pięknych pod kierunkiem między innymi: Józefa Mehoffera, Jana Stanisławskiego i jakiś czas też – Stanisława Wyspiańskiego oraz w zakresie rzeźby – Konstantego Laszczki.
Wraz z poznanym podczas studiów w Krakowie Janem Wałachem – późniejszym znakomitym rysownikiem oraz grafikiem – drzeworytnikiem, po ukończeniu nauki na Akademii krakowskiej w 1910 r. Konarzewski odbył uzupełniającą podróż artystyczną do czterech ówczesnych ośrodków sztuki europejskiej – Paryża, Monachium Rzymu i Wiednia. Wkrótce potem Jan Wałach zaprosił go na swój ślub do Istebnej na rodzinnym Śląsku Cieszyńskim. Tutaj poznał Konarzewski jego siostrę – Jadwigę, z którą ożenił się w 1914 r. Młodzi małżonkowie wyjechali w podróż poślubną do ojca Ludwika – Stanisława na Mazowsze, gdzie zastał ich wybuch I wojny światowej. Tutaj zostali internowani przez władze carskie i zesłani w głąb Rosji, w okolice Buzułuku.
W miejscu internowania okazało się, że od dłuższego czasu przebywała tam spora grupa Polaków i Litwinów, którzy niewiele wiedzieli o rozwoju wypadków w kraju. Podczas pobytu Konarzewskich na zesłaniu około 1916 r. zmarł ich pierworodny syn Stanisław. Pewną pociechą stało się to, że z drugim synem, późniejszym malarzem – Ludwikiem Konarzewskim juniorem, urodzonym w 1918 r. w Buzułuku, udało im się powrócić do kraju. Podczas swojego pobytu w Rosji Ludwik Konarzewski senior sporo malował, a widząc niedolę żyjących tam rodaków, zapragnął również stworzyć kompozycje malarskie, które mogłyby ich poruszyć i w pewnym stopniu pokrzepić. To w głównej mierze skłoniło go do namalowania trzech alegorii patriotyczno – religijnych. Oprócz nich z okresu tego zachowało się jeszcze kilka obrazów.
Opuszczenie miejsca internowania pod koniec 1919 r. z jednej strony umożliwiły, a z drugiej wymusiły na Konarzewskich, niepokoje związane ze skutkami rewolucji październikowej. Poprzez rozmaite, bardzo często dramatyczne wydarzenia, dotarli po tygodniach do Odessy, by stamtąd, dzięki pomocy miejscowych Polaków i polskich organizacji, poprzez tzw. „zieloną granicę” – na początku 1920 r. – przybyć do Lwowa. W poszukiwaniu pracy, Ludwik Konarzewski zatrzymał się początkowo w Lublinie, a następnie w Warszawie. Ostatecznie jednak napięta sytuacja militarna latem 1920 r. skłoniła Konarzewskich do wyjazdu na południe Polski. Małżonka artysty, mocno stęskniona za rodzinnymi stronami, nakłoniła go do przyjazdu na Śląsk Cieszyński, gdzie przybyli Konarzewscy jeszcze w 1920 r. Najpierw zamieszkali w Ustroniu, gdzie często bywał ksiądz Emanuel Grim – proboszcz parafii z Istebnej, który zachęcał Ludwika Konarzewskiego do przyjazdu i przeprowadzki do Istebnej. W końcu, latem 1922 r. Ludwik Konarzewski zakupił niewielki kawałek ziemi w okolicy Istebnej – Andziołówki, który od rosnących tam starych buków nazwano "Bucznikiem". Tutaj, oboje postanowili wreszcie wznieść swój dom. Przy domu mieszkalnym Ludwik Konarzewski stworzył w okresie międzywojennym rodzaj warsztatów artystycznych, które z czasem przekształciły się w nieformalną szkołę plastyczną. W latach 30. nastąpił istotny rozwój tych warsztatów, a tym samym szkoły, która między innymi kultywowała i rozwijała formy miejscowego zdobnictwa, podobnie jak miało to miejsce w owym czasie w efekcie starań i wysiłków Karola i Zofii Stryjeńskich w przypadku Szkoły Przemysłu Drzewnego w Zakopanem. Warsztaty i szkoła w Istebnej wytwarzały artystyczne elementy wyposażenia wnętrz przeznaczone dla wielu miejsc i gmachów użyteczności publicznej na Śląsku Cieszyńskim i praktycznie w całej Polsce oraz do kościołów również w całym kraju. Natomiast zmarła przedwcześnie w 1932 r. żona Ludwika Konarzewskiego seniora – Jadwiga z Wałachów, w latach 20. we wspomnianej szkole prowadziła również zajęcia z zakresu tkactwa artystycznego i koronkarstwa, którego jest współtwórczynią na terenie Istebnej. Nieco zaś wcześniej, mniej więcej czasach I wojny światowej, za sprawą małżeństwa jej siostry Zuzanny z wójtem Koniakowa – Pawłem Golikiem, tradycje koronkarskie przeniosły się do tej sąsiedniej miejscowości. Zuzanna i Jadwiga Wałach, a także trzy pozostałe ich siostry, umiejętność szydełkowania posiadły od swojej matki – Jadwigi z domu Gorzołka z Istebnej. Łącznie, działalność szkoły i warsztatów artystycznych przyczyniła się ponadto znacząco do trwającego po dzień dzisiejszy istotnego rozwoju regionalnego rzemiosła artystycznego w Beskidzie Śląskim, a tym samym także do budowy i utrwalenia tożsamości mieszkańców tych terenów.
Ponadto w okresie międzywojennym zgromadził Ludwik Konarzewski senior również różnorodną tematycznie kolekcję dóbr kultury i dzieł sztuki, którą eksponował we własnym domu mieszkalnym stwarzając w ten sposób formę lokalnego i regionalnego ośrodka kulturalnego. Wzniesione w latach 1922–1932 budynki "Bucznika", te w których mieściły się wspomniane zbiory i pozostałe obiekty całego kompleksu zabudowy, zaprojektowane według koncepcji L. Konarzewskiego, a wykonane przez miejscowych cieśli, łączyły w sobie elementy zaczerpnięte z budownictwa Beskidu Śląskiego oraz stylu zakopiańskiego. Niestety pod nieobecność gospodarza podczas II wojny światowej, którą z konieczności przeżył wraz z rodziną w Krakowie, większość przedmiotów ze wspomnianej kolekcji uległa rabunkom, dewastacji lub rozproszeniu. Natomiast same budynki "Bucznika" – wspomnianej szkoły, budynek mieszkalny i wzniesiony obok niego, pierwszy na terenie Istebnej pensjonat, zostały rozebrane. Kiedy L. Konarzewski wraz z rodziną powrócił w 1945 r. na "Bucznik", zastał tu jedynie zachowaną z okresu międzywojennego kaplicę NMP Królowej Korony Polskiej wzniesioną w 1923 r. w szczególności jako wotum za szczęśliwy powrót z wygania do Rosji.
Mimo tego i rozlicznych trudności powojennych czasów, postanowił jednak wznowić działalność szkoły plastycznej w Istebnej. Szkoła działała więc w nowo wzniesionym, po II wojnie światowej, budynku. Dzieci i młodzież uczyły się w niej oprócz malarstwa, rzeźby i rysunku, a także ceramiki. Funkcjonowała jako placówka społeczna do około 1960 r., kiedy była już prowadzona przez syna seniora Ludwika Konarzewskiego juniora, jego żonę – Joannę Konarzewską i siostrę Ludwika juniora – Marię, która nauczała tu ceramiki. Jednakże, zniszczenie w okresie okupacji domu i pracowni na "Buczniku" w Istebnej, spowodowało, że Ludwik Konarzewski senior poszukiwał nowego, choćby tymczasowego, miejsca schronienia i pracy. W 1945 r. wystarał się więc o pracownię w Katowicach w mansardzie kamienicy przy ul. Warszawskiej 43 w Katowicach, przy której rok później zamieszkał, skutkiem czego jeszcze mocniej związał się ze Śląskiem. Oprócz zatem działalności pedagogiczno-plastycznej w okresie powojennym w istebniańskiej szkole, w 1945 r. w Rydułtowach koło Rybnika, zakłada Ludwik Konarzewski senior wraz z synem Ludwikiem juniorem – ognisko plastyczne, które działając jako placówka państwowa przyczyniło się m.in. do ujawnienia, rozwoju i pewnego upowszechnienia lokalnej tradycji rzeźby w węglu. W rydułtowskim ognisku wstępne nauki plastyczne pobierało, podobnie jak przed i po wojnie na "Buczniku" w Istebnej, wielu późniejszych twórców - zarówno amatorów, jak i artystów zawodowych - wśród nich między innymi np. Zygmunt Brachmański.
Z tych powodów ostatnie lata życia Ludwika Konarzewskiego seniora to, oprócz nieprzerwanej aktywności artystycznej, intensywna praca pedagogiczna z dziećmi i młodzieżą we wspomnianych Rydułtowach oraz w Istebnej, w której przeżył ostatnie lata swego życia. Został pochowany na cmentarzu przy kościele paraf. pw. Dobrego Pasterza, w którym w 1929 r. stworzył, wraz ze swym szwagrem, kolegą i przyjacielem – Janem Wałachem, polichromię i własnego już autorstwa wystrój rzeźbiarski – istniejące do dzisiaj.
Miał sześcioro dzieci, z których dwoje: Stanisław senior oraz Kazimierz – zmarło w dzieciństwie. Pozostali, oprócz wspomnianego już Ludwika Konarzewskiego juniora – również malarza i rzeźbiarza, to: Stanisław Konarzewski – architekt – projektant m.in. powojennej już zabudowy "Bucznika", wspomniana już także starsza córka Maria – artysta-ceramik oraz młodsza – Jadwiga (po mężu Patykiewicz), zajmująca się tkactwem artystycznym.
Twórczość.
Ludwik Konarzewski senior namalował około 500 obrazów, głównie pejzaży i portretów oraz od kilku do kilkunastu alegorii o treściach narodowo-religijnych i uniwersalnych. Portretował zarówno wiele osób w całej Polsce i w Rosji, jak i ludzi związanych z regionem Śląska Cieszyńskiego takich jak np. Zofię Kossak-Szczucką, Górali śląskich, czy wreszcie także członków własnej rodziny. Malował pejzaże Włoch, Rosji i całej Polski oraz oczywiście – Beskidu Śląskiego. Pracował nad całymi wnętrzami bądź ich fragmentami w blisko 50 kościołach na terenie całej Polski w jej granicach międzywojennych (polichromie, ołtarze – w tym rzeźby, ambony i chrzcielnice) oraz w budynkach użyteczności publicznej. Wiele z tych elementów wystroju wnętrz wykonywali pod jego kierunkiem uczniowie ze wspomnianej szkoły w Istebnej. L. Konarzewski jest autorem m.in. wystroju oraz polichromii kościołów w Niekłaniu Wielkim, Bukowie, Istebnej (1929 r. w – wspólnie z Janem Wałachem), w północnomałopolskich Zielenicach (nieistniejącej) i Łętkowicach, w kościele pw. Matki Boskiej Bolesnej Rybniku (nieistniejącej) oraz wielu innych na Śląsku, w Małopolsce, Wielkopolsce, na Mazowszu (tam m.in. ołtarz w kapicy prezydenckiej pw. Matki Boskiej Królowej Korony Polski w Spale), a nawet w cerkwiach we wschodnich Karpatach (m.in. Rozdół koło miasta Stryja). Malował też liczne kurtyny dla teatrów amatorskich na Śląsku Cieszyńskim w Istebnej, Ustroniu i Jabłonkowie oraz projektował i wykonywał meble i elementy wystroju wnętrz schronisk w Beskidzie Śląskim (Stożek, Górki Wielkie koło Brennej) i szkół na Śląsku Cieszyńskim (Szkoła Rolnicza w Międzyświeciu koło Skoczowa). W 1938 r., po zajęciu Zaolzia przez Polskę, tworzył wystrój wnętrz kościołów w Bukowcu oraz w Mostach koło Jabłonkowa (obecnie Czechy). W latach 1925–1927 oraz tuż po II wojnie światowej uczestniczył w wystawach indywidualnych i zbiorowych w Cieszynie i Katowicach.
Jako malarz rozwijał w indywidualny osobowo sposób sztukę Młodej Polski, stanowiącą punkt początkowy jego biografii artystycznej. Oprócz raczej neutralnych ideowo pejzaży, w których Ludwik Konarzewski senior z całym rozmiłowaniem przejawiał swe umiejętności plastyczne, przedstawiał w swych pracach także tematy narodowe, religijne, a czasem dotyczące też wartości uniwersalnych. Źródłem tego był fakt, że jego osobowość kształtował schyłkowy okres czasów zaborów, szczególnie manifestujący się zainteresowaniami oraz wzrostem znaczenia wartości narodowych i religijnych, ale także – państwowych i społecznych. Z pewnością wpływ na stan umysłowości i duchowość Ludwika Konarzewskiego seniora miało też odzyskanie niepodległości przez Polskę, co przeżył już w wieku dojrzałym. Wydarzenia te i wynikające z nich refleksje, jako artysta utrwalał w swych pracach, które tworzył jednak nie tylko jako malarz i rzeźbiarz, ale dlatego, że przyjął te doświadczenia jako szczególne wartości. Ponadto okres międzywojenny, głównie ze względu na charakter zamówień oficjalnych, przynajmniej po części sprzyjał tematyce narodowo-religijnej w sztuce. Jednak Ludwik Konarzewski senior także w swych pracach powstałych po II wojnie światowej, przejawiał swoistą i wyraźną skłonność do zainteresowania wątkami narodowymi i religijnymi, czego przykładem jest choćby, rozpoczęta w 1953 r., panorama malarska "Obrona Częstochowy" dla klasztoru na Jasnej Górze.
O jego preferencjach na rzecz tradycji świadczy także czysto plastyczna strona jego dzieł. Mimo że stapiał we współczesną jakość artystyczną elementy sztuki młodopolskiej, pozostał do końca życia wierny formom sztuki tradycyjnej, wyznając przy tym prostą, lecz trwałą zasadę łączności formy i treści opisanej w sposób plastycznie wyrazisty. Tę właśnie zasadę realizował z rzadko spotykaną w XX w. swobodą, będąc przy tym artystą w pełni świadomym.
Oprócz malarstwa sztalugowego i polichromii naściennych, tworzył również witraże, sztukę użytkową – głównie meble. Prace z zakresu snycerki użytkowej, mimo że najbardziej chyba bliskie młodopolskiej sztuce, stały się jednak także swoistą kroniką zdobnictwa góralskiego Beskidu Śląskiego. W Beskidzie Śląskim, gdzie ostatecznie osiedlił się w 1922 r., był też apologetą miejscowej i polskiej tradycji w zakresie budownictwa drewnianego.
Polichromie Ludwika Konarzewskiego seniora, tworzone z rozmachem we wnętrzach wielu kościołów cechuje wrażliwość na charakter estetyki otoczenia. Jako malarz celował jednak w pejzażu, tworząc czasem również, specyficzne w klimacie, portrety zwłaszcza w przypadku konterfektów członków własnej rodziny. W jego pracach, choć nie wolnych przecież od wpływów wybitnych indywidualności początku XX w., została jednak autonomicznie wykorzystana estetyka młodopolska, co w konsekwencji złożyło się na autentycznie osobistą plastyczną wizję natury i człowieka.

</doc>
<doc id="1354615" url="https://pl.wikipedia.org/wiki?curid=1354615" title="Teplice">
Teplice



</doc>
<doc id="1354617" url="https://pl.wikipedia.org/wiki?curid=1354617" title="Nowa Synagoga w Teplicach">
Nowa Synagoga w Teplicach



</doc>
<doc id="1354622" url="https://pl.wikipedia.org/wiki?curid=1354622" title="Powiat Teplice">
Powiat Teplice



</doc>
<doc id="1354623" url="https://pl.wikipedia.org/wiki?curid=1354623" title="Luksemburska Socjalistyczna Partia Robotnicza">
Luksemburska Socjalistyczna Partia Robotnicza

Luksemburska Socjalistyczna Partia Robotnicza (LSAP) – centrolewicowa, socjaldemokratyczna partia działająca na terenie Luksemburga.
Zajmuje pozycje socjaldemokratyczne choć bliska jest frakcji demokratyczno-socjalistycznej a partia ma dość silną tożsamość klasową. Łączą ją bliskie stosunki (choć nie ma żadnych formalnych powiązań) z Konfederacją Niezależnych Związków Zawodowych, największą w kraju centralą związkową. Partia największym poparciem cieszy się w południowej części kraju
LSAP jest obecnie drugą pod względem wielkości partią w Luksemburgu posiadająca 14 z 60 miejsc w parlamencie. Partia była częstym koalicjantem największej partii Luksemburga, Chrześcijańsko-Społecznej Partii Ludowej. Przewodniczącym partii jest Alex Bodry natomiast liderem LSAP jest obecny minister spraw zagranicznych Luksemburga, Jean Asselborn.

</doc>
<doc id="1354625" url="https://pl.wikipedia.org/wiki?curid=1354625" title="1. TS Ślęza Wrocław">
1. TS Ślęza Wrocław



</doc>
<doc id="1354627" url="https://pl.wikipedia.org/wiki?curid=1354627" title="Goedendag">
Goedendag

Goedendag (flam. „dzień dobry”) – średniowieczna broń biała piechoty służąca do walki wręcz.
Była rodzajem maczugi w kształcie drewnianego trzonu o długości do 150 centymetrów, rozszerzającego się ku górze, z okutą głowicą, zakończoną spiczastym ostrzem głęboko w niej osadzonym na trzpieniu. Jako tania i prosta broń łącząca cechy maczugi i piki, używana była w zachodniej Europie przez oddziały mieszczan i formacje plebejskie w XIV-XV wieku. Wiadomo, że skutecznie zastosowano ją np. w bitwie pod Courtrai, gdzie złożone z doborowego rycerstwa wojska francuskie zostały rozgromione przez wyposażone w prostą broń (maczugi, topory, włócznie, piki) piesze oddziały flamandzkich powstańców. 

</doc>
<doc id="1354628" url="https://pl.wikipedia.org/wiki?curid=1354628" title="Jarosław Kozakiewicz">
Jarosław Kozakiewicz

Jarosław Kozakiewicz (ur. 1961 w Białymstoku) — artysta wizualny, rzeźbiarz, autor projektów architektonicznych. Przez niektórych krytyków uznawany za wizjonera.
Życiorys.
W latach 1981-1985 studiował na wydziale rzeźby Akademii Sztuk Pięknych w Warszawie. Od roku 1985 do roku 1988 uczył się w The Cooper Union for the Advancement Of Science and Art w Nowym Jorku. W roku 1997 zdobył stopień doktora na warszawskiej ASP.
W 2015 został odznaczony Srebrnym Medalem „Zasłużony Kulturze Gloria Artis”.
Projekty.
Jarosław Kozakiewicz jest autorem wielu projektów architektonicznych z których niektóre, np. Projekt Brok, są realizowane, natomiast inne, np. projekt Muzeum Sztuki Nowoczesnej w Warszawie, przegrywają w konkursach ze względu na swoją oryginalność, czy niedopasowanie do otoczenia. Niektóre prace Kozakiewicza są specyficznymi prowokacjami - z założenia są projektami utopijnymi- niemożliwymi lub bardzo trudnymi do realizacji - artysta tworząc je ma na celu zwrócenie uwagi na jakiś problem. Przykładem tego typu prac są Natura (do) mieszkania - dzieło nie tyle może utopijne co zupełnie fantastyczne. Praca ta zwraca uwagę na brak zieleni w Warszawie, jak również stanowi krytykę socjalistycznego założenia urbanistyczno - architektonicznego osiedla Za Żelazną Bramą.
Najbardziej znaną i być może najtrudniejszą do potencjalnej realizacji pracą Kozakiewicza jest Transfer - projekt sieci widuktów dla pieszych ułatwiających poruszanie się po Warszawie. Poznańska kurtyna w parku Drwęskich nie zyskała natomiast akceptacji urzędników samorządowych.
Wybrane wystawy.
Wystawy indywidualne:
Wystawy zbiorowe:

</doc>
<doc id="1354630" url="https://pl.wikipedia.org/wiki?curid=1354630" title="Apopis">
Apopis



</doc>
<doc id="1354631" url="https://pl.wikipedia.org/wiki?curid=1354631" title="Rozdzielczość kątowa">
Rozdzielczość kątowa

Rozdzielczość kątowa – opisuje zdolność rozdzielczą dowolnego przyrządu, który tworzy obraz, takiego jak np. teleskop optyczny, radioteleskop, mikroskop, obiektyw kamery czy oko ludzkie. Dokładniej mówiąc, jest to zdolność takiego przyrządu do rozróżniania kątowej separacji punktów oglądanego obiektu. Samo określenie "rozdzielczość" oznacza w nauce precyzję, z którą instrument mierzy i zapisuje dane o badanej próbce.
Zdolność rozdzielcza soczewki optycznej jest ostatecznie ograniczona przez zjawisko dyfrakcji. Granica ta jest wyrażona przez tzw. kryterium Rayleigha odkryte przez lorda Rayleigha:
gdzie:

</doc>
<doc id="1354632" url="https://pl.wikipedia.org/wiki?curid=1354632" title="Powiat Kroměříž">
Powiat Kroměříž



</doc>
<doc id="1354633" url="https://pl.wikipedia.org/wiki?curid=1354633" title="Santa Barbara (serial telewizyjny)">
Santa Barbara (serial telewizyjny)

Santa Barbara – amerykański serial telewizyjny z gatunku opera mydlana emitowany od 30 lipca 1984 do 15 stycznia 1993 przez stację telewizyjną NBC. Serial rozgrywa się w kalifornijskim mieście Santa Barbara i opowiada o losach bogatej rodziny Capwellów i konkurującej z nią rodziny Lockridge'ów. Emitowany był od poniedziałku do piątku i składa się z 2137 odcinków. 
W Polsce "Santa Barbara" wyświetlany był przez Program Drugi TVP (dzisiejszą TVP2) od 2 lipca 1990 do lipca 1991. Wyemitowano 149 odcinków. Wznawiany był przez stacje ATV oraz Dla Ciebie.
Podczas emisji w TVP zastosowano nietypowy zabieg; listę dialogową czytało dwoje lektorów – kobieta (początkowo Jolanta Niewiadomska, później Danuta Stachyra – role żeńskie), a mężczyzna (Władysław Frączak, a następnie Tomasz Knapik) – męskie.

</doc>
<doc id="1354634" url="https://pl.wikipedia.org/wiki?curid=1354634" title="Michael Gross">
Michael Gross

Michael Edward Gross (ur. 21 czerwca 1947 w Chicago) – amerykański aktor telewizyjny, filmowy i teatralny.
Życiorys.
Urodził się i wychował się w Chicago w Illinois w rodzinie rzymskokatolickiej jako syn Virginii Ruth (z domu Cahill), operatorki telefonicznej, i Williama Oscara Grossa, projektanta narzędzi. Jego siostra Mary Gross (ur. 25 marca 1953) została także aktorką. Uczęszczał do Kelvyn Park High School w Chicago. Licencjat uzyskał na tamtejszym Uniwersytecie Illinois a magisterium na Uniwersytecie Yale.
W listopadzie 1979 przyjął rolę Grety w produkcji broadwayowskiej "Bent" z Richardem Gere.
Od 22 września 1982 do 14 maja 1989 występował jako Steven Keaton w sitcomie NBC "Więzy rodzinne" ("Family Ties"). Stał się znany z serii filmów "Wstrząsy" ("Tremors", 1990), na podstawie których powstał też serial telewizyjny pod tym samym tytułem. Pojawił się też gościnnie w serialach "Po tamtej stronie", "Jak poznałem waszą matkę" i "W garniturach".
2 czerwca 1984 poślubił Elzę Bergeron.

</doc>
<doc id="1354635" url="https://pl.wikipedia.org/wiki?curid=1354635" title="Janusz Plota">
Janusz Plota

Janusz Plota (ur. 1957 w Miastku) – polski malarz, artysta współczesny, autor tekstów o sztuce, dr sztuki. Twórczość z zakresu malarstwa, rysunku, sztuki architektonicznej, instalacji i performance. 
Życiorys.
Absolwent Wydziału Fotografii Artystycznej Państwowego Liceum Sztuk Plastycznych w Gdyni Orłowie.
Studiował w Państwowej Wyższej Szkole Sztuk Plastycznych w Gdańsku (od 1996 r. nazwa uczelni: Akademia Sztuk Pięknych w Gdańsku) w pracowni prof. Kiejstuta Bereźnickiego i prof. Kazimierza Ostrowskiego, dyplom uzyskał w pracowni prof. Kazimierza Ostrowskiego w 1986 roku.
Specjalizacja w pracowni malarstwa ściennego u prof. Andrzeja Dyakowskiego.
Artysta jest założycielem "Formacji Sztuki Tranzytowej" w 1992 r., której manifest został zaprezentowany na pokazie "Transitart" podczas Międzynarodowego Sympozjum "Truso" w Galerii EL w Elblągu w 1993 r.

</doc>
<doc id="1354636" url="https://pl.wikipedia.org/wiki?curid=1354636" title="Flamingo">
Flamingo

Flamingo – polski zespół muzyczny wykonujący jazz tradycyjny, założony przez Jerzego Derfla w Gdańsku w 1958 roku przy klubie Hot Club Alikwoty działającym przy Politechnice Gdańskiej.
Historia.
W pierwszym składzie zespołu debiutującego w marcu 1958 roku znaleźli się następujący muzycy:
Jeszcze w tym samym roku grupa wzięła udział w II Ogólnopolskim Przeglądzie Zespołów Studenckich w Krakowie. Wkrótce nastąpiły zmiany personalne w grupie – z pierwotnego składu zostali J. Derfel (który zamienił kornet na fortepian), E. Pudelewicz i L. Woźniak (który zaczął grać na banjo), a do nich dołączyli:
W roku 1961 zespół brał udział w licznych imprezach muzycznych, w tym w prestiżowych – takich jak: koncert w warszawskiej Filharmonii Narodowej, Międzynarodowy Festiwal Muzyki Jazzowej Jazz Jamboree oraz w koncercie Filharmonii Bałtyckiej w Gdańsku. Rok później reprezentował Polskę na Festiwalu Kulturalnym Studentów w Zagrzebiu w Jugosławii.
Niedługo później z zespołu odszedł J. Tomaszewski i zastąpił go Andrzej Dorawa, a grupa uczestniczyła w wielu koncertach we Francji i Norwegii. W roku 1965 na Studenckim Festiwalu Jazzowym Jazz nad Odrą we Wrocławiu zdobył I nagrodę ("ex aequo" z Triem Włodzimierza Nahornego). W roku następnym w nowym składzie po raz kolejny zagrał na Jazz Jamboree; w koncercie tym w grupie wystąpili:

</doc>
<doc id="1354639" url="https://pl.wikipedia.org/wiki?curid=1354639" title="Kroměříž">
Kroměříž



</doc>
<doc id="1354641" url="https://pl.wikipedia.org/wiki?curid=1354641" title="Waldemar Chrostowski">
Waldemar Chrostowski

Waldemar Chrostowski (ur. 1 lutego 1951 w Chrostowie) – polski duchowny rzymskokatolicki, profesor doktor habilitowany teologii, biblista, konsultor Rady Episkopatu Polski ds. Dialogu Religijnego, profesor zwyczajny Uniwersytetu Kardynała Stefana Wyszyńskiego w Warszawie, przewodniczący Stowarzyszenia Biblistów Polskich, zaangażowany w dialog katolicko-żydowski. Do roku 1998 współprzewodniczący Polskiej Rady Chrześcijan i Żydów. Członek Komitetu Nauk Teologicznych Polskiej Akademii Nauk. Autor ponad 2000 publikacji naukowych i popularnonaukowych. Zajmuje się głównie Starym Testamentem.
Życiorys.
Biografia naukowa.
W 1964 ukończył szkołę podstawową w Chrostowie. Następnie ukończył Liceum Ogólnokształcące pw. św. Augustyna w Warszawie w 1968. W 1968 wstąpił do seminarium duchownego w Łomży. Opuścił je po roku nauki i w 1969 rozpoczął studia jako świecki na Akademii Teologii Katolickiej w Warszawie. We wrześniu 1970 rozpoczął naukę w seminarium duchownym w Warszawie. Przyjął święcenia kapłańskie 6 czerwca 1976. W latach 1976–1978 był wikariuszem w parafii w Ząbkach. W latach 1978–1983 studiował w Papieskim Instytucie Biblijnym w Rzymie, a w latach 1979–1980 na Uniwersytecie Hebrajskim w Jerozolimie. W 1981 uzyskał w Rzymie licencjat nauk biblijnych. Od 1983 pracował jako wikariusz w parafiach warszawskich. W 1986 obronił pracę doktorską "Interpretacja dziejów Izraela w Ez 16,20 i 23 oraz jej reinterpretacja w Septuagincie i w Targumie". W 1987 został wykładowcą na Akademii Teologii Katolickiej, a w 1988 otrzymał zwolnienie z obowiązków wikariusza, pozostając od tego czasu księdzem-rezydentem. 30 września 1996 uzyskał stopień doktora habilitowanego w zakresie nauk teologicznych, specjalność: biblistyka na podstawie rozprawy habilitacyjnej "Ogród Eden – zapoznane świadectwo asyryjskiej diaspory". 1 maja 1998 został profesorem nadzwyczajnym i kierownikiem katedry egzegezy Starego Testamentu na ATK, a w latach 1999–2002 prorektorem nowo powstałego Uniwersytetu Kardynała Stefana Wyszyńskiego. W 2001 rozpoczął równoległe pracę na nowo powstałym wydziale teologicznym Uniwersytetu Mikołaja Kopernika w Toruniu. W 2003 otrzymał tytuł profesora zwyczajnego.
Dialog katolicko-żydowski.
Od 1986 uczestniczył w posiedzeniach podkomisji, a następnie komisji Episkopatu Polski ds. Dialogu z Judaizmem (był jej wiceprzewodniczącym w latach 1994–1996). Od 1990 do 2000 wchodził w skład Międzynarodowej Rady Państwowego Muzeum Auschwitz-Birkenau. W 1991 był jednym z założycieli Polskiej Rady Chrześcijan i Żydów, której współprzewodniczył do 1998. Za działalność w radzie otrzymał w 1997 nagrodę im. brata Alberta (razem ze Stanisławem Krajewskim). Ustąpił ze swojej funkcji wobec różnic dzielących go od innych członków rady na tle tzw. krzyża papieskiego postawionego w Oświęcimiu w miejscu Mszy świętej odprawionej w 1979 przez Jana Pawła II. W 1994 został kierownikiem Instytutu Dialogu Katolicko-Judaistycznego, w ramach którego od 1996 wydaje półrocznik „Maqom”.
Aktualna działalność.
Obecnie jest kierownikiem Katedry Egzegezy Starego Testamentu oraz Zakładu Dialogu Katolicko-Judaistycznego Wydziału Teologicznego Uniwersytetu Kardynała Stefana Wyszyńskiego w Warszawie, a także kierownikiem Zakładu Egzegezy i Teologii Biblijnej Wydziału Teologicznego na Uniwersytecie Mikołaja Kopernika w Toruniu. Jest pomysłodawcą Prymasowskiej Serii Biblijnej wydawanej od 1994 oraz redaktorem naukowym wielu jej tomów. Przewodniczył Stowarzyszeniu Biblistów Polskich od chwili jego powstania w 2003 do 2013 r. Od 1990 pełni funkcję redaktora naczelnego kwartalnika „Collectanea Theologica”. Jest stałym publicystą kwartalnika „Fronda”, fronda.pl, „Naszego Dziennika”, „Mojej Rodziny” oraz współpracownikiem redakcji katolickiej TVP. Jego teksty ukazują się także co jakiś czas w tygodniku „Niedziela”. Należał do rady redakcyjnej „Przeglądu Powszechnego”. Często uczestniczy w audycjach Radia Maryja i Telewizji Trwam. Papież Benedykt XVI powołał go do grona ekspertów 12. Zgromadzenia Zwyczajnego Synodu Biskupów, który odbywał się w październiku 2008 w Watykanie.
Był konsultantem ds. religijnych przy produkcji filmów "Quo vadis" (w tym miniserialu o tym samym tytule z 2002 roku) oraz "Kto nigdy nie żył…" z 2006 roku.
W 2021 w ramach Prymasowskiej Serii Biblijnej ukazała się „Księga dwunastu” – pierwszy tom przekładu Biblii hebrajskiej, w którym Chrostowski przełożył księgi dwunastu proroków mniejszych. Przekład oparty został na tekście źródłowym Biblia Hebraica Quinta.
Wywiady-rzeki.
Do szerszej publiczności skierowane były dwa „wywiady-rzeki” opublikowane przez wydawnictwo „Fronda”: "Bóg, Biblia, Mesjasz" (2007) oraz "Kościół, Żydzi, Polska" (2009). W pierwszej, przez pryzmat biografii Chrostowskiego prezentowana jest współczesna biblistyka, przy czym autor porównuje perspektywy chrześcijańskie i judaistyczne. Druga mówi o dialogu chrześcijańsko-judaistycznym oraz polsko-żydowskim.
Kontrowersje wokół "Kościół, Żydzi, Polska".
W wywiadzie-rzece " Kościół, Żydzi, Polska" ks. W. Chrostowski przedstawił własną, krytyczną ocenę kształtu dialogu katolicko-żydowskiego w latach 80. i 90. Abp Józef Życiński krytykował radykalizm treści tej książki, odległy jego zdaniem od myśli Jana Pawła II. W obronie Chrostowskiego wystąpiło wydawnictwo „Fronda”, które wydało tę książkę, a także m.in. „Nasz Dziennik”, Radio Maryja, Telewizja Trwam, „Rzeczpospolita”, „Niedziela”, „Najwyższy Czas!” oraz katolickie portale, podkreślając „ciekawe spojrzenie autora na sprawy dialogu z judaizmem w oparciu o nieznane dotąd lub mało znane fakty z historii bez politycznej poprawności”. W obronę duchownego bardzo mocno zaangażowali się Stanisław Michalkiewicz oraz Jerzy Robert Nowak i Tomasz Terlikowski.
Publikacje.
W roku 2011, z okazji 60. rocznicy urodzin ks. prof. W. Chrostowskiego, Stowarzyszenie Biblistów Polskich wydało poświęconą mu trzytomową księgę pamiątkową. Pierwszy tom stanowi wykaz publikacji. Pierwsza jego publikacja ukazała się w 1966 roku ("Satura lanx", Filomata 1966 nr 198, s. 431). Do czerwca 2011 liczba publikacji wyniosła 2054. Nie uwzględniono publikacji multimedialnych.
Ciekawostki.
Ks. Waldemar Chrostowski był także konsultantem ds. religijnych w filmach:

</doc>
<doc id="1354644" url="https://pl.wikipedia.org/wiki?curid=1354644" title="Świadkowie Jehowy w Kongu">
Świadkowie Jehowy w Kongu

Świadkowie Jehowy w Kongu – społeczność wyznaniowa w Kongu, należąca do ogólnoświatowej wspólnoty Świadków Jehowy, licząca w 2022 roku 8556 głosicieli, należących do 116 zborów. Na dorocznej uroczystości Wieczerzy Pańskiej w 2022 roku zgromadziły się 
25 093 osoby. Działalność miejscowych głosicieli koordynuje Biuro Oddziału w Kinszasie w Demokratycznej Republice Konga.
Historia.
Pierwsi zainteresowani religią Świadków Jehowy pojawili się w roku 1947. W 1950 do Brazzaville przyjechał z wizytą misjonarz Biblijnej Szkoły Strażnicy – Gilead – Eric Cooke. 24 lipca 1950 roku władze kolonii wydały przepisy ograniczające rozprowadzanie publikacji Świadków Jehowy. W 1952 roku w Kongo działało 37 Świadków Jehowy.
W grudniu 1954 roku zorganizowano w Brazzaville kongres. Uczestniczyło w nim 650 osób, a 70 przyjęło chrzest.
W marcu 1956 przybyli z Francji pierwsi misjonarze. W kraju rozpoczęto publiczne wyświetlanie filmu "Społeczeństwo Nowego Świata w działaniu". W styczniu 1957 zaczęło funkcjonować Biuro Oddziału. Pierwszym nadzorcą obwodu na terenie Demokratycznej Republika Konga i Republiki Konga w roku 1960 został Pontien Mukanga.
9 grudnia 1961 zalegalizowano działalność Świadków Jehowy, chociaż rozpowszechnianie ich literatury jeszcze przez rok podlegało ograniczeniom.
3 stycznia 1977 działalność Świadków Jehowy została zakazana. Władze skonfiskowały budynek Biura Oddziału i wydaliły z kraju misjonarzy.
W 1981 roku André Kitula pomagał ożywić działalność kaznodziejską w Brazzaville.
12 listopada 1991 roku minister spraw wewnętrznych uchylił zakaz działalności. Odzyskano skonfiskowane Sale Królestwa, lecz budynku Biura Oddziału nie udało się odzyskać. W sierpniu 1993 roku odbyły się pierwsze od 15 lat zgromadzenia okręgowe (pod hasłem „Nosiciele światła”). W 1996 roku w kraju działało 3935 głosicieli.
5 czerwca 1997 roku wybuchła wojna domowa. Misjonarze zostali ewakuowani. Biuro Oddziału w Kinszasie zapewniło żywność, schronienie i opiekę lekarską tysiącowi uchodźców. W 1999 roku wybuchła następna wojna domowa. Ponownie ewakuowano misjonarzy.
W 2000 roku w kraju działało 4130 Świadków Jehowy (0,14% ludności Konga). W lutym 2002 zostały oddane do użytku cztery nowe Sale Królestwa. Rok później w Republice Konga działało 4536 głosicieli, w tym 15 misjonarzy.
W 2007 roku w kraju zanotowano liczbę 5406 Świadków Jehowy, należących do 68 zborów. 26 182 osoby były obecne na uroczystości Wieczerzy Pańskiej (Pamiątce). Dwa lata później w Kongu działało 5619 głosicieli.
W roku 2012 działało 5810 głosicieli (ok. 0,13% ludności). W marcu zorganizowano pomoc dla poszkodowanych współwyznawców w Brazzaville po serii wybuchów w pobliskim składzie amunicji.
W roku 2013 liczba głosicieli wyniosła 6363 osoby, w roku 2014 – 7928, a w roku 2020 – 9192.
W roku 2014 delegacja Świadków Jehowy z Konga uczestniczyła w kongresie międzynarodowym pod hasłem „Szukajmy najpierw Królestwa Bożego!” w Nowym Orleanie w Stanach Zjednoczonych. 7 kwietnia 2020 roku w związku z pandemią COVID-19 program uroczystości Pamiątki śmierci Jezusa Chrystusa nadały stacje radiowe i telewizyjne. W tym samym miesiącu zorganizowano pomoc humanitarną dla poszkodowanych przez skutki tej pandemii oraz przez powodzie i konflikty zbrojne.
Kongresy regionalne odbywają się w językach: francuskim, kituba, lingala i amerykańskim języku migowym.

</doc>
<doc id="1354646" url="https://pl.wikipedia.org/wiki?curid=1354646" title="Bečva">
Bečva



</doc>
<doc id="1354648" url="https://pl.wikipedia.org/wiki?curid=1354648" title="Holy Smoke">
Holy Smoke



</doc>
<doc id="1354649" url="https://pl.wikipedia.org/wiki?curid=1354649" title="Willa Księcia Leopolda w Słubicach">
Willa Księcia Leopolda w Słubicach

Willa Księcia Leopolda w Słubicach (niem. "Villa Herzog Leopold") – zabytkowy budynek przy ul. Mickiewicza 3 w Słubicach, kilkaset metrów od przejścia granicznego z Niemcami. Do 2013 roku siedziba Sądu Rejonowego Wydziału Ksiąg Wieczystych, a od listopada 2015 roku Powiatowego Urzędu Pracy w Słubicach.
Budowa.
Wzniesiony ok. 1900 roku w stylu historyzmu, tj. w nurcie eklektycznym, dla posiadacza dóbr rycerskich M. Herrgutha. Słubice nosiły jeszcze nazwę "Dammvostadt" i były częścią szybko rozwijającego się wówczas Frankfurtu nad Odrą. Sam budynek nazywano zaś willą księcia Leopolda Brunszwickiego (niem. "Villa Herzog Leopold").
Na przestrzeni czasu pałacyk parokrotnie remontowano lub przebudowywano, jednak sztukateria elewacji frontowej nigdy na tym nie ucierpiała.
Nazwa historyczna budynku nawiązuje do historii księcia Leopolda Brunszwickiego, który jako siostrzeniec króla Fryderyka Wielkiego pełnił funkcję komendanta garnizonu Frankfurt nad Odrą. Utonął w czasie wielkiej powodzi roztopowej w 1785 r., a jego zwłoki znaleziono później w okolicach dzisiejszego skrzyżowania ul. Mickiewicza i ul. Kopernika, czyli w ścisłym sąsiedztwie późniejszej willi M. Herrgutha.
Odnowienie.
Kilka lat temu budynek został odnowiony. Przez pewien czas stanowił siedzibę Sądu Rejonowego V Wydziału Ksiąg Wieczystych w Słubicach, jednak w 2013 roku wszystkie wydziały Sądu Rejonowego przeniesiono do nowej siedziby przy ul. Bohaterów Warszawy 3B, uroczyście otwartej przy udziale ministra sprawiedliwości Jarosława Gowina. Od listopada 2015 roku funkcjonuje tu Powiatowy Urząd Pracy w Słubicach.
W czerwcu 2012 roku w ramach projektu „Ścieżka edukacyjna po historyczny miejscach Słubic” na frontonie budynku zawisła tablica informacyjna opisująca historię ulicy oraz nieistniejącego już pomnika księcia Leopolda Brunszwickiego.

</doc>
<doc id="1354650" url="https://pl.wikipedia.org/wiki?curid=1354650" title="Zatrucie ołowiem">
Zatrucie ołowiem



</doc>
<doc id="1354651" url="https://pl.wikipedia.org/wiki?curid=1354651" title="The Birthday Party">
The Birthday Party

The Birthday Party – australijski zespół rockowy tworzący muzykę z gatunku post punk, istniejący w latach 1980 do 1983.
Zespół ten był określany w czasach swojej aktywności jako jeden z najbardziej mrocznych i najbardziej wyzywających spośród wszystkich, jakie pojawiły się na początku lat 80. Po wielu latach od rozpadu wciąż jest wymieniany przez wielu artystów jako źródło inspiracji. W czasie swojego istnienia zespół był promowany przez Johna Peela, znawcę muzyki rockowej, będącego prezenterem radiowym w stacji BBC.
W początkowym okresie twórczości zespół został zakwalifikowany przez krytyków do nurtu rocka gotyckiego, jednakże szybko pozbył się tej etykiety. Stało się tak, gdyż ich twórczość stawała się coraz bardziej trudna do sklasyfikowania i dawały się w tamtym czasie odnaleźć cechy zbliżające ich muzykę do gatunku no wave lub deathrock.
Pomimo niewielkich sukcesów jakie odniósł The Birthday Party, z niego samego wyrosły bardzo znaczące postacie światowej muzyki rockowej. Są to: przede wszystkim piosenkarz i kompozytor Nick Cave, multiinstrumentalista Mick Harvey oraz piosenkarz, kompozytor i gitarzysta Rowland S. Howard.
The Boys Next Door.
Początki zespołu sięgają początków lat siedemdziesiątych, kiedy to w prywatnej szkole Caulfield Grammar School (na przedmieściach Melbourne) spotkało się kilku szkolnych kolegów. Większość z nich była członkami szkolnego chóru. Około 1973 roku postanowili założyć zespół. W pierwszym składzie znaleźli się Nick Cave (śpiew), Mick Harvey (gitara) oraz Phill Calvert (perkusja), a także drugi gitarzysta, basista oraz saksofonista. Zespół, który przybierał różne nazwy, wykonywał przede wszystkim utwory znanych w tamtym czasie artystów z ery przedpunkowej, takich jak David Bowie, Lou Reed, Roxy Music, Alice Cooper czy Sensational Alex Harvey Band.
Po ukończeniu szkoły przez członków, w 1975 roku, zespół zdecydował się kontynuować działalność. Nowym członkiem został jeden z przyjaciół, Tracy Pew, który przyjął rolę basisty. Po wybuchu wielkiej rewolucji w muzyce, jaką były narodziny punka, zespół przyjął nazwę The Boys Next Door. W tym czasie, będąc już pod wpływem znanych australijskich zespołów The Saints oraz Radio Birdman, "chłopcy z sąsiedztwa" dokonali swoich pierwszych koncertów oraz nagrań w stylu określanym jako "nowa fala".Ten okres dokumentuje wydana w 1977 roku płyta-składanka Lethal Weapons
W 1978 do grupy dołącza Rowland S. Howard i mniej więcej od tego czasu muzyka tworzona przez zespół zmienia się radykalnie. Sposób gry na gitarze Howarda, a także użycie przez niego sprzężenia, specyficznej techniki nakładających się na siebie wysokich dźwięków, powstających z oddziaływania gitary ze wzmacniaczem, staje się wizytówką zespołu.
Dodatek gitary Howarda był z pewnością katalizatorem wcześniej wspomnianych zmian, ale muzyka grupy już wcześniej coraz bardziej zbliżała się do takich stylów jak punk, rockabilly, free jazz, czy też bardzo surowy blues, lecz w sposób odbiegający od możliwości ścisłej kategoryzacji. Powstające w tym czasie utwory bywały oparte, na przykład, na powtarzającej się linii basu i perkusji, która brzmiała jak wściekły Gene Krupa. Taki styl grania znajdował wsparcie w stylu śpiewania Cave'a i jego ekspresyjnych tekstach. Pomimo to, zespół znalazł w swoim producencie i zarazem inżynierze dźwięku Tonym Cohenie chętnego towarzysza ich muzycznych eksperymentów. Natomiast ich manager Keith Glass postarał się o ich finansowe wsparcie, gdyż został wydawcą ich wszystkich wczesnych nagrań, za sprawą jego własnego wydawnictwa Missing Link Records.
Londyn i później.
Po nagraniach i umiarkowanym sukcesie w Australii (włączając w to setki występów na żywo) postanowili przenieść się do Londynu w roku 1980, zmieniając przy tym nazwę na The Birthday Party i rozpoczynając tym samym okres tworzenia nowoczesnej i agresywnej zarazem muzyki. Mieszkali w Londynie, z przerwami na wyjazdy z koncertami po Australii, Europie i USA do roku 1982, kiedy to przeprowadzili się do Berlina Zachodniego.
Krytycy pisali o twórczości z tamtego okresu: "ponad ledwo kontrolowanym zgiełkiem, wokal Cave'a rozciąga się od odgłosów desperacji do wprost przerażenia i szaleństwa" oraz "ani John Cale ani Alfred Hitchcock nikt z nich nie był bardziej przerażający." , natomiast Cave "nie śpiewa lecz wydala głos ze swoich flaków". Pomimo że styl Cave'a nie jest odkrywczy i sięga on do dokonań wcześniejszych "krzykaczy" w historii rock and rolla, a w szczególności takich jak Iggy Pop czy Alan Vega z zespołu Suicide, jego śpiewanie z zespołem Birthday Party wciąż pozostaje potężne i wyraziste.
W 1982 roku, jeszcze przed przeprowadzką, Calvert został wyrzucony z zespołu, gdyż "nie był w stanie utrzymać rytmu w utworze "Dead Joe" w sposób satysfakcjonujący dla wszystkich" , a jego miejsce przy perkusji zajął Harvey.
Kolejnym przykrym zdarzeniem w historii zespołu, było aresztowanie Tracy Pewa za jazdę po spożyciu alkoholu oraz drobną kradzież w tym samym roku. Na jego miejsce dołączył Barry Adamson, były członek zespołu Magazine oraz Visage, a także Harry Howard i Chris Walsh zastępowali go na nagraniach albumu Junkyard oraz występach na żywo. Ostatecznie Pew powrócił do zespołu. Zmarł kilka lat później podczas ataku epilepsji.
W 1982 grupa współpracowała z Lydią Lunch, a w wyniku tej współpracy powstały nagrania w 1982 roku oraz ostatecznie wydany w 1987 album o tytule Honeymoon In Red. Jednakże Harvey i Cave byli niezadowoleni ze sposobu zmiksowania materiału i poprosili o wycofanie ich z autorstwa tych nagrań. Dla odmiany, Howard i Pew nie mieli takich obiekcji.
W 1983 Blixa Bargeld z niemieckiego zespołu Einstürzende Neubauten zagrał na gitarze w kilku nagraniach zespołu, a potem ostatecznie zastąpił Howarda, w wyniku napięć pomiędzy Cavem i Howardem.
The Birthday Party zostało ostatecznie rozwiązane w 1984, w związku z rozstaniem Cave'a i Howarda, a także na skutek problemów z narkotykami niektórych członków zespołu.
Wpływ i spuścizna.
Z popiołów the Birthday Party powstały następujące grupy: Nick Cave and the Bad Seeds (w składzie Cave, Harvey, Adamson oraz Bargeld), Crime and the City Solution (w składzie Harvey i Howard, a później sam Harvey) oraz These Immortal Souls (z udziałem Howarda). Wszystkie te zespoły współposiadały podobną estetykę, jednakże prawdopodobnie różniła je sprawność w jej okazywaniu.
W związku z prawie legendarnym statusem zespołu oraz na skutek sukcesów jego następców, czyli zespołu Nick Cave and the Bad Seeds, wszystkie nagrania The Birthday Party zostały kilkakrotnie wydane na CD. W minionych latach Mick Harvey nadzorował wydania rzadkich oraz wcześniej nie wydanych nagrań.
Wśród zespołów, których korzeni muzycznych można doszukiwać się w zespole The Birthday Party, są na przykład: The Jesus and Mary Chain, Coil, My Bloody Valentine, Cocteau Twins, Jesus Lizard, Scratch Acid, Melt-Banana, Big Boys, Dinosaur Jr., Swans, Tindersticks, The Horrors, Turn Pale, The Wahas, The Eighties Matchbox B Line Disaster oraz The Devastations.
Amerykańskie niezależne wydawnictwo 31G Records wydało tribute album The Birthday Party zatytułowany "Release the Bats".
W październiku 2007 Cave został włączony w skład ARIA Hall of Fame. Podczas swojego przemówienia akceptującego tę decyzję bezczelnie zaproponował, że należy dołączyć oprócz niego wszystkich członków zespołu Bad Seeds (także Harveya), oraz Howarda i Pewa z The Birthday Party.
Nazwa zespołu.
Niektóre źródła twierdzą, że nazwa wywodzi się ze sztuki Harolda Pintera o tym samym tytule. Inne źródła (związane z biografią Cave'a napisaną przez Iana Johnstona) twierdzą, że Cave pomylił lub celowo przypisał pochodzenie nazwy do nieistniejącej sceny urodzin w powieści Dostojewskiego "Zbrodnia i kara".
Dyskografia.
Albumy.
Istnieje też wydanie na CD z 1988 całego materiału z tego albumu oraz z innymi wczesnymi nagraniami zespołu pod tytułem "Hee Haw" 
(Uwaga: wydano także singel EP o tym samym tytule w 1979 i w 1980 roku "Hee Haw").

</doc>
<doc id="1354659" url="https://pl.wikipedia.org/wiki?curid=1354659" title="Friuli">
Friuli

Friuli (wł. "Friuli", friul. "Friûl", słoweń. "Furlanija", niem. "Friaul") – kraina historyczna oraz region geograficzny w północno-wschodnich Włoszech i zachodniej Słowenii o łącznej powierzchni  km².
Definiowane, jako obszar pomiędzy rzeką "Livenza" na zachodzie i rzeką "Timavo" na wschodzie. Nazwa pochodzi z czasów starorzymskich, od jego historycznie najważniejszego miasta – Cividale del Friuli.
Od 31 stycznia 1963 zdecydowana większość obszaru włoskiej części Friuli wchodzi w skład autonomicznego regionu administracyjnego Friuli-Wenecja Julijska (prowincja Gorycja, prowincja Udine i prowincja Pordenone), stanowiąc 96% jego terytorium. Niewielki fragment Friuli jest usytuowany w regionie Wenecja Euganejska.
Słoweńska część Friuli obejmuje krainę Goriška w regionie geograficznym Primorska (Przymorza Słoweńskie).
Region głównie zamieszkują Friulowie posługujący się językiem friulskim. Ponadto niektóre gminy strefy przygranicznej zamieszkiwane są przez ponad 50-tysięczną mniejszość słoweńską.
W skład Friuli wchodzi również górska kraina o nazwie Karnia (wł. "Carnia"), usytuowana w północno-zachodniej części regionu, obejmująca Alpy Karnickie i Karynckie.
Największym miastem regionu jest Udine, nazywane „Capitâl dal Friûl”.

</doc>
<doc id="1354660" url="https://pl.wikipedia.org/wiki?curid=1354660" title="Becva">
Becva



</doc>
<doc id="1354662" url="https://pl.wikipedia.org/wiki?curid=1354662" title="Cezary Taracha">
Cezary Taracha

Cezary Taracha (ur. 1965) – polski historyk, hispanista związany z Katolickim Uniwersytetem Lubelskim Jana Pawła II oraz Instytutem Hiszpańsko-Polskim w Lublinie. Kierownik Katedry Historii i Kultury Krajów Języka Hiszpańskiego Instytutu Historii KUL.
Życiorys.
Ukończył historię (1989) i historię sztuki (1992) na KUL. Stopień doktora nauk humanistycznych uzyskał w 1993 roku na podstawie rozprawy pt. "Rzeczpospolita, Europa i Świat w oczach hiszpańskiego ilustrado. Ambasada Pedro Arandy w Polsce 1760-1762/64". Promotorem w przewodzie był prof. dr hab. Wiesław Müller. Habilitował się w 2005 na podstawie pracy dotyczącej hiszpańskiego wywiadu w XVIII wieku. 
Publikuje książki dotyczące przede wszystkim historii Hiszpanii, relacji polsko-hiszpańskich, historii dyplomacji i wywiadu, a także historii regionalnej. Współpracuje z ośrodkami naukowymi w Polsce (OBTA UW), w Hiszpanii (Logroño, Valladolid, Murcia, Madryt) i Ameryce Pd. (Valparaíso). Był współzałożycielem Towarzystwa Hiszpańsko-Polskiego KUL w 1989 i Lubelskiego Towarzystwa Gitarowego w 1992.
Jest przewodniczącym Rady Naukowej Instytutu Hiszpańsko-Polskiego w Lublinie (od 2004). Organizator (od 2001) „Spotkań z Muzyką Organową” w Dąbrowicy. Inne jego zainteresowania to: literatura, malarstwo, sport, turystyka górska.
W październiku 2008 (27-28 X) zorganizował polsko-hiszpańską konferencję: "W czasie wojny i pokoju. Szpiegostwo jako instrument polityki państwa".
11 czerwca 2021 r. został odznaczony Krzyżem Kawalerskim Orderu Odrodzenia Polski za wybitne zasługi w pracy naukowo-badawczej i dydaktycznej oraz za wkład w rozwój międzynarodowej współpracy naukowej.
Publikacje.
Redakcja dzieł zbiorowych.
"Szpiegostwo, wywiad, państwo, Wydawnictwo Polihymnia" (red.), Lublin 2009.

</doc>
<doc id="1354663" url="https://pl.wikipedia.org/wiki?curid=1354663" title="Corot">
Corot

Osoby:
Inne:

</doc>
<doc id="1354664" url="https://pl.wikipedia.org/wiki?curid=1354664" title="Tafilelt">
Tafilelt



</doc>
<doc id="1354665" url="https://pl.wikipedia.org/wiki?curid=1354665" title="Świadkowie Jehowy w Polsce">
Świadkowie Jehowy w Polsce

Świadkowie Jehowy w Polsce – społeczność wyznaniowa w Polsce należąca do ogólnoświatowej wspólnoty Świadków Jehowy, licząca w 2022 roku 114 673 głosicieli, należących do 1272 zborów (w tym zbory i grupy innojęzyczne oraz języka migowego). Trzeci pod względem liczebności związek wyznaniowy w Polsce, jedna z 27 wspólnot Świadków Jehowy na świecie, których liczebność przekracza 100 000 głosicieli.
W 2022 roku doroczna uroczystości Wieczerzy Pańskiej w Polsce zgromadziła 191 572 Świadków Jehowy, sympatyków oraz osób zaproszonych. Biuro Oddziału, koordynujące działalność Świadków Jehowy w Polsce, znajduje się w Nadarzynie niedaleko Warszawy. Miejscowi głosiciele korzystają z ośmiu Sal Zgromadzeń, znajdujących się w Lublinie, Łodzi, Malborku, Mostach, Skarbimierzu, Sosnowcu, Stęszewie i Warszawie.
Historia.
Początki.
Pierwsi Badacze.
Historia Świadków Jehowy na ziemiach polskich sięga roku 1891, kiedy to w trakcie swojej pierwszej podróży do Europy Charles Taze Russell odwiedził latem Kraków. W 1892 roku do ojczyzny ze Stanów Zjednoczonych powrócił kolporter Constantine Antoszewski, który w Chicago rozpowszechniał Biblie i książki Badaczy Pisma Świętego emigrantom. W roku 1895 Hipolit Oleszyński – Badacz Pisma Świętego ochrzczony w 1893 roku na pierwszej Konwencji Generalnej zorganizowanej w Chicago – na trzy miesiące przyjechał ze Stanów Zjednoczonych do Warszawy, by członków swojej rodziny i znajomych zapoznać z wierzeniami Badaczy Pisma Świętego. Wizyta ta jednak nie przyniosła oczekiwanych rezultatów.
Pomimo wielu trudności, w okresie późniejszym na tereny trzech zaborów docierała literatura w języku niemieckim i angielskim, wysyłana przez przebywających na emigracji krewnych i znajomych. W 1898 roku Margarete Giesecke z Niemiec, która w tym czasie opiekowała się znajdującym się w Berlinie składem literatury, przeznaczonym do wysyłania publikacji na teren Niemiec i innych krajów europejskich, zapoznała z wierzeniami Badaczy Pisma Świętego pewnego misjonarza protestanckiego, działającego na terenie zaboru pruskiego. Misjonarz ten dzielił się zdobytą wiedzą z innymi osobami na ziemiach polskich. W 1901 roku zbierała się w Warszawie niemieckojęzyczna grupa 15 osób, posługująca się publikacjami w języku niemieckim. Do grupy tej należał Johann Weinz, a literaturę otrzymywali z Niemiec za pośrednictwem Margarete Giesecke.
Pierwsze zbory.
Kolejnym Badaczem Pisma Świętego działającym na terenie obecnej Polski był Szwajcar E. Bente, który w 1905 roku objął wakat dyrektora w warszawskiej fabryce koronek. Wkrótce przy pomocy tłumacza zorganizował grupę w Warszawie, która omawiała Biblię z pomocą publikacji Badaczy Pisma Świętego. 17 października 1905 roku udało się dokonać pierwszej rejestracji grupy polskich Badaczy Pisma Świętego. Grupę tę kilka razy odwiedził przedstawiciel niemieckiego biura, pielgrzym Hermann Herkendell (1889–1926); stamtąd też sprowadzano literaturę. Dzięki staraniom Hipolita Oleszyńskiego w latach 1904–1909 wydano po polsku szereg publikacji (m.in. skrócone wydanie pierwszego tomu "Wykładów Pisma Świętego"), a w 1915 roku regularnie, co miesiąc, była wydawana „Strażnica” w języku polskim. Jej pierwszym tłumaczem i redaktorem był mieszkający w Chicago H. Oleszyński. Po roku 1907 powrócił ze Stanów Zjednoczonych do Warszawy Wincenty Kin, który wierzenia Badaczy Pisma Świętego przyjął dzięki Oleszyńskiemu.
3 maja 1910 roku w 14-osobowym warszawskim zborze, zbierającym się w mieszkaniu E. Bente przy ul. Żelaznej 82, złożył wizytę Charles T. Russell wraz z Josephem F. Rutherfordem. Podczas całodniowego zebrania rolę tłumacza pełnił sługa oddziału niemieckiego Otto Albert Kötitz. W spotkaniu tym uczestniczyło około 20 osób. W trakcie tej jednodniowej wizyty trzy osoby zostały pełnoczasowymi kolporterami. W marcu 1911 roku w trakcie posługi skierowanej do Żydów C.T. Russell odwiedził Kraków i Lwów z zamiarem wygłoszenia wykładu „Syjonizm w proroctwie”. W Krakowie z powodu restrykcji rządowych zabraniających organizowania wystąpień publicznych nie doszło do jego publicznego przemówienia, niemniej jednak Russell przeprowadził kilkanaście indywidualnych rozmów. We Lwowie oba zaplanowane wykłady zostały zakłócone przez sympatyków rabina J.L. Magnesa, lidera społeczności żydowskiej z Nowego Jorku. Rabin Magnes telegraficznie przestrzegł swoich znajomych przed Charlesem T. Russellem, przedstawiając go jako chrześcijańskiego misjonarza nawracającego Żydów. Ludzie ci podnosili hałas, by na wszelkie sposoby nie dopuścić C.T. Russella do głosu.
Mimo że już wtedy w Warszawie było wiele osób, które interesowały się studiowaniem Biblii, w urządzaniu ich spotkań przeszkadzała carska policja, we wszystkim dopatrująca się sposobności do przygotowań zbrojnego powstania. Podczas wizyty Russell zasugerował złożenie do władz wniosku o prawną rejestrację wyznania. W roku 1911 zbór w Warszawie liczył około 25 osób, w Pabianicach – 20, w Raszynie – około 8. Pojawiły się też osoby zainteresowane w Łodzi. 15 sierpnia tego samego roku zostało ochrzczonych 15 osób.
W 1911 roku wysłany do Polski przez C.T. Russella Hipolit Oleszyński odwiedził zbory w Warszawie, Łodzi, Pabianicach i innych miastach. W roku 1912 oraz w 1913 Oleszyński ponownie odwiedzał zbory, a także wygłaszał przemówienia publiczne gdziekolwiek było możliwe uzyskanie jednorazowego zezwolenia na takie wykłady. Zezwoleń jednak udzielano niechętnie. W tym czasie Bente i Oleszyński przygotowali dwa wnioski do Sekretarza Spraw Religijnych, dotyczące legalizacji działalności Badaczy Pisma Świętego, jednak mimo poniesionych znacznych nakładów finansowych zostały one załatwione odmownie.
20 maja 1913 roku dzięki pomocy pewnego urzędnika pracującego w wojskowości udało się zalegalizować zbór warszawski oraz uzyskać prawną podstawę działalności Badaczy Pisma Świętego. Stało się to na mocy reskryptu nr 2167/5, wydanego przez Gieorgija Skałona generała-gubernatora Warszawy na Wincentego Kina. Reskrypt ten umożliwił działalność na większą skalę. Potwierdzał on istnienie zboru warszawskiego od 1905 roku. Akta urzędowe i sądowe, powołujące się na ten dokument, nawiązują równocześnie do 17 października 1906 roku, kiedy to car wydał ukaz tolerancyjny, zatwierdzający prawo tworzenia zborów mniejszościowych wyznań ("Rosyjski Zbiór Praw" poz. 1728). Tym samym 20 maja 1913 roku uzyskano status wyznania uznanego przez państwo.
W roku 1913 niemieckie Biuro Oddziału wysłało barona Nikolausa von Tornow w trzy podróże misyjne, w których uczestniczyło około 10 osób. Grupa ta rozpowszechniała traktaty oraz zapraszała okoliczną ludność na wykłady wygłaszane przez Bernharda Buchholza. Sale, w których wygłaszano wykłady, zawsze były przepełnione, a następny dzień poświęcano na odwiedzanie ludzi. Trzecia podróż tej grupy prowadziła aż pod ówczesną granicę niemiecko-rosyjską, dzięki czemu dotarła ona do niemieckojęzycznej ludności mieszkającej na terenie zaboru pruskiego.
Krótko przed wybuchem I wojny światowej przedstawiciel Towarzystwa Strażnica, Joseph F. Rutherford, odbył podróż służbową do kilku krajów. Odwiedził również Polskę, gdzie w Łodzi spotkał się z Badaczem Pisma Świętego o nazwisku Dojczman. W wyniku tego spotkania rodzina Dojczmanów wyruszyła w podróż ewangelizacyjną do Rosji. Podróż ta miała potrwać dwa miesiące, jednak w wyniku wybuchu najpierw I wojny światowej, a później wojny domowej pobyt Dojczmanów w Rosji przeciągnął się i do Polski wrócili w 1921 roku.
W lipcu 1910 roku w Gdańsku istniał już niewielki zbór niemieckojęzyczny. W kwietniu 1914 roku grupa liczyła 30 członków i sympatyków. Od roku 1917 gdański zbór zgromadzał się w mieszkaniu rodziny Ruhnauów. Do roku 1925 liczba jego członków wzrosła do 196 aktywnych głosicieli i sympatyków.
Jeszcze przed rokiem 1918 w Poznaniu wyłoniła się grupa osób studiujących tomy "Wykładów Pisma Świętego" C.T. Russella w języku polskim, która utworzyła pierwszy zbór w tym mieście. Zborowi temu do 1922 roku przewodził Teofil Szmidt, a po jego wyprowadzce z Poznania przybyły z Warszawy Władysław Kącki, który na swój koszt wynajmował salę przy ul. Górna Wilda, gdzie wygłaszał wykłady. W 1922 roku zbór ten liczył około 20 członków.
W kwietniu 1915 roku zebrało się w Warszawie na uroczystości Wieczerzy Pańskiej ("Pamiątce") 90 osób, a niedługo potem 16 osób przyjęło chrzest. W wyniku I wojny światowej grupy zbierające się w Warszawie i Łodzi uległy częściowemu rozproszeniu. Wciąż jednak pojawiały się nowe osoby zainteresowane wierzeniami Badaczy Pisma Świętego. W 1918 roku warszawski zbór liczył już około 50 osób, które regularnie przychodziły na wykłady.
Badacze Pisma Świętego odbycia służby wojskowej, za co byli skazywani na kary więzienia.
Od stycznia 1919 roku „Strażnica” w języku polskim ukazywała się dwa razy w miesiącu. Wiosną 1920 roku zarząd główny polskiej filii Towarzystwa Strażnica w Detroit przysłał do Polski jako swoich przedstawicieli W.S. Kołomyjskiego i Czesława Kasprzykowskiego.
Okres podziałów.
Podczas I wojny światowej zbory na terenie byłego zaboru rosyjskiego nie miały kontaktu z resztą Badaczy Pisma Świętego. Dlatego wiadomość o śmierci C.T. Russella dotarła do Warszawy dopiero dwa lata po fakcie. W okresie rozłamu i podziałów w ruchu Badaczy Pisma Świętego w Stanach Zjednoczonych jedna z grup – Wincentego Kina (zm. 10 maja 1922) – przyjęła nauczanie Wolnych Badaczy Pisma Świętego. Wysłana przez amerykański oddział Towarzystwa Strażnica delegacja złożona z Kołomyjskiego i Kasprzykowskiego uznała, że nauki tej grupy są niezgodne z naukami Towarzystwa Strażnica i w niedługim czasie przywróciła właściwe poglądy w zborze. Ponieważ jednak Kin i inni nie powrócili do zboru, utracono prawo do działalności, na podstawie którego działali Badacze związani z Towarzystwem Strażnica, oraz salę, w której zgromadzał się zbór warszawski. Z tego względu zebrania zborowe i wykłady publiczne odbywały się w wynajmowanych salach kinowych. Prężnie działająca grupa publikowała zapowiedzi niedzielnych wykładów w prasie oraz w ulotkach rozdawanych na ulicach. Dzięki temu w 1921 roku wykłady publiczne w stolicy gromadziły do 700 słuchaczy.
Kołomyjski zachorował na tyfus, a po wyzdrowieniu powrócił do Stanów Zjednoczonych, gdzie ponownie usługiwał w charakterze pielgrzyma. Pomimo trudności, jakie wynikły na arenie politycznej Polski (trwała wojna z Rosją), w 1920 roku Kasprzykowski doprowadził do zarejestrowania „Stowarzyszenia Badaczy Pisma Świętego – Grupa II”. Znaleźli się w tej grupie Badacze Pisma Świętego związani z Towarzystwem Strażnica. Działalność jednak w znacznej mierze ograniczała inflacja. Zbory w tym czasie odwiedzał i wygłaszał wykłady pielgrzym ze Stanów Zjednoczonych Józef Krett.
16 marca 1920 roku do Krakowa powrócił ze Stanów Zjednoczonych Jan Kusina pochodzący z Młodochowa w powiecie mieleckim, który szybko zorganizował w tym mieście grupkę Badaczy Pisma Świętego. Po rewizji w jego mieszkaniu na krakowskich Grzegórzkach, już 23 marca przesłuchiwała go policja. Zbór krakowski zbierał się w Podgórzu przy ulicy Kącik 5, w domu zakupionym z przeznaczeniem na salę zborową, przez pochodzącego z Mielca członka zboru o nazwisku Winiarz. W roku 1920 dziesięciu wykładowców wygłosiło około 600 wykładów w zborach, których wysłuchało ponad 200 000 osób.
30 kwietnia 1921 roku Ministerstwo Wyznań Religijnych i Oświecenia Publicznego zaświadczyło, że „Stowarzyszenie Badaczy Pisma Świętego”, jest jawnym Stowarzyszeniem Religijnym.
W dniach od 30 października do 2 listopada 1921 roku w Warszawie odbył się pierwszy walny zjazd, w którym uczestniczyło ogółem ponad 500 osób z 30 miejscowości, a 14 osób ochrzczono. W roku 1921 w Warszawie w lokalu przy ul. Chmielnej 67/4 powstało przedstawicielstwo Towarzystwa Strażnica oraz skład literatury, natomiast przy ul. Hożej 35 znajdowała się sala zebrań warszawskiego zboru, która po remoncie mogła pomieścić 400 osób. Pierwszym przedstawicielem Towarzystwa Strażnica w latach 1921–1924 został Czesław Kasprzykowski.
Franciszek Puchała, który od 1913 roku przebywał na emigracji w Stanach Zjednoczonych, a Badaczem Pisma Świętego został w roku 1918, w 1921 roku powrócił w rodzinne strony. Tu z powodu wyznawanej przez niego religii spotkał się z szykanami ze strony miejscowego księdza Zygmunta Migdała z parafii Niepołomice i okolicznej ludności. Z tego względu wydał on własnym kosztem ulotkę, zawierającą krytykę 13 doktryn katolickich. Ulotkę tę Puchała przygotował w oparciu o książkę ks. Antoniego Wapplera "„Historya Kościoła Katolickiego”". Obiecał w niej, że za udowodnienie ich biblijnego pochodzenia zapłaci po 10 000 marek polskich za każdą z doktryn. Treść ulotki stała się podstawą dyskusji, która miała miejsce 10 sierpnia 1922 roku w Krakowie na Podgórzu, w lokalu Badaczy Pisma Świętego. Uczestniczyli w niej ze strony Badaczy Pisma Świętego: Franciszek Puchała, Czesław Kasprzykowski i Wacław Narodowicz, a ze strony jezuitów: Jan Rostworowski, Józef Gliwa i Stanisław Chodoleński, którym towarzyszył prawnik Adam Konopka. Na życzenie jezuitów odbyła się ona przy drzwiach zamkniętych z udziałem kilku świadków i stenotypistek. Treść dyskusji podjętej i przegranej przez teologów jezuickich została wydana w formie broszury pt. "„Bitwa na niebie”" w nakładzie 10 000 egzemplarzy, nie licząc późniejszych dodruków. Między innymi dzięki temu w 1923 roku w Krakowie na uroczystości Pamiątki zgromadziło się 69 osób. Z czasem władze kościelne wywierały coraz większą presję na władze świeckie, nakłaniając je do aresztowań Badaczy Pisma Świętego.
Strona katolicka zarzucała Badaczom Pisma Świętego, iż ich działalność jest finansowana przez środowiska amerykańskich Żydów względnie masonów, a także sprzyjanie komunizmowi i dążenie do anarchii co miało prowadzić do odrywania słabszych jednostek od wiary przodków. W wyniku donosów w 1921 roku policja krakowska przerywała zebrania, w których uczestniczyło około 40 osób. Powoływano się wówczas na brak odpowiedniego zezwolenia ze strony władz na urządzanie zebrań w mieszkaniach prywatnych w celu wysłuchania wykładów biblijnych. Chrztu udzielano w Wiśle (np. w lipcu 1921 roku pod Wawelem), a w porze zimowej w wielkim basenie łaźni parowej hotelu Krakowskiego. Przy jednej z takich okazji – w grudniu 1921 roku – na skutek donosu na teren basenu wkroczyła policja, przerywając uroczystość, której przewodził Jan Kusina, a chrztu udzielał Czesław Kasprzykowski (chrztu udzielał również sam Jan Kusina). Takim działaniom sprzyjał brak uregulowania prawa wyznaniowego w okresie międzywojennym, stąd na organizowanie zebrań publicznych potrzebne było posiadanie jednorazowego zezwolenia wydawanego przez urząd starosty. 25 kwietnia 1921 roku Jan Kusina w czasie działalności kaznodziejskiej w Krakowie został aresztowany, pobity i oskarżony o herezję i bolszewizm. W czerwcu tego samego roku Czesław Kasprzykowski złożył w Ministerstwie Wyznań Religijnych i Oświecenia Publicznego (MWRiOP) skargę na to aresztowanie, w której poinformował, że Jan Kusina na polecenie księży był aresztowany cztery razy i trafił do więzienia „Pod Telegrafem” w Krakowie. 11 sierpnia tego samego roku Kusina został uniewinniony przez krakowski Sąd Okręgowy. 30 kwietnia 1921 roku Badaczy Pisma Świętego zaliczono do stowarzyszeń religijnych, którym przysługiwało prawo do odprawiania nabożeństw domowych. W odpowiedzi na interpelację poselską wniesioną przez Kazimierza Czapińskiego, MWRiOP stwierdziło, że Kusina „bezprawnie urządzał zgromadzenia i wygłaszał na nich przemówienia, w których uczestnicy dopatrywali się antyreligijnej i antypaństwowej agitacji”. Opinia ta została wydana wbrew uniewinniającemu wyrokowi sądowemu. Dała ona postawy do podejmowania dalszych działań szykanujących Badaczy Pisma Świętego.
W 1922 roku na Pamiątce w 32 miastach Polski zebrało się 657 osób (najwięcej w Warszawie – 259, w Krakowie – 81, w Pisarzowej – 26, w Kątach (k. Chrzanowa) – 23 i w Poznaniu – 20), a podczas kilku zgromadzeń chrzest przyjęło 108 osób. W roku 1923 największe skupiska wyznawców i zainteresowanych były (według liczby obecnych na Pamiątce) w Warszawie – 285, w Krakowie – 69, w podkrakowskim Gaju i Jugowicach – 34, Łodzi – 30, Pisarzowej – 26 i w Lublinie – 23 oraz w Domaczewie (obecnie na terenie Białorusi) – 20 osób.
W sierpniu 1924 roku w Woli Batorskiej koło Krakowa odbyła się konwencja z udziałem około 100 osób m.in. z Poznania, Warszawy, Krakowa, Częstochowy, Jaworzna, Wieliczki i innych miejscowości.
W 1924 roku wyremontowano halę fabryczną w centrum Łodzi, która stała się miejscem zebrań religijnych, odbywających się zarówno w języku polskim, jak i niemieckim. W tym też roku na corocznej Wieczerzy Pańskiej (Pamiątce) w Łodzi zebrały się 92 osoby, w Poznaniu 91, w Warszawie 281, a także 625 osób w 13 innych miastach i miasteczkach, uwzględniając jedynie grupy liczące powyżej 20 osób. W latach 20. XX wieku wyświetlano film "Fotodrama stworzenia" w różnych miastach i choć starano się wynajmować jak największe sale, to jednak ze względu na dużą ilość chętnych do obejrzenia filmu projekcje trzeba było kilkakrotnie powtarzać. Biletem wejścia na projekcje były publikacje Towarzystwa Strażnica, które rozprowadzano przed wejściem na salę kinową.
W grudniu 1924 roku, by przeciwdziałać zarysowującemu się podziałowi w zborach, Towarzystwo Strażnica wydelegowało jako swojego przedstawiciela do Polski Wacława Wnorowskiego. Rozłam w warszawskim zborze wyraźnie zaznaczył się w okresie Pamiątki 1925 roku. W tym czasie Czesław Kasprzykowski stał się jawnym przeciwnikiem Towarzystwa Strażnica. Związał się on z ruchem LHMM, który w Polsce działa pod nazwą Świecki Ruch Misyjny „Epifania”. W wyniku tego rozdziału Kasprzykowski przekazał Biuro przy ulicy Chmielnej 67/4 Wacławowi Wnorowskiemu, działającemu w roli nowego przedstawiciela Towarzystwa Strażnica, natomiast sala zebrań przy ul. Hożej 35 należała do założonego przez Kasprzykowskiego odłamu. Kasprzykowski przejął też zarejestrowane na siebie „Stowarzyszenie Badaczy Pisma Świętego – Grupa II”. W wyniku tego grupa Badaczy Pisma Świętego związana z Towarzystwem Strażnica pozostała bez rejestracji.
W roku 1925 zbory w Polsce odwiedził Joseph F. Rutherford wraz z Alexandrem H. Macmillanem. W tym samym roku po polsku zaczęło się regularnie ukazywać czasopismo „Złoty Wiek”. W roku 1926 na dwóch konwencjach zebrało się 2706 osób. W tym samym roku w Warszawie przy ul. Nowy Zjazd 1 zaczęło funkcjonować krajowe biuro Towarzystwa Strażnica oraz sala zebrań. Po powrocie Wnorowskiego do Stanów Zjednoczonych warszawskim biurem kierował Szwed, którego w następnym roku zastąpił Wacław Narodowicz. Ponieważ Narodowiczowi nie odpowiadała praca biurowa powrócił do wygłaszania wykładów w zborach Badaczy Pisma Świętego. W roku 1927 przybył do Polski Ludwik Kuźma, wydelegowany przez Towarzystwo Strażnica. Uznał on, że potrzebna jest sprawniejsza komunikacja z głównym biurem Towarzystwa.
Paul Balzereit, wysłany z niemieckiego Biura Oddziału, które sprawowało nadzór nad biurem w Polsce, zaproponował objęcie po Narodowiczu kierownictwa nad biurem w Warszawie Wilhelmowi Scheiderowi. Ten wskazał na Edwarda Rüdigera, który przez blisko rok pełnił te obowiązki. Gdy wskutek trudności paszportowych obywatele Niemiec stracili możliwość przyjeżdżania do Polski, bezpośrednią opiekę nad działalnością teokratyczną w Polsce przejęło środkowoeuropejskie biuro Towarzystwa w Bernie, w Szwajcarii. Skierowało ono do Polski w roku 1928 Martina Harbecka, by jeszcze raz poszukać kogoś, kto nadawał by się do usługiwania w charakterze nadzorcy działalności w Polsce. Wtedy też sługą oddziału został Wilhelm Scheider.
W tym czasie Wilhelmowi Scheiderowi swoje pełnomocnictwa do reprezentowania pierwszej grupy Badaczy Pisma Świętego zarejestrowanej przed I wojną światową na mocy reskryptu nr 2167/5 przekazał Całka, który był w 1913 roku upoważniony przez władze carskie. Dzięki temu Badacze Pisma Świętego, związani z Towarzystwem Strażnica ponownie działali legalnie.
W 1927 roku z polecenia Hipolita Oleszyńskiego przyjechał do Polski August Stahn, współpracownik Pastoralnego Instytutu Biblijnego. Rozpoczął on organizowanie w Polsce w jedną całość, luźno działających w zborach grupek opozycjonistów, które z czasem utworzyły zbory Wolnych Badaczy Pisma Świętego. Stało się to przyczynkiem do ostatecznego rozdziału ruchu badackiego w Polsce na zbory lojalne wobec Towarzystwa Strażnica oraz zbory Wolnych Badaczy Pisma Świętego, który to podział nastąpił około roku 1928. Wyciąganie głosicieli ze zborów związanych z Towarzystwem Strażnica czy nawet przeciąganie całych zborów na stronę Wolnych Badaczy Pisma Świętego trwało jeszcze na początku lat 30. W roku 1927 na Pamiątkę śmierci Jezusa Chrystusa przybyło 1101 osób, w tym 76 głosicieli.
W roku 1928 w Polsce do 24 zborów związanych z Towarzystwem Strażnica należało 256 głosicieli. Oprócz polskojęzycznych zborów istniały również zbory niemieckojęzyczne m.in. w Łodzi i Pabianicach. W tym samym roku do kraju powrócili głosiciele, którzy przyjęli wierzenia Badaczy Pisma Świętego we Francji, m.in. Teofil Piaskowski, Szczepan Kosiak i Jan Zabuda. W roku 1929 działało w Polsce 40 zborów, a w 1930 roku 55 zborów oraz 25 mniejszych grup, pracowało również 30 kolporterów. Oprócz literatury w języku polskim rozprowadzano też literaturę w języku niemieckim, rosyjskim i ukraińskim. W konwencji w Warszawie, która odbyła się w dniach 7–9 czerwca 1930 roku w sali przy ul. Nowy Zjazd 1, uczestniczyło ponad 300 osób, a ochrzczono 52. Obecni byli delegaci z całej Polski oraz zagraniczni przedstawiciele Towarzystwa Strażnica (m.in. Łabuszewski z Berlina oraz Martin Harbeck z Biura Europejskiego w Szwajcarii). W programie konwencji była również prowadzona działalność kaznodziejska na terenie Warszawy, w której uczestniczyło 142 głosicieli.
Po okresie podziałów w zborach Badaczy Pisma Świętego w Polsce jakie nastąpiły w latach dwudziestych 6 kwietnia 1931 roku na zjeździe w Łodzi delegaci z poszczególnych zborów z całej Polski oraz z Wolnego Miasta Gdańska przyjęli statut organizacyjny. Zgodnie z przyjętym statutem siedziba związku mieściła się w Łodzi, a obszar jego działania objął całą Polskę wraz z Wolnym Miastem Gdańsk. W celu odróżnienia od innych grup badackich, działających wówczas w Polsce w statucie przyjęto też nazwę „Zjednoczenie Badaczy Pisma Świętego”, którą nie posługiwano się jednak zbyt długo.
W latach trzydziestych na terenie Galicji i Wołynia nadzorcą podróżującym został Ludwik Kinicki. Pochodził on z Czortkowa skąd jego rodzina wyemigrowała do Stanów Zjednoczonych. Tam zetknął się z Badaczami Pisma Świętego i wrócił w rodzinne strony by prowadzić działalność kaznodziejską.
Procesy sądowe.
W latach 20. i 30. XX wieku bardzo częste stało się szkalowanie Badaczy Pisma Świętego za pośrednictwem prasy przez stronę kościelną. Najczęściej posługiwano się pomówieniami o związkach Badaczy z komunizmem. Franciszkanin Maksymilian M. Kolbe w piśmie „Rycerz Niepokalanej” w roku 1923 pisał: „"Badacze zaś Pisma św. są" (...) "niczem innem, jak tylko zamaskowanym bolszewizmem ze wszystkiemi obietnicami talmudystycznymi"”, a także zarzucał im zjednywanie wyznawców "„grubymi dolarami”". Często też wytaczano poszczególnym osobom procesy o rzekome bluźnierstwa, których jakoby mieli się dopuszczać.
Przykładem takiego procesu była sprawa w 1933 roku w Chojnicach, w której pionierowi Świadków Jehowy, Janowi Śmieszko zarzucono dopuszczenie się bluźnierstw za pomocą druków. W roli eksperta katolickiego wystąpił doktor teologii, ksiądz Franciszek Jank, a w roli biegłego z ramienia Towarzystwa Strażnica Wilhelm Scheider. W trakcie rozprawy sądowej rozpatrywano takie zagadnienia jak nieśmiertelność duszy, wieczne męki i czyściec. Rozprawa ta zakończyła się uniewinnieniem Śmieszki.
Z kolei Świadkowie Jehowy wytoczyli proces krakowskiemu „Ilustrowanemu Kurierowi Codziennemu”, który pisał, że Świadkowie Jehowy to w rzeczywistości zakonspirowani komuniści, śpiewają pieśni bolszewickie, a szkoleni są na terenie Związku Radzieckiego i stamtąd są opłacani. Redaktor naczelny pisma został skazany sądownie.
W wydanej w 1927 roku książce „Sekty żydujące w Polsce” jezuita Mieczysław Skrudlik pisał o Badaczach Pisma Świętego jako o ugrupowaniu o koncepcjach społeczno-politycznych "„na wskroś antypaństwowych”", które miało tworzyć na terenie kraju siedliska "„bolszewizmu, komunizmu i anarchii”" oraz miało dążyć do zniszczenia istniejącego ustroju państwowego i zachwiania fundamentami polskiej państwowości. Zdaniem jezuity Badacze Pisma Świętego mieli poprzez „propagowanie wolnej miłości ze wszystkimi jej następstwami” stanowić szczególne niebezpieczeństwo dla rodzin. Książkę tą 6 czerwca 1927 roku autor wysłał na ręce arcybiskupa Augusta Hlonda. Opublikował też kilka broszur o podobnej treści. Pozwany do sądu, Skrudlik trzykrotnie wnosił o odroczenie rozprawy ze względu na stan zdrowia, a później po kilku zmianach miejsca zamieszkania stał się dla sądu nieuchwytny.
W roku 1933 było około 100 wypadków zatrzymania Świadków Jehowy przez policję, a w roku 1935 już ponad 3000. Zanotowano też kilkadziesiąt wypadków ciężkiego pobicia przez tłum. Większość tych zajść zostawała umarzana. Kilku prawników była gotowa bronić Świadków Jehowy w sprawach sądowych. Dla przeciwdziałania zarzutom o rzekomy handel domokrążny zaczęto wydawać legitymacje upoważniające do pracy ewangelizacyjnej. Sporządzano je w oparciu o przepisy o wolności sumienia i wyznania.
„Złoty Wiek”.
W 1925 roku zaczęło się ukazywać po polsku czasopismo „Złoty Wiek” (obecnie „Przebudźcie się!”), a jego tłumaczem był Edward Rüdiger. Do roku 1933 czasopismo to było drukowane w Szwajcarii i sprowadzane do Polski. Przez krótki czas „Złoty Wiek” był dostępny również w sprzedaży w kioskach ulicznych wraz z prasą światową i szeroko reklamowany na ulicach Warszawy i Łodzi. Ponieważ czasopismo to zdaniem strony kościelnej podważało doktryny i autorytet Kościoła katolickiego, strona kościelna wywierała presję na władze by uniemożliwić jego wydawanie. W 1929 roku dwóch arcybiskupów wystosowało petycję, wnoszącą o zakaz wydawania czasopisma „Złoty Wiek” w języku polskim.
24 października 1929 roku Felicjan Sławoj Składkowski minister spraw wewnętrznych cofnął debit pocztowy na sprowadzanie czasopisma „Złoty Wiek” w języku polskim ze Szwajcarii. Po kilku tygodniach musiał zrezygnować ze stanowiska, a jego następca Henryk Józewski 22 stycznia 1930 roku ponownie zezwolił na sprowadzenie czasopisma i rozsyłanie go pocztą. Gdy w 1933 roku uniemożliwiono sprowadzanie „Złotego Wieku” ze Szwajcarii, zaczęto drukować czasopismo w Łodzi. Kilkakrotnie jednak zmieniano wydawców, gdyż strona kościelna wywierała na nich presję by zaprzestali wydawania pisma. Po licznych konfiskatach czasopisma zarządzonych przez urząd cenzury doszło do zakazu publikacji „Złotego Wieku”. Po wniesionej apelacji wydawano „Złoty Wiek” aż do czasu wydania decyzji o nieodwołalnym zakazie wydawania czasopisma. Augustyn Raczek odpowiedzialny za wydawanie „Złotego Wieku” został skazany na 15 miesięcy więzienia.
Ostatni numer „Złotego Wieku” ukazał się 1 września 1936 roku. Jednak w miejsce tego czasopisma 1 października 1936 roku zaczęto w Warszawie wydawać czasopismo pod tytułem „Nowy Dzień”. Miało ono taki sam charakter jak „Złoty Wiek”. Ukazywało się ono do samego wybuchu II wojny światowej. Redaktorem nowego czasopisma został Ludwik Kinicki.
Krótko po zakazie wydawania polskiej edycji „Złotego Wieku” cofnięto debit pocztowy dla „Das Goldene Zeitalter” (niemieckiego wydania „Złotego Wieku”). 18 października 1937 roku Łódzki Sąd Okręgowy pierwszej instancji skazał Wilhelma Scheidera, nadzorcę Biura Oddziału w Łodzi na 18 miesięcy więzienia z powodu sprowadzenia trzech wydań niemieckiego czasopisma „Das Goldene Zeitalter”. Na rozprawie apelacyjnej adwokat prosił o łagodniejszy wyrok w zawieszeniu, a Sąd Apelacyjny w Warszawie wydał wyrok uniewinniający i zarządził zwrot skonfiskowanych egzemplarzy czasopism argumentując, że „pismo to nie nosi charakteru lżenia i wyszydzania dogmatów i wierzeń chrześcijaństwa, lecz jest popartą cytatami z Pisma Świętego polemiką religijną”.
Nazwa Świadkowie Jehowy.
W lipcu 1931 roku w Columbus w stanie Ohio zorganizowano międzynarodowe zgromadzenie, którego część była transmitowana przez rozgłośnię radiową WBBR oraz 450 stacji radiowych w Ameryce Północnej, Australii i Europie. Na zgromadzeniu tym Badacze Pisma Świętego związani z Towarzystwem Strażnica przyjęli nazwę Świadkowie Jehowy. W Polsce program kongresowy poprzez Magdeburg retransmitowano na zgromadzeniu w Łodzi. Również na łamach „Strażnicy” podano biblijną nazwę jaką przyjęli Badacze Pisma Świętego na zgromadzeniu w Columbus. Zaczęto wówczas posługiwać się nazwą „Świadkowie Jehowy (Badacze Pisma Świętego)” i zastępować nazwę Badacze Pisma Świętego. W roku 1932 w kraju w działalności kaznodziejskiej brało udział 600 głosicieli. W tym też roku stałą siedzibą Towarzystwa Strażnica został budynek przy ul. Rzgowskiej 24 w Łodzi.
Z powodu nietolerancji religijnej od 1933 roku ataki grup ludności, napuszczanych przez duchownych na Świadków Jehowy stały się bardzo częste. W tym samym roku odnotowano też około 100 przypadków zatrzymań głosicieli przez policję. W 1935 roku dokonano ponad 3000 zatrzymań Świadków Jehowy oraz 41 ciężkich pobić. Choć sprawy pobić czy niszczenia mienia Świadków Jehowy były zgłaszane do sądów, to wiele z nich kończyło się umorzeniem postępowania lub wydaniem wyroku uniewinniającego, a rzadko na ławie oskarżonych stawiano rzeczywistych inicjatorów zajść. Mimo rosnącego sprzeciwu liczebność Świadków Jehowy ciągle wzrastała. W roku 1933 wyniosła 508, rok później wzrosła do 969 głosicieli. W 1935 roku na skutek dekretu władz francuskich 280 głosicieli polskiego pochodzenia powróciło z Francji do Polski. Liczba głosicieli wyniosła 1090.
Rządowe represje wobec Świadków Jehowy rozpoczęły się w roku 1936. Odnotowano w tym roku 68 aktów pobicia Świadków Jehowy. Przeciw Świadkom wniesiono 327 spraw sądowych, z czego 73 sprawy zostały rozstrzygnięte na ich korzyść, a większość spraw oddalono. W 8 wypadkach wydano wyrok skazujący z powodu rzekomego dopuszczenia się „bluźnierstw wobec Boga”. Tygodnik „Samoobrona Narodu” nr 30 z 26 lipca 1936 roku opublikował apel pewnego księdza: „Trzeba więc przy każdej okazji i sposobności wytaczać działaczom Badaczy sprawy karne. Trzeba, aby każda gmina, każda parafia w Polsce zwróciła się do Prezydenta Rzeczypospolitej, do Premiera do Ministra Wyznań Religijnych i Oświecenia Publicznego i Spraw Wewnętrznych, do Sejmu i Senatorów z żądaniem rozwiązania w Polsce sekty, organizacji czy jak to nazwać Badaczy”.
W roku 1937 minister spraw wewnętrznych zakazał wydawania „Strażnicy”, którą zaczęto wydawać nieoficjalnie. W tym samym roku Akcja Katolicka przeprowadziła 75 napadów na Świadków Jehowy, 2 osoby zamordowano. Ponadto odnotowano 108 przypadków zatrzymań przez policję i 263 rozprawy sądowe wytoczone Świadkom Jehowy. Spośród 170 spraw zamkniętych jeszcze w tym samym roku, 99 zakończyło się uniewinnieniem Świadków, a 71 wyrokiem skazującym. Zarządzono również 129 konfiskat literatury, lecz w 99 przypadkach Świadkowie Jehowy wywalczyli jej zwrot.
W miesiącu Pamiątki 1937 roku liczba głosicieli wyniosła 1040 osób skupionych w 121 zborach. 22 marca 1938 roku obłożono zakazem działalność Świadków Jehowy w Polsce. Tego samego dnia władze opieczętowały magazyny biura w Łodzi – rozpoczął się okres działalności konspiracyjnej. W miesięczniku "„Jutrzenka Białostocka”" w maju 1938 roku, ks. Adam Abramowicz pisał: „A więc nareszcie władze uwzględniły nasze żądanie. Od pięciu lat bowiem demaskowaliśmy stale łajdacką robotę „badaczy”, a nawet wydawaliśmy broszurę pt. "„Badacze i rozbijacze Kościoła i Państwa Polskiego za żydowskie pieniądze”", w której dokładnie oświetliliśmy krecią robotę tej sekty”. W 1939 roku, na krótko przed wybuchem II wojny światowej, jedna z ostatnich małych konwencji odbyła się w Kostuninie, w powiecie Chełm. Było na niej obecnych około sześćdziesiąt osób.
Okres II wojny światowej.
Sytuacja w różnych regionach kraju.
W ostatnim odnotowanym miesiącu przed II wojną światową było w Polsce 1039 głosicieli (około 140, czyli ponad 13% mieszkało w miejscowości Wisła). Około połowa głosicieli w tym okresie miała korzenie ukraińskie. Po zajęciu Polski przez Niemcy kraj został podzielony na trzy rejony, a w każdym z nich dla Świadków zapanowały inne warunki.
Na zachodzie kraju, włączonym bezpośrednio do Rzeszy, Gestapo aresztowało każdego, kto był znany jako Świadek Jehowy. Aresztowano nawet za posiadanie pojedynczego egzemplarza „Strażnicy”. Wielu zginęło w hitlerowskich obozach koncentracyjnych. Ci, którzy uniknęli aresztowania, spotykali się w niewielkich grupkach po 2–3 rodziny, a publikacje, które otrzymywali najczęściej od niemieckich współwyznawców, powielali lub przepisywali ręcznie.
Na terenach Generalnego Gubernatorstwa z Warszawą, Krakowem, Lublinem, a potem również ze Lwowem, matryce woskowe „Strażnicy” przygotowywano w Warszawie, a odpowiedzialni za poszczególne strefy (obwody) dbali o ich powielenie na swoim terenie. W grudniu 1942 roku hitlerowcy odkryli warszawską drukarnię, a jej pracowników: Stefana Milewskiego i Jana Gontkiewicza, wysłano do obozu koncentracyjnego Majdanek, a następnie do obozu Buchenwald. Po nich nadzorowaniem działalności i powielaniem publikacji na tym obszarze zajmował się Ludwik Kinicki – aresztowany w 1944 roku, zmarł pod koniec tego roku w obozie koncentracyjnym Mauthausen-Gusen. W wioskach – głównie w Lubelskiem – w czasie wojny podjęto na nowo działalność kaznodziejską od domu do domu.
We wrześniu 1939 roku Związek Radziecki zajął wschodnie tereny Polski, wskutek czego blisko połowa głosicieli w kraju – głównie narodowości polskiej i ukraińskiej, ale także żydowskiej i rosyjskiej – została odcięta od współwyznawców w kraju.
Już na początku II wojny światowej Świadkowie Jehowy utracili wszelką możliwość kontaktu z Biurem Oddziału w Bernie sprawującym wówczas nadzór nad działalnością. Jednak na przełomie 1940 i 1941 roku niemieckiemu Świadkowi Jehowy Fritzowi Otto z Łodzi udawało się otrzymywać z Poznania, Bydgoszczy i Gdańska nieregularną zaszyfrowaną korespondencję.
W okresie II wojny światowej „Strażnica” była powielana lub przepisywana ręcznie i rozprowadzana konspiracyjnie z zachowaniem najwyższej ostrożności ponieważ w niektórych wypadkach za posiadanie zaledwie jednego egzemplarza czasopisma groziło umieszczenie w obozie koncentracyjnym. W latach 1940–1944 powielana „Strażnica” miała postać luźnych kartek formatu A-4. Materiał tak komponowano, by na jednym arkuszu papieru zawierała się zamknięta całość pochodząca z bieżącego numeru. W ten sposób jeden egzemplarz czasopisma trafiał równocześnie do kilku czytelników. Dodatkowo w przypadku rewizji taki sposób wydania nie powodował utraty całego numeru, a tylko pojedynczych kartek.
„Nowy Ład”.
W 1941 roku na terenach zajętych przez Związek Radziecki nie było żadnej łączności z resztą kraju ani z Biurem Oddziału w Bernie. W tej sytuacji Stanisław Burak ze Lwowa, który wcześniej odwiedzał zbory na tym terenie pociągnął za sobą niektórych głosicieli i starszych oraz doprowadził do wprowadzenia na tym obszarze swoistego ruchu nazwanego „Nowy Ład”. Od zboru do zboru wysyłano „duchowe małżeństwa”, składające się ze zdolnego mężczyzny i kobiety celem pozyskiwania zborów dla „Nowego Ładu”. Pod jego wpływem przez około trzy miesiące znalazła się pewna liczba zborów od Lwowa po Lubelszczyznę, próbowano też przejąć zbór w Warszawie.
Grupa ta całkowicie odrzuciła publikacje Towarzystwa Strażnica, a nawet postanowiła je niszczyć. Zalecono czytać wyłącznie Dzieje Apostolskie oraz postanowiono żyć w komunie i w bezwzględnym posłuszeństwie przełożonym. Dla przykładu mieszkano wspólnie, wstawano o godzinie 5 rano, rozbierano się do pasa i zbiorowo bez względu na wiek i płeć obmywano zimną wodą. Hasłem tej grupy było życie „w ozdobie świętobliwości”. Grupa ta zachęcała do kreatywności swoich członków, przez co zaczęto wprowadzać rozmaite indywidualne koncepcje. Burak podał, że prorok Daniel i inni prorocy zmartwychwstali, w końcu niektórzy całkowicie odrzucili Biblię twierdząc, że „Litera zabija, a duch ożywia”.
Grupie w Białymstoku przewodził Józef Rogiński, który wprowadził swoją własną interpretację wydarzeń. Po zajęciu miasta przez Niemców, w sierpniu 1941 roku uznał on, że jest to początek Armagedonu, III Rzesza upadnie i zaraz nastanie Królestwo Boże. Wysłał swoich zwolenników, by z wieży ratusza zdjęli flagę ze swastyką, a na jej miejsce zatknęli białą chorągiew. Równolegle do urządzonej w ratuszu niemieckiej komendy wojskowej, wysłał delegację z poleceniem, by wezwała władze niemieckie do poddania się przed Królestwem Bożym. Komendant i inni oficerowie uznali to za głupi żart, a tych ludzi za pomylonych i zareagowali śmiechem. Gdy jednak usłyszeli strzały strażników do tych, którzy zdjęli swastykę z wieży i zakładali białą flagę wtedy całą delegację aresztowano i wywieziono. Wypuszczono tylko jedną ciężarną kobietę, a 26 osób straciło życie. Po tym zdarzeniu „Nowy Ład” upadł, a jego członkowie powrócili do zborów oraz do studiowania Biblii i korzystania z publikacji biblijnych.
Represje wobec Świadków Jehowy.
Przyczyny umieszczania Świadków Jehowy w obozach koncentracyjnych były różne i zależne od regionu kraju. Najczęstszym powodem był udział w działalności kaznodziejskiej, organizowanie zebrań religijnych lub udział w nich, powielanie i przemyt literatury biblijnej. Na terenach bezpośrednio wcielonych do III Rzeszy głównym, bezpośrednim powodem aresztowania i represji wobec Świadków Jehowy była odmowa pracy w organizacji Todt bądź służby w Wehrmachcie. Inni zostali aresztowani w wyniku donosów lub zdrady. W niektórych wypadkach wystarczała już sama przynależność do Świadków Jehowy bądź też posiadanie jednego egzemplarza „Strażnicy”. Zdarzały się też aresztowania zupełnie przypadkowe.
Znanych jest 854 Świadków Jehowy, którzy padli ofiarą hitlerowskich prześladowań i byli związani z Polską. Z tej grupy 703 osoby posiadały polskie obywatelstwo, a 20 osób prawdopodobnie było Polakami. Spośród 703 polskich Świadków Jehowy przez jakiś czas więziono 648 osób, w tym 143 dzieci. Z grupy uwięzionych Świadków Jehowy 508 osób zesłano do obozów koncentracyjnych. Spośród nich 178 osób straciło życie w wyniku hitlerowskich prześladowań. 174 osoby zmarły w więzieniach lub w obozach, w tym w 34 przypadkach wykonano egzekucję, jedna osoba zmarła w wyniku warunków uwięzienia, a trzy osoby zostały zamordowane na wolności. Statystyka ta nie uwzględnia Wolnego Miasta Gdańsk, w którym przez pewien czas w okresie międzywojennym działało niewielkie biuro Towarzystwa Strażnica przy Jakobsneugasse 7, kierowane przez Ewalda Niehußa.
Sytuacja w niektórych zborach.
W liczonym oddzielnie Wolnym Mieście Gdańsk na 175 Świadków Jehowy było 168 Niemców, 6 Niemców lub Polaków i 1 osoba o nieustalonej narodowości. Spośród nich przez jakiś czas więziono 151 osób, w tym 18 dzieci. Z grupy uwięzionych gdańskich Świadków Jehowy 33 osoby zesłano do obozów koncentracyjnych (np. do obozu Sachsenhausen). Spośród nich 12 osób straciło życie w wyniku prześladowań nazistowskich. 9 osób zmarło w więzieniach lub w obozach, w tym w 5 przypadkach wykonano egzekucję, a 3 osoby zmarły w wyniku warunków uwięzienia. Ogółem represje dotknęły 175 gdańskich Świadków Jehowy.
Do obozów trafiło 69 głosicieli z Poznania, spośród których 22 osoby zginęły. Zostali oni wydani 6 i 7 maja 1942 roku przez gestapowca, który udając sympatyka Świadków Jehowy, dostał się do poznańskiego zboru, studiował Biblię, dał się ochrzcić i wywiedział się o adresy zamieszkania jego członków. Na zebraniu członków zboru przebrał się za kobietę w woalce by sprawdzić czy wszyscy są już obecni, po czym wyszedł i powrócił na zebranie już w mundurze SS. Ponieważ zebrania organizowano dla dwóch lub trzech rodzin inni członkowie zboru byli zabierani ze swoich domów późnym wieczorem lub następnego dnia rano. Aresztowano wówczas ponad 70 osób, które zostały przewiezione na przesłuchanie do Domu Żołnierza przy ul. Niezłomnych, a następnie trafiły do Fortu VII w Poznaniu. Następną akcję gestapo przeprowadziło w maju 1943 roku, jednak nie miała już ona takiego zasięgu.
Ze zboru w Wiśle 53 głosicieli wysłano do obozów koncentracyjnych (głównie do Auschwitz-Birkenau) lub do przymusowej pracy w kopalniach czy też kamieniołomach na terenie Polski, Niemiec i Czech – 38 osób spośród nich zginęło. Dla wiślackich Świadków Jehowy bezpośrednim powodem aresztowania i represji była odmowa pracy w organizacji Todt bądź służby w Wehrmachcie. Ogółem represjom podano 83 wiślackich głosicieli, zainteresowanych oraz ich dzieci. 15 lipca 1943 roku 10 dzieci Świadków Jehowy z okolic Wisły, których rodzice odmówili podpisania "Volkslisty" (niemieckiej listy narodowościowej), odebrano rodzicom i umieszczono w obozie dla nieletnich w Łodzi.
W zborze wiejskim do którego należała grupa głosicieli ze wsi Grabowa doszło do donosu, w wyniku którego grupa ta trafiła do obozu koncentracyjnego Auschwitz. W trakcie wizyt duszpasterskich, które ksiądz Teofil Banach z parafii Niegowonice przeprowadzał we wsi Grabowa, duchowny ten wstąpił też do domu Świadków Jehowy. W trakcie rozmowy z domownikami wpadł w furię krzycząc m.in. „Ja was wszystkich heretyków Badaczy przez komin przepuszczę i wreszcie zrobię porządek w parafii”. Tego samego dnia podczas dalszych wizyt kilka domów dalej postanowiono o wydaniu „heretyków” w ręce Gestapo. Na liście sporządzonej przez księdza znalazło się osiem nazwisk. Na skutek tego donosu jakiś czas później Gestapo wraz z żandarmerią 10 maja 1941 roku urządziło obławę i aresztowało 11 Świadków Jehowy w Grabowej, w tym wszystkie osoby znajdujące się na sporządzonej przez księdza liście. Wszyscy w krótkim czasie zginęli w KL Auschwitz. Nie był to odosobniony przypadek.
Świadkowie Jehowy w obozach koncentracyjnych.
W ciągu blisko 5 lat istnienia obozu Auschwitz-Birkenau osadzono w nim co najmniej 404 Świadków Jehowy. Wśród nich było: 193 Polaków, 126 Niemców, 21 Austriaków, 20 Holendrów, 4 Czechów, 4 Jugosłowian, 3 Ukraińców, 2 Rosjan, 1 Węgier, 1 Luksemburczyk, 1 osoba z terenów ZSRR oraz 28 osób o nieustalonej narodowości. Prawie 40% osadzonych w nim Świadków Jehowy straciło życie (co najmniej 152). Świadkowie Jehowy należeli do jednych z pierwszych więźniów tego obozu. Pomimo grożących konsekwencji w obozie organizowano nielegalnie spotkania religijne, także dla więźniów zainteresowanych poznawaniem Biblii. Zdarzały się pojedyncze przypadki, w których więźniowie różnych narodowości właśnie w obozach zostali Świadkami Jehowy. W jednym czasie w KL Auschwitz mogło przebywać przynajmniej kilkudziesięciu więźniów Świadków Jehowy, naziści starali się jednak, aby w jednym bloku trzymać nie więcej niż 2–3 Świadków. W 1941 roku Heinrich Himmler osobiście nakłaniał wyznawców do podpisania oświadczenia o wyrzeczeniu się wiary, jednak nikt tego nie uczynił. Spośród co najmniej 404 Świadków Jehowy uwięzionych w Auschwitz-Birkenau 194 osoby wywieziono do kolejnych obozów koncentracyjnych, 146 zmarło w obozie, 10 zwolniono z obozu, 7 doczekało wyzwolenia, 2 zmarły w transporcie ewakuacyjnym, 1 zmarła zaraz po wyzwoleniu, a dla 44 osób nie udało się ustalić ich dalszych losów. Prof. Christine King, napisała: „Im bardziej byli uciskani, tym mocniej zwierali szeregi, a ich opór nabierał twardości diamentu”.
W obozie koncentracyjnym Groß-Rosen uwięziono 109 Świadków Jehowy, w tym 74 Polaków, 25 Niemców, 4 Austriaków, 1 Luksemburczyk, 1 Czech, 1 Holender oraz 3 osoby o narodowości nieustalonej. Na obecnym terenie Polski Świadkowie Jehowy umieszczeni w Groß-Rosen w większości pochodzili z miejscowości i mniejszych miast położonych w środkowej Polsce, na Śląsku, w Małopolsce i Wielkopolsce. Z dużych miast pochodziła mniejszość uwięzionych: z Łodzi 6 osób, z Gdańska 2, z Koszalina 1, z Bydgoszczy 1, z Poznania 1, i 1 ze Środy Wielkopolskiej. 43 więźniarki przeniesiono do KL Gross-Rosen dopiero w 1945 roku w transportach ewakuacyjnych (42 z KL Auschwitz, a 1 z KL Ravensbrück).
W obozie KL Lublin uwięziono co najmniej 57 Świadków Jehowy, w tym 27 Polaków, 16 Niemców, 4 Holendrów, 2 Jugosłowian, 2 Rosjan, 1 Austriaka, 1 Luksemburczyka, 1 Węgra oraz 3 osoby o narodowości nieustalonej. Dziewiętnaście osób z tego grona zatrudniono w filii KL Lublin – w przedsiębiorstwie DAW na ulicy Lipowej 7. Do KL Lublin Świadkowie Jehowy zaczęli przybywać od stycznia 1943 roku, 28 osób trafiło z obozów koncentracyjnych położonych na terenie Niemiec: Sachsenhausen (5 osób), Dachau (7 osób), Buchenwald (14 osób) i Neuengamme (2 osoby). Przed osadzeniem w KL Lublin 12 osób przetrzymywano w więzieniach: 4 osoby na Pawiaku, 8 osób w więzieniu we Lwowie. W przypadku 17 osób informacje o sposobie znalezienia się w obozie nie są znane. Świadkowie Jehowy trafiający do tego obozu znajdowali się w nim głównie z powodu samej przynależności do tego związku wyznaniowego.
Do obozu koncentracyjnego Stutthof trafiło 99 Świadków Jehowy. Było wśród nich 54 Niemców, 40 Polaków, 1 Austriak, 1 Szwajcar, 1 Jugosłowianin, 1 Ukrainiec i 1 osoba bezpaństwowa. Wielu Świadków Jehowy osadzonych w tym obozie trafiło do niego z powodu odmowy podpisania oświadczenia o wyrzeczeniu się wiary. Najczęściej też trafiali do KL Stutthof za działania związane ze swoimi przekonaniami religijnymi. 24 osoby zostały przewiezione do tego obozu z więzienia w Gdańsku, a pozostali Świadkowie Jehowy byli przewożeni raczej pojedynczo z różnych obozów przejściowych. W obozie w porze ciszy nocnej Świadkowie Jehowy regularnie organizowali zebrania, a także powielali literaturą biblijną, tłumaczoną przez Wilhelma Scheidera z języka angielskiego na niemiecki, okazyjnie przemycaną do obozu. Spośród 99 Świadków Jehowy uwięzionych w KL Stutthof 29 osób zmarło, 24 osoby przeżyły (w tym 4 zwolniono), 11 osób dotarło w marszu śmierci do duńskiej wyspy Møn, 4 dotarły do Lauterbach na Rugii, 19 osób przewieziono do innych obozów, a dla 12 osób nie udało się ustalić ich dalszych losów.
W Forcie VII w Poznaniu więziono około 70 Świadków Jehowy, spośród których zidentyfikowano imiennie 60 osób (58 Polaków, 1 Niemiec, w jednym wypadku narodowość nie jest znana). Zdecydowana większość została wydana w maju 1942 roku przez gestapowca udającego sympatyka Świadków Jehowy. Ponieważ był to obóz przejściowy, całą grupę 60 zidentyfikowanych Świadków Jehowy przeniesiono do różnych obozów koncentracyjnych: 17 osób trafiło do KL Auschwitz, 11 Świadków Jehowy przeniesiono na krótko do obozu przejściowego Żabików, 10 kobiet osadzono w KL Ravensbrück, a pojedyncze osoby wywieziono do Dachau, Mauthausen, Oranienburga, Sachsenhausen i Stutthofu.
W obozie przejściowym Żabików więziono co najmniej 44 osoby (43 Polaków i 1 Niemiec), z których 11 osób zostało skierowanych z Fortu VII, a 33 osoby zostały wysłane przez poznańskie gestapo. Ponieważ był to obóz przejściowy więźniów wkrótce deportowano do innych obozów.
W KL Litzmannstadt, który był obozem dla polskiej młodzieży umieszczono dziesięcioro dzieci Świadków Jehowy z Wisły (w wieku od 8 do 14 lat, w tym trzy dziewczynki i siedmiu chłopców). Ich rodzice odmówili podpisania Volkslisty. Dzieci te umieszczono najpierw w KL Auschwitz, skąd po wstępnej selekcji i pobycie w więzieniach w Cieszynie i Sikawie umieszczono w tym obozie na stałe. Cała dziesiątka przeżyła wojnę i samodzielnie wróciła do domów. Po ucieczce Niemców z obozu grupa ta starała się trzymać razem, dzięki czemu w roku 1945 powróciły do domu. Dwie osoby, które odłączyły się od grupy, trafiły do domu później.
Inne dzieci Świadków Jehowy – głównie ze Śląska czy Gdańska – umieszczono w wielu różnych miejscach, na przykład w obozie poprawczym w Grodkowie koło Nysy czy w klasztorze katolickim w Czarnowąsach pod Opolem. Zdarzały się wypadki, gdy na wniosek duchownych, rodziców dzieci umieszczonych w klasztorach pozbawiano sądownie praw rodzicielskich, a na samych dzieciach przeprowadzano na sposób katolicki obrzęd chrztu.
Polscy Świadkowie Jehowy trafili również do 12 obozów koncentracyjnych znajdujących się na terenie III Rzeszy. W Bergen-Belsen więziono 21 polskich Świadków Jehowy, w Buchenwaldzie zidentyfikowano dotąd imiennie 30 osób, w Dachau więziono co najmniej 18 polskich Świadków Jehowy, w Dora-Mittelbau 26, we Flossenbürgu 13, w Lichtenburgu 4, w Mauthausen co najmniej 98 polskich Świadków Jehowy, w Moringen 1, w Neuengamme 9, w Ravensbrück 140 polskich Świadków, w Sachsenhausen 43, a 3 polskich Świadków Jehowy w Wewelsburgu. Dane te dotyczą osób zidentyfikowanych imiennie, w wielu wypadkach są niepełne.
Sytuacja pod koniec wojny.
Pod koniec wojny, gdy zbliżał się front wschodni, zmuszano ludzi do kopania rowów przeciwczołgowych. Ze względu na neutralność polityczną Świadkowie Jehowy odmawiali udziału w takich pracach. Skutkiem tego kilkadziesiąt osób zostało publicznie rozstrzelanych.
Okres powojenny.
Wiosną 1945 roku, po powrocie z obozu koncentracyjnego, Wilhelm Scheider przejął w użytkowanie budynek krajowego biura w Łodzi przy ul. Rzgowskiej 24. Dzięki temu w 1946 roku wznowiono w nim działalność, jaką prowadzono przed wojną. Choć połowa przedwojennej liczby głosicieli znalazła się na terenie ZSRR, a wielu innych zginęło w czasie wojny, to jednak zaraz po wojnie liczebność Świadków Jehowy w Polsce wzrosła do 2500 głosicieli i dalej wzrastała w szybkim tempie. Otwarto Sale Królestwa. Zaczęto na nowo organizować większe zgromadzenia. Pierwsze zgromadzenie powojenne odbyło się 9 i 10 czerwca 1946 roku na posesji sługi strefy (obwodu) Włodarczyka, we wsi Borówek z udziałem ponad 1500 osób, a 260 osób przyjęło chrzest. 22 września zorganizowano pierwszy po wojnie kongres ogólnokrajowy w Katowicach, na którym zebrało się 5300 osób z całego kraju. W 1945 roku liczba głosicieli przekroczyła 6000.
Na początku 1946 roku zaczęła do Polski docierać pomoc materialna wysyłana przez Świadków Jehowy ze Stanów Zjednoczonych, z Kanady, ze Szwajcarii i ze Szwecji. Przy tej okazji wysłano również do Polski całe kartony Biblii, a nieco później 7500 egzemplarzy książek "„Prawda was wyswobodzi”" oraz 250 tysięcy egzemplarzy broszury "„Religia zbiera wicher”". 19 marca 1947 roku przybyli do Polski misjonarze Biblijnej Szkoły Strażnicy – Gilead, Stefan Behunick i Paweł Muhaluk (obaj narodowości polskiej lub ukraińskiej), którzy organizowali działalność polskich Świadków Jehowy. Zorganizowali oni pracę w okręgach i obwodach (dawnych strefach) oraz szkolili nadzorców podróżujących. Nadzorcą pierwszego okręgu obejmującego cały kraj został Edward Kwiatosz. Dwa lata później zbory w Polsce były podzielone na 3 okręgi. 25 i 26 maja 1947 roku zorganizowano zjazd ogólnokrajowy pod hasłem „Chwalcie Jehowę wszystkie narody” w Krakowie, w którym uczestniczyło 7000 osób, a 476 osób przyjęło chrzest. Wykładu publicznego wysłuchało około 8000 osób. Uczestnicy tego zgromadzenia nosili plakietki kongresowe w kształcie fioletowego trójkąta, wzorowane na oznakowaniu Świadków Jehowy w obozach koncentracyjnych by przypominać o prześladowaniach, jakie przeszli pod rządami nazistów. Później takie większe zjazdy odbyły się jeszcze w innych miastach (m.in. od 2 do 4 lipca 1948 roku w Lublinie i od 25 do 27 czerwca w Poznaniu) oraz zgromadzenia obwodowe w wynajętych halach.
Zaraz po wojnie z całego kraju zaczęły napływać informacje o brutalnych aktach przemocy, których się dopuszczano wobec Świadków Jehowy. Wyjątkowo bezwzględne były oddziały partyzanckiej formacji Narodowe Siły Zbrojne. Działalność ich programowo wymierzona była przeciwko komunistom i władzom komunistycznym, z inspiracji kleru katolickiego – także przeciwko Świadkom Jehowy. Jeszcze w 1946 roku Wilhelm Scheider zwrócił się w tej sprawie do Ministerstwa Sprawiedliwości w Warszawie, dokładnie opisując zaistniałą sytuację. W odpowiedzi minister poprosił o sporządzenie szczegółowego sprawozdania i przedłożenie go na piśmie. Gdy w roku 1947 zliczono akty przemocy, których dopuszczono się na Świadkach Jehowy w trakcie podejmowania prób nawracania ich siłą na katolicyzm, zastraszenia bądź fizycznej eliminacji, okazało się, że ucierpiało z tego powodu 4000 osób, a 60 z nich zamordowano. Narodowe Siły Zbrojne dokonały około 800 napadów na domy Świadków Jehowy. 18 lutego 1948 roku Świadkowie Jehowy złożyli w Ministerstwie Spraw Wewnętrznych i Urzędzie Bezpieczeństwa Publicznego w Warszawie memorandum opisujące najdrastyczniejsze akty przemocy, jakich się na nich dopuszczono.
Już w 1946 roku Świadkami Jehowy zainteresowały się służby bezpieczeństwa ze względu na dostarczane przez informatorów sugestie jakoby agitowali oni za bojkotem wyborów. Z drugiej strony po wojnie przedstawiciel Wojewódzkiego Urzędu Bezpieczeństwa Publicznego w Łodzi próbował nakłonić Świadków Jehowy do współpracy przeciw Kościołowi katolickiemu. Po otrzymaniu odpowiedzi odmownej na tę oraz powtórzoną cztery miesiące później propozycję władze zaczęły utrudniać Świadkom Jehowy działalność. W lutym 1946 roku do łódzkiego oddziału Towarzystwa Strażnica po raz pierwszy wkroczyli funkcjonariusze UB. Dokonano rewizji oraz aresztowania niemal wszystkich pracowników biura. Jedna z osób pozostawionych w biurze przekazała telegraficznie informację o aresztowaniach do Biura Oddziału w Bernie. Interwencja w ambasadzie polskiej w Bernie skłoniła władze dbające o swój wizerunek na arenie międzynarodowej do wycofania się z tych działań oraz zwolnienia aresztowanych tydzień później. 22 maja 1949 roku dowódca placówki wojskowej w Czarnym Dunajcu samowolnie przerwał i zakończył konwencję odbywającą się w tej wsi pod groźbą rozstrzelania tych, którzy nie podporządkują się jego rozkazowi oraz aresztował jej organizatorów: Floriana Bisagę i Stanisława Mleczarza. W ciągu dwóch lat pobytu misjonarzy liczba Świadków Jehowy się podwoiła i w czerwcu 1947 roku wyniosła 13 699 głosicieli, należących do 710 zborów. Ostatecznie 24 lipca 1949 roku wydalono do Francji misjonarzy Stefana Behunicka i Pawła Muhaluka, których uznano za głównych organizatorów działalności szpiegowsko-dywersyjnej na rzecz Stanów Zjednoczonych, jaką zdaniem władz mieli prowadzić polscy Świadkowie Jehowy. W sierpniu 1949 roku na 2 lata więzienia skazano krakowskiego Świadka Jehowy, Antoniego Bistę, za rzekome „rozsiewanie wrogiej propagandy antypaństwowej oraz wrogie wypowiedzi przeciwko ZSRR i krajom Demokracji Ludowej”. Zbliżał się czas delegalizacji wyznania przez władze komunistyczne.
Delegalizacja i działalność podziemna.
Delegalizacja.
Po II wojnie światowej Świadkowie Jehowy działali na podstawie reskryptu Ministra Wyznań Religijnych i Oświecenia Publicznego z 6 marca 1923 roku. Pismo Ministerstwa Administracji Publicznej z 30 czerwca 1947 roku, skierowane do Świadków Jehowy wskazuje, że władze „przyjęły do wiadomości” funkcjonowanie ich związku wyznaniowego. Na tej podstawie Świadkowie odrzucali późniejsze żądanie władz, domagających się rejestracji związku na zasadach dotyczących stowarzyszeń zwykłych, których działalność była kontrolowana przez instytucje rządowe, a zarząd zatwierdzany przez władze polityczne. 5 sierpnia 1949 roku wydano dekret o zmianie przepisów prawa o stowarzyszeniach z dnia 27 października 1932 roku, domagając się od związków wyznaniowych zalegalizowania statutu w przeciągu 90 dni (Dz. U. R. P. Nr 45, poz. 335). Zgodnie z ogłoszoną ustawą Świadkowie Jehowy złożyli projekt statutu określającego ich działalność oraz wniosek o legalizację.
16 kwietnia 1950 rozpoczął się proces zbierania podpisów pod apelem sztokholmskim. Złożenia asygnaty pod nim wymagano również od Kościołów i związków wyznaniowych, a ewentualną odmowę złożenia podpisu traktowano jako poparcie dla „amerykańskich imperialistów” i sprzeciw wobec „pokojowej polityki” ZSRR. Odmowa złożenia asygnaty stała się więc dla komunistów dogodnym pretekstem do rozpoczęcia szykan wobec tej grupy wyznaniowej, tym bardziej że składania podpisów pod apelem sztokholmskim odmawiali poszczególni wierni, którzy swoją postawę tłumaczyli neutralnością wobec polityki państwa. Stało się to przyczynkiem do szybkiej reakcji władz komunistycznych.
Najpierw 21 kwietnia 1950 roku UB wtargnęło do łódzkiego biura. Następnego dnia aresztowano członków zarządu krajowego, który stanowili: Edward Kwiatosz – przewodniczący, Wilhelm Scheider – wiceprzewodniczący, Harald Abt – sekretarz, Władysław Jędzura – skarbnik, rozpoczynając okres przygotowań do procesu przeciw nim. Później 21 czerwca 1950 roku w nocy dokonano setek rewizji w domach Świadków Jehowy i około 5 tysięcy aresztowań (w tym wszystkich pozostałych pracujących w Biurze Oddziału). 30 czerwca 1950 roku członkowie Sekretariatu Biura Politycznego: Bolesław Bierut, Jakub Berman, Józef Cyrankiewicz, Aleksander Zawadzki, Roman Zambrowski, Edward Ochab i Zenon Nowak uznali, że sprawę zarzucanej Świadkom Jehowy działalności agenturalnej na rzecz Stanów Zjednoczonych trzeba niezwłocznie nagłośnić w prasie (protokół Nr 67 posiedzenia Sekretariatu BP w dniu 30 czerwca 1950).
2 lipca 1950 roku Antoni Bida, dyrektor Urzędu do Spraw Wyznań podał, że wniosek o zarejestrowanie „Wyznania Świadków Jehowy (Badaczy Pisma Świętego)” został odrzucony, jak również zdelegalizował działalność Świadków Jehowy i arbitralnie ogłosił rozwiązanie ich organizacji z powodu prowadzenia „przestępczej działalności”, mogącej doprowadzić do „zagrożenia bezpieczeństwa, spokoju i porządku publicznego”. Postanowił też o przejęciu majątku Świadków Jehowy na cele oświatowe, jednak zajęte mienie przedstawiało na tyle nikłą wartość, że odstąpiono od powołania głównego likwidatora (APG, UWG, sygn. 1377, k. 93). Nie było ku temu żadnych podstaw, ponieważ członków wspólnoty łączyła wyłącznie więź religijna. Świadkowie Jehowy nie mieli żadnych celów dotyczących władzy politycznej. Kilka dni później miała miejsce konferencja, podczas której Minister Bezpieczeństwa Publicznego, Stanisław Radkiewicz określił Świadków Jehowy jako „szpiegów imperializmu siejących histerię wojenną”. 20 lipca 1950 roku Julian Leżyński w zastępstwie Naczelnego Dyrektora Głównego Urzędu Kontroli Prasy Publikacyj i Widowisk cofnął debit pocztowy oraz zakazał rozpowszechniania czasopisma „Strażnica” w języku polskim oraz „Watchtower” w języku angielskim wydawanych w Stanach Zjednoczonych (zob. czasopisma pozbawione debitu komunikacyjnego w PRL) 25 lipca 1950 roku Dyrektor Departamentu V MBP Julia Brystiger rozesłała do wszystkich szefów wojewódzkich i powiatowych UB „Instrukcję nr 29”, która powstała w oparciu o opracowany przez Departament V „Plan likwidacji wyznania Świadków Jehowy”. W ramach tej instrukcji J. Brystiger nakazała opracować „plan wysiedlenia świadków Jehowy z pasów granicznych i ważnych ośrodków gospodarczych i strategicznych”, co doprowadziło do licznych aresztowań przeprowadzonych jeszcze latem tego roku.
Prześladowania.
Cztery miesiące wcześniej liczebność Świadków Jehowy wynosiła około 18 tysięcy głosicieli w 864 zborach. Działalność znowu zaczęto prowadzić konspiracyjnie. Represje UB dotknęły około 90 procent Świadków Jehowy w Polsce. Niektórych, jak np. Józefa Szlauera, zastrzelił podczas przesłuchań oficer UB. Alojzy Prostak, nadzorca podróżujący z Krakowa aresztowany w Szczecinie w maju 1952 roku, następnie przetrzymywany dwa lata w warszawskim i łódzkim areszcie, był tak brutalnie przesłuchiwany, że znalazł się w szpitalu więziennym. Po prośbie żony złożonej za namową adwokata został zwolniony, lecz tydzień później 11 września 1954 roku zmarł. Do końca 1956 roku zmarło 16 Świadków Jehowy w wyniku tortur lub odmowy udzielenia pomocy lekarskiej (do końca roku 1958 udokumentowano 18 takich przypadków). Przebywający w więzieniu wspólnie z Alojzym Prostakiem adwokat Witold Lis-Olszewski, poruszony jego niezłomną postawą, złożył mu obietnicę podejmowania się po wyjściu z więzienia obrony Świadków Jehowy. Zorganizował on zespół adwokacki, który w okresie największego zakazu działalności Świadków Jehowy bronił członków tego wyznania w około 30 procesach miesięcznie.
W dniach od 16 do 22 marca 1951 roku przed Wojskowym Sądem Rejonowym przy ulicy Koszykowej w Warszawie przeprowadzono rozprawę sądową przy drzwiach zamkniętych, w której na ławie oskarżonych znalazło się siedem osób, w tym czterech członków zarządu krajowego: Wilhelm Scheider, Edward Kwiatosz, Harold Abt i Władysław Jędzura. Wilhelm Scheider, dla którego prokurator domagał się kary śmierci, otrzymał wyrok dożywotniego więzienia, pozostałym członkom zarządu zasądzono po 15 lat więzienia, natomiast Władysława Sukiennika skazano na 10 lat, Jana Liczkego na 6 lat, a Naftalego Glasberga na 5 lat więzienia. Od 10 do 14 marca 1955 roku w Łodzi odbył się proces przeciw Janowi Lorkowi, Władysławowi Sklarzewiczowi, Tadeuszowi Chodarze, Mieczysławowi Cyrańskiemu i Stanisławowi Nabiałczykowi, uznanymi przez władze za kierownictwo Świadków Jehowy. Lorek, Sklarzewicz i Chodara zostali skazani na 12 lat więzienia, Cyrański na 8 lat, a Nabiałczyk na 6 lat więzienia. W wyniku brutalnych przesłuchań, w okresie przygotowawczym do tej rozprawy szósty z oskarżonych zmarł w areszcie śledczym, a inni, postawieni później na ławie oskarżonych, doznali w trakcie śledztwa załamania nerwowego.
Po kolejnej fali aresztowań w 1952 roku Świadkowie Jehowy nie przerwali działalności, nadal konspiracyjnie wydawali i kolportowali literaturę religijną, która była dostar- czana przez informatorów do Urzędu Bezpieczeństwa, a następnie przekazywana cenzorom do oceny. Czasopismo wydawane przez Świadków Jehowy – „Strażnica” (oraz wersja anglojęzyczna „The Watchtower”) – zostało pozbawione debitu komunikacyjnego decyzją naczelnego dyrektora GUKPPiW z 20 lipca 1950 roku, a w
1955 roku prezes GUKPPiW zakazał rozpowszechniania wszelkich wydawnictw Świadków Jehowy niezależnie od miejsca i daty wykonania.
Najdotkliwszą konsekwencją delegalizacji wyznania były represje skierowane przeciwko pojedynczym Świadkom Jehowy. W okresie tym uwięziono około 5 tysięcy wyznawców, a ponad 40 osób zmarło „w śledztwie bądź w więzieniach”. Pomimo tego liczba głosicieli zwiększyła się w latach 1950–1953 o ponad 50% (do prawie 28 tysięcy). W latach 1956–1961, w kartotece zagadnieniowej Służby Bezpieczeństwa, dotyczącej Świadków Jehowy nawet nie rejestrowano szeregowych członków wyznania, lecz jedynie osoby uznawane za aktyw, skutkiem czego statystyki są niepełne. W latach 60. XX wieku frekwencja na rozprawach sądowych przeciw Świadkom Jehowy sięgnęła nawet 30 tysięcy osób rocznie. Co roku ze względu na odmowę pełnienia służby wojskowej kary więzienia odbywało też około 300–350 Świadków Jehowy. Wyroki skazujące związane z odmową pełnienia służby w wojsku zaprzestano wydawać w Polsce w 1988 roku. Pod koniec 1955 roku z powodu prowadzenia działalności religijnej w aresztach, więzieniach i obozach pracy wciąż pozostawało 185 Świadków Jehowy (w tym 30 kobiet), a także 169 skazanych za odmowę pełnienia służby wojskowej. Wiosną 1956 rozpoczął się proces zwalniania z więzień dziesiątek Świadków Jehowy. W sierpniu tego samego roku zwolniono z więzienia Wilhelma Scheidera. Mimo dotkliwych prześladowań w roku 1958 społeczność Świadków Jehowy w Polsce była trzecią pod względem liczebności społecznością Świadków Jehowy na świecie.
Po fali ciężkich prześladowań, jakie władze zastosowały wobec Świadków Jehowy w latach 1950–1956, nastąpił krótki okres spokoju. Poprzedzał on ponowne represje oraz przyjęcie w latach 1957–1977 próby strategii „wewnętrznego rozkładu” organizacji Świadków Jehowy.
Działania operacyjne Służby Bezpieczeństwa.
W 1961 roku obietnicą większej swobody udało się władzom nakłonić grupę 15 Świadków Jehowy na czele z Wiesławem Rejdychem i Czesławem Stojakiem do złożenia 20 czerwca tego roku wniosku o zarejestrowanie „alternatywnego” związku religijnego. Na tej podstawie, zaledwie 8 dni później, 28 czerwca 1961 roku podpisano akt formalnej legalizacji wyznania, który następnie anulowano. W rzeczywistości ta „legalizacja” miała posłużyć komunistycznym organom państwowym do przejęcia steru nad organizacją i objęcia nad nią pełnego nadzoru. Szacowano, że swoim zasięgiem grupa ta będzie miała wpływ na około 6000 osób. Ponieważ jednak jak się okazało ogół Świadków Jehowy nie poparł tej „alternatywy”, plan załamał się w roku 1963. Później starano się rozbić Świadków Jehowy od wewnątrz. Pojawiły się fałszywe wydania „Strażnicy” oraz szkalujące listy, za które odpowiadał fikcyjny „komitet dwunastu” – działania te miały na celu wywołanie wrażenia istnienia głębokiego podziału wśród polskich Świadków Jehowy. Na różne sposoby próbowano też poróżnić członków zarządu krajowego pomiędzy sobą.
Władze państwowe, by rozpoznać ośrodek decyzyjny wśród Świadków Jehowy, próbowały wprowadzić do tego związku wyznaniowego swoich agentów oraz umieścić ich na odpowiedzialnych stanowiskach w organizacji Świadków Jehowy. By agentom utorować drogę w organizacji, doprowadzono do aresztowań około 30–40 Świadków Jehowy. Jednak agenci zostali zdemaskowani, przez co służbom nie udało się spowodować trwałych szkód, które doprowadziłyby do rozwiązania organizacji czy choćby zmniejszenia liczby aktywnych jej członków. Na przykład w Wielkopolsce w latach 1960–1963 udało się SB pozyskać tylko jednego tajnego współpracownika o pseudonimie „Waldek”. Pod koniec lat 60. pozyskano jeszcze tajnego współpracownika o pseudonimie „Jakub”. Przeprowadzono sprawy o kryptonimach „Linotyp”, „Henryk”, „A-4”, „Szczupły” i „Artemida”.
Akcja „Linotyp” przyniosła w listopadzie 1962 roku poznańskim służbom spektakularny sukces: przejęto powielacz elektryczny, przybory introligatorskie i wydrukowane już numery „Strażnicy”, zabezpieczono 52 metalowe matryce i 250 kg czystego papieru gotowego do druku, a także aresztowano 6 osób. W trakcie akcji „Henryk” dotarto do instrukcji "„Znać swe prawa jako obywatel”", wskazującej członkom zborów ich prawa w wypadku aresztowania. Sprawa „A-4” po kilku latach rozpracowywania doprowadziła do odkrycia punktu redakcyjnego, w którym znaleziono 2000 egzemplarzy „Strażnic”, jednak samą drukarnię, będącą celem w tej sprawie, zlokalizowano i zlikwidowano dopiero w lutym 1971 roku. W wyniku sprawy o kryptonimie „Szczupły” w roku 1968 doprowadzono do konfliktu w zarządzie okręgu poznańskiego, co stało się przyczyną wystąpienia ze wspólnoty dwóch aktywnych nadzorców w okręgu. Sprawa o kryptonimie „Artemida” doprowadziła do wykluczenia ze wspólnoty aktywnej głosicielki, która była figurantką w tej sprawie. Jednakże zdecydowana większość Świadków Jehowy okręgu poznańskiego nie poddała się wpływom SB.
Na terenie województwa olsztyńskiego SB pozyskała dwóch tajnych współpracowników o pseudonimach „Rysiek” i „Henryk”. Byli oni systematycznie nagradzani pieniężnie za przekazywane informacje. Materiały od nich uzyskane pozwoliły na szereg działań SB jak: rozwiązanie dwóch zebrań sługi obwodu ze sługami zborów i aresztowanie sługi obwodu, likwidację punktu, w którym składowano literaturę biblijną oraz aresztowanie dwóch osób uchylających się przed odbyciem służby wojskowej.
31 marca 1967 roku Wydział III Departamentu IV posiadał w całej Polsce 137 tajnych współpracowników zajmujących się rozpracowywaniem środowiska Świadków Jehowy (dla porównania wszystkie inne chrześcijańskie wyznania niekatolickie rozpracowywało łącznie 71 tajnych współpracowników). W całym kraju przeprowadzano też sprawę obiektową skierowaną przeciw całemu wyznaniu o kryptonimie „Babilon”, zapoczątkowaną jeszcze w latach 50., a prowadzoną co najmniej do marca roku 1989. Założeniem tej akcji było osłabienie wpływów Świadków Jehowy oraz wywołanie przepływu członków ruchu do innych związków wyznaniowych. W tym celu posłużono się innymi wspólnotami ruchu badackiego, zarejestrowanymi przez władze w roku 1960: Stowarzyszeniem Badaczy Pisma Świętego, Zrzeszeniem Wolnych Badaczy Pisma Świętego oraz Świeckim Ruchem Misyjnym „Epifania”, a legalne funkcjonowanie tych trzech związków wyznaniowych było obliczone na bezpośrednie osłabianie Świadków Jehowy. Powstała nawet legenda miejska pochodząca z materiałów SB, która mówiła jakoby w 1963 roku cały zbór Świadków Jehowy w powiecie obornickim przeszedł do ŚRME, czego jednak nie potwierdza literatura żadnej ze stron z tego okresu. Prowadzono również sprawę obiektową o kryptonimie „Kuźnia” skierowaną przeciw drukarzom i osobom obsługującym punkty drukarskie Świadków Jehowy.
Pomimo olbrzymich nakładów pracy, wkładanych przez funkcjonariuszy Służby Bezpieczeństwa, różnorodnych działań operacyjnych i stosowanych metod oraz środków, licznych aresztowań często zakończonych wyrokami skazującymi nawet na długoletnie więzienie, władze komunistyczne nie były w stanie opanować, czy choćby kontrolować działalności Świadków Jehowy w Polsce.
Lata 70..
29 marca 1971 roku w Poznaniu odbyła się rozprawa przeciw sześciu Świadkom Jehowy, pełniącym odpowiedzialne funkcje w związku wyznaniowym. Oskarżonych: Haralda Abta, Władysława Reszkę, Józefa Rajchela, Edmunda Frąckowiaka, Jana Wąsikowskiego oraz Henryka Grabowskiego skazano za przynależność do tajnej organizacji, za co otrzymali kary więzienia od 1 do 2,5 roku oraz grzywny. Po wniesionej przez obrońców apelacji Sąd Wojewódzki zmniejszył wymiar kary. Dzięki temu 3 lipca 1971 roku zwolniono ostatnich dwóch spośród szóstki oskarżonych.
31 maja 1972 roku kapitan Służby Bezpieczeństwa (awansowany 31 maja 1979 do stopnia podpułkownika), inspektor Inspektoratu Kierownictwa SB KW MO w Bydgoszczy, mgr Henryk Skibiński, który przez lata zbierał materiały szkalujące Świadków Jehowy, miał obronić rozprawę doktorską i uzyskać tytuł doktora nauk humanistycznych. Jego rozprawa zatytułowana „Treści i formy propagandy stosowanej przez sektę świadków Jehowy w PRL” miała stanowić podręcznik dla przedstawicieli prawa ułatwiający zwalczanie Świadków Jehowy. Przed nadaniem stopnia doktora H. Skibiński musiał obronić swoją rozprawę w publicznej dyskusji. W gmachu Uniwersytetu Toruńskiego wśród publiczności jego wywodom przysłuchiwało się kilku Świadków Jehowy. Skibiński twierdził m.in., że Świadkowie Jehowy to wrogowie państwa i jego sojuszników, szpiedzy pracujący na rzecz obcego mocarstwa, ludzie przeciwni nauce, transfuzji krwi czy krytycy teorii ewolucji. Wspomniał jednak, że mają opinię obowiązkowych i uczciwych obywateli. Po opinii promotora oraz profesorów recenzentów zaproszono do dyskusji publiczność.
Głos w dyskusji zabrał Jan W. Rynkiewicz, który w obszernym wystąpieniu całkowicie zbił zarzut dotyczący wrogości wobec państwa oraz zarzut szpiegostwa. Wskazał na szereg nieścisłości w rozprawie doktorskiej H. Skibińskiego, a także stronniczość jego argumentacji. Na przykład Skibiński całkowicie pominął fakt, iż w tym czasie sądy odstąpiły od zarzutów szpiegostwa, a nawet zrehabilitowały wielu Świadków Jehowy. Jan Rynkiewicz zwrócił również uwagę na wkład Świadków Jehowy w rozwój chirurgii, obywającej się bez przetaczania krwi, co pan Skibiński również przemilczał. Swoje wystąpienie Rynkiewicz oparł na dokumentach, które komisja przyjęła. W dalszej części Zygmunt Sawicki i Józef Rajchel przedstawili pogląd Świadków Jehowy na stosunek chrześcijan do polityki i konfliktów światowych. Zgromadzona publiczność uważnie śledziła te wystąpienia. Henryk Skibiński w wygłoszonej replice zupełnie stracił panowanie nad sobą, wobec czego przewodniczący musiał odebrać mu głos. Mimo oczekujących krewnych i znajomych kapitan SB nie otrzymał tego dnia promocji.
W okresie blisko 40 lat prześladowań władze komunistyczne skazały około 16 000 Świadków Jehowy na kary więzienia, często wydając wieloletnie wyroki. W grupie tej znalazło się również około 150 osób, które przeszły przez hitlerowskie obozy koncentracyjne. Od 1949 roku Świadków Jehowy pracujących na stanowiskach urzędników państwowych zwalniano z pracy. Prześladowania dotykały też młodych Świadków w wieku szkolnym, których za odmowę uczestniczenia w imprezach politycznych i manifestacjach oraz odmowę brania udziału w lekcjach przysposobienia wojskowego nierzadko wydalano ze szkół.
Działalność podziemna.
Jeszcze w 1954 roku z zachowaniem szczególnej ostrożności urządzono szereg kilkudniowych zgromadzeń dla pionierów, w trakcie których przedstawiono część tematów z kongresu międzynarodowego pod hasłem „Społeczeństwo Nowego Świata”, jaki zorganizowanego w 1953 roku w Nowym Jorku. Ponieważ represyjne działania UBP przynosiły skutek odwrotny od zamierzonego (po 3 latach represji było w Polsce 37 411 Świadków Jehowy, co stanowiło ponad 80-procentowy wzrost), władze zaczęły łagodzić swoje postępowanie i stopniowo zaczęto nawet zwalniać z więzień (choć niektóre osoby otrzymały kilkunastoletnie, a nawet dożywotnie wyroki).
3 czerwca 1955 roku, zostało wydane zarządzenie Prezesa Głównego Urzędu Kontroli Prasy, Publikacji i Widowisk, w sprawie pozbawienia debitu komunikacyjnego. Zakazano w nim rozpowszechniania wszelkich wydawnictw Świadków Jehowy (nr 54, poz. 638). W czasie zakazu, tajne miejsca produkcji literatury nazywano „piekarniami”. Nadzór nad drukarniami sprawowali nadzorcy okręgów. Urządzano je w ustronnych miejscach, którymi często były stodoły, piwnice czy strychy. Osoby, które zostały przyłapane na tej działalności, trafiały do więzień. W latach 1956–1969 służba bezpieczeństwa – jak wynika z jej statystyk – wykryła i zlikwidowała 34 ośrodki produkcji i dystrybucji publikacji biblijnych. Choć po każdej konfiskacie maszyny drukarskiej powstawała dotkliwa luka, to jednak około 50 drukarskich maszyn offsetowych udało się Świadkom zbudować we własnym zakresie. Ministerstwo Spraw Wewnętrznych podsumowało całokształt pracy na tym polu IV Wydziałów KW MO słowami: „Województwa nie potrafią zlikwidować drukarni świadków Jehowy” (IPN BU, 01283/1487, s. 29).
Na początku lat pięćdziesiątych „Strażnica” była drukowana na prymitywnych powielaczach ręcznych i matrycach woskowych. Z tego względu jakość druku była niska. Z powodu deficytu papier był kupowany po wygórowanych cenach. Pod koniec lat pięćdziesiątych jakość druku została znacznie poprawiona. Zastosowano fotograficzne zmniejszanie rozmiaru stron, a w 1956 roku offsetowe powielacze typu rotaprint. W roku 1960 rozpoczęto w podziemiu również druk i oprawę książek. Pierwszą książką, wydrukowaną w konspiracji była "„Od raju utraconego do raju odzyskanego”". Przez dziesięć lat do roku 1974 nadzór nad produkcją literatury w całej Polsce sprawował Jan Ferenc, który był kilkakrotnie więziony za działalność kaznodziejską i druk literatury. W latach piećdziesiątych XX w. nakład powielanych czasopism wynosił około 30 tysięcy, w latach osiemdziesiątych wzrósł do 800 tysięcy egzemplarzy. W Polsce funkcjonowało około 10 takich drukarni, w każdej z nich pracowało 7–8 osób.
Na początku lat 60. XX wieku Świadkowie Jehowy rozpoczęli organizowanie latem grupowej, wyjazdowej działalności kaznodziejskiej na terenach, gdzie mieszka mniej głosicieli (dawne nazwy: grupy pionierskie, "ośrodki pionierskie", "obozy pionierskie"). Grupy te, liczące najczęściej po kilkanaście osób, kwaterowały w zabudowaniach gospodarskich współwyznawców, a gdy nie było takiej możliwości – pod namiotami. Początkowo działalność ta spotykała się ze sprzeciwem władz, na przykład w roku 1962 w województwie poznańskim Służba Bezpieczeństwa rozwiązała 6 takich obozów.
Co najmniej od roku 1967 Świadkowie Jehowy zaczęli regularnie spotykać się latem większymi grupami w lasach, na kilkugodzinnych tzw. konwencjach leśnych. Były one urządzane do roku 1981. Początkowo władze próbowały reagować i karać zarówno organizatorów konwencji, jak też ich uczestników, jednak z biegiem czasu przyzwyczaiły się do tej formy działalności Świadków Jehowy. Zgromadzenia z czasem stawały się coraz liczniejsze. W latach 60. brało w nich udział około kilkudziesięciu osób, a w latach 70. nawet kilkaset. Regularną ich częścią był dramat biblijny i chrzest.
Wydana 31 maja 1963 roku uchwała siedmiu sędziów Sądu Najwyższego zezwoliła na indywidualne wyznawanie kultu religijnego (VI Ko 48/60, OSNKW 1963, z. 10, poz. 180), na które to orzeczenie powoływali się Świadkowie Jehowy w czasie zatrzymań przez Służbę Bezpieczeństwa podczas głoszenia lub zebrań religijnych. W miarę upływu lat, gdy nie dostrzeżono zagrożenia ze strony Świadków Jehowy, sprzeciw władz malał. W roku 1968 działalność kaznodziejską prowadziło 51 658 głosicieli.
Pomoc dla Świadków Jehowy w ZSRR.
Do lat 60. XX wieku Biuro Oddziału Świadków Jehowy w Polsce pomagało w kierowaniu działalnością teokratyczną na Ukrainie oraz w całym Związku Radzieckim. W tym czasie literatura religijna była dostarczana na Ukrainę w postaci mikrofilmów. Pozwalało to na konspiracyjny druk pojedynczych artykułów i całych czasopism w tajnych drukarniach. Korespondencję przesyłano dzięki kolejarzom jeżdżącym na trasie z Przemyśla do Lwowa. Działalność ta nosiła kryptonim "Erika".
W roku 1958 Świadkowie Jehowy przebywający w łagrach na Syberii (deportowani w ramach „Operacji Północ”) konspiracyjnie nagrali pieśni i pozdrowienia, które potem zostały przemycone przez małżeństwo Świadków Jehowy z Polski, przebywające na wakacjach w Rosji. Informacja o nagraniu i planie wywiezienia go w wyniku działań konfidentów dotarła do służby bezpieczeństwa. Mimo kilkukrotnej rewizji i długiego przesłuchania osób wywożących nagranie przez służbę bezpieczeństwa, dotarło ono do Nowego Jorku i zostało odtworzone na tamtejszym kongresie międzynarodowym pod hasłem „Wola Boża” w trakcie przemówienia Alfreda Rütimanna pt. „Za żelazną kurtyną”.
Czas „odwilży”.
Czas „odwilży” dla Świadków Jehowy rozpoczął się w roku 1977. Jeszcze w okresie represyjnego zakazu z nieoficjalną wizytą przebywał w Polsce trzeci prezes Towarzystwa Strażnica Nathan H. Knorr wraz z żoną. W połowie lat siedemdziesiątych, po wyborze na członka Ciała Kierowniczego, nieoficjalnie odwiedził Polskę Teodor Jaracz z żoną. Ze względu na możliwość podsłuchu, rozmowy z nadzorcami działalności w Polsce przeprowadzał podczas spacerów na świeżym powietrzu. Pod koniec listopada 1977 roku już oficjalnie do Polski przyjechało trzech członków Ciała Kierowniczego: Frederick W. Franz, Teodor Jaracz i Daniel Sydlik, którzy spotkali się z niektórymi współwyznawcami w różnych częściach kraju, a w następnym roku Polskę odwiedzili Milton G. Henschel i Teodor Jaracz, którzy złożyli wizytę w Urzędzie do Spraw Wyznań. W roku 1980 działalność kaznodziejską prowadziło 62 233 głosicieli.
Pod koniec lat 70. XX wieku niektórym głosicielom udało się wyjechać na kongresy międzynarodowe poza granice Polski – w roku 1978 na kongres pod hasłem „Zwycięska wiara” do Lille we Francji oraz do Kopenhagi w Danii. Latem 1980 roku 1883 Świadków Jehowy otrzymało oficjalne zezwolenie na wyjazd na kongres pod hasłem „Miłość Boża” do Wiednia. Rok później do stolicy Austrii na kongres pod hasłem „Lojalność wobec Królestwa” przyjechało ponad 5000 polskich Świadków Jehowy. W następnych latach władze zezwalały na organizowanie zgromadzeń w Polsce, na początku w halach – w 1981 roku pod hasłem „Lojalność wobec Królestwa” (5 lipca w gdańskiej Hali Olivia – 5751 obecnych, nieco później w mniejszej hali w Skawinie i w sali Cechu Rzemiosł w Oświęcimiu). W roku 1982 zorganizowano przeszło 80 zgromadzeń pod hasłem „Prawda o Królestwie” w różnych halach w kraju (przeszło 96 tysięcy obecnych – ochrzczono 1761 osób), a od roku 1983 kongresy zaczęto organizować na stadionach sportowych. W roku 1983 („Jedność dzięki Królestwu”) oraz w 1984 („Rozwój Królestwa”) odbyło się po 12 kongresów. W 1985 roku na czterech stadionach: w Chorzowie, Poznaniu, Wrocławiu i w Warszawie odbyły się pierwsze kongresy międzynarodowe pod hasłem „Lud zachowujący prawość”. Przemawiało czterech członków Ciała Kierowniczego Świadków Jehowy – Albert D. Schroeder, Milton Henschel, Teodor Jaracz i Daniel Sydlik. Na tych kongresach były obecne w sumie 94 134 osoby, w tym również delegaci z 16 krajów, a ochrzczono 3140 osób. W roku 1986 („Pokój Boży”) odbyło się 9 kongresów, a w roku 1987 („Zaufaj Jehowie”) oraz 1988 („Sprawiedliwość Boża”) odbyło się po 12 kongresów rocznie.
Ponowna legalizacja.
Pomimo trwającego jeszcze zakazu działalności w 1983 roku pozwolono polskim Świadkom Jehowy sprowadzić ze Stanów Zjednoczonych dziesiątki tysięcy egzemplarzy literatury biblijnej – pierwszą publikacją była w roku 1984 książka „Mój zbiór opowieści biblijnych” w nakładzie 60 tysięcy egzemplarzy. W roku 1985 sprowadzono książkę „Będziesz mógł żyć w raju na ziemi” oraz broszury „Oto wszystko nowe czynię” i „Imię Boże”. W kolejnych latach zaczęto regularnie sprowadzać duże ilości publikacji biblijnych z Biura Oddziału w Niemczech. By ułatwić import publikacji i uprościć związane z tym procedury, Świadkowie Jehowy zarejestrowali 12 lutego 1985 roku spółkę pod nazwą „Strażnica – Wydawnictwo Wyznania Świadków Jehowy w Polsce”. W połowie 1988 roku oficjalnie zezwolono na regularne sprowadzanie czterobarwnych czasopism: półmiesięcznika „Strażnica” i miesięcznika „Przebudźcie się!” (nakład każdego z nich w języku polskim ma nakład 530 tys. egzemplarzy). W kraju działało około 84,5 tysiąca głosicieli.
W okresie zakazu działalności trzykrotnie występowano do władz z wnioskiem o zarejestrowanie stowarzyszenia, które reprezentowało by polskich Świadków Jehowy. W roku 1987 przedstawiciele Świadków Jehowy po raz czwarty złożyli wniosek o zalegalizowanie działalności. W tym roku działało 82 769 głosicieli. W 1988 roku Polskę ponownie odwiedzili członkowie Ciała Kierowniczego Milton Henschel i Teodor Jaracz.
12 maja 1989 roku Świadkowie Jehowy w Polsce zostali oficjalnie zarejestrowani pod nazwą „Strażnica – Towarzystwo Biblijne i Traktatowe. Zarejestrowany Związek Wyznania Świadków Jehowy” i zalegalizowani decyzją dyrektora Urzędu do Spraw Wyznań (nr:II-803/14/16/89). Akt rejestracji prawnej podpisali Edward Kwiatosz, Harald Abt i Adam Wojtyniak, reprezentujący związek wyznaniowy w rozmowach z przedstawicielami władz. W skład pierwszego zarządu weszli: Harald Abt, Zygfryd Adach, Stanisław Kardyga, Edward Kwiatosz, Franciszek Mielczarek, Antoni Tomaszewski i Adam Wojtyniak. Liczba głosicieli zbliżała się do 90 tysięcy. 31 stycznia 1990 roku wyznanie zostało wpisane do rejestru MSWiA w dziale A pod numerem 34. Od 13 maja 2014 roku związek wyznaniowy nosi nazwę „Świadkowie Jehowy w Polsce”. Według Instytutu Pamięci Narodowej Świadkowie Jehowy byli najdłużej działającą w konspiracji nielegalną organizacją w PRL.
Rozwój działalności.
W roku 1989 w Polsce zanotowano liczbę 91 024 głosicieli. W marcu 1991 roku przekroczono liczbę 100 000 głosicieli. Na corocznej uroczystości Wieczerzy Pańskiej ("Pamiątce") w roku 1997 zebrało się 246 458 osób (najwięcej w dziejach wyznania w Polsce). W 2004 roku zanotowano najwyższą dotąd liczbę głosicieli w Polsce – 128 616. W roku 2012 rozpoczęto przeprowadzanie reorganizacji zborów, wskutek czego zbory stały się większe i lepiej zorganizowane, lecz ich liczba zmniejszyła się do 1350 w roku 2014.
W lipcu 1994 roku na kongresie pod hasłem „Bojaźń Boża” ogłoszono wydanie w języku polskim Chrześcijańskich Pism Greckich w Przekładzie Nowego Świata (Nowy Testament), a 28 czerwca 1997 roku na kongresie pod hasłem „Wiara w Słowo Boże” całej Biblii – Pismo Święte w Przekładzie Nowego Świata. 10 sierpnia 2018 roku na kongresie regionalnym pod hasłem „Bądź odważny!”, w Warszawie członek Ciała Kierowniczego Mark Sanderson ogłosił wydanie zrewidowanej edycji Pisma Świętego w Przekładzie Nowego Świata opartej na wydaniu angielskim z 2013 roku. Do sierpnia 2018 roku Przekład Nowego Świata w języku polskim w różnych formatach opublikowano w nakładzie 1 828 521 egzemplarzy. Od 6 lutego 2020 roku w języku polskim w wersji do studium dostępna jest Ewangelia według Mateusza, od 4 czerwca 2020 roku Ewangelia według Marka, od 1 stycznia 2020 roku Ewangelia według Łukasza, od 13 grudnia 2021 roku Ewangelia według Jana, od 15 grudnia 2022 roku Dzieje Apostolskie i kolejne księgi biblijne w miarę postępu prac translatorskich.
W kwietniu 2011 roku zanotowano najwyższą liczbę pionierów pomocniczych w Polsce – 45 028. W roku 2014 odnotowano najwyższą przeciętną liczbę pionierów pomocniczych w Polsce – 9894.
W sierpniu 2013 roku rozpoczęto specjalne świadczenie publiczne na terenach wielkomiejskich, którym objęto najpierw 8 największych miast w Polsce, a później liczba ta wzrosła do 10 (Bydgoszcz, Gdańsk, Katowice, Kraków, Lublin, Łódź, Poznań, Szczecin, Warszawa i Wrocław). Bierze w nim udział ponad 2400 głosicieli i pionierów w 20 punktach na terenie tych miast. Wdrożono też program świadczenia publicznego na terenie poszczególnych zborów za pomocą wózków, stojaków lub stolików z literaturą biblijną. W następnych miesiącach ten sposób świadczenia publicznego zaczęto stosować także w innych miastach.
W dniach od 23 do 26 października 2014 roku Świadkowie Jehowy po raz pierwszy w Polsce brali udział w targach książki – „18. Międzynarodowych Targach Książki w Krakowie”, prezentując i udostępniając swoje bezpłatne publikacje biblijne. W dniach od 22 do 25 października 2015 roku brali udział w „19. Międzynarodowych Targach Książki w Krakowie”, w dniach od 27 do 30 października 2016 roku w „20. Międzynarodowych Targach Książki w Krakowie”, w dniach od 30 listopada do 3 grudnia 2017 roku w „26. Wrocławskich Targach Dobrych Książek”, w dniach od 5 do 8 grudnia 2019 roku w „28. Wrocławskich Targach Dobrej Książki”, a w dniach od 10 do 12 marca 2023 roku w „Poznańskich Targach Książki”.
Latem 2014 roku zorganizowano 145 grup pionierskich, które udały się na 56 terenów nieprzydzielonych żadnym zborom oraz na 60 rzadko opracowywanych przez Świadków Jehowy w trakcie głoszenia. W 2022 roku odnotowano najwyższą przeciętną liczbę pionierów pełnoczasowych (stałych i specjalnych) w Polsce –
10 200.
Kongresy.
W 1989 roku ponownie zorganizowano kongresy międzynarodowe, tym razem pod hasłem „Prawdziwa pobożność”. Odbyły się one na trzech stadionach – w Chorzowie, Poznaniu i Warszawie. Na kongresach tych gościło 5 członków Ciała Kierowniczego oraz delegaci z ponad 37 krajów. Programu wysłuchało 166 518 osób, a 6093 zostały ochrzczone. Niektóre punkty programu tłumaczono na 16 języków.
W roku 1990 odbyło się 12 kongresów pod hasłem „Czysta mowa”, a w 1991 roku 12 kongresów pod hasłem „Lud miłujący wolność”. W roku 1992 pod hasłem „Nosiciele światła” i w 1993 roku pod hasłem „Pouczani przez Boga” (po 13 kongresów), w roku 1994 pod hasłem „Bojaźń Boża” – 15 kongresów, a w roku 1995 pod hasłem „Rozradowani chwalcy Boga” – 19 kongresów.
W roku 1996 w Łodzi i w Warszawie odbył się (po raz trzeci w Polsce) kongres międzynarodowy – pod hasłem „Posłańcy pokoju Bożego”. Łącznie w Polsce w tym roku odbyło się 21 kongresów.
W roku 1997 – „Wiara w Słowo Boże”, w 1998 – „Boża droga życia”, w 1999 – „Prorocze słowo Boże”, w 2000 roku – „Wykonawcy słowa Bożego”, w 2001 – „Nauczyciele słowa Bożego”, w 2002 – „Gorliwi głosiciele Królestwa”, w 2003 – „Oddajcie chwałę Bogu” (po 22 kongresy rocznie), w roku 2004 – „Chodź z Bogiem” (23 kongresy) i w 2005 – „Posłuszni Bogu” (22 kongresy).
W sierpniu 2006 roku w Chorzowie i Poznaniu zorganizowano (po raz czwarty w Polsce) kongresy międzynarodowe – pod hasłem „Wyzwolenie jest blisko!”. Na kongresy te przybyło około 15 tysięcy delegatów zagranicznych oraz niektórzy z członków Ciała Kierowniczego. W Polsce chrzest przyjęło wówczas łącznie 2037 osób.
W lipcu 2007 roku na 22 kongresach pod hasłem „Naśladuj Chrystusa!” ochrzczono 1684 osoby. Latem 2008 roku odbyły się 24 kongresy pod hasłem „Kierowani duchem Bożym” (także po raz pierwszy kongres w polskim j. migowym), ochrzczono 1427 osób. W lipcu 2009 roku w Poznaniu odbył się po raz piąty kongres międzynarodowy w Polsce – pod hasłem „Czuwajcie!” (20 133 obecnych, delegacje z 10 krajów), Ciało Kierownicze reprezentował Samuel F. Herd, a niektóre punkty programu były transmitowane do innych miejsc zgromadzeń.
W 2010 roku odbyło się 26 kongresów pod hasłem „Trwaj przy Jehowie!” w 4 językach, ochrzczono 1195 osób. Po raz pierwszy przedstawiono wtedy program kongresu w języku angielskim i rosyjskim. W 2011 roku na 25 kongresach pod hasłem „Niech przyjdzie Królestwo Boże!” zgromadziło się w Polsce 147 513 obecnych, a chrzest przyjęło 1019 osób. Po raz kolejny program przedstawiono także w języku migowym, angielskim i rosyjskim. Latem 2012 roku odbyły się 24 kongresy pod hasłem „Strzeż swego serca!” w 4 językach w 19 miastach, a w 2013 roku odbyło się 16, ale za to większych kongresów pod hasłem „Słowo Boże jest prawdą!” w 4 językach, w 11 miastach. Liczba obecnych wyniosła 140 337, a 1036 osób zostało ochrzczonych.
Latem 2014 roku zorganizowano 23 kongresy regionalne pod hasłem „Szukajmy najpierw Królestwa Bożego!”, w 19 miastach, w 4 językach: polskim, angielskim, rosyjskim i polskim migowym. Latem 2015 roku odbyły się 33 kongresy regionalne pod hasłem „Naśladujmy Jezusa!” w 27 miastach, w 4 językach. Uczestniczyło w nich 138 566 osób, a 809 przyjęło chrzest. Latem 2016 roku w 25 miastach zorganizowano 32 kongresy regionalne pod hasłem „Lojalnie trwajmy przy Jehowie!”, w 4 językach. W 2017 roku w 22 miastach zorganizowano 32 kongresy regionalne pod hasłem „Nie poddawaj się!”, w 5 językach (w tym po raz pierwszy w Polsce w języku ukraińskim, a także dwa w języku rosyjskim). Uczestniczyło w nich 138 343 osoby, a 693 przyjęły chrzest. W 2018 roku w 21 miastach w 5 językach odbyło się 28 kongresów regionalnych pod hasłem „Bądź odważny!”.
W 2019 roku w Warszawie (po raz szósty w Polsce) odbył się kongres międzynarodowy pod hasłem „Miłość nigdy nie zawodzi!”. Uczestniczyło w nim 32 069 osób, w tym 6892 zagranicznych delegatów z ponad 35 krajów. Pozostałych 7 kongresów regionalnych odbyło się w tym samym terminie, a niektóre punkty programu były transmitowane z Warszawy. W sumie uczestniczyły w nich 128 164 osoby. Tydzień później odbyło się 10 kongresów regionalnych. Program kongresów regionalnych został przedstawiony w 5 językach: polskim, angielskim, rosyjskim, ukraińskim i polskim migowym.
Po trzyletniej przerwie związanej z pandemią COVID-19 (w czasie której kongresy z osobistym udziałem obecnych w obiektach były odwołane), w 2023 roku zaplanowano 29 kongresów pod hasłem „Okazujmy cierpliwość!” (w 18 miastach, w 5 językach: polskim, angielskim, rosyjskim (dwa), ukraińskim (dwa) i polskim migowym.).
Poza tym w Polsce co roku organizuje się ponad 250 zgromadzeń obwodowych.
Delegacje kongresowe.
W 1990 roku na kongresie pod hasłem „Czysta mowa” na Stadionie Dziesięciolecia w Warszawie, oprócz Polaków, obecnych było ponad 17 tysięcy delegatów zza wschodniej granicy. W późniejszych latach delegaci z Polski byli obecni na kongresach międzynarodowych oraz specjalnych w Niemczech („Czysta mowa” [1990], „Boża droga życia” [1998], „Wyzwolenie jest blisko!” [2006], „Czuwajcie!” [2009], „Miłość nigdy nie zawodzi!” [2019]), w Czechach („Lud miłujący wolność” [1991], „Posłańcy pokoju Bożego” [1996]), w Rosji („Nosiciele światła” [1992], „Pouczani przez Boga” [1993]), we Francji (1998, „Nauczyciele słowa Bożego” [2001], 2009, 2016), w Stanach Zjednoczonych (1998, „Szukajmy najpierw Królestwa Bożego!” [2014], [2019]), w Kanadzie (1998), w Szwecji („Strzeż swego serca!” [2012]), w Korei Południowej (2014), w Ekwadorze (2019), Danii (2019), Gruzji („Bądź odważny!” [2018]), Rumunii („Nie poddawaj się!” [2017]), na Ukrainie („Pouczani przez Boga” [1993]) i na Węgrzech (1991). W 2017 roku w Sali Zgromadzeń w Malborku zorganizowano kongres regionalny pod hasłem „Nie poddawaj się!” w języku rosyjskim dla Świadków Jehowy z obwodu kaliningradzkiego.
Biuro Oddziału i Sale Zgromadzeń.
28 listopada 1992 roku oddano do użytku Biuro Oddziału w Nadarzynie. Na uroczystości otwarcia był obecny członek Ciała Kierowniczego Teodor Jaracz oraz delegacje z 16 krajów. Dzień później na specjalnym programie na warszawskim Torwarze obecnych było ponad 10 tysięcy delegatów ze wszystkich zborów w Polsce. W polskim Biurze Oddziału mieszkało i pracowało wtedy około 150 osób.
W tym też okresie oddano do użytku wiele Sal Królestwa, a w późniejszych latach – także osiem Sal Zgromadzeń: w Sosnowcu (Centrum Kongresowe, 1999), Warszawie-Ursusie (2004), Lublinie (2000), Łodzi (1999), Malborku (2002), w Stęszewie k. Poznania (2001), Skarbimierzu (2000), a w 2009 roku w Mostach k. Szczecina. W Polsce działało pięć brygad budowlanych, składających się z wolontariuszy, które planowały rocznie wybudowanie około 20 nowych Sal Królestwa i wykonanie około 10 remontów generalnych.
W roku 2018 zbory Świadków Jehowy w Polsce korzystały z 645 własnych Sal Królestwa. Tylko w latach 2015–2019 wybudowano 75 nowych obiektów tego rodzaju.
Bezkrwawa chirurgia.
W latach 80. XX wieku nastąpił rozwój bezkrwawej chirurgii w Polsce. W roku 1984 "Klinika Kardiochirurgii w Krakowskim Szpitalu Specjalistycznym im. Jana Pawła II" pod przewodnictwem prof. Antoniego Dziatkowiaka zainicjowała program "Sojusz dla ratowania życia bez użycia krwi", adresowany do osób chcących przejść operację bez użycia krwi – głównie dla Świadków Jehowy. W programie tym operowali też inni kardiochirurdzy, m.in. Jerzy Sadowski. W późniejszym czasie specjalny program operacji bez transfuzji krwi dla dzieci Świadków Jehowy opracował Janusz Skalski z Uniwersyteckiego Szpitala Dziecięcego w Krakowie. W specjalnej edycji wydanego z okazji XIII Zjazdu PTAiIT miesięcznika „Twój Magazyn Medyczny” uznani lekarze z Kliniki Kardiochirurgii Śląskiego Centrum Chorób Serca w Zabrzu, profesor Zbigniew Religa i profesor Marian Zembala, podali, że w latach 1985–1998 przeprowadzono tam około 140 operacji kardiochirurgicznych u Świadków Jehowy, zarówno dorosłych, jak i dzieci. Wszystkie te operacje odbyły się bez użycia homologicznej krwi, z zastosowaniem nowoczesnych metod alternatywnych. Wskazano też na znaczącą rolę Komitetów Łączności ze Szpitalami, które „służą znaczną dodatkową pomocą zarówno lekarzom prowadzącym, jak i pacjentom”. W samym tylko okresie od czerwca 2000 do kwietnia 2003 roku odbyły się w Polsce 72 spotkania Służby Informacji o Szpitalach z ich personelem. Wzięło w nich udział przeszło 1000 lekarzy, pielęgniarek i studentów. W Polsce Służba Informacji o Szpitalach mieści się w Biurze Oddziału w Nadarzynie i nadzoruje 27 Komitetów Łączności ze Szpitalami.
Innym ośrodkiem, który wyspecjalizował się w bezkrwawych operacjach, jest I Klinika Kardiochirurgii w Katowicach. Według docenta Marka Witesa metody alternatywne „w kilku polskich klinikach są już stosowane rutynowo”. Kierowany przez niego zespół lekarzy pomyślnie wykonał w ten sposób kilkaset zabiegów u dzieci z wrodzoną wadą serca. Ponad 100 operacji bez użycia krwi, z zastosowaniem nowoczesnych metod alternatywnych, wykonał również profesor Andrzej Bochenek.
Bezkrwawe operacje wykonywano w szeregu placówek medycznych, m.in. w Wojewódzkim Szpitalu Zespolonym w Szczecinie, w warszawskim Szpitalu Klinicznym Dzieciątka Jezus, w Instytucie „Centrum Zdrowia Matki Polki” w Łodzi, w Uniwersyteckim Szpitalu Klinicznym w Białymstoku oraz we wrocławskim Wojskowym Szpitalu Klinicznym, gdzie pod kierownictwem Tomasza Wróbla dokonano pierwszego w Polsce przeszczepu szpiku bez transfuzji krwi.
W 1999 roku na XIII Międzynarodowym Zjeździe Polskiego Towarzystwa Anestezjologii i Intensywnej Terapii w Łodzi Świadkowie Jehowy przedstawili ekspozycję na temat bezkrwawej chirurgii.
27 października 2005 roku Sąd Najwyższy postanowił, że oświadczenie o niewyrażaniu zgody na transfuzję krwi musi być respektowane, a lekarze powinni być przygotowani na stosowanie metod alternatywnych.
Działalność w ośrodkach penitencjarnych.
W całym kraju ponad 450 odpowiednio przygotowanych kaznodziejów systematycznie odwiedza ponad 170 ośrodków penitencjarnych i więzień. Odpowiadają oni na średnio 20 listów miesięcznie kierowanych do Biura Oddziału z prośbami o literaturę biblijną, odwiedziny lub studium biblijne. W niektórych zakładach penitencjarnych regularnie prowadzone są zebrania chrześcijańskie oraz odbywają się indywidualne lub grupowe studia biblijne. Tylko w latach 2006 i 2007 ochrzczono 19 skazanych. W zakładach karnych i aresztach śledczych dla osób zainteresowanych organizuje się również uroczystość Wieczerzy Pańskiej, a w Zakładzie Karnym w Kamińsku, Piotrkowie Trybunalskim oraz w Sztumie także zebrania zborowe.
Język migowy i alfabet Braille’a.
Na początku lat 90. XX wieku rozpoczęto prowadzenie dla wytypowanych głosicieli kursów języka migowego (m.in. w Zielonce, luty–lipiec 1991), by mogli w trakcie prowadzenia działalności kaznodziejskiej docierać do osób głuchoniemych/niesłyszących, a także prowadzić zebrania w języku migowym, które odbywają się w 13 zborach i 22 grupach, w roku 2022 należało do nich 732 głosicieli. Pierwsze dwa zbory tego języka powstały w 2006 roku. W polskim języku migowym odbywają się również kongresy regionalne oraz zgromadzenia specjalne (do 2004 roku były tłumaczone symultanicznie). W 2004 roku wydano pierwszą publikację w polskim języku migowym. 17 grudnia 2017 roku na specjalnym spotkaniu w Sali Zgromadzeń w Warszawie ogłoszono wydanie Ewangelii według Mateusza w polskim języku migowym (do 2022 roku udostępniono kolejne księgi biblijne Nowego Testamentu, do Księgi Objawienia oraz Księgę Rodzaju oraz Księgę Wyjścia). 19 czerwca 2022 roku Przemysław Bobów z polskiego Komitetu Oddziału ogłosił wydanie Chrześcijańskich Pism Greckich w Przekładzie Nowego Świata w polskim języku migowym. Nagrany wcześniej specjalny program okolicznościowy obejrzało około 1000 osób.
W lipcu 2014 roku oprócz już działającej oficjalnej strony internetowej Świadków Jehowy jw.org w języku polskim (najpopularniejszym religijnym serwisem internetowym w Polsce), uruchomiono ją również w polskim języku migowym, a od stycznia 2016 roku także telewizję "JW Broadcasting". Od listopada 2015 roku w polskim języku migowym dostępna jest „Strażnica”.
Od lutego 2014 roku w polskim alfabecie Braille’a dostępna jest „Strażnica”, a od lipca 2014 roku rozpoczęto wydawanie kolejnych publikacji Świadków Jehowy w tym alfabecie.
Kursy.
W roku 1993 w Polsce rozpoczęły się zajęcia Kursu Usługiwania. W 2011 roku w różnych częściach kraju rozpoczęły się zajęcia Kursu dla Starszych (do roku 2014 skorzystało z niego ponad 9600 nadzorców). W grudniu 2012 roku w Biurze Oddziału rozpoczęły się zajęcia Kursu dla Nadzorców Podróżujących i Ich Żon (obecnie: Kurs dla Nadzorców Obwodów i Ich Żon; do marca 2014 roku odbyło się jedenaście takich kursów – "klas").
W lutym 2013 roku rozpoczęły się zajęcia Kursu Biblijnego dla Braci (do listopada 2014 roku – wraz z dawnym Kursem Usługiwania – odbyły się 44 takie kursy), a w kwietniu – pierwszej klasy Kursu Biblijnego dla Małżeństw (do listopada 2014 roku odbyło się pięć takich kursów: w Słupsku, Krakowie, Lublinie, Chorzowie i Łodzi). W marcu 2015 roku rozpoczęła naukę pierwsza klasa Kursu dla Ewangelizatorów Królestwa w Polsce (do marca 2023 roku naukę zakończyło 31 klas, m.in.: w Bydgoszczy, Gdańsku, Głogowie, Poznaniu, Kielcach, Kołobrzegu, Krakowie, Lublinie, Łodzi, Sanoku, Sosnowcu, Szczecinie, Warszawie i Zabrzu). Organizuje się również zajęcia Kursu Służby Pionierskiej (w języku polskim, polskim migowym, angielskim, rosyjskim i ukraińskim), Kursu Służby Królestwa oraz Kursu dla Starszych.
Działalność wśród obcokrajowców i mniejszości etnicznych.
Na początku XXI wieku rozpoczęto organizowanie kursów języków obcych, aby skuteczniej prowadzić ewangelizację wśród obcokrajowców. Przyczyniło się to do powstania zborów i grup innojęzycznych, które prowadzą zebrania w 16 językach. Poza tym w Polsce kongresy regionalne odbywają się w języku angielskim, rosyjskim i ukraińskim, i w tych samych językach odbywają się zgromadzenia obwodowe (w poprzednich latach zgromadzenia obwodowe odbywały się także w języku bułgarskim, hiszpańskim, ormiańskim oraz wietnamskim).
Działalność kaznodziejską prowadzi się też na parkingach przy autostradach i drogach ekspresowych (przy tzw. Miejscach Obsługi Podróżnych). W jednym z takich miejsc na południu Polski (pod Krakowem) głosiciele są przygotowani, by na miejscu udostępnić podróżnym publikacje w jednym z ponad 130 języków.
Świadkowie Jehowy korzystają też z możliwości działalności wśród osadzonych w Strzeżonych Ośrodkach Dla Cudzoziemców.
W marcu 2007 roku do kraju przybyli absolwenci 122. klasy Szkoły Gilead, w grudniu 2010 roku misjonarze 129. klasy Szkoły Gilead, aby pomóc w działalności wśród obcokrajowców w Polsce. W marcu 2013 roku, we wrześniu 2014 i 2015 roku, w marcu 2016 i 2018 roku, we wrześniu 2018 roku oraz marcu 2019 roku wśród absolwentów: 136., 137., 139. 140., 144., 145., 146. oraz 148. klasy Szkoły Gilead, znaleźli się absolwenci z Polski.
W 2015 roku wydano pierwsze publikacje Świadków Jehowy w języku kaszubskim, po śląsku (w gwarze cieszyńskiej) oraz w dialekcie języka romskiego, używanym przez polskich Romów (Polska Roma). W kwietniu 2016 roku zorganizowano specjalną kampanię ewangelizacyjną w tych językach.
Natomiast w marcu 2019 roku zorganizowano specjalną ogólnopolską kampanię wyszukiwania osób posługujących się językiem ukraińskim.
Pomoc dla potrzebujących.
Latem 1997 roku zorganizowano pomoc humanitarną (w tym remontowo-budowlaną) głównie dla współwyznawców poszkodowanych przez tzw. powódź tysiąclecia.
W okresie od maja do sierpnia 2010 roku ponownie zorganizowano taką pomoc dla współwyznawców i innych mieszkańców poszkodowanych przez powódź.
Świadkowie Jehowy organizują również lokalną pomoc dla współwyznawców poszkodowanych przez różne zdarzenia losowe. Pomocą oraz pracami remontowo-budowlanymi kierują złożone z wolontariuszy „Komitety Pomocy Doraźnej”, wyznaczone przez Biuro Oddziału oraz „Lokalny Dział Projektowo-Budowlany” (poprzednio 10 „Regionalnych Komitetów Budowlanych”) do pomocy w tym celu ma pełnoczasowych sług budowlanych oraz współpracujących ochotników ze zborów.
Od 24 lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. Powoływano 16 Komitetów Pomocy Doraźnej, które organizują i nadzorują działania związane z tą pomocą w całej Polsce. Pomagało im prawie 60 tysięcy przeszkolonych wolontariuszy. Zorganizowano całodobowe dyżury na przejściach granicznych i dworcach, aby móc ich odebrać, zapewnić im bezpłatne zakwaterowanie i wyżywienie w mieszkaniach Świadków Jehowy oraz w 22 Salach Królestwa i w czterech Salach Zgromadzeń w Lublinie, Stęszewie, Warszawie i Sosnowcu, w których zorganizowano punkty recepcyjne i ośrodki pomocy uchodźcom. Przygotowano bezpłatne kwatery dla prawie 25 tysięcy osób. W Sali Zgromadzeń w Stęszewie zorganizowano centrum, w którym wolontariusze przygotowują pakiety pomocy humanitarnej. Do 7 czerwca 2022 roku Świadkowie Jehowy dostarczyli na Ukrainę już ponad 200 ton artykułów pierwszej potrzeby, a do końca sierpnia 2022 roku liczba ta wzrosła do ponad pół tysiąca ton. Jesienią 2022 roku z pomocą polskiego Biura Oddziału przewieziono na Ukrainę 105 palet z ponad 26 tonami ubrań, które przekazali współwyznawcy.
Do 7 kwietnia 2022 roku do Polski z Ukrainy uciekło co najmniej 11 000 Świadków Jehowy i ich krewnych, a do 30 kwietnia już 20 469 (na terenie zborów nadal było zakwaterowanych 7755 uchodźców). Tylko do końca sierpnia 2022 roku Świadkowie Jehowy w Polsce przygotowali co najmniej 80 000 paczek głównie z żywnością i środkami higieny osobistej. W akcję zaangażowano ponad 3000 wolontariuszy. Zorganizowano również regularne transporty z pomocą humanitarną na Ukrainę.
15 kwietnia 2022 roku w Sali Zgromadzeń w Warszawie zorganizowano uroczystość Pamiątki śmierci Jezusa Chrystusa w języku ukraińskim. 30 kwietnia 2022 roku w tym samym obiekcie odbył się „specjalny program duchowy” z myślą o udzieleniu duchowego wsparcia dla Świadków Jehowy w Polsce oraz na Ukrainie (szczególnie dla uchodźców i udzielających pomocy). W programie uczestniczył członek Ciała Kierowniczego, Mark Sanderson, który w dniach od 1 do 6 maja 2022 roku wraz z grupą niektórych członków Komitetów Oddziałów w Polsce oraz w Finlandii przebył ponad 2500 km spotykając się z uchodźcami rozlokowanymi w różnych częściach Polski. Były to cztery Sale Zgromadzeń i kilka Sal Królestwa. Grupa spotkała się też z ochotnikami dyżurującymi na polsko-ukraińskich przejściach granicznych. Dodatkowo nadzorcy obwodów wraz ze starszymi zborów dokonują tzw. „wizyty pasterskie”. Rozmowy te mają na celu przyniesienie uchodźcom duchowych korzyści i pocieszenia z Biblii.
Wizyty nadzorcy strefy i przedstawicieli Biura Głównego.
23 czerwca 2001 roku z okazji 15. wizyty nadzorcy strefy, w Centrum Kongresowym Świadków Jehowy w Sosnowcu przemówienie wygłosił Max H. Larson. 17 maja 2008 roku, w związku z wizytą w Polsce nadzorcy strefy, zorganizowano na stadionie warszawskiej Legii zgromadzenie. Przemówienie przedstawił m.in. Richard Kelsey.
29 kwietnia 2012 roku, w związku z wizytą w Polsce nadzorcy strefy, zorganizowano w Sali Zgromadzeń w Warszawie zgromadzenie, którego program był transmitowany do Sal Królestwa i kilku Sal Zgromadzeń w całej Polsce. Przemówienia i wykłady przedstawili: Viv Mouritz i Leon Weaver.
19 maja 2013 roku, w związku z wizytą w Polsce nadzorców strefy, zorganizowano w Sali Zgromadzeń w Warszawie zgromadzenie, którego program był transmitowany do większości Sal Królestwa i kilku Sal Zgromadzeń w całej Polsce (w innych został odtworzony jeszcze tego samego dnia). Przemówienia i wykłady przedstawili: Viv Mouritz, Warren Shefwelt i Richard Kelsey. Programu wysłuchało ponad 130 tysięcy osób.
23 marca 2014 roku, w związku z wizytą w Polsce członka Ciała Kierowniczego Davida Splane’a, zorganizowano w warszawskiej Sali Zgromadzeń zgromadzenie, którego program był transmitowany do większości Sal Królestwa i do wszystkich Sal Zgromadzeń w całej Polsce (w innych został odtworzony jeszcze tego samego dnia). Wygłosił on przemówienie „Był człowiekiem żywiącym uczucia podobne do naszych”.
19 kwietnia 2015 roku, w związku z wizytą w Polsce przedstawiciela Biura Głównego Świadków Jehowy, zorganizowano w warszawskiej Sali Zgromadzeń zgromadzenie, którego program był transmitowany do Sal Królestwa i do wszystkich Sal Zgromadzeń w całej Polsce (w innych Salach Królestwa został odtworzony jeszcze tego samego dnia). Przemówienie „Okazujmy wytrwałość w czasie próby” wygłosił Willy Gorno.
Kolejne takie zgromadzenie z tej okazji zorganizowano 30 kwietnia 2016 roku w Sali Zgromadzeń w Warszawie. Przemówienie „U Boga wszystko jest możliwe” wygłosił Patrick LaFranca. Program był transmitowany do Sal Królestwa i do wszystkich Sal Zgromadzeń w Polsce.
28 maja 2017 roku, w związku z wizytą w Polsce przedstawiciela Biura Głównego Świadków Jehowy, zorganizowano w Centrum Kongresowym w Sosnowcu zgromadzenie, którego program był transmitowany do Sal Królestwa i do wszystkich Sal Zgromadzeń w całej Polsce (w innych Salach Królestwa został odtworzony jeszcze tego samego dnia). Przemówienie „Wyznaczony czas jest bliski” wygłosił David Schafer.
Kolejne takie zgromadzenie odbyło się 13 maja 2018 roku w Centrum Kongresowym w Sosnowcu, którego program był transmitowany do Sal Królestwa i do wszystkich Sal Zgromadzeń w całej Polsce (w innych Salach Królestwa został odtworzony jeszcze tego samego dnia). Przemówienie „W jeszcze w większej mierze wysławiaj Jehowę” wygłosił Joel Dellinger.
30 kwietnia 2022 roku, w związku z wizytą w Polsce członka Ciała Kierowniczego Świadków Jehowy Marka Sandersona (który wygłosił okolicznościowe przemówienie), w warszawskiej Sali Zgromadzeń odbył się „specjalny program duchowy” (zgromadzenie). Program zorganizowano z myślą o udzieleniu duchowego wsparcia dla Świadków Jehowy w Polsce oraz na Ukrainie i był tłumaczony na język ukraiński, rosyjski i polski migowy. Transmitowano go do Sal Królestwa w całej Polsce i na Ukrainie (w innych Salach Królestwa został odtworzony jeszcze tego samego dnia; indywidualnie jego transmisje można było obejrzeć w serwisie „JW Stream”). Do Sali Zgromadzeń w Warszawie zaproszono m.in. uchodźców z Ukrainy oraz osoby zaangażowane w niesienie im pomocy. Szacuje się, że transmisje programu obejrzało ponad 250 000 osób.
Wystawy i konferencje naukowe poświęcone represjom w trakcie II wojny światowej i okresu powojennego oraz działalności Świadków Jehowy.
W 1998 roku na Uniwersytecie Warszawskim prezentowano film „Niezłomni w obliczu prześladowań – Świadkowie Jehowy a hitleryzm” z wywiadami Świadków Jehowy, którzy przeżyli pobyt w obozach koncentracyjnych. W marcu 1998 roku prezentacja tego filmu odbyła się w Szczawnie-Zdroju. Wykład z tej okazji wygłosił Wojciecha Sitka.
21 stycznia 2004 roku w Centrum Kultury Żydowskiej w Krakowie odbyła się prezentacja filmu „Niezłomni w obliczu prześladowań – Świadkowie Jehowy a hitleryzm” z udziałem przedstawicieli Państwowego Muzeum Auschwitz-Birkenau (m.in. Teresa Wontor-Cichy) oraz żyjących jeszcze wówczas trzech Świadków Jehowy – byłych więźniów tego obozu (Bolesław Cebo, Mieczysław Kaleciński, Stanisław Zając). Film był wyświetlany również w kilku telewizjach kablowych oraz na otwarcie dwutygodniowej wystawy „Świadkowie Jehowy – zapomniane ofiary” na temat tych prześladowań. Podobna wystawa była prezentowana też w Wodzisławiu Śląskim. W dniach od 21 września do 21 listopada 2004 roku w byłym hitlerowskim obozie koncentracyjnym Auschwitz-Birkenau była prezentowana wystawa „Więzieni za wiarę – Świadkowie Jehowy a hitleryzm”, poświęcona zdecydowanej neutralności i martyrologii Świadków Jehowy w okresie narodowego socjalizmu. Zwiedziło ją 142 095 osób z 71 krajów świata. Od 26 kwietnia do końca września 2006 roku prezentowano ją w KL Stutthof, od 20 czerwca do końca sierpnia 2006 w KL Lublin (Majdanek), od 20 maja 2008 roku w byłym hitlerowskim obozie karno-śledczym w Żabikowie, a od 2 kwietnia do 31 lipca 2009 roku również w Gross-Rosen. W marcu 2004 roku skrótowa wystawa prezentowana była też w Miejskim Ośrodku Kultury w Olkuszu. 7 kwietnia 2004 roku Towarzystwo Interwencji Kryzysowej w Krakowie zorganizowało projekcję filmu "Niezłomni w obliczu prześladowań – Świadkowie Jehowy a hitleryzm" wraz z wykładem „Zapomniane ofiary”. 15 kwietnia 2004 roku dr Carine Beaurain z Uniwersytetu Wiedeńskiego w Nauczycielskim Kolegium Języków Obcych w Sieradzu przedstawiła wykład „Nazistische Verfolgung der Kinder von Zeugen Jehovas im Dritten Reich”. Ten sam wykład dotyczący prześladowań dzieci Świadków Jehowy przez nazistów w Trzeciej Rzeszy, wygłosiła 17 kwietnia 2004 roku na Uniwersytecie Łódzkim. 18 stycznia 2008 roku również na Uniwersytecie Łódzkim dr Aleksandra Matelska wygłosiła wykład „Haben die Deutschen Recht dazu, sich als Opfer des Zweiten Weltkrieg zu sehen?”.
14 czerwca 2013 roku w czasie „IV Ogólnopolskiej Konferencji Auschwitz i Holokaust na tle zbrodni ludobójstwa w XX wieku. Słowa w służbie nienawiści” w Oświęcimiu wygłoszony został wykład „Świadkowie Jehowy w propagandzie sowieckiej”. 6 czerwca 2014 roku w czasie „V Ogólnopolskiej Konferencji Auschwitz i Holokaust na tle zbrodni ludobójstwa w XX wieku. Kobiety wojny” w Państwowym Muzeum Auschwitz-Birkenau w Oświęcimiu wygłoszony został wykład naukowy „Więźniarki IBV. Losy Świadków Jehowy w obozie Auschwitz”. 17 grudnia 2014 roku prof. Eugeniusz Cezary Król, dyrektor Instytutu Studiów Politycznych PAN przedstawił w Muzeum Historii Żydów Polskich Polin wyklad pt. „Polityka III Rzeszy wobec mniejszości” m.in. o prześladowaniu Świadków Jehowy w okresie nazizmu. W czerwcu 2020 roku miała miejsce premiera publikacji dr hab. Barbary Czarneckiej z Uniwersytetu w Białymstoku pt. „Kobiety Świadkowie Jehowy w nazistowskich obozach koncentracyjnych. Przyczynek do charakterystyki społeczności kobiecych w lagrach”.
W czerwcu 2006 roku w ogólnopolskim konkursie "Życie religijne w czasach PRL – jednostka, wspólnota, instytucja" II nagroda zespołowa przypadła za pracę „...lecz Jehowa stał się moją podporą – Świadkowie Jehowy w rzeczywistości PRL” oraz za pracę „Nie-boskie życie szczecińskich wspólnot wyznaniowych z władzami PRL” opisująca m.in. powojenną historię działalności w tym mieście.
Od 8 listopada 2007 roku do 5 października 2010 roku poznański oddział Instytutu Pamięci Narodowej przy współudziale Instytutu Historii UAM zorganizował cykl czterech konferencji naukowych pod hasłem: „Władze wobec Kościołów i związków wyznaniowych w Wielkopolsce w latach 1945–1989” z udziałem zarówno historyków, jak i świadków historii. Częścią tego cyklu konferencji były wykłady dr hab. Jana Miłosza „Prześladowania Świadków Jehowy na terenie woj. poznańskiego”, „Już nie szpiedzy, jeszcze nielegalni – Świadkowie Jehowy w oczach wielkopolskiej SB w latach 1956–1970”, „Świadkowie Jehowy w dobie gierkowskiego otwarcia” i „Świadkowie Jehowy w latach osiemdziesiątych XX wieku jako obiekt zainteresowania władz”, które dotyczyły wielkopolskich Świadków Jehowy. Prelegent na przykładzie losów kilku członków tej społeczności przedstawił szczególnie zacięte represje ze strony władz komunistycznych wobec Świadków Jehowy. 28 października 2010 roku zorganizowano konferencję poznańskiego oddziału Instytutu Pamięci Narodowej „Władze wobec Kościołów i związków wyznaniowych na Środkowym Nadodrzu w latach 1945–1956”. W jej ramach dr Anna Chabasińska wygłosiła referat „Lubuscy Świadkowie Jehowy wobec represji komunistycznego państwa w latach 1945–1956”, dotyczący represji władz wobec lubuskich Świadków Jehowy. Na podstawie przeprowadzonych badań w 2012 roku IPN wydał książkę „Władze wobec Kościołów i związków wyznaniowych na Środkowym Nadodrzu w latach 1945–1956”, zawierającą rozdział dr Anny Chabasińskiej „Lubuscy Świadkowie Jehowy wobec represji komunistycznego państwa w latach 1945–1956”.
26 kwietnia 2012 roku w Warszawie odbyła się międzynarodowa konferencja naukowa „Narracja i pamięć. Konstrukcje i destrukcje tożsamości”, na której wygłoszono temat "Świadkowie Jehowy na Syberii – ustne narracje wspomnieniowe zesłanych za wiarę". W dniach 19–20 października 2012 roku na Uniwersytecie Mikołaja Kopernika w Toruniu odbyła się konferencja naukowa „Polskie Kresy Wschodnie i ludzie stamtąd”, na której dr Tomasz Bugaj z Instytutu Nauk o Kulturze Wydziału Humanistycznego Uniwersytetu Śląskiego wygłosił referat „Swój czy Obcy? Świadkowie Jehowy z Kresów Wschodnich w Białorusi”, w którym m.in. opisano historię "operacji Północ". W programie Międzynarodowej Konferencji „Kresowe dziedzictwo – narody, wyznania, kultura”, która odbyła się 8 listopada 2012 roku w Przemyślu przedstawił wykład "„W tych czasach była i wolność i prześladowanie”. Kulturowe narracje Świadków Jehowy z Kresów". 25 października 2017 roku na ogólnopolskiej konferencji naukowej „Pamięć Kresów. Kresy w pamięci” w Gliwicach organizowanej przez IPN dr T. Bugaj w wykładzie "„Mieliśmy wszystko (...), wszystko, co było potrzebne”. Kresy w pamięci Świadków Jehowy deportowanych na Syberię" przedstawił historię operacji Północ.
22 listopada 2017 roku w Centrum Edukacyjnym Instytutu Pamięci Narodowej Przystanek Historia im. Janusza Kurtyki w Warszawie odbyła się konferencja naukowa „Margines społeczny w komunistycznej Warszawie (1945–1989)” przygotowana przez Oddział IPN w Warszawie, dr Tomasz Bugaj (Uniwersytet Śląski w Katowicach) przedstawił wykład "„Szpiedzy imperializmu siejący histerię wojenną” – wyznanie Świadków Jehowy wobec komunistycznej polityki Warszawy w latach 1945–1989".
23 maja 2018 roku w Rzeszowie w programie I Międzynarodowego Kongresu Praw Człowieka organizowanym przez Uniwersytet Rzeszowski, Michał Kuzdak z tej uczelni przedstawił wykład „Delegalizacja Świadków Jehowy w Rosji jako przejaw dyskryminacji na tle wyznaniowym”.
8 kwietnia 2021 roku dr Tomasz Bugaj reprezentował swą uczelnię na wideokonferencji pt. „Operacja Północ 70 lat później: ważne wnioski płynące z represji wobec wiary”.
13 października 2019 roku na Gender Studies UW dr Joanna Ostrowska przedstawiła wykład „Matelska/Wontor-Cichy: Opracowania o Świadkach Jehowy vs relacja Hermine Schmidt „Ocalona radość” z cyklu wykładów „Zapomniane ofiary nazizmu”.
27 września 2019 roku na ogólnopolskiej konferencji naukowej „Struktury administracji wyznaniowej i pierwsze lata działalności Urzędu ds. Wyznań w Polsce »ludowej« (1945–1956)” w Trębkach Nowych organizowanych przez IPN, dr hab. Jan Miłosz z Instytutu Historii UAM przedstawił wykład „Aparat wyznaniowy Polski „ludowej” wobec Świadków Jehowy i ich delegalizacja 1948–1956”, 2 września 2020 roku na ogólnopolskiej konferencji naukowej „Urząd ds. Wyznań: struktury, działalność, ludzie w latach 1957–1975” organizowanej przez IPN w Wólce Magierowej przedstawił wykład „Działania Urzędu ds. Wyznań – wobec Świadków Jehowy i związków badaczy Pisma Św. w latach 1956–1975 – próby legalizacji i podporządkowania”, a 15 września 2021 roku na ogólnopolskiej konferencji naukowej „Urząd ds. Wyznań: struktury, działalność, ludzie” organizowanej przez IPN w Konstancinie-Jeziornie przedstawił wykład „Urząd ds. Wyznań a Świadkowie Jehowy i proces dochodzenia do ich legalizacji 1975–1989”.
12 września 2019 roku na XVII Ogólnopolskim Zjeździe Socjologicznym we Wrocławiu ph. „Ja, My, Oni? Podmiotowość, tożsamość, przynależność”, dr Kamila Fiałkowska, dr Michał P. Garapich, dr Elżbieta Mirga-Wójtowicz reprezentując Uniwersytet Warszawski, wygłosili wykład: „Jest szeroka ścieżka i jest wąska ścieżka. My wybraliśmy wąską”. Rola religii w negocjowaniu przynależności i kontestacji władzy wśród polskich Romów – Świadków Jehowy w Wielkiej Brytanii.
Na temat więźniów obozów koncentracyjnych będącymi Polakami i Świadkami Jehowy przedstawiono wykłady także poza granicami kraju. 19 kwietnia 2020 roku z okazji obchodów 75 rocznicy wyzwolenia obozu koncentracyjnego Ravensbrück, przedstawiono wykład „Fioletowy trójkąt jako symbol cierpienia i nadziei – Polskie więźniarki będące Świadkami Jehowy w KL Ravensbrück”.
12 lutego 2021 roku na seminarium (w formie webinarium) Obserwatorium Wielokulturowości i Migracji przy Uniwersytecie Ekonomicznym w Krakowie ph. „Wieloreligijny Kraków a procesy migracyjne”, dr hab. Konrad Pędziwiatr przedstawił wykład „Świadkowie Jehowy” na temat ich działalności wśród obcokrajowców w Krakowie (w tym funkcjonowania zborów i grup obcojęzycznych oraz udzielanie pomocy osobom, które były objęte kwarantanną oraz wsparciu duchowym i emocjonalnym w czasie pandemii COVID-19).
25 września 2021 roku na „Międzynarodowym Taborze Pamięci Romów 2021” w Muzeum Etnograficznym w Tarnowie odbyła się „III Konferencja Taborowa”, na której dr Kamila Fiałkowska, dr Ignacy Jóźwiak, dr Elżbieta Mirga-Wójtowicz z Ośrodka Badań nad Migracjami Uniwersytetu Warszawskiego, przedstawili wykład pt. „Aktywność online, cyfrowe rodzinowanie i nadawanie sensu pandemii wśród polskich romskich Świadków Jehowy”.
Weryfikacja stanowiska Sądu Najwyższego wobec powojennej działalności Świadków Jehowy.
21 maja 1999 roku Sąd Najwyższy uchylił zaskarżone wyroki Sądu Wojewódzkiego w Poznaniu z 2 marca 1963 roku i Sądu Powiatowego w Poznaniu z 29 marca 1971 roku i uniewinnił jednego z wyznawców, „który był uznany za winnego tego, że do kwietnia 1970 roku na terenie kraju uczestniczył i pełnił kierowniczą funkcję członka Komitetu Krajowego w zdelegalizowanym związku” (VKKN 14/99).
24 lutego 2000 roku Sąd Najwyższy stwierdził, „że wyrażał konsekwentnie pogląd, że skazania członków wspólnoty religijnej „Świadkowie Jehowy”, po odmowie zarejestrowania tego związku decyzją Urzędu do Spraw Wyznań z dnia 2 lipca 1950 r., następowały w rezultacie instrumentalnego traktowania odpowiednich przepisów prawa karnego materialnego, a w istocie – ich rażącej obrazy. Argumentacja najpełniej wykazująca naruszenie prawa w orzeczeniach, którymi represjonowano członków tej grupy wyznaniowej, została przedstawiona w wyroku składu siedmiu sędziów Sądu Najwyższego z dnia 6 lutego 1995 r., II KRN 252/94, OSNKW 1995, z. 5-6, poz. 27. W całej rozciągłości zachowuje ona aktualność.” (III KK 34/99).
27 września 2000 roku na wniosek Rzecznika Praw Obywatelskich Sąd Najwyższy uchylił zaskarżony wyrok Sądu Wojewódzkiego w Olsztynie z 1954 roku i uniewinnił jednego z wyznawców, który od sierpnia 1952 roku do grudnia 1953 roku na terenie powiatów Pisz i Kolno był aktywnym członkiem związku pod nazwą Świadkowie Jehowy (II KKN 160/00).
27 czerwca 2003 roku Sąd Najwyższy stwierdził, „iż odmowa uznania przez władze państwowe w 1950 roku wspólnoty religijnej Świadków Jehowy, była sprzeczna z Konstytucją PRL oraz dekretem z 5 sierpnia 1949 r. Z tego względu, że oba akty prawne przyznały obywatelom wolność wyznawania każdej religii i prawo swobodnego udziału w wykonywaniu każdego kultu. Delegalizacja tego związku nie mogła, powodować automatycznego pociągnięcia jego członków do odpowiedzialności karnej (III KK 227/03)”.
12 sierpnia 2004 roku Sąd Najwyższy orzekł, że objęcie pism wydawanych przez Świadków nadzorem Głównego Urzędu Kontroli Prasy, Publikacji i Widowisk, było bezprawnym pozbawieniem prawa swobodnego wykonywania praktyk religijnych. Dlatego też zachowanie skazanych, polegające na rozpowszechnianiu literatury oraz jej drukowaniu, należało uznać za przejaw korzystania z wolności sumienia i wyznania, i nie zawierało znamion czynu zabronionego (III KK 111/04).
25 lutego 2005 roku Sąd Najwyższy orzekł, że istnienie, ustrój i cel wyznania Świadkowie Jehowy nie stanowił dla władz żadnej tajemnicy. Wszystkie te elementy były jawne, zarówno w okresie legalnego funkcjonowania, jak również po odmowie rejestracji (III KK 16/05). Uniewinnił Świadka Jehowy skazanego w 1958 roku przez Sąd Wojewódzki w Katowicach na 1,5 roku więzienia za prowadzenie w latach 1950–1958 działalności religijnej w Bytomiu.
Natomiast 1 marca 2006 roku ten sam sąd orzekł, że niesłuszne było stawianie Świadkom Jehowy wymogu powojennej rejestracji w oparciu o przepisy ustawy o stowarzyszeniach, podobnie jak nieuprawnione było podjęcie przez Urząd do Spraw Wyznań decyzji o odmowie w 1950 roku rejestracji „związku religijnego Świadkowie Jehowy” (V KK 306/05).
27 stycznia 2011 roku Sąd Najwyższy uchylił wyroki więzienia wydane w 1953 roku na pięcioro Świadków Jehowy, uwzględniając kasację wniesioną przez Rzecznika Praw Obywatelskich. Orzekł też, że treść zakazanych przez władzę publikacji Świadków Jehowy wiązała się wyłącznie z kultem religijnym, a więc ze sferą, w której obywatele powinni korzystać z deklarowanej wolności religijnej (II KK 142/10).
14 czerwca 2013 roku Sąd Najwyższy stwierdził dodatkowo, że zachowanie Świadków Jehowy nie stanowiło przestępstwa z art. 36. m.k.k. oraz że traktowanie ich jak przestępców, stanowiło naruszenie obowiązującego wówczas prawa. Orzekł, że brak było przesłanek do uznawania publikacji o charakterze ściśle religijnym jako pism tajnego związku, jak również poddawania wydawnictw tego rodzaju nadzorowi i kontroli cenzury. Stanowiłoby to bowiem przyznanie organowi administracji uprawnień do ingerowania w sferę zasad wiary i religii (IV KK 146/13).
14 marca 2018 roku Sąd Najwyższy uchylił wyroki wrocławskich sądów z 1970 i 1971 roku, skazujące Świadka Jehowy za udział w związku, którego istnienie, ustrój i cel miało być „tajemnicą wobec organów państwowych” (sygn. akt V KK 106/18).
11 października 2021 roku Sąd Najwyższy uchylił zaskarżony prawomocny wyrok Sądu Wojewódzkiego w Katowicach z 26 sierpnia 1964 roku wobec aktywnego członka związku pod nazwą Świadkowie Jehowy, który w „swym budynku mieszkalnym udostępnił do roku 1960 pomieszczenia dla prowadzenia przez członków tego związku tajnej drukarni” (IV KK 393/22).
21 listopada 2018 roku Sąd Najwyższy (III KK 527/18) uwzględnił kasację RPO, dotyczącą 7 członków tego wyznania i uniewinnił skazanych w Lublinie i Zamościu w latach 1973–1974.
13 kwietnia 2022 roku Sąd Najwyższy (sygn. akt IV KK 343/21), uchylił wyrok i uniewinnił skazanego w roku 1953 Świadka Jehowy z Dobrej k. Staszowa.
11 października 2022 na wniosek Rzecznika Praw Obywatelskich Sąd Najwyższy uchylił zaskarżony wyrok Sądu Wojewódzkiego w Stalinogrodzie (ówczesna nazwa Katowic) postępowanie karne umorzono na mocy amnestii z 27 kwietnia 1956 roku wobec aktywnego członka związku pod nazwą Świadkowie Jehowy (IV KK 172/22).
23 listopada 2022 roku Sąd Najwyższy (sygn. akt I KK 373/22) uniewinnił Świadka Jehowy, oskarżonego w 1964 roku o „udział w zdelegalizowanym związku „Świadków Jehowy”, którego istnienie, ustrój i cel działalności miały pozostać tajemnicą wobec władz państwowych”.
22 lutego 2023 roku Sąd Najwyższy (sygn. akt KK 605/22) po kasacji RPO uniewinnił kobietę oskarżoną w październiku 1972 r. o „przynależność do Świadków Jehowy” i „wykonywanie prac drukarskich w drukarni, produkując nielegalną literaturę przeznaczoną do jej rozpowszechniania”.
Łącznie po 1989 roku oczyszczono z zarzutów i przyznano odszkodowanie grupie ponad 500 Świadków Jehowy sądzonych i więzionych w okresie PRL.
Kolejne, wniesione przez Prokuratora Generalnego i Rzecznika Praw Obywatelskich są rozpatrywane przez Sąd Najwyższy.
Działalność zagraniczna.
Świadkowie Jehowy polskiego pochodzenia przyczynili się do rozwoju działalności wśród Polonii w Stanach Zjednoczonych już od roku 1891 oraz do rozwoju dzieła m.in. na terenie obecnej Rosji – początek XX wieku, we Francji – w roku 1923, w Belgii i Wielkiej Brytanii, w latach 20. XX wieku na terenie dzisiejszej Ukrainy, Białorusi i Litwy, w 1927 w Brazylii oraz w Holandii, w latach 30. XX wieku w Argentynie oraz Paragwaju, w latach 50. XX wieku w Izraelu, w roku 1955 na Madagaskarze, w roku 1958 w Ekwadorze, w roku 1959 na Reunionie, a w późniejszych latach głównie wśród Polaków mieszkających m.in. w Australii, w Austrii, na Cyprze, Czechach, w Danii, Grecji, Hiszpanii, Holandii, Irlandii, Islandii, Kanadzie, Luksemburgu, Niemczech, Norwegii, Szwajcarii oraz w Szwecji.
Od października 1992 roku ponad 170 pionierów z Polski wyjechało aby wspierać działalność kaznodziejską w Rosji. W 1995 roku 14 pionierów specjalnych z Polski przeniosło się do Wilna na Litwie. Polscy absolwenci Kursu Biblijnego dla Małżeństw działają także m.in. w Bułgarii, Irlandii, Niemczech oraz w Słowenii. Pionierzy z Polski prowadzą działalność kaznodziejską m.in. w Dominikanie i Kosowie, Kirgistanie oraz innych krajach – głównie w 20, w których znajdują się zbory i grupy polskojęzyczne, w specjalnych kampaniach ewangelizacyjnych (m.in. w Bośni i Hercegowinie, w Bułgarii, w Chorwacji, w Izraelu, na Litwie), a także w Biurach Oddziału m.in. w Indiach (do 2019), Niemczech (do 2021) i Korei Południowej.
W 2018 roku językiem polskim posługiwało się na całym świecie 127 tysięcy Świadków Jehowy.
Telewizja JW Broadcasting.
Świadkowie Jehowy w Polsce mieli dostęp do telewizji JW Broadcasting od maja 2015 roku z napisami, natomiast od września 2016 roku program jest przygotowywany w wersji z lektorem (z opcją wyświetlania również napisów). Od marca 2017 roku telewizja jest dostępna w polskim języku migowym dla osób niesłyszących.
Statystyki.
Statystyki Świadków Jehowy w Polsce od 1989.
Statystyka liczebności oraz chrztów Świadków Jehowy w Polsce za lata 1989–2017, na podstawie Rocznika Świadków Jehowy 1990–2017 i serwisu jw.org. (W okresie zakazu działalności wyznania do 1989 roku oficjalne statystyki nie były podawane do wiadomości publicznej.)
Liczba wyznawców według GUS i liczba głosicieli.
W wyniku Narodowego Spisu Powszechnego Ludności i Mieszkań 2011 określono liczbę osób deklarujących swoją przynależność religijną do Świadków Jehowy na 137 308. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 114 435.

</doc>
<doc id="1354666" url="https://pl.wikipedia.org/wiki?curid=1354666" title="Smreczańska Dolina">
Smreczańska Dolina



</doc>
<doc id="1354667" url="https://pl.wikipedia.org/wiki?curid=1354667" title="Door, Door (album)">
Door, Door (album)

Door, Door – debiutancki album z 1979 postpunkowego zespołu "The Boys Next Door" który był protoplastą zespołu The Birthday Party. Album został nagrany przed opuszczeniem przez zespół Australii i przeprowadzką do Londynu w 1980 roku. Wtedy też, zespół zdecydował się na zmianę nazwy na The Birthday Party i stworzył większość charakterystycznego dla siebie materiału muzycznego. Natomiast omawiany album odbiega stylistycznie od późniejszych dokonań i jest bardziej podobny do muzyki pop.
Lista utworów.
Wszystkie utwory autorstwa The Boys Next Door.

</doc>
<doc id="1354668" url="https://pl.wikipedia.org/wiki?curid=1354668" title="Dyrekcja Kolei w Poznaniu">
Dyrekcja Kolei w Poznaniu

Dyrekcja Kolei w Poznaniu – terytorialny organ zarządzania koleją w Poznaniu.
Historia.
Pierwszy pociąg dotarł do Poznania w 1848 ze Stargardu za sprawą powołanego Towarzystwa Kolei Żelaznej Stargardzko-Poznańskiej ("Stargard-Posener Eisenbahn"). Sukcesywnie realizowane kolejne linie. Przez wydzielenie linii z dyrekcji w Berlinie, Bydgoszczy i we Wrocławiu w 1895 utworzono Królewską Dyrekcję Kolei ("Königliche Eisenbahndirection zu Posen" – KED Posen), której w latach 1916–1919 zmieniono nazwę na Dyrekcję Kolei Poznań ("Eisenbahndirektion Posen" – EB Posen).
Wielkopolska została wyzwolona w wyniku podjętego zwycięskiego powstania wielkopolskiego w 1919, tj. w rok później niż pozostałe połacie kraju. Dotychczasowa Dyrekcja Kolei w Poznaniu została przejęta przez polskie Ministerstwo Kolei Żelaznych dopiero w 1920, jednocześnie przyjmując obowiązującą do 1929 nazwę – Dyrekcji Kolei Państwowych w Poznaniu, następnie w latach 1929–1939 – Dyrekcji Okręgowej Kolei Państwowych – DOKP Poznań.
Postępujące działania militarne i szybko rosnące potrzeby przewozowe III Rzeszy były powodem utworzenia w 1939 Dyrekcji Kolei Rzeszy Poznań ("Reichsbahndirektion Posen" – RBD/Rbd Posen), która terytorialnie zarządzała koleją w tzw. Kraju Warty ("Reichsgau Wartheland"), zaś od wschodu graniczyła z Generalnym Gubernatorstwem ("Generalgouvernement"). W 1945 RBD Posen ewakuowano do Berlina.
Natychmiast po wyzwoleniu spontanicznie powołano przez miejscowych kolejarzy Tymczasową Komendę DOKP w Poznaniu (1945), w tym samym roku przekształconą w Dyrekcję Okręgową Kolei Państwowych – DOKP (1945), w (1975) w Zachodnią Dyrekcję Okręgową Kolei Państwowych – ZDOKP, z którą to często utożsamia się nazwę budynku w al. Niepodległości 8.
Po kilkakrotnych zmianach restrukturyzacyjnych w gmachu swoją siedzibę miała Dyrekcja Okręgu Infrastruktury Kolejowej (1998-2001), a następnie od 2002 mają jednostki wykonawcze szeregu spółek kolejowych, m.in. Oddział Regionalny spółki PKP Polskie Linie Kolejowe SA.
W 1986 w budynku ZDOKP otwarto Izbę Pamięci Oddziału Regionalnego PKP PLK SA w Poznaniu.

</doc>
<doc id="1354669" url="https://pl.wikipedia.org/wiki?curid=1354669" title="Podnoszenie i opuszczanie indeksów">
Podnoszenie i opuszczanie indeksów



</doc>
<doc id="1354670" url="https://pl.wikipedia.org/wiki?curid=1354670" title="Wadi az-Zahab">
Wadi az-Zahab



</doc>
<doc id="1354672" url="https://pl.wikipedia.org/wiki?curid=1354672" title="Wadi ad-Dahab-Al-Kuwira">
Wadi ad-Dahab-Al-Kuwira



</doc>
<doc id="1354673" url="https://pl.wikipedia.org/wiki?curid=1354673" title="Nicholas Throckmorton">
Nicholas Throckmorton

Nicholas Throckmorton (lub Throgmorton) (ur. 1515 lub 1516, zm. 12 lutego 1571) – angielski dyplomata i polityk.
Jego karierę wsparł Thomas Seymour, 1st Baron Seymour of Sudeley. Gdy w 1547 roku Seymour został ścięty, Trockmorton zdołał uniknąć łączenia jego nazwiska z jego procesem.
Zasiadał w parlamencie w latach 1545–1567 jako reprezentant miasta Devizes. Od maja 1559 do kwietnia 1564 był ambasadorem Anglii we Francji.
W maju 1565 był ambasadorem w Szkocji. Miał nie dopuścić by Maria Stuart i Henryk Stuart, lord Darnley pobrali się. Zawiódł. Po zabójstwie Darnleya, Elżbieta I Tudor znów wysłała Trockmortona do Szkocji w czerwcu 1567 roku. Szkoccy baroni właśnie uwięzili Marię, a Elżbieta kazała swemu ambasadorowi uzyskać jej uwolnienie. Trockmorton radził królowej wesprzeć baronów. W Szkocji działał inaczej niż kazali mu Elżbieta I i sir William Cecil. Działał również inaczej niż sam radził. Zaczął sprzyjać Marii i dbać o jej bezpieczeństwo. Szkoccy baronowie znali jego sympatię do Marii i niechętnie znosili obecność angielskiego dyplomaty. Gdy złamał zasady pokazując Marii listy jakie wiózł od Elżbiety do baronów, za co królowa angielska odwołała go do Londynu w sierpniu 1568 roku.
Oskarżony o udział w pro-stuartowskim spisku (1569), który zorganizował Thomas Howard, 4. książę Norfolk, Trockmorton został uwięziony przez jakiś czas w Windsorze.
Trockmorton zmarł w 1571 roku. William Cecil, który ciągle kłócił się z nim za życia, mówił o nim dobrze po śmierci, powtarzając, że szykował go jako swego następcę.

</doc>
<doc id="1354677" url="https://pl.wikipedia.org/wiki?curid=1354677" title="Charles Brandon (1. książę Suffolk)">
Charles Brandon (1. książę Suffolk)

Charles Brandon (ur. 1484, zm. 22 sierpnia 1545) – angielski arystokrata. 
Urodził się jako syn Williama Brandona i Elżbiety Wingfield (Bruyn). Był przyjacielem króla Henryka VIII.
Kariera.
Dorastał na dworze Henryka VII Tudora. W roku 1513 został masztalerzem dworu ("Master of the Horse"). W latach 1514–1515 i powtórnie w 1529 był ambasadorem Królestwa Anglii we Francji. Przygotowywał uroczystości związane z mariażem księżniczki angielskiej Marii Tudor z królem Francji Ludwikiem XII w 1514 roku.
Rodzina.
W 1506 r. poślubił Małgorzatę Mortimer (Neville). Małżeństwo to od samego początku było nieudane, dlatego też anulowano je rok później. Nie mieli dzieci. W 1508 ożenił się z Anną Browne, córką Eleonory Oughtread i sir Antoniego Browne'a. Z tego związku narodziły się dwie córki:
Jego żona zmarła w 1511 r. Dwa lata później poznał i pokochał siostrę swego najlepszego przyjaciela, Marię Tudor. Ta jednak została przeznaczona na żonę króla Francji, Ludwika XII, Karol zaś podpisał kontrakt przedmałżeński z Elżbietą Grey (1505–1519), a dokładniej z jej rodzicami, ponieważ przyszła panna młoda miała zaledwie osiem lat. Miało to miejsce 15 maja 1513 r. Kontrakt anulowano, zaś Maria po trzech miesiącach została wdową. Jej brat – Henryk VIII – planował ślub siostry z kolejnym królem Francji, Franciszkiem I. Charles Brandon i Maria pobrali się więc wbrew woli Henryka w domu wdów. To rozwścieczyło władcę, lecz ze względu na przyjaźń z Brandonem i miłość do siostry zezwolił im na legalny ślub, który miał miejsce 13 maja 1515 r. w Greenwich. Z tego związku przyszło na świat czworo dzieci:
Franciszka Brandon wyszła za mąż za Henryka Greya, 3. markiza Dorset. Ze związku tego narodziła się ich córka Jane – królowa Anglii, zwana "dziewięciodniową królową".
Czwartą żoną Charlesa została Katarzyna Willoughby (1519–1580). Urodziło się im dwóch synów:

</doc>
<doc id="1354680" url="https://pl.wikipedia.org/wiki?curid=1354680" title="Voula">
Voula



</doc>
<doc id="1354681" url="https://pl.wikipedia.org/wiki?curid=1354681" title="Henry Norris (baron)">
Henry Norris (baron)

Henry Norris, 1. baron Norreys (ur. 1525, zm. 7 maja 1601) – angielski polityk i dyplomata. Pochodził ze starej rodziny szlacheckiej z Berkshire. Jego ojciec sir Henry Norris został w 1536 ścięty za romans z królową Anną Boleyn.
W roku 1561 został szeryfem ("High Sheriff") Oxfordshire i Berkshire, w których to hrabstwach miał dobra. Jesienią 1566 roku został ambasadorem we Francji. W sierpniu 1570 zastąpił go tam sir Francis Walsingham.
Poślubił Margery Williams of Rycote (1521–1599). Według ustaleń historyków ślub miał miejsce między grudniem 1542 a 26 sierpniem 1544.

</doc>
<doc id="1354682" url="https://pl.wikipedia.org/wiki?curid=1354682" title="Aziza Mustafa Zadeh">
Aziza Mustafa Zadeh

Aziza Mustafa Zadeh (; ur. 19 grudnia 1969 w Baku) – azerska pianistka i wokalistka jazzowa. Obecnie mieszka w Moguncji.

</doc>
<doc id="1354683" url="https://pl.wikipedia.org/wiki?curid=1354683" title="Obserwacja wpływowa">
Obserwacja wpływowa

Obserwacja wpływowa – w statystyce odmiana obserwacji nietypowej. Jej wystąpienie i wartość mogą znacznie zniekształcić wyniki oszacowania modelu. W analizie regresji liniowej obserwacja wpływowa powoduje zmianę nachylenia prostej regresji, zaś jej usunięcie ze zbioru danych nieproporcjonalnie dużą zmianę wektora współczynników regresji w porównaniu z sytuacją, w której problematycznej obserwacji by nie było.
Diagnostyka.
Wpływ ten można oszacować, obliczając pochodną cząstkową estymatora po wartości jednej obserwacji.
Na przykład dla nieobciążonego estymatora wariancji:
najbardziej wpływowe są obserwacje najbardziej oddalone od średniej, gdyż:
Bardziej zaawansowaną koncepcją szacowania wpływu zaburzenia obserwacji na estymatory jest funkcja wpływu.

</doc>
<doc id="1354684" url="https://pl.wikipedia.org/wiki?curid=1354684" title="Rangowe metody statystyczne">
Rangowe metody statystyczne



</doc>
<doc id="1354685" url="https://pl.wikipedia.org/wiki?curid=1354685" title="Kryterium informacyjne Akaikego">
Kryterium informacyjne Akaikego

Kryterium informacyjne Akaikego (AIC – od ang. "Akaike Information Criterion") – zaproponowane przez Hirotugu Akaikego kryterium wyboru pomiędzy modelami statystycznymi o różnej liczbie predyktorów. Jest to jeden ze wskaźników dopasowania modelu. Na ogół model o większej liczbie predyktorów daje dokładniejsze przewidywania, jednak ma też większą skłonność do przeuczenia.
Akaike zaproponował, aby wybierać ten model dla którego najmniejsza jest wartość:
gdzie:
Kryterium, wprowadzone początkowo w analizie szeregów czasowych, obecnie stosowane jest także w analizie regresji.
Należy podkreślić, że dokładniejszą metodą sprawdzania, czy model nie jest przeuczony, jest stosowanie walidacji krzyżowej.

</doc>
<doc id="1354688" url="https://pl.wikipedia.org/wiki?curid=1354688" title="Korelacja kolejnościowa">
Korelacja kolejnościowa



</doc>
<doc id="1354689" url="https://pl.wikipedia.org/wiki?curid=1354689" title="Ulica Kawęczyńska w Warszawie">
Ulica Kawęczyńska w Warszawie

Ulica Kawęczyńska – ulica na warszawskiej Pradze-Północ, biegnąca od ul. Ząbkowskiej do ul. Boruty.
Historia.
Dawna droga prowadząca do Woli Ząbkowskiej, od XVIII wieku nazywanej Ząbkami. Stanowiła południową granicę dóbr Szmulowizna, przed 1796 znanych jako folwark Bojanówek, darowanych przez króla Stanisława Augusta Poniatowskiego Szmulowi Zbytkowerowi. Na przecięciu z okopami Lubomirskiego znajdowały się rogatki Bródzieńskie (Bródnowskie), później zwane Ząbkowskimi. W II połowie XIX wieku droga została przecięta torowiskami Kolei Warszawsko-Terespolskiej i kolei obwodowej.
Nadana w 1907 nazwa ulicy pochodzi od nazwy dawnej miejscowości Kawęczyn (obecnie część dzielnicy Rembertów).
W latach 1907–1923 przy ulicy wzniesiono monumentalną bazylikę Najświętszego Serca Jezusowego.
W 1919 ulicą poprowadzono linię tramwajową w stronę wschodniej części Szmulowizny, Michałowa. 1 marca 1925 przy ul. Kawęczyńskiej 16 uruchomiono zajezdnię tramwajową.
W pierwszych trzech dekadach XX wieku dwukrotnie zmieniano numerację parzystej strony ulicy. Od 1933 pod nr 12 mieściło się XII Państwowe Gimnazjum Żeńskie im. Marii Słodowskiej-Curie.
W czasie II wojny światowej zabudowa ulicy ocalała, jednak Niemcy wysadzili część zajezdni tramwajowej. 20 czerwca 1945 uruchomiono pierwszą po wojnie linię tramwajową nr „1”, łączącą ul. Kawęczyńską z ul. Wiatraczną.
W 1968 linię tramwajową poprowadzono aleją Tysiąclecia do Dworca Wschodniego, z wycofaniem kursów tramwajów z odcinka prowadzącego przez Ząbkowską do Targowej – pozostawiono wtedy jeden tor służący do wyjazdów tramwajów z zajezdni, ostatecznie zlikwidowany w 2000.
W kwietniu 2013 przeprowadzono generalny remont ulicy. Prawie wszystkie przystanki tramwajowe zorganizowano w formie pierwszych tego typu w Warszawie tzw. przystanków wiedeńskich, z wyniesieniem pasa jezdni ułatwiającym wsiadanie do tramwaju.
W 2021 historyczny układ urbanistyczny ulicy został wpisany do rejestru zabytków.

</doc>
<doc id="1354691" url="https://pl.wikipedia.org/wiki?curid=1354691" title="Okręty podwodne typu XXVI">
Okręty podwodne typu XXVI

Okręty podwodne typu XXVI – niemieckie okręty podwodne, których budowę rozpoczęto w ostatnich miesiącach II wojny światowej. Kriegsmarine zamówiło 100 okrętów tego typu (U-4501 do U-4600) w hamburskiej stoczni Blohm &amp; Voss. Sekcje pierwszych czterech okrętów serii były w trakcie produkcji w momencie zakończenia wojny. 
Jednostki miały być napędzane turbiną Waltera. Załoga: trzech oficerów i 30 podoficerów i marynarzy. Okręt miał być uzbrojony w cztery dziobowe wyrzutnie oraz 6 w urządzeniu zwanym "Schnee Organ". Okręty nie miały być wyposażone w działo pokładowe.

</doc>
<doc id="1354692" url="https://pl.wikipedia.org/wiki?curid=1354692" title="Bezskuteczność względna">
Bezskuteczność względna

Bezskuteczność względna – rodzaj szczególnej sankcji, znajdującej zastosowanie wtedy, gdy ustawodawca w pewnych sytuacjach chce zapobiec temu, aby czynność prawna nie pozbawiała możliwości wykonywania prawa podmiotowego przysługującego osobie nieuczestniczącej w tej czynności (osobie trzeciej). Czynność prawa pozostaje ważna, co do zasady wywiera skutki prawne, jednak jest bezskuteczna względem określonej osoby (osób), zachowując przy tym walory swej skuteczności wobec innych podmiotów. 
Konstrukcja bezskuteczności względnej znajduje zastosowanie:

</doc>
<doc id="1354693" url="https://pl.wikipedia.org/wiki?curid=1354693" title="Trzy pióra">
Trzy pióra

Trzy pióra – jedna ze sprawności harcerskich, należąca do grupy sprawności puszczańskich, a jednocześnie wyrabiających siłę ducha. Jest sprawnością mistrzowską w ZHP i ZHR, zdobywaną przez wędrowników, wyłącznie na obozie letnim.
Współcześnie.
Zdobycie sprawności polega na pomyślnym przejściu trzech prób, z których każda trwa jedną dobę:
W razie niepowodzenia w którejkolwiek z prób kolejny raz można zdobywać tę sprawność dopiero na następnym obozie. W niektórych środowiskach przyjmuje się, że do próby na sprawność trzech piór może dopuścić wyłącznie drużynowy lub inny harcerz sam posiadający taką sprawność.
Tradycyjnie.
Sprawność "Trzy Pióra"
"Wskazówki"
"Ta typowo puszczańska sprawność może być zdobywana tylko na obozie, raczej indywidualnie niż zespołowo."
"Odpowiada przede wszystkiem chłopcom w wieku 15-17 lat."
"Wszystkie zadania sprawności wykonuje kandydat pod opieką ojca chrzestnego, starego wygi obozowego, którego jedynem zadaniem jest zabezpieczyć kandydata od mogących mu grozić niebezpieczeństw."
"Dopuszczenie chłopca do próby na tę sprawność bez przydania mu "ojca chrzestnego" jest organizacyjnie zakazane."
"Przed "ojcem chrzestnym" kandydat nie potrzebuje się kryć, wykonując zadanie trzecie, "ojciec chrzestny" musi stale wiedzieć, gdzie kandydat się znajduje i winien go śledzić z ukrycia."
""Posiłek leśny" (z zadania 2-go) - to taki, który jest przyrządzony np. z wyszukanych dzikich roślin jadalnych lub upolowanej zwierzyny albo ze złowionych ryb i.t.p. a nie z produktów wytworzonych sztucznie i bez naczyń."
"Wszystkie zadania mogą być spełnione jednego dnia lub też w ciągu dwóch lub trzech dób; lecz wszystkie razem muszą być wykonane w jednym tygodniu."
"Próba nieudana może być powtórzona niewcześniej, niż po 2 tygodniach."
"Próbę uważa się za nieudaną, jeśli choć jedno zadanie zostanie niespełnione."
Tradycyjne zdobywanie tej sprawności realizowane jest w części środowisk ZHP i ZHR, związanych z Kręgiem Czarnego Dębu.

</doc>
<doc id="1354695" url="https://pl.wikipedia.org/wiki?curid=1354695" title="Johann Spiegel">
Johann Spiegel

Johann Spiegel - saski dyplomata z XVIII wieku.
W 1714 roku pojechał na specjalną misję dyplomatyczną do Turcji, jako "tajny poseł" Elektora Saskiego. Jego misja była utrzymana przed Polakami w tajemnicy, co było dość rzadkim zjawiskiem. Nawet polski dworzanin oddany bez reszty Augustowi II Joachim Franciszek Goltz miał o misji Spiegla jedynie mętne pojęcie.

</doc>
<doc id="1354696" url="https://pl.wikipedia.org/wiki?curid=1354696" title="Spójna składowa">
Spójna składowa



</doc>
<doc id="1354699" url="https://pl.wikipedia.org/wiki?curid=1354699" title="HO">
HO



</doc>
<doc id="1354701" url="https://pl.wikipedia.org/wiki?curid=1354701" title="Komutator (operatorów)">
Komutator (operatorów)



</doc>
<doc id="1354706" url="https://pl.wikipedia.org/wiki?curid=1354706" title="Komutatywność">
Komutatywność



</doc>
<doc id="1354707" url="https://pl.wikipedia.org/wiki?curid=1354707" title="Asocjatywność">
Asocjatywność



</doc>
<doc id="1354708" url="https://pl.wikipedia.org/wiki?curid=1354708" title="Alternatywność">
Alternatywność

W algebrze o grupoidzie formula_1 mówi się, że jest lewostronnie alternatywny, jeśli formula_2 dla każdego formula_3 i formula_4 w formula_1 oraz prawostronnie alternatywny, jeśli formula_6 dla każdego formula_3 i formula_4 w formula_9 O grupoidzie będącym zarazem lewo- jak i prawostronnie alternatywnym mówi się krótko, iż jest alternatywny.
Każdy grupoid łączny (półgrupa) jest alternatywny. Ogólniej grupoid, w którym każda para elementów generuje łączny podgrupoid, musi być alternatywny. Jednak, w przeciwieństwie do sytuacji w algebrze alternatywnej, twierdzenie odwrotne nie jest prawdziwe i grupoid alternatywny nie musi być nawet potęgowo łączny.
Przykładem działania alternatywnego jest mnożenie w oktawach Cayleya.

</doc>
<doc id="1354711" url="https://pl.wikipedia.org/wiki?curid=1354711" title="Asfaltobeton">
Asfaltobeton

Asfaltobeton, AC (ang. "asphalt concrete"), pot. „asfalt” – mieszanka mineralno-asfaltowa składająca się z mieszaniny kruszywa (m.in. kruszywa grubego i drobnego, piasku, wypełniacza (np. mączki kamiennej)) i asfaltu jako lepiszcza. Wraz z betonem cementowym (nawierzchnia sztywna) należą do dwóch najbardziej popularnych mieszanin wykorzystywanych do wykonywania nawierzchni drogowej.
Rodzaje asfaltobetonów:

</doc>
<doc id="1354712" url="https://pl.wikipedia.org/wiki?curid=1354712" title="Farah Rod">
Farah Rod

Farah Rod, również Farahrud (perski: Farāh Rōd) – rzeka w zachodnim Afganistanie, ma źródła w górach Band-e Bajan, płynie przez 563 km do bezodpływowego obszaru solniska Hamun-e Saberi, na granicy Afgańsko-Irańskiej. Nad rzeką położone jest miasto Farah.

</doc>
<doc id="1354713" url="https://pl.wikipedia.org/wiki?curid=1354713" title="UDMA">
UDMA



</doc>
<doc id="1354714" url="https://pl.wikipedia.org/wiki?curid=1354714" title="Depresja jesienna">
Depresja jesienna



</doc>
<doc id="1354716" url="https://pl.wikipedia.org/wiki?curid=1354716" title="Suppli">
Suppli

 – josei-manga autorstwa Mari Okazaki, która ukazywała się w japońskim czasopiśmie "Feel Young" od 2003 do 2009 roku. W Polsce ukazywała się nakładem wydawnictwa Hanami od września 2007 do kwietnia 2011 roku. Manga przeznaczona jest dla osób dorosłych. Geneza tytułu wywodzi się od japońskiego napoju izotonicznego Supli, produkowanego przez firmę Kirin, z którym kojarzą się autorce kobiety. Dodatkowo za tytułem przemawiały suplementy diety, które schowane w szufladzie pełnią rolę talizmanu ochronnego.
Fabuła.
Życie nie rozpieszcza Minami Fujii. Ma ona ciągłe problemy osobiste i musi zmagać się z codziennymi wyzwaniami. Po siedmiu latach związku rozstaje się z chłopakiem. Odczuwa bezradność, samotność i zagubienie. Także w pracy staje przed zagrożeniami i trudnymi wyborami. Ma różne "przygody" ze swoimi przyjaciółmi i nowymi znajomymi z pracy.
Adaptacja filmowa.
W 2006 roku powstał na podstawie mangi japoński jedenastoodcinkowy serial telewizyjny "Sapuri". Wyreżyserował go Takeshi Narita i Taisuke Kawamura. W główne postaci wcielili się Misaki Itô (Minami Fujii), Kazuya Kamenashi (Yuya Ishida), Reina Asami (Yuri Watanabe), Ryô (Mizuho Tanaka).

</doc>
<doc id="1354719" url="https://pl.wikipedia.org/wiki?curid=1354719" title="Duds Hunt">
Duds Hunt

Duds Hunt – manga autorstwa Tetsuyi Tsutsuia. Przeznaczona dla osób dorosłych. W Polsce wydana została przez wydawnictwo Hanami. Składa się z jednego tomu, do którego dołączono powieść "Wielopoziomowe sny".
Fabuła.
Nakanishi jest akwizytorem sprzedającym ubezpieczenia na życie. Poniżany zarówno przez klientów, jak i zwierzchnika, za namową znajomego z Internetu postanawia zaznać w życiu odmiany, a przy okazji nieźle zarobić. Bierze udział w miejskiej grze Duds Hunt.

</doc>
<doc id="1354720" url="https://pl.wikipedia.org/wiki?curid=1354720" title="Balsamista">
Balsamista

 – manga autorstwa Mitsukazu Mihary. Przeznaczona dla osób dorosłych. W Polsce wydawana jest przez wydawnictwo Hanami. Do tej pory ukazało się sześć tomów. W 2007 roku na podstawie komiksu "Balsamista" powstał serial telewizyjny, który wyemitowała telewizja TV Tokyo. "Balsamista" wybrany został mangą roku 2008 w plebiscycie portali Poltergeist i Anime.com.pl.
Zarys fabularny.
"Balsamista" to zbiór historii poświęcony nie tyle zmarłym, co żywym. Ukazuje zachowania ludzi w obliczu miłości, przyjaźni, choroby i w końcu śmierci. Zabieg balsamowania „…jest posługą dla żywych” i pozwala im łatwiej znieść rozłąkę z najbliższymi. Mamiya Shinjirō, tytułowy balsamista, doskonale to rozumie i w swej pracy widzi coś więcej niż standardową sterylizację zwłok. Manga poza tym, że składa się z luźnych, niepowiązanych ze sobą historii jest także przeplatana rozdziałami opowiadającymi historie z życia Mamiy, bądź ukazuje momenty przełomowe, które w taki czy inny sposób wpłynęły na jego sposób myślenia i postawę. Między innymi cały tom III poświęcony jest rodzinie mężczyzny, czasom studenckim w USA, a także wyjaśnia, dlaczego główna postać zdecydowała się na tak mało popularny w Japonii zawód, jakim jest balsamowanie.
Główne postacie.
Mamiya Shinjirō – tytułowy balsamista, mężczyzna o dwóch obliczach. Z jednej strony autorka ukazuje go nam jako nonszalanckiego, zielonookiego przystojniaka, czasami nieco zbyt dziecinnego, który uwielbia towarzystwo kobiet, z drugiej zaś poznajemy poważnego człowieka ze sporym bagażem doświadczeń. Ponieważ zawód balsamisty nie jest zbyt dobrze postrzegany w Japonii, Mamiya często spotyka się z dyskryminacja, czy wręcz agresją. Nawet kościół, w którym mieści się jego pracownia niekiedy pada ofiarą wandalizmu. Jako dziecko Shinjirō był sarkastyczny i przez to wyalienowany, gdy dorósł większość czasu poświęcał chorej matce usilnie starając się przekonać samego siebie, że wszystko może robić sam. Nigdy nie rozumiał, dlaczego ojciec, (również balsamista), woli przebywać w towarzystwie zwłok, niż umierającej żony. Nie potrafił mu tego także wybaczyć i przy wielu okazjach pokazywał swą głęboka pogardę dla „pozbawionego wyczucia obcokrajowca”. (Ojciec Shinjirō był Amerykaninem i głównym balsamistą w amerykańskiej bazie wojskowej, gdzie w młodości mieszkał Mamiya). Po studiach medycznych w USA, Shinjirō wrócił do Japonii mając nadzieję na praktykę w zawodzie, lecz przez długi okres natrafiał na szereg kłopotów związanych z uprzedzeniami. Pewnego dnia, przypadkowo spotkany człowiek, (pastor Tsukimine) jako pierwszy wyraża się pochlebnie o stosowanej przez młodego mężczyznę profesji i przywraca mu wiarę we własne siły. Tego samego dnia, Mamiya ma także okazję, po raz pierwszy, spotkać nastoletnią wnuczkę pastora Azuki, do której obecnie żywi romantyczne uczucia.
Natsui Azuki – młoda kelnerka zajmująca się od czasu do czasu sprzątaniem domu Shinjirō, jest także wnuczką pastora, od którego mężczyzna wynajął kościół. Jej ojciec zginął, gdy była jeszcze dzieckiem, tak więc całą odpowiedzialność za rodzinę przejął jej starszy brat Mitsuru pracujący w przemyśle cukierniczym. W stosunku do Mamiy dziewczyna nie odczuwa skonkretyzowanych uczuć, pani Mihara daje czytelnikowi tylko subtelne wskazówki odnośnie do relacji między tą dwójką. Wiadome natomiast jest jak bardzo zachowanie Shinjirō irytuje dziewczynę, jednak jednocześnie odczuwa ona głęboki szacunek do pracy, jaką para się wyżej wymieniony osobnik.

</doc>
<doc id="1354721" url="https://pl.wikipedia.org/wiki?curid=1354721" title="Desolation Row">
Desolation Row

Desolation Row – piosenka napisana przez Boba Dylana, którą nagrał w 1965 roku. Utwór wydano na albumie "Highway 61 Revisited" (1965).
W 2010 roku utwór został sklasyfikowany na 187. miejscu listy 500 utworów wszech czasów czasopisma „Rolling Stone”; w 2004 roku, w oryginalnym zestawieniu pisma, piosenka znalazła się na 185. pozycji.
Charakterystyka.
„Desolation Row” jest prawdopodobnie jednym z najbardziej ponurych i fantasmagorycznych utworów Dylana. Muzyk stworzył wcześniej kilka podobnych kompozycji, jednak w każdym z nich istniała chociażby minimalna szansa odkupienia i wyzwolenia. Ta piosenka nie daje już takiej nadziei. Kompozycja ta wpisuje się w tradycję takich apokaliptycznych dzieł, jak wiersz "Lapis lazuli" (aut. W.B. Yeats, 1936), "Skowyt" (aut. Allen Ginsberg, 1956) i tryptyk "Ogród rozkoszy ziemskich" (aut. Hieronim Bosch, ok. 1500).
Utwór ten jest także groteską. Dylan przekształca legendy naszej kultury w „jałowy sen rozpaczy”. W tym karnawale groteski pojawiają się (oprócz samego Dylana) m.in. takie postacie jak Robin Hood, Albert Einstein, Romeo, Kopciuszek, miłosierny Samarytanin, garbus z Notre Dame, aktorka Bette Davis oraz poeci Ezra Pound i T.S. Eliot.
Postacie te skrywają się we wszystkich ciemnych zakamarkach świata utworu, z którego nie ma ucieczki. Dylan dokonuje absurdalnego zabiegu, łącząc je w dziwaczne pary, jak np. seksofobiczna Ofelia i libertyński dr Filth (tłum. nieczystość), Einstein i zazdrosny mnich (w dyskusji z serii „nauka kontra religia”) itd. Zmienia także charaktery postaci.
Jednym z pewnych autobiograficznych elementów są „pocztówki z wieszania” ("postcards of the hanging"). 15 czerwca 1920 roku w Duluth (stan Minnesota) tłum białych ludzi zlinczował trzech Afroamerykanów: Eliasa Claytona, Elmera Jacksona i Isaaca McGhie, którzy przybyli do miasta jako pracownicy montujący cyrk John Robinson Show. 14 czerwca, na podstawie oskarżenia przez białego nastolatka, że zgwałcili oni jego dziewczynę, zostali aresztowani, chociaż natychmiast wydało się, że oskarżenie było kłamstwem. Dzień później wyciągnięto ich z więzienia i powieszono. Było wówczas w zwyczaju, że z takich wydarzeń robiono pocztówki, które następnie sprzedawano. Ponieważ dzieciństwo Dylana upłynęło właśnie w okolicy Duluth, zapewne natrafił na jedną z takich pocztówek.
Historia.
Jednym ze źródeł, które wpłynęły na Dylana przy tworzeniu tego utworu, mogła być dawna piosenka „The Clown’s Baby”, która znalazła się w zbiorze Johna A. Lomaxa "Songs of the Cattle Trail and Cow Camp" z 1919 roku. Jest to najpewniej piosenka pochodzenia amerykańskiego i została przypisana niejakiej Margaret Vandergrift, chociaż zapewne była ona tylko wykonawczynią tej piosenki dla Lomaxa. Kolejnym źródłem może być także powieść "Desolation Angels" Jacka Kerouaca z 1965 roku.
Dylan skomponował „Desolation Row” i napisał tekst w czasie nagrywania albumu "Highway 61 Revisited". Pierwotne wersje utworu z sesji nagraniowej z 2 sierpnia były wersjami elektrycznymi. Gdy wyprodukowano na acetacie kopie oryginalnej wersji albumu, na 9. (ostatniej) pozycji znalazła się właśnie jedna z tych elektrycznych wersji. Dylan wstrzymał publikację albumu i 4 sierpnia zaaranżował w Columbia Studio A (Nowy Jork) dodatkową sesję nagraniową tylko z udziałem gitarzysty Michaela Bloomfielda. Powstało siedem wersji kompozycji, tym razem w wersji akustycznej. Jednak żadna z nich również nie ukazała się na albumie. Ostatecznie utwór, który umieszczono na "Highway 61 Revisited" (jako 9. ścieżkę), powstał z połączenia fragmentów wersji 6. z 7. z sesji z 4 sierpnia.
W 1965 roku oskarżenia Dylana o porzucenie tworzenia pieśni protestu osiągnęły apogeum. Tymczasem „Desolation Row” jest największym protestem ze wszystkich protest songów w repertuarze Dylana.
W 1966 roku krytyk muzyczny i dziennikarz Nat Hentoff przeprowadził z Dylanem wywiad dla miesięcznika „Playboy” w dość farsowym tonie. Kiedy zapytał muzyka, co zrobiłby, gdyby został wybrany prezydentem, Dylan odparł, że „natychmiast poprawiłby «The Star-Spangled Banner» [hymn Stanów Zjednoczonych «Gwiaździsty sztandar»] i mali uczniowie zamiast zapamiętywania «America the Beautiful», uczyliby się na pamięć «Desolation Row»”.
Wersje innych wykonawców.
My Chemical Romance.
W 2009 roku amerykański zespół My Chemical Romance, na potrzeby amerykańskiego filmu fantastycznonaukowego "" (reż. Zack Snyder, 2009), nagrał własną wersję utworu „Desolation Row” Dylana. Jakub Kośla, autor recenzji na stronie muzykafilmowa.pl, napisał o tym coverze: „pozycja «Desolation Row» (…), której poziom jest co najmniej dyskusyjny”.

</doc>
<doc id="1354724" url="https://pl.wikipedia.org/wiki?curid=1354724" title="Rammohan Roy">
Rammohan Roy



</doc>
<doc id="1354726" url="https://pl.wikipedia.org/wiki?curid=1354726" title="North Petherton">
North Petherton

North Petherton – miasto w Wielkiej Brytanii, w Anglii w hrabstwie Somerset, położona na obrzeżach wzgórz Quantock Hills, 2 km od stolicy dystryktu Sedgemoor - Bridgwater. Niewielki ośrodek handlowy, zwany często "sypialnią" dla Bridgwater i położonej 10 km dalej stolicy hrabstwa Taunton.
Historia.
Miasto wymieniono już w Domesday Book, w czasach średniowiecznych była tu rogatka dla Bridgwater. W ostatnich latach życia mieszkał tu Geoffrey Chaucer, był zarządcą lasów.
North Petherton był pierwszym miastem w Anglii, oświetlonym gazem acetylenowym.

</doc>
<doc id="1354727" url="https://pl.wikipedia.org/wiki?curid=1354727" title="Kiszon (rzeka)">
Kiszon (rzeka)



</doc>
<doc id="1354728" url="https://pl.wikipedia.org/wiki?curid=1354728" title="Jarkon (rzeka)">
Jarkon (rzeka)



</doc>
<doc id="1354731" url="https://pl.wikipedia.org/wiki?curid=1354731" title="K-SAM">
K-SAM



</doc>
<doc id="1354734" url="https://pl.wikipedia.org/wiki?curid=1354734" title="Frome (miasto)">
Frome (miasto)

Frome (wym. ) – miasto w Wielkiej Brytanii, w Anglii w hrabstwie Somerset, u podnóża wzgórz Mendip. W średniowieczu większe niż pobliskie Bath było dobrze rozwiniętym ośrodkiem tkactwa. Ważniejsze zabytki to centrum i domki tkaczy.

</doc>
<doc id="1354737" url="https://pl.wikipedia.org/wiki?curid=1354737" title="Rdzeń lodowy">
Rdzeń lodowy

Rdzeń lodowy – próbka rdzeniowa z wieloletniej akumulacji śniegu i lodu, które zrekrystalizowały i uwięziły pęcherzyki powietrza oraz inne osady (np. pył wulkaniczny) pochodzące z różnych okresów. Ze składników rdzenia lodowego, szczególnie obecności izotopów wodoru i tlenu, możliwe jest odczytanie informacji o klimacie w przeszłości, m.in. temperatury, opadów, zawartości gazów i aerozoli atmosferycznych.
Badania.
Do 2017 roku najstarsze rdzenie lodowe pozwalały odtworzyć historię klimatu w ciągu ostatnich 800 tysięcy lat. Taki rdzeń został wydobyty z kopuły lodowej Dome C na Antarktydzie. Starszy lód, zalegający na większej głębokości, w większości przypadków ulegał stopieniu pod wpływem ciepła geotermalnego. Przewiduje się, że w niektórych obszarach lądolodu antarktycznego może być możliwe wydobycie rdzeni sięgających aż 1,5 miliona lat wstecz. W 2017 roku poinformowano o wydobyciu rdzenia zawierającego niebieski lód lodowcowy o wieku sięgającym 2,7 miliona lat (najmłodszy pliocen), czyli obejmującego cały czwartorzęd i sięgającego w okres przed zlodowaceniami.

</doc>
<doc id="1354740" url="https://pl.wikipedia.org/wiki?curid=1354740" title="Axbridge">
Axbridge

Axbridge – miasto w Wielkiej Brytanii, w Anglii w hrabstwie Somerset (dystrykt Sedgemoor), u podnóża wzgórz Mendip, niedaleko Cheddar.
Historia.
Miasto powstało w czasach panowania Rzymian, o czym świadczą wykopane naczynia kamienne. Brało udział w wojnach wikingów z Anglo-Saksonami - było elementem systemu obrony. W czasach nowożytnych znaczenie miasta osłabło, w XIX w. niewielki ośrodek wydobycia rud żelaza.
Zabytki.
Kościół parafialny św. Jana z XIII w. – zabytek klasy I

</doc>
<doc id="1354745" url="https://pl.wikipedia.org/wiki?curid=1354745" title="Trzeci raport IPCC">
Trzeci raport IPCC

Trzeci Raport IPCC (ang. IPCC "Third Assessment Report"), Climate Change 2001 - ocena dostępnych naukowych i społeczno-ekonomicznych informacji o zmianie klimatu opublikowana przez międzyrządowy zespół (IPCC) założony przez Program Środowiskowy Organizacji Narodów Zjednoczonych (UNEP) i Światową Organizację Meteorologiczną (WMO).
Wydany w 2001 Raport jest produktem Międzyrządowego Zespołu do spraw Zmian Klimatu, który wydał serię takich sprawozdań. "Trzeci Raport IPCC" zastąpił "Drugi Raport IPCC" z 1995, a poprzedził "Czwarty Raport IPCC" z 2007.

</doc>
<doc id="1354746" url="https://pl.wikipedia.org/wiki?curid=1354746" title="Leon Newachowicz">
Leon Newachowicz

Leon Newachowicz, ros. Лев Николаевич (Лейб Бен Ноах) Невахович, właśc. Lew Newachowicz (ur. 1778, zm. 1831) – rosyjski finansista i przedsiębiorca żydowskiego pochodzenia.
W 1806 przeszedł na luteranizm (według innych źródeł na prawosławie). W 1817 przeniósł się do Warszawy i po powstaniu Królestwa Kongresowego był administratorem rządowych dochodów konsumpcyjnych Warszawy, czerpał zyski także z monopolu na tytoń i alkohol. Dzierżawił też grunty na Powązkach, gdzie jeszcze przed powstaniem listopadowym uruchomił fabrykę tabaki. W 1831 wyjechał do Sankt Petersburga, gdzie zmarł.

</doc>
<doc id="1354747" url="https://pl.wikipedia.org/wiki?curid=1354747" title="Maria Ewa od Opatrzności">
Maria Ewa od Opatrzności



</doc>
<doc id="1354748" url="https://pl.wikipedia.org/wiki?curid=1354748" title="Lew Newachowicz">
Lew Newachowicz



</doc>
<doc id="1354749" url="https://pl.wikipedia.org/wiki?curid=1354749" title="Suk (targowisko)">
Suk (targowisko)

Suk (arab. سوق) – arabskie targowisko.
Kraje północnoafrykańskie.
W północnoafrykańskich miastach suk odbywa się codziennie, na wsi jednakże – raz w tygodniu, w dni targowe. 
W miastach północnoafrykańskich sklepy i stragany mieszczą się w starych, wąskich ulicach o ciasnej zabudowie. W wielu domach na parterze znajdują się warsztaty i sklepy otwarte na ulicę. W sklepach sprzedaje się wyroby wytwarzane w warsztacie położonym na tyłach domu. Na suku można kupić wszystko, od wyrobów z mosiądzu i dywanów po ciasto z miodem i pieczone mięso z przyprawami. Podczas dobijania targu kupcy proponują klientom filiżankę kawy lub herbaty. Niektóre ośrodki rolnicze Maroka otrzymały nazwę od dni targowych np. Suk al-Chamis – "Czwartkowy targ". Cotygodniowy targ często odbywa się na placu we wsi. Handlarze, szewcy, kowale, fryzjerzy i wieśniacy podążają tam pieszo lub autobusami, by kupować i sprzedawać.

</doc>
<doc id="1354751" url="https://pl.wikipedia.org/wiki?curid=1354751" title="Kcal">
Kcal



</doc>
<doc id="1354752" url="https://pl.wikipedia.org/wiki?curid=1354752" title="Paliwa rakietowe">
Paliwa rakietowe



</doc>
<doc id="1354762" url="https://pl.wikipedia.org/wiki?curid=1354762" title="Pływające ogrody">
Pływające ogrody

Pływające ogrody znajdują się w mieście Meksyku (México), stolicy państwa Meksyk. Można je oglądać w Xochimilco, południowym przedmieściu Meksyku. Xochomilco leży na wybrzeżu Jeziora Xochomilco, a pływające ogrody znajdują się na tym jeziorze. Xochomilico to indiański wyraz oznaczający "miasto kwiatów" Przed wieloma laty miejscowi Indianie uprawiali kwiaty i warzywa na tratwach przycumowanych na jeziorze. Tratwy budowali ze splecionych trzcin i gałązek pokrytych mułem. Po pewnym czasie rośliny zapuszczały korzenie poprzez tratwę aż na dno jeziora. Pływające ogrody wyglądają dziś jak łąka obramowana kwiatami i topolami. Skrawki wody jeziora pomiędzy "łąkami" przypominają kanały. Tysiące turystów zwiedzają co roku ogrody. Większość z nich pływa drogami wodnymi w łodziach wiosłowych ozdobionych kwiatami.

</doc>
<doc id="1354765" url="https://pl.wikipedia.org/wiki?curid=1354765" title="Nyktalgia">
Nyktalgia

Nyktalgia - zespół muzyczny grający black metal, założony w 2001. Tematyka tekstów oscyluje wokół bólu, depresji, nocy i samobójstwa.

</doc>
<doc id="1354766" url="https://pl.wikipedia.org/wiki?curid=1354766" title="BC Men’s Provincial Curling Championship 2008">
BC Men’s Provincial Curling Championship 2008

BC Men’s Provincial Curling Championship 2008, prowincjonalne mistrzostwa Kolumbii Brytyjskiej mężczyzn w curlingu odbyły się w dniach 3–10 lutego2008 w Penticton. W rywalizacji uczestniczyło 10 drużyn. Reprezentantem prowincji na Tim Hortons Brier 2008 została drużyna Boba Ursela.
Wyniki.
Playoff.
Finał.
10 lutego; 14:30
Półfinał.
9 lutego; 19:00
1-2.
9 lutego; 14:00
3-4.
9 lutego; 14:00
Tie-Breaker.
1..
8 lutego; 14:30
2..
8 lutego; 19:00
Round Robin.
Sesja 1..
4 lutego; 12:30
Sesja 2..
4 lutego; 19:30
Sesja 3..
5 lutego; 10:30
Sesja 4..
5 lutego; 19:00
Sesja 5..
6 lutego; 10:30
Sesja 6..
6 lutego; 19:00
Sesja 7..
7 lutego; 10:30
Sesja 8..
7 lutego; 19:00
Sesja 9..
8 lutego; 9:30

</doc>
<doc id="1354770" url="https://pl.wikipedia.org/wiki?curid=1354770" title="Gökhan Gönül">
Gökhan Gönül

Gökhan Gönül (ur. 7 stycznia 1985 w Samsunie) – turecki piłkarz występujący na pozycji obrońcy. Obecnie gra w Beşiktaşu JK.
Kariera klubowa.
Gökhan Gönül zawodową karierę rozpoczynał w 2004 roku w Gençlerbirliği SK. Nie rozegrał tam jednak ani jednego meczu i jeszcze w tym samym roku został wypożyczony do Hacettepe SK. W nowym zespole Gönül grywał regularnie i wystąpił łącznie w 93 ligowych spotkaniach. Z Hacettepe przebył drogę z czwartej do drugiej ligi.
W lipcu 2007 roku turecki piłkarz podpisał 4-letni kontrakt z mistrzem kraju – Fenerbahçe SK. W jego barwach zadebiutował 18 sierpnia tego samego roku w wygranym 2:1 pojedynku przeciwko Gaziantepspor. W debiutanckim sezonie w drużynie Fenerbahçe Gönül wywalczył tytuł wicemistrza Turcji. Rozegrał 24 mecze w lidze, zadebiutował także w rozgrywkach Ligi Mistrzów, gdzie Fenerbahçe zostało wyeliminowane w ćwierćfinale.
W 2016 roku odszedł do Beşiktaşu JK.
Kariera reprezentacyjna.
W reprezentacji Turcji Gönül zadebiutował 17 listopada 2007 roku w wygranym 2:1 meczu przeciwko Norwegii, kiedy to już w piętnastej minucie zmienił İbrahima Kaşa. W maju 2008 roku Fatih Terim powołał go do szerokiej, 26-osobowej kadry Turcji na mistrzostwa Europy. 25 maja poinformowano, że Gönül z powodu kontuzji prawej stopy nie będzie mógł wziąć udziału w turnieju.

</doc>
<doc id="1354771" url="https://pl.wikipedia.org/wiki?curid=1354771" title="SK Vorwärts Steyr">
SK Vorwärts Steyr

SK Vorwärts Steyr – austriacki klub piłkarski, grający obecnie w 2. Liga, mający siedzibę w mieście Steyr, leżącym w Górnej Austrii.
Historia.
Klub został założony w 1919 roku jako "Steyrer Fußballklub Vorwärts". W 1949 roku pierwszy i jedyny raz dotarł do finału Pucharu Austrii, w którym uległ 2:5 Austrii Wiedeń. Natomiast w 1950 roku zespół pierwszy raz awansował do pierwszej ligi Austrii, ale spadł z niej po roku. Kolejny awans nastąpił dopiero w 1988 roku. W 1991 i 1992 roku zajął najwyższe miejsce w swojej historii – miejsce 7. W 1995 roku wystąpił w Pucharze Intertoto, jednak w decydującej fazie odpadł po meczach z RC Strasbourg. W 1996 roku zespół spadł z ligi, a powrócił do niej w 1999 roku, jednak pobyt w ekstraklasie trwał rok. Przechodził jednak kłopoty finansowe, a zadłużenie sięgnęło 50 milionów szylingów. Klub miał problemy z otrzymaniem licencji i obecnie występuje w amatorskiej Landeslidze.

</doc>
<doc id="1354772" url="https://pl.wikipedia.org/wiki?curid=1354772" title="Gokhan Gonul">
Gokhan Gonul



</doc>
<doc id="1354773" url="https://pl.wikipedia.org/wiki?curid=1354773" title="Vorwärts Steyr">
Vorwärts Steyr



</doc>
<doc id="1354774" url="https://pl.wikipedia.org/wiki?curid=1354774" title="Vorwaerts Steyr">
Vorwaerts Steyr



</doc>
<doc id="1354775" url="https://pl.wikipedia.org/wiki?curid=1354775" title="Indra Kumar">
Indra Kumar

Indra Kumar (właśc. Indy Irani) – indyjski reżyser, producent i aktor filmowy (drugoplanowe role komediowe w filmach gudżarackich). Pochodzi z Gudżaratu z rodziny Parsów. Jego siostra Aruna Irani jest aktorką. Specjalnością jego są komedie, choć zrealizował też dramaty rodzinne i filmy romantyczne. Debiutował w 1990 roku filmem z Aamir Khanem i Madhuri Dixit – "Dil". Najwyższym uznaniem krytyki cieszy się jego dramat miłosny "Mann", też z Aamir Khanem, Manisha Koirala i Anil Kapoorem.

</doc>
<doc id="1354776" url="https://pl.wikipedia.org/wiki?curid=1354776" title="Wojnowice Wielkopolskie">
Wojnowice Wielkopolskie

Wojnowice Wielkopolskie – przystanek kolejowy w Wojnowicach, w województwie wielkopolskim, w Polsce, leżący na szlaku kolejowym Warszawa Zachodnia - Frankfurt (Oder). Znajdują się tu 2 perony.
W roku 2017 przystanek obsługiwał 150–199 pasażerów na dobę.

</doc>
<doc id="1354777" url="https://pl.wikipedia.org/wiki?curid=1354777" title="Krzysztof Pietkiewicz">
Krzysztof Pietkiewicz

Krzysztof Piotr Pietkiewicz (ur. 25 lipca 1950 w Poznaniu) – polski historyk, lituanista, wschodoznawca.
Działalność naukowa.
Studia ukończył w 1974, a stopień doktora uzyskał w IH UAM w 1979 na podstawie rozprawy "Ród Kieżgajłów i jego latyfundium do połowy XVI wieku" (jego promotorem był prof. Jerzy Ochmański). Stopień doktora habilitowanego nauk humanistycznych w zakresie historii uzyskał 29 stycznia 1994 na Uniwersytecie im. Adama Mickiewicza na podstawie rozprawy "Wielkie Księstwo Litewskie pod rządami Aleksandra Jagiellończyka. Studia nad dziejami państwa i społeczeństwa na przełomie XV i XVI wieku". Profesor nauk humanistycznych od 16 czerwca 2015. Od 1997 jest profesorem UAM w Poznaniu. W latach 1996–2002 pełnił funkcję prodziekana Wydziału Historycznego, a w latach 1999–2002 kierownika Zakładu Historii Europy Wschodniej. Od 2002 jest dyrektorem Instytutu Wschodniego UAM. Jest także profesorem Wyższej Szkoły Nauk Humanistycznych i dziennikarstwa w Poznaniu.
Członek Komisji Lituanistycznej Komitetu Nauk Historycznych PAN. Członek Rady Wydawnictwa Naukowego UAM. W latach 1996–2005 prezes Zarządu Naukowej Fundacji Historycznej im. Profesora Henryka Łowmiańskiego przy Instytucie Historii UAM. Członek Litewskiego Towarzystwa Historycznego. Członek Zarządu Oddziału Poznańskiego Polskiego Towarzystwa Historycznego. Członek Komitetu Redakcyjnego czasopisma Lituano-Slavica Posnaniensia. Stały współpracownik redakcji Encyklopedii Britannica – Edycji Polskiej.
Główne kierunki badań naukowych: Wielkie Księstwo Litewskie, dzieje ZSRR, historia najnowsza państw postradzieckich, dzieje kultury Rusi i Rosji.
W 2022 odznaczony Krzyżem Kawalerskim Orderu Odrodzenia Polski.
Publikacje.
Autor kilkudziesięciu publikacji, w tym książek:

</doc>
<doc id="1354779" url="https://pl.wikipedia.org/wiki?curid=1354779" title="Karol Olejnik">
Karol Olejnik

Karol Olejnik (ur. 29 kwietnia 1938 w Pabianicach) – polski historyk wojskowości, pracownik Instytutu Historii Uniwersytetu im. Adama Mickiewicza (UAM) w Poznaniu (od 1975 docent, od 1988 profesor). W latach 1984–1985 i 1990–1996 dziekan Wydziału Historycznego UAM. Od 1993 także profesor zwyczajny Uniwersytetu Szczecińskiego. W latach 2008–2012 pełnił funkcję rektora Wyższej Szkoły Nauk Humanistycznych i Dziennikarstwa w Poznaniu.
Życiorys.
W 1965 ukończył studia historyczne na Uniwersytecie im. Adama Mickiewicza w Poznaniu. W tym samym roku rozpoczął pracę na macierzystej uczelni, pracował w Katedrze Historii Polski Feudalnej do XVIII wieku i w Zakładzie Historii Wojskowej, w 1969 obronił pracę doktorską. W 1975 uzyskał stopień doktora habilitowanego na podstawie pracy "Rozwój polskiej myśli wojskowej od schyłku XV do końca XVIII w.". W 1988 otrzymał tytuł profesora.
W latach 1975–1978 był wicedyrektorem Instytutu Historii UAM ds. dydaktycznych, w latach 1984–1985 i 1990–1996 dziekanem Wydziału Historycznego Uniwersytetu im. Adama Mickiewicza w Poznaniu.
Seminarzystami profesora byli m.in.: prof. dr hab. Grzegorz Błaszczyk, prof. dr hab. Maciej Franz.

</doc>
<doc id="1354782" url="https://pl.wikipedia.org/wiki?curid=1354782" title="Cadillac Records">
Cadillac Records

Cadillac Records – amerykański musical biograficzny, wyreżyserowany i napisany przez Darnella Martina. Film przedstawia erę muzyczną od lat 40. do 60., dokumentując życie Leonarda Chessa oraz artystów związanych z wytwórnią Chess Records.
W filmie wystąpili: Adrien Brody jako Chess, Cedric the Entertainer jako Willie Dixon, Mos Def jako Chuck Berry, Columbus Short jako Little Walter, Jeffrey Wright jako Muddy Waters, Eamonn Walker jako Howlin’ Wolf oraz Beyoncé Knowles jako Etta James.
Historia.
Leonard Chess był współzałożycielem amerykańskiej wytwórni płytowej Chess Records, z siedzibą w Chicago. W latach 50. i 60. zarządzał nią wspólnie z bratem, Philem. Pierwsze wyprodukowane albumy sprzedawane były w Cadillacu należącym do Chessa. Wytwórnia zapoczątkowała kariery wielu legendarnych artystów, w tym m.in.: Little Waltera, Howlin’ Wolfa, Muddy’ego Watersa, Etty James, Chucka Berry’ego oraz Bo Diddleya.
Produkcja.
Scenariusz został napisany przez reżysera filmu, Darnella Martina. Filmowanie "Cadillac Records" rozpoczęło się w lutym 2008 roku na terenie Mississippi oraz w Harrison, w stanie New Jersey. Producentami musicalu byli Andrew Lack i Sofia Sondervan, zaś współproducentem wykonawczym Beyoncé Knowles.
Casting.
Początkowo planowano, że w rolę Chessa wcieli się Matt Dillon, jednak z powodu problemów z dopasowaniem terminów postanowiono, że zastąpi go Adrien Brody. Pierwsze informacje na temat obsady mówiły również, że Columbus Short zagra Little Waltera, Jeffrey Wright zagra Muddy’ego Watersa, a Beyoncé Knowles wcieli się w Ettę James. Według Darnella Martina rola James napisana została specjalnie z myślą o Knowles.
Po rozpoczęciu produkcji do obsady dołączyła Emmanuelle Chriqui jako Revetta Chess, Tammy Blanchard jako Isabelle Allen oraz komik Cedric the Entertainer jako Willie Dixon. Finałowy skład dopełnili raper Mos Def jako Chuck Berry, a także Gabrielle Union jako Geneva Wade, narzeczona Muddy’ego Watersa.
Muzyka.
Amerykański multiinstrumentalista, tekściarz i producent Steve Jordan wyprodukował ścieżkę dźwiękową do "Cadillac Records". Poza tym wybrał on grupę artystów bluesowych, w skład której weszli m.in.: Billy Flynn, Larry Taylor, Eddie Taylor Jr., Barrelhouse Chuck Goering, Kim Wilson, Danny Kortchmar, Hubert Sumlin i Bill Sims, z którymi nagrał nowe wersje klasyków, wykorzystanych w filmie.
Knowles nagrała na soundtrack pięć piosenek, a wśród nich 'At Last' Etty James, który 2 grudnia 2008 roku wydany został jako główny singel z albumu. Na płycie znajdują się również utwory innych artystów, wśród których są: Mos Def, Jeffrey Wright, Columbus Short, Eamonn Walker, Raphael Saadiq, Solange Knowles, Mary Mary, Nas, Buddy Guy i Elvis Presley.
Miesiąc po premierze filmu Beyoncé zaśpiewała 'At Last' na inauguracyjnym balu, podczas pierwszego tańca Prezydenta Baracka Obamy z żoną Michelle.
Ścieżka dźwiękowa spędziła 48 tygodni na szczycie listy Top Blues Albums.
Album zdobył w sumie trzy nominacje do nagród Grammy. Ostatecznie statuetkę otrzymała jedynie Knowles za 'At Last' w kategorii najlepsze kobiece wokalne wykonanie tradycyjnego R&amp;B.
Premiera.
Światowa premiera filmu miała miejsce 24 listopada 2008 roku w Egyptian Theatre w Los Angeles. W pierwszym tygodniu "Cadillac Records" zarobił 3.400.000 dolarów, plasując się na 9. miejscu amerykańskiego box office'u. W styczniu 2009 roku film przestał być wyświetlany w kinach i nie zdołał zwrócić kosztów budżetu w wysokości 12.000.000 dolarów, zarabiając w sumie 8.288.710 dolarów. Zysk ten dwukrotnie zwiększył się jednak po premierze na DVD.
Przyjęcie.
Roger Ebert z "Chicago Sun Times" przyznał filmowi 3 gwiazdki, pisząc: „"Cadillac Records" jest fascynującym dokumentem, przedstawiającym ewolucję czarnej muzyki i doskonale tłumaczy, dlaczego biali ją pokochali”. Elizbeth Weitzman z "Daily News" także oceniła go na 3 gwiazdki, zauważając, że: „Scenarzysta-reżyser Darnell Martin wyraźnie respektuje fakt, że historia Chess Records to godny uwagi temat”. Większość krytyków chwaliła film za muzykę, jednak narzekała na scenariusz. Jim Harrington z "Mercury News", docieniając rolę Knowles, napisał w recenzji: "Porywający głos Beyoncé Knowles i inne plusy obrazu nie tuszują zaniedbań w scenariuszu" oraz "Chess Records zasługuje na, i oby kiedyś tego doczekała, lepszą historię niż w "Cadillac Records"".
David Edelstein z "New York" wyróżnił "Cadillac Records" jako 4. najlepszy film 2008 roku, podobnie jak Stephanie Zacharek z witryny Salon.com. Natomiast A. O. Scott z "The New York Timesa" umieścił go na 10. miejscu jego listy najlepszych obrazów 2008 roku.
W 2009 roku Knowles została nominowana do Satellite Award za rolę Etty James. Knowles, Amanda Ghost, Scott McFarmon, Ian Dench, James Dring i Jody Street otrzymali nominację do Złotego Globa za najlepszą oryginalną piosenkę (Once in a Lifetime). Film zdobył również siedem nominacji do NAACP Image Awards.
Film zdobył 66% pozytywnych recenzji, bazując na 87 opiniach, według Rotten Tomatoes. Witryna ta podsumowała, że „mimo iż "Cadillac Records" może brakować oryginalności, jest to tuszowane dobrą grą aktorską oraz soulową muzyką”.
Wydanie.
Film został wydany na DVD i Blu-ray 10 marca 2009 roku i rozszedł się w ponad 130.000 kopii w pierwszym tygodniu. Po ośmiu tygodniach dochód ze sprzedaży DVD wyniósł 7.847.722 dolarów.

</doc>
<doc id="1354788" url="https://pl.wikipedia.org/wiki?curid=1354788" title="Port lotniczy Dundee">
Port lotniczy Dundee

Port lotniczy Dundee (IATA: DND, ICAO: EGPN) – port lotniczy położony 3 km od centrum Dundee, w Szkocji. Obsługuje Połączenia Regionalne.

</doc>
<doc id="1354791" url="https://pl.wikipedia.org/wiki?curid=1354791" title="Róg Brzeskiej i Capri">
Róg Brzeskiej i Capri

Róg Brzeskiej i Capri – polski film obyczajowy z 1979 roku. Grali w nim wyłącznie aktorzy niezawodowi.

</doc>
<doc id="1354798" url="https://pl.wikipedia.org/wiki?curid=1354798" title="Sooraj R. Barjatya">
Sooraj R. Barjatya

Sooraj R. Barjatya (ur. 22 lutego 1965) – indyjski reżyser, scenarzysta i producent filmowy realizujący filmy w ramach wytwórni "Rajshri Productions" założonej w 1947 roku przez jego dziadka (Tarachand Barjatya). Debiutował w 24 roku życia miłosnym filmem, w którym po raz pierwszy wystąpił Salman Khan (najpopularniejszy film w Indiach w 1989 roku). Następnie zrobił z nim jeszcze dwa kolejne filmy ("Hum Aapke Hain Koun...!", "Wszyscy razem"), które też stały się hitami. Nie odniósł sukcesu w swoim czwartym filmie (Hrithik Roshan zastąpił Salman Khana), ale jego ostatni film "Vivah" z Shahid Kapoorem i Amrita Rao cieszył się bardzo dużą popularnością.

</doc>
<doc id="1354799" url="https://pl.wikipedia.org/wiki?curid=1354799" title="Uğur Boral">
Uğur Boral

Uğur Boral (ur. 14 kwietnia 1982 roku w miejscowości Tokat) – turecki piłkarz występujący najczęściej na pozycji obrońcy, chociaż zdarza mu się także grywać jako lewy pomocnik.
Kariera klubowa.
Uğur Boral zawodową karierę rozpoczynał w 2000 roku w Gençlerbirliği SK. Nie mógł tam liczyć na regularne występy, dlatego też działacze klubu zdecydowali, że będą wypożyczali Turka do innych zespołów by w nich się ogrywał i zdobywał doświadczenie. Sezon 2000/01 Boral spędził w czwartoligowym Alibeyköyspor, dla którego w 33 spotkaniach zdobył cztery gole. Kolejne rozgrywki rozpoczął już jako zawodnik Kocaelispor. W jego barwach wystąpił w jedenastu ligowych pojedynkach, po czym jeszcze w trakcie sezonu powrócił do Gençlerbirliği. W drużynie "Alkaralar" zadebiutował 22 grudnia 2002 roku w meczu przeciwko Kocaelispor. W rozgrywkach 2003/04 Boral na zasadzie wypożyczenia zasilił BB Ankaraspor, jednak nie rozegrał dla niego ani jednego spotkania. Turecki piłkarz powrócił następnie do Gençlerbirliği, gdzie wywalczył już sobie miejsce w podstawowej jedenastce. Latem 2006 roku Boral podpisał kontrakt z Fenerbahçe SK, gdzie także zaczął grywać w wyjściowym składzie. Zadebiutował 5 sierpnia w zwycięskim 6:0 meczu z Erciyesspor Kayseri. W debiutanckim sezonie wraz z zespołem wywalczył tytuł mistrza kraju, a w 2007 roku zdobył także superpuchar Turcji. W sezonie 2007/08 Boral zadebiutował w rozgrywkach Ligi Mistrzów. W pojedynku rundy grupowej z CSKA Moskwa zdobywając dwa gole zapewnił Fenerbahçe wygraną 3:1. "Żółte Kanarki" z Champions League zostały wyeliminowane w ćwierćfinale, gdzie lepsi okazali się piłkarze Chelsea F.C..
W sezonie 2011/2012 Boral grał w Samsunsporze, a latem 2012 przeszedł do Beşiktaşu JK. W 2015 roku odszedł z tego klubu.
Kariera reprezentacyjna.
W reprezentacji Turcji Boral zadebiutował 26 maja 2004 roku w zremisowanym 1:1 towarzyskim meczu przeciwko Japonii, kiedy to w 46 minucie zmienił Adema Dursuna. W maju 2008 roku Fatih Terim powołał go do 23-osobowej kadry Turcji na mistrzostwa Europy, na których zespół Borala dotarła do półfinału.

</doc>
<doc id="1354800" url="https://pl.wikipedia.org/wiki?curid=1354800" title="Cubana de Aviación">
Cubana de Aviación

 
Cubana de Aviación – kubańskie narodowe linie lotnicze z siedzibą w Hawanie, największe kubańskie linie lotnicze i jedne z najstarszych na świecie. 
Głównym węzłem jest port lotniczy Hawana. Wykonują stałe połączenia do krajów Ameryki Północnej, Ameryki Południowej, Europy i Karaibów. Loty do Afryki i Azji są wykonywane tylko w formie czarterów. 
Flota.
Flota Cubana de Aviación aktualna w dniu 5 listopada 2020 roku:

</doc>
<doc id="1354801" url="https://pl.wikipedia.org/wiki?curid=1354801" title="Ugur Boral">
Ugur Boral



</doc>
<doc id="1354802" url="https://pl.wikipedia.org/wiki?curid=1354802" title="Godło Mandżukuo">
Godło Mandżukuo

Godło Mandżukuo ustanowiono w 1932 roku, gdy powstało to państwo, a zniesiono w 1945, kiedy zostało przyłączone do Chin. Kraj był marionetkowym cesarstwem, de facto sterowanym przez Japonię. Pięciopłatkowy kwiat storczyka (Cymbidium virescens) ma to samo przesłanie, co flaga - tzw. Zjednoczenie Pięciu Ras. Są to: Mandżurowie, Hanowie, Mongołowie, Hui i Tybetańczycy. Dlatego w godle widnieje także pięć pręcików. Godło ma kolor żółty i, tak jak na fladze Mandżukuo, ma to symbolizować najważniejszą rolę Mandżurów.

</doc>
<doc id="1354804" url="https://pl.wikipedia.org/wiki?curid=1354804" title="Świadkowie Jehowy w Południowej Afryce">
Świadkowie Jehowy w Południowej Afryce

Świadkowie Jehowy w Południowej Afryce – społeczność wyznaniowa w Południowej Afryce, należąca do ogólnoświatowej wspólnoty Świadków Jehowy, licząca w 2022 roku 97 639 głosicieli, należących do 1999 zborów. W 2022 roku na dorocznej uroczystości Wieczerzy Pańskiej zebrały się 228 102 osoby. Biuro Oddziału, koordynujące działalność Świadków Jehowy w Południowej Afryce i kilku ościennych krajach oraz nadzorujące budowę Sal Królestwa w 42 krajach, znajduje się w Krugersdorp (Mogale City). Tam też mieści się drukarnia, która drukuje publikacje Świadków Jehowy w ponad 220 językach i wysyła je do przeszło 16 400 zborów w 20 krajach Afryki. Miejscowy Dział Tłumaczeń tłumaczy je na 23 języki. Sale Zgromadzeń znajdują się w Eikenhof, Bellville (dzielnica Kapsztadu) oraz w Midrand.
Historia.
Początki.
Pierwsze publikacje religijne Towarzystwa Strażnica dotarły do Afryki Południowej w roku 1902. Trafiły one do rąk Fransa Ebersohna i Stoffela Fourie, mieszkających w Klerksdorpie, którzy jako pierwsi zaczęli dzielić się zdobytymi informacjami z innymi. W 1910 roku w Durbanie pod nadzorem Szkota Williama W. Johnstona otwarto Biuro Oddziału Towarzystwa Strażnica. Początkowo biuro to sprawowało nadzór nad działalnością na całym obszarze Afryki znajdującym się na południe od równika. Docierano głównie do ludności białej, a posługiwano się publikacjami w języku angielskim i holenderskim.
W 1911 roku do rodzinnej miejscowości Ndwedwe, położonej w pobliżu Durbanu, powrócił czarnoskóry Johannes Tshange. Znał już nauki Badaczy Pisma Świętego i dzielił się nimi z innymi. J. Tshange rozpoczął prowadzenie regularnego studium Biblii na podstawie angielskiego wydania "Wykładów Pisma Świętego" z nieliczną grupą osób. Grupę tę regularnie odwiedzał William W. Johnston, który prowadził zebrania i udzielał im dalszej pomocy. Prawdopodobnie to właśnie z tej grupy utworzono pierwszy południowoafrykański zbór, do którego należały osoby czarnoskóre.
W 1913 roku kazania Charlesa T. Russella przedrukowywało 11 południowoafrykańskich gazet, ukazujących się w czterech językach. 10 kwietnia 1914 roku w Johannesburgu odbyło się pierwsze zgromadzenie Badaczy Pisma Świętego z Afryki Południowej. Spośród 34 obecnych ochrzczono 16 osób. Dwa lata później rozpoczęto wyświetlanie "Fotodramy stworzenia", która cieszyła się bardzo dobrym przyjęciem, a jej projekcje przyciągały rzesze ludzi na rozległym obszarze. Wyświetlając "Fotodramę stworzenia" W.W. Johnston przemierzył jakieś 8 tysięcy km. Po śmierci C.T. Russella w zborze w Durbanie nastąpił podział. Grupa, która się odłączyła od zboru, przyjęła nazwę "Stowarzyszeni Badacze Pisma Świętego", jednak nie funkcjonowała ona długo.
W 1917 roku Biuro Oddziału przeniesiono do Kapsztadu. Liczba głosicieli stopniowo wzrastała i według szacunków w kraju działało wtedy około 200–300 Badaczy Pisma Świętego pochodzenia europejskiego oraz kilka zborów z czarnoskórymi głosicielami. W tym samym roku poprzez kolegę ze studiów wierzeniami Badaczy Pisma Świętego zainteresował się Piet de Jager, student teologii na uniwersytecie w Stellenbosch. Po dyskusjach z profesorami uniwersytetu dotyczącymi duszy, piekła oraz innych spornych tematów postanowił opuścić uniwersytet. Jakiś czas później zorganizowano publiczną debatę pomiędzy Pietem de Jagerem a Dwightem Snymanem, doktorem teologii Holenderskiego Kościoła Reformowanego, której przysłuchiwało się około 1500 studentów. Piet de Jager obalił argumenty swojego oponenta, posługując się we wszystkich kwestiach cytatami z Pisma Świętego i wykazując, iż nauki kościoła są z nim sprzeczne.
W 1918 roku William W. Johnston został skierowany jako sługa oddziału do Australii, a sługą oddziału w Afryce Południowej przez kolejne 6 lat został Henry Ancketill, emeryt, były członek parlamentu prowincji Natal. W roku 1924 do Biura Oddziału sprowadzono prasę drukarską, a do pomocy w południowoafrykańskim biurze skierowano z Wielkiej Brytanii Thomasa Waldera oraz George’a Phillipsa (1898–1982). Walder został sługą oddziału, a po kilku latach na tym stanowisku zastąpił go Phillips, który usługiwał w tym charakterze blisko 40 lat. W tym czasie w kraju działało 4 kolporterów i mniej niż 40 głosicieli.
W 1931 roku, po przyjęciu nazwy „Świadkowie Jehowy” na zgromadzeniu w Columbus w Stanach Zjednoczonych, wydano w Południowej Afryce broszurę „Królestwo – nadzieja świata”, zawierającą pełny tekst przyjętej rezolucji, oraz dołożono starań, by dotrzeć z nią do każdego duchownego, polityka i biznesmena. W 1933 roku biuro przeniesiono do większego, wynajętego budynku w Kapsztadzie, gdzie mieściło się do roku 1952. Pracowało w nim do 21 osób. W roku 1935 do pomocy w kapsztadzkim Biurze Oddziału skierowany został Szkot Andrew Jack, zajmujący się drukarstwem. Wkrótce nabył on dodatkowy sprzęt drukarski i uruchomił jednoosobową drukarnię. W 1937 roku uruchomiono automatyczną maszynę drukarską marki "Frontex", która służyła przez następnych 40 lat do drukowania ulotek, formularzy i czasopism w języku afrykanerskim.
W 1939 roku w kraju zanotowano liczbę 555 Świadków Jehowy. Rok później osiągnięto nową najwyższą – 881 głosicieli. W styczniu 1939 roku rozpoczęto wydawanie czasopisma „Pociecha” (obecnie „Przebudźcie się!”) w języku afrykanerskim; tekst czasopisma składano ręcznie. Było to pierwsze czasopismo wydawane przez Świadków Jehowy w Afryce Południowej. Niedługo później podjęto decyzję o wydawaniu w tym języku również „Strażnicy”, której pierwszy numer ukazał się 1 czerwca 1940 roku. Wcześniej osoby posługujące się językiem afrykanerskim otrzymywały holenderskie wydanie „Strażnicy”, gdyż oba języki są do siebie podobne. Decyzja ta okazał się słuszna, ponieważ w maju 1940 roku po inwazji hitlerowców na Holandię tamtejsze Biuro Oddziału zostało nagle zamknięte. Liczba czasopism rozprowadzanych w ciągu miesiąca w języku afrykanerskim wzrosła do 17 tysięcy.
Cenzura publikacji.
Ze względu na neutralną postawę w trakcie II wojny światowej oraz naciski ze strony organizacji religijnych chrześcijaństwa w roku 1940 publikacje Świadków Jehowy objęto cenzurą państwową. Zaczęto rekwirować rozsyłane do prenumeratorów egzemplarze „Strażnicy” i „Pociechy”, a same czasopisma obłożono oficjalnym zakazem. Rekwirowano również wydania czasopism i inną literaturę przysyłaną z zagranicy. Mimo to, w różny sposób do Biura Oddziału w Kapsztadzie docierały pojedyncze egzemplarze angielskiego wydania „Strażnicy”, gdzie robiono skład i ją drukowano.
W sierpniu 1941 roku bez żadnego uzasadnienia cenzurą objęto również całą pocztę wychodzącą z Biura Oddziału. Jeszcze w tym samym roku minister spraw wewnętrznych wydał nakaz zarekwirowania wszystkich publikacji Świadków Jehowy na terenie Afryki Południowej. Któregoś dnia rano pod Biuro Oddziału wysłano ciężarówki Kryminalnego Biura Śledczego, na które zamierzano zapakować i wywieźć cały zapas literatury biblijnej. George Phillips obejrzał nakaz i stwierdził, że nie jest on do końca zgodny z przepisami, gdyż nie wskazano w nim tytułów książek, co było konieczne do konfiskaty. Skontaktował się on z prawnikiem oraz złożył pilny wniosek do Sądu Najwyższego w sprawie uniemożliwienia ministrowi spraw wewnętrznych zarekwirowania literatury biblijnej. Sąd Najwyższy przychylił się do złożonego wniosku, skutkiem czego policja w południe tego dnia musiała opuścić Biuro Oddziału, nie dokonawszy konfiskaty. Pięć dni później minister spraw wewnętrznych uchylił nałożony przez siebie nakaz konfiskaty oraz pokrył koszty sądowe poniesione przez Świadków Jehowy.
W okresie zakazu posiadania literatury Świadków Jehowy publikacje ukrywano w domach prywatnych. Gdy pod koniec 1943 roku urząd objął nowy minister spraw wewnętrznych, złożono wniosek o zniesienie zakazu. Na początku 1944 roku zakaz został uchylony, a dużą ilość literatury biblijnej przejętej wcześniej przez władze zwrócono do Biura Oddziału. W 1945 roku w działalności głoszenia uczestniczyło średnio 2991 osób.
Rozwój działalności.
We wrześniu 1942 roku w Johannesburgu zorganizowano kongres pod hasłem „Nowy świat”. W roku 1943 sługą dla braci (nadzorcą obwodu) został Gert Nel, który pracował w terenie do 1946 roku. Został zaproszony do Biura Oddziału, gdzie powierzono mu tłumaczenie publikacji na język afrykanerski, czym zajmował się do śmierci w roku 1991. W roku 1945 rozpoczęto kampanię wygłaszania wykładów publicznych, na które zapraszano osoby zainteresowane, posługując się ulotkami i plakatami. Działalność ta przyczyniała się do powstania kolejnych zborów. Pierwszym misjonarzem skierowanym do Afryki Południowej został Milton Bartlett, absolwent piątej klasy Szkoły Gilead. Został on też pierwszym nadzorcą okręgu w kraju. W tym czasie działalność kaznodziejską prowadziło 3867 głosicieli. W kwietniu 1947 roku zorganizowano w Durbanie pierwsze w Afryce Południowej zgromadzenie obwodowe.
W 1948 roku w miejscowości Strand w okolicy Kapsztadu powstała pierwsza w kraju Sala Królestwa. W tym samym roku miejscowych głosicieli odwiedzili Nathan H. Knorr i Milton G. Henschel z Biura Głównego Świadków Jehowy w Nowym Jorku. Podjęto wówczas decyzję o zakupie działki pod budowę nowej siedziby Biura Oddziału wraz z drukarnią w Elandsfontein niedaleko Johannesburga. Pierwszy numer „Strażnicy” w języku zuluskim ukazał się 1 stycznia 1949 roku, a wydrukowany został na niewielkim ręcznym powielaczu w południowoafrykańskim Biurze Oddziału.
W roku 1950 utworzono obwód, do którego należały wszystkie 24 zbory i grupy skupiające „kolorowych” głosicieli na terenie całego kraju. Jego sługą został gorliwy, 'kolorowy' głosiciel, David Taylor, który rozpoczął studiowanie Biblii z Badaczami Pisma Świętego, gdy miał 17 lat. Na początku lat 50. XX wieku działalnością Świadków Jehowy zainteresowali się pierwsi przedstawiciele społeczności hinduskiej w Południowej Afryce. Jako jeden z pierwszych w 1954 roku przyjął chrzest Velloo Naicker.
W 1952 roku ukończono budowę Biura Oddziału wraz z drukarnią w Elandsfontein, dzięki czemu w Afryce Południowej czasopismo „Strażnica” drukowano w ośmiu językach, a „Przebudźcie się!” w trzech. W roku 1959 Biuro Oddziału i drukarnię rozbudowano, wyposażając ją w nową rotacyjną maszynę drukarską firmy Timson. W 1952 roku w Johannesburgu na stadionie Wembley odbył się kongres pod hasłem „Przyjmy ku dojrzałości”. Było to pierwsze zgromadzenie, na którym Świadkowie Jehowy pochodzący ze wszystkich ras mogli się zgromadzać razem i wspólnie modlić. Jednak ze względu na rządową politykę apartheidu poszczególnym rasom wyznaczono oddzielne sektory – biali siedzieli na trybunie zachodniej, czarni na wschodniej, a kolorowi i Hindusi na północnej. W roku 1952 liczba głosicieli przekroczyła 10 000 osób, a w 1959 roku liczba Świadków Jehowy wynosiła 16 776. W 1966 roku, ze względu na stan zdrowia żony, George Phillips musiał opuścić Biuro Oddziału. Nadzorcą oddziału został Harry Arnott, który usługiwał w tym charakterze przez dwa lata. W 1968 roku nadzorcą oddziału (a później koordynatorem Komitetu Oddziału) został Frans Muller.
W 1968 roku na zgromadzeniach okręgowych pod hasłem „Dobra nowina dla wszystkich narodów”” ogłoszono wydanie książki „Prawda, która prowadzi do życia wiecznego”. Książka ta w znacznej mierze przyczyniła się do rozwoju działalności Świadków Jehowy w Afryce Południowej. Tylko w 1970 roku rozesłano do zborów 447 tysięcy egzemplarzy tej książki. W 1971 roku ponowną wizytę złożył N.H. Knorr z Ciała Kierowniczego. Zaplanowano wówczas rozbudowę Biura Oddziału, w którym pracowało 68 osób. Została ona ukończona 30 stycznia 1972 roku. Kolejną rozbudowę zakończono w roku 1978.
W latach 60. Świadkami Jehowy zainteresowało się małżeństwo June i George Carikas, którzy po pewnym czasie zostali ochrzczeni. Pierwsza grupa niesłyszących głosicieli powstała w zborze Brixton w Johannesburgu. Jej nadzorcą został George Carikas. W 2006 roku na terenie Południowej Afryki działał też jeden zbór oraz pięć grup języka migowego. W południowoafrykańskim języku migowym jest dostępny również oficjalny serwis Świadków Jehowy – jw.org.
Kwestia neutralności.
Przez wiele lat Świadkowie Jehowy w Afryce Południowej byli zwolnieni z obowiązkowej służby wojskowej. Jednak pod koniec lat 60. ze względu na zaangażowanie kraju w konflikty zbrojne w Namibii i w Angoli wprowadzono nowe ustawodawstwo, które wymagało, by każdy biały, młody oraz zdrowy mężczyzna odbył służbę wojskową. Świadków Jehowy jako odmawiających pełnienia tej służby skazywano na kilka kolejnych 90-dniowych wyroków więzienia, gdzie zmniejszano im racje żywnościowe i się nad nimi znęcano. W 1972 roku na skutek silnego nacisku opinii publicznej i środowisk politycznych zmieniono przepisy dotyczące służby wojskowej. Zaczęto wymierzać Świadkom Jehowy jednorazową karę więzienia, równą długości obowiązkowej służby wojskowej. Początkowo odosobnienie trwało od 12 do 18 miesięcy. Potem kary więzienia wydłużono do 3, a następnie do 6 lat. W więzieniu wojskowym mogło przebywać równocześnie 350 Świadków Jehowy. W ciągu 20 lat blisko 1000 młodych mężczyzn odmówiło pełnienia służby wojskowej.
W latach późniejszych poczyniono niezbędne kroki, by Świadkowie Jehowy w wieku poborowym mogli odbywać służbę cywilną w administracji państwowej niezwiązanej z wojskiem. W latach 90. XX wieku sytuacja polityczna zmieniła się na tyle, że obowiązkowa służba wojskowa została zniesiona.
Z zupełnie innymi próbami, dotyczącymi neutralności spotykali się głosiciele czarnoskórzy. Nie byli oni powoływani do wojska, jednak różne murzyńskie ugrupowania polityczne wywierały na czarnoskórą ludność presję, by wykupywać legitymacje partyjne oraz przyłączać się do walki z białymi o większe prawa dla ludności czarnej. W wyniku odmowy wielu Świadków zostało pobitych, innym spalono domy, zmuszając ich do opuszczenia okolicy, a niektórych, jak Mosesa Nyamussuę czy Maki Malindę, zamordowano.
Problemy w szkołach.
Gdy w szkołach dla dzieci ludności murzyńskiej rozpoczęto na porannych apelach przeprowadzanie modlitw i śpiewanie pieśni religijnych, odmowę dzieci Świadków Jehowy na udział w tych uroczystościach uważano za nieposłuszeństwo wobec władz szkolnych. Nauczyciele nie chcieli zgodzić się na jakieś wyjątkowe traktowanie dzieci Świadków Jehowy. Ponieważ na porannych apelach podawano ważne ogłoszenia dotyczące funkcjonowania szkoły, władze szkolne nalegały na udział w nich także dzieci Świadków Jehowy. Dzieci przychodziły na apele, ale w trakcie pieśni i modlitw tylko stały spokojnie, nie biorąc w nich udziału, co spowodowało, że niektórzy nauczyciele doprowadzili do usunięcia ich ze szkół. Gdy dotknęło to sporą grupę dzieci, postanowiono skierować tę sprawę do sądu. 10 sierpnia 1976 roku Sąd Najwyższy w Johannesburgu wydał wyrok w sprawie dotyczącej 15 uczniów usuniętych z jednej ze szkół. W orzeczeniu Sąd przyznał, że dzieci mają prawo do nieuczestniczenia w modlitwach i śpiewaniu pieśni religijnych oraz uznał, iż zawieszanie i usuwanie ze szkoły było niezgodne z prawem. Dzięki temu orzeczeniu wkrótce we wszystkich szkołach problem ten został rozwiązany.
W szkołach dla białych nie było początkowo takiego problemu. Jeśli rodzice napisali list wyjaśniający ich stanowisko, dzieci były zwalniane z takich uroczystości. Jednak później dzieci uczęszczające do szkół dla białych stanęły wobec innego problemu, który często kończył się wyrzuceniem ze szkoły. W 1973 roku rząd wprowadził program nauczania obejmujący musztrę, naukę samoobrony oraz zajęcia patriotyczne. W niektórych miejscach tolerancyjni dyrektorzy zwalniali dzieci Świadków Jehowy z takich zajęć, jednak w innych były one wyrzucane ze szkół. Część dzieci zdobywała wykształcenie w szkołach prywatnych, inne korzystały z kursów korespondencyjnych, a jeszcze inne pobierały naukę w domach od nauczycieli będących Świadkami Jehowy. Po pewnym czasie klimat polityczny w kraju się zmienił i zaprzestano usuwania dzieci Świadków Jehowy ze szkół ze względu na odmowę brania udziału w zajęciach patriotycznych.
Koniec wieku XX – wiek XXI.
Kongresy.
W styczniu 1974 roku w Johannesburgu odbył się kongres międzynarodowy pod hasłem „Boskie zwycięstwo”. Ze względu na rządową politykę apartheidu zorganizowano trzy oddzielne zgromadzenia: jedno dla czarnych, jedno dla 'kolorowych' oraz Hindusów i jedno dla białych. Jednak ostatniego dnia kongresu wszyscy uczestnicy kongresu z popołudniowej sesji programu skorzystali na stadionie Rand wraz z delegatami na ten kongres przybyłymi z Europy, dzięki czemu w sesji tej uczestniczyło 33 408 osób. Wynajęcie tego obiektu pozwoliło ominąć przepisy apartheidu, gdyż stadion ten był przeznaczony na imprezy międzynarodowe, nieobjęte ograniczeniami segregacji rasowej. W roku 1978 w kongresach pod hasłem „Zwycięska wiara” uczestniczyły 68 353 osoby.
W roku 1993 odbyły się jednocześnie cztery kongresy międzynarodowe pod hasłem „Pouczani przez Boga” – w Johannesburgu, Durbanie, Kapsztadzie i Pretorii, z udziałem delegatów z 34 krajów. W grudniu 1998 roku w Durbanie, Johannesburgu, Kapsztadzie i Pretorii odbyły się kongresy międzynarodowe pod hasłem „Boża droga życia”. W grudniu 2000 roku dwa z serii kongresów pod hasłem „Wykonawcy słowa Bożego” odbyły się w Durbanie. Z programu zgromadzeń skorzystało 14 848 osób, a 278 przyjęło chrzest. W tym czasie w regionie metropolitalnym Durbanu działało ponad 50 zborów Świadków Jehowy, których członkami w większości byli Zulusi, a w zborach śródmiejskich – Hindusi oraz osoby pochodzenia europejskiego.
W 2003 roku odbył się kolejny kongres międzynarodowy – pod hasłem „Oddajcie chwałę Bogu”. Uczestniczyli w nim członkowie Ciała Kierowniczego, Samuel Herd i David Splane, a także delegaci z 18 krajów. Liczba obecnych na wszystkich zgromadzeniach wyniosła ogółem 166 873 osoby, a 2472 zostały ochrzczone. W dniach od 10 do 13 grudnia 2009 roku odbyły się kongresy międzynarodowe pod hasłem „Czuwajcie!”. W Durbanie w kongresie uczestniczyły około 33 tysiące osób, a w Kapsztadzie 44 tysiące.
W kongresie pod hasłem „Niech przyjdzie Królestwo Boże!”, który odbył się w dniach 16–18 grudnia 2011 roku w Soccer City, uczestniczyło ponad 79 tysięcy osób z Południowej Afryki i delegacje z sąsiednich krajów.
W 2019 roku, w dniach od 6 do 8 września odbył się na FNB Stadium w Johannesburgu kongres międzynarodowy pod hasłem „Miłość nigdy nie zawodzi!”. Uczestniczyło w nim 58 149 osób, w tym 6000 zagranicznych delegatów, z ponad 22 krajów. Ochrzczono 476 osób. Program był przedstawiany w języku angielskim, soto i zulu. Ciało Kierownicze Świadków Jehowy reprezentował Anthony Morris. Na kanale satelitarnym JW Brodcasting transmitowano do dziewięciu innych miejsc główne przemówienia, w tym te wygłaszane przez członka Ciała Kierowniczego.
Kongresy regionalne odbywają się w języku afrikaans, angielskim, chińskim, czewa, francuskim, ndebele, pedi, południowoafrykańskim migowym, portugalskim, soto (Lesotho), szona, tsonga, tswana, wenda, xhosa i zulu.
Przedsięwzięcia budowlane.
W 1979 roku Świadkowie Jehowy we własnej drukarni zainstalowali rotacyjną prasę offsetową, podarowaną przez japońskie Biuro Oddziału. W roku 1984 w drukarni południowoafrykańskiego biura zainstalowano system MEPS, który dzięki wykorzystaniu komputerów przy tłumaczeniu publikacji oraz w procesie fotoskładu umożliwił wydawanie literatury biblijnej jednocześnie w wielu językach.
W 1982 roku w Eikenhof wybudowano pierwszą w Afryce Południowej Salę Zgromadzeń. 21 marca 1987 roku po sześcioletniej budowie oddano do użytku nowe Biuro Oddziału w Krugersdorp. Ze względu na przepisy o segregacji rasowej uzyskano pozwolenie na zamieszkanie w obiektach Domu Betel dla zaledwie 20 osób należących do rasy czarnej, którym jednak nakazano mieszkać w oddzielnym budynku. Większość tej grupy stanowili tłumacze na języki miejscowe. Gdy stanowisko władz zostało złagodzone, przedstawiciele wszystkich ras mogli zajmować dowolne pokoje w Domu Betel. Pod koniec lat 80. zbory zwłaszcza w dzielnicach murzyńskich pilnie potrzebowały Sal Królestwa. W 1992 roku w Hillbrow na przedmieściach Johannesburga wybudowano dwukondygnacyjny kompleks dwóch Sal Królestwa w oparciu o doświadczenia budowy metodą szybkościową. 11 lipca 1992 roku w Diepkloof w Soweto powstała pierwsza Sala Królestwa zbudowana właśnie tą metodą w ciągu kilku dni. Pod nadzorem południowoafrykańskiego Biura Oddziału utworzono 25 Regionalnych Komitetów Budowlanych, których celem było nadążanie za potrzebą wznoszenia nowych obiektów. Świadkowie Jehowy w Południowej Afryce w 2018 roku korzystali z 1041 własnych Sal Królestwa.
W 1996 roku w kapsztadzkiej dzielnicy Bellville otwarto drugą w tym kraju Salę Zgromadzeń. Okolicznościowe przemówienie wygłosił Milton Henschel z Ciała Kierowniczego. W 2001 roku powstała kolejna Sala Zgromadzeń – w miejscowości Midrand, a w uroczystości otwarcia uczestniczył Guy H. Pierce, członek Ciała Kierowniczego. W związku ze znaczącym wzrostem liczby głosicieli 23 października 1999 roku uroczyście oddano do użytku obiekty rozbudowanego Biura Oddziału oraz drukarni. Z tej okazji okolicznościowe przemówienie wygłosił członek Ciała Kierowniczego Daniel Sydlik. W 2004 roku rozbudowano drukarnię Towarzystwa Strażnica (drukuje ponad 14 milionów egzemplarzy publikacji miesięcznie w ponad 220 językach dla 20 krajów Afryki południowej, wschodniej i środkowej – pracuje w niej ponad 700 wolontariuszy) oraz "Dział Tłumaczeń", w którym tłumaczone są publikacje Świadków Jehowy na 13 języków, a zajmuje się tym 102 tłumaczy-wolontariuszy. Miejscowy "Dział Audio-Wideo" nagrywa publikacje w ponad 100 językach. Materiały otrzymuje z ponad 100 "Biur Tłumaczeń" mieszczących się w Afryce. W miejscowym Biurze Oddziału działa również Regionalny Zespół Wideo.
10 listopada 2007 roku 4000 delegatów wzięło udział w uroczystości oddania do użytku powiększonej drukarni Biura Oddziału.
W maju 2022 roku w Durbanie oddano do użytku Biuro Tłumaczeń na południowoafrykański język migowy. Jego personel liczy 17 wolontariuszy z Biura Oddziału i 25 współpracowników na oddaleniu. W 2022 roku w Południowej Afryce było 283 głuchych i niedosłyszących głosicieli.
Korporacja prawna reprezentująca Świadków Jehowy.
24 stycznia 1981 roku powołano do istnienia korporację prawną pod nazwą "Świadkowie Jehowy w Afryce Południowej". Rejestracja ta pozwoliła uzyskać zgodę na wyznaczenie osób upoważnionych do udzielania ślubów w Salach Królestwa, a także umożliwiła uzyskiwanie zgody na budowę Sal Królestwa w dzielnicach murzyńskich. W 2007 roku prawo udzielania ślubów posiadało przeszło 100 starszych, a cała uroczystość jest przeprowadzana w Salach Królestwa.
Dalszy rozwój.
Z uwagi na to, że większość Świadków Jehowy nadal mieszkało na obszarach w przeszłości wydzielonych dla poszczególnych ras, w październiku 2013 roku Ciało Kierownicze rozpoczęło specjalny program, dzięki któremu głosiciele mogli się ze sobą lepiej poznać. Członkowie dwóch zborów, należący do różnych ras, używający różnych języków spotykali się w określone weekendy, wspólnie wyruszali do służby kaznodziejskiej, uczestniczyli w zebraniach i gościli się nawzajem. W programie tym w Afryce Południowej wzięły udział setki zborów.
19 lutego 1997 roku na pogrzebie swojej najmłodszej siostry Lieby Piliso (Świadka Jehowy) był obecny prezydent Nelson Mandela.
W 2006 roku w Komitecie Oddziału usługiwali: Piet Wentzel, Loyiso Piliso, Rowen Brookes, Raymond Mthalane, Frans Muller, Pieter de Heer i Jannie Dieperink.
W 2007 roku liczba głosicieli wyniosła 81 501 osób. Rozpoczęto (2007) tłumaczenie Biblii na południowoafrykański język migowy (SASL). W 2008 roku liczba obecnych na uroczystości Wieczerzy Pańskiej ("Pamiątce") przekroczyła 205 000 osób. W 2010 roku przekroczono liczbę 90 tysięcy głosicieli (0,18% ludności kraju). W 2011 roku do kraju przybyli kolejni misjonarze – absolwenci Szkoły Gilead. Zanotowano liczbę 91 814 głosicieli, a na Pamiątce obecne były 216 543 osoby. W 2012 roku w Południowej Afryce zanotowano liczbę 92 321 głosicieli, a na Pamiątce śmierci Jezusa Chrystusa zgromadziły się 217 952 osoby. W 2015 roku przekroczono liczbę 100 000 głosicieli. W 2020 roku działało 105 133 głosicieli. W kwietniu 2022 roku zorganizowano pomoc humanitarną dla poszkodowanych przez lawiny w prowincji KwaZulu-Natal.
W 2022 roku ukończono budowę studia filmowego. 7 grudnia 2022 roku w Makhado zaczęło funkcjonować Biuro Tłumaczeń na język wenda. W Południowej Afryce oraz w Zimbabwe działalność w tym języku prowadzi około 800 głosicieli należących do 28 zborów. Zespół tłumaczy południowoafrykańskiego języka migowego został przeniesiony do Biura Tłumaczeń w Durbanie.
Pismo Święte w Przekładzie Nowego Świata w miejscowych językach.
W 1994 roku wydano Chrześcijańskie Pisma Greckie w Przekładzie Nowego Świata (Nowy Testament) w języku afikaans i języku zulu, rok później w języku xhosa (w 1999 roku całą Biblię), w 1996 roku w języku tswana, w 1997 w języku tsonga (a rok później całą Biblię), w 2005 roku w języku pedi. W 2006 roku Pismo Święte w Przekładzie Nowego Świata było dostępne w siedmiu miejscowych językach.
W 2010 roku wydano Pismo Święte w Przekładzie Nowego Świata w języku pedi. W 2012 roku wydano Chrześcijańskie Pisma Greckie w Przekładzie Nowego Świata w języku venda. 6 września 2013 roku wydano Chrześcijańskie Pisma Greckie w Przekładzie Nowego Świata w języku swazi. Pełny przekład Biblii w języku swazi ukazał się 28 czerwca 2020.
31 sierpnia 2018 roku na kongresie regionalnym pod hasłem „Bądź odważny!” w Johannesburgu ogłoszono wydanie Ewangelii Mateusza w południowoafrykańskim języku migowym. W tym kraju jest 283 niesłyszących i niedosłyszących głosicieli.
6 września 2019 roku na kongresie międzynarodowym pod hasłem „Miłość nigdy nie zawodzi!” w obecności 36 865 osób Anthony Morris, wówczas członek Ciała Kierowniczego ogłosił wydanie Pisma Świętego w Przekładzie Nowego Świata w języku wenda, a także zrewidowanego wydania w językach afrikaans i xhosa. W ośmiu innych obiektach w Południowej Afryce, Lesotho, Namibii i na Wyspie Świętej Heleny z transmisji skorzystało dodatkowo 51 229 osób. W latach 2001–2019 wydrukowano 62 000 egzemplarzy Pisma Świętego w Przekładzie Nowego Świata w języku afrikaans. Posługuje się nim 7470 głosicieli na świecie. W latach 1999–2019 wydrukowano 124 000 egzemplarzy Pisma Świętego w Przekładzie Nowego Świata w języku xhosa. Posługuje się nim ponad 11 600 głosicieli na świecie.
28 czerwca 2020 roku Geoffrey Jackson, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku tsonga, w języku zuluskim oraz pełnego przekładu w języku swazi. W związku z pandemią COVID-19 zorganizowano specjalne zebrania w trybie wideokonferencji, w których uczestniczyło ponad 4000 osób posługujących się językiem tsonga oraz ponad 30 000 posługujących się językiem zuluskim. W latach 1998–2020 wydrukowano ponad 130 000 egzemplarzy Pisma Świętego w Przekładzie Nowego Świata w języku tsonga, a w latach 2002–2020 wydrukowano ponad 300 000 egzemplarzy w języku zuluskim. 
7 marca 2021 roku Mark Sanderson, członek Ciała Kierowniczego, ogłosił w nagranym wcześniej przemówieniu wydanie zrewidowanego Pisma Świętego w Przekładzie Nowego Świata w języku tswana oraz Chrześcijańskich Pism Greckich w Przekładzie Nowego Świata w języku kwangali oraz pulana. W związku z pandemią COVID-19 zorganizowano specjalne zebrania w trybie wideokonferencji. Językiem kwangali posługuje się ponad 240 głosicieli, językiem pulana przeszło 370, a językiem tswana przeszło 5600 głosicieli. W latach 2000–2021 wydrukowano 110 000 egzemplarzy Pisma Świętego w Przekładzie Nowego Świata w języku tswana.
26 czerwca 2022 roku Kenneth Cook, członek Ciała Kierowniczego, ogłosił wydanie Przekładu Nowego Świata w językach ndebele oraz soto (RPA) oraz zrewidowanej wersji Przekładu Nowego Świata w języku soto (Lesotho). Z nagranego wcześniej programu skorzystało ponad 28 000 osób. Język ndebele ma w Południowej Afryce ponad milion użytkowników, językiem tym posługuje się 1179 głosicieli w 28 zborach w RPA. Ponad 10 milionów ludzi w Lesotho i RPA posługuje się jakąś formą języka soto. Językiem soto (RPA) posługuje się blisko 10 500 głosicieli w 220 zborach w Południowej Afryce, a językiem soto (Lesotho) posługuje się ponad 3900 głosicieli w 82 zborach w Lesotho.
5 marca 2023 roku David Splane, członek Ciała Kierowniczego ogłosił wydanie Chrześcijańskich Pism Greckich w Przekładzie Nowego Świata w południowoafrykańskim języku migowym oraz wydanie Ewangelii według Mateusza w języku ndonga. Specjalny program, który zorganizowano w miejscowych Biurze Oddziału w RPA, został transmitowany do zborów. Łączna liczba obecnych wyniosła 130 000. Około 400 głosicieli usługuje w 6 zborach, 16 grupach i 2 grupach pilotażowych południowoafrykańskiego języka migowego. Ponad 160 głosicieli posługujących się językiem ndonga działa w 2 zborach tego języka w Namibii.

</doc>
<doc id="1354806" url="https://pl.wikipedia.org/wiki?curid=1354806" title="Na białym szlaku (film)">
Na białym szlaku (film)

Na białym szlaku – polski film przygodowy z 1962 roku na podstawie noweli Aliny i Czesława Centkiewiczów.
Fabuła.
Akcja filmu toczy się w końcowej fazie II wojny światowej na Grenlandii. Niemiecki patrol niszczy aliancką stację meteorologiczną. Przy życiu zostają jedynie dowódca stacji - Polak o nazwisku Sikora oraz jeden z Niemców, oberleutnant Weber, uznani jednak za zaginionych. Ponieważ wojna się kończy, alianci zaprzestają poszukiwań. Sikora i Weber pozostają na lodowym pustkowiu, skazani są wyłącznie na siebie. Z biegiem czasu początkowa nienawiść i wrogość ustępują stopniowo miejsca zrozumieniu bezsensu wojny i poczuciu ludzkiej solidarności. 

</doc>
<doc id="1354809" url="https://pl.wikipedia.org/wiki?curid=1354809" title="Marder">
Marder



</doc>
<doc id="1354812" url="https://pl.wikipedia.org/wiki?curid=1354812" title="Vae Victis">
Vae Victis



</doc>
<doc id="1354814" url="https://pl.wikipedia.org/wiki?curid=1354814" title="Herb Wietnamu Południowego">
Herb Wietnamu Południowego

Herb Wietnamu Południowego – jeden z symbol państwowych Republiki Wietnamu. Został przyjęty w 1954, kiedy proklamowano powstanie tego państwa. Wyszedł z użycia w 1976 po likwidacji Wietnamu Południowego, co nastąpiło w wyniku zjednoczenia z Wietnamem Północnym.

</doc>
<doc id="1354818" url="https://pl.wikipedia.org/wiki?curid=1354818" title="Jemioła (film)">
Jemioła (film)

Jemioła – polski film obyczajowy z 1988 roku.

</doc>
<doc id="1354825" url="https://pl.wikipedia.org/wiki?curid=1354825" title="Pont Notre-Dame">
Pont Notre-Dame

Pont Notre-Dame – most w Paryżu, łączący bulwar Gesvres z bulwarem Corse. W przeszłości stanowił fragment głównej trasy łączącej północne i południowe części Paryża. Utracił tę funkcję po wielkiej przebudowie miasta w II połowie XIX wieku.
W starożytności w miejscu dzisiejszego mostu znajdowała się jedna z pierwszych przepraw przez Sekwanę. Została ona zniszczona w 886 w czasie ataku Normanów. Po odparciu ich ataku został zbudowany, na tym samym miejscu, kolejny most, który spłonął w czasie pożaru w 1406.
W 1413 z rozkazu Karola VI zbudowano kolejny most, pierwszy, który oficjalnie nosił współczesną nazwę. Jako materiału użyto drewna. Wzniesiono na nim około 60 domów dla rzemieślników, sprzedających swoje wyroby na Île de la Cité i w Les Halles. Most ten, razem z całą zabudową, uległ jednak kolejnemu pożarowi w 1499. Odbudowany ponownie w 1507 według projektu Jeana Joconde’a, był potężnym mostem, opartym na sześciu łukach i zarazem jednym z najpopularniejszych miejsc handlu (domy kupieckie wzniesiono ponownie). W 1660 most został przebudowany i udekorowany na powitanie przyszłej małżonki Ludwika XIV, Marii Teresy. W 1786 zabroniono dalszego budowania domów na moście i zniszczono już istniejące jako sprzeczne z zasadami higieny.
W czasie wielkiej przebudowy Paryża dawny most został rozebrany, a na jego miejscu postawiono zbliżony w konstrukcji pięcioprzęsłowy kamienny most. Swoiste spiętrzenie wody, jakie powstawało między Pont Notre-Dame a Mostem Wymiany, czyniło ten odcinek rzeki szczególnie trudnym w żegludze (35 wypadków barek i łodzi w latach 1891–1910), co sprawiło, że most Notre-Dame był określany potocznie jako „Diabelski Most”. By zapobiec wypadkom, w 1919 rozebrano starą kamienną konstrukcję i wzniesiono jednoprzęsłowy żelazny most według projektu Jeana Résala, który współpracował wcześniej przy budowach Mostu Aleksandra III i Pont Mirabeau. W nowej konstrukcji zachowane zostały dwa zewnętrzne przęsła a środkowe zastąpiono jednym żelaznym przęsłem, bogato zdobionym.
Łączna długość mostu wynosi 106 metrów, a jego szerokość – 20 m. Mieści się na nim dwunastometrowa szosa i dwa chodniki po 4 metry.

</doc>
<doc id="1354827" url="https://pl.wikipedia.org/wiki?curid=1354827" title="David Dhawan">
David Dhawan

David Dhawan (Rajinder Dhawan, ur. 16 sierpnia 1960) – indyjski reżyser filmowy najbardziej znany z komedii z Govindą. Największą popularność przyniósł mu film "Aankhen" i "Biwi No.1" (z Salman Khanem). Z ostatnich jego filmów najbardziej oglądane są komedie "Hum Kisi Se Kum Nahin" i z Salmanem Khanem "Maine Pyaar Kyun Kiya?" i "Mujhse Shaadi Karogi".
Studiował w Film and Television Institute of India w Pune.
Żonaty z Karuną, dwóch synów Varun i Rohit. Jego brat Anil Dhawan jest aktorem. 

</doc>
<doc id="1354828" url="https://pl.wikipedia.org/wiki?curid=1354828" title="Honorverse">
Honorverse

Honorverse – uniwersum, w którym rozgrywa się akcja cyklu książek Honor Harrington.
Jak cała twórczość Davida Webera, także seria Honor Harrington charakteryzuje się spójną i logiczną budową świata stanowiącego arenę przedstawianych wydarzeń. Kolejne odsłony cyklu opisują nowe aspekty świata, rzucając również światło na jego przeszłość i podstawy fizyczno-przyrodnicze. "Honorverse" jest określeniem nadanym serii przez fanów.
Świat.
Akcja cyklu ma miejsce około roku 4000 kalendarza gregoriańskiego. Powszechnie używanym sposobem mierzenia czasu jest odliczanie lat standardowych (tj. ziemskich) od Diaspory, czyli od momentu rozpoczęcia kolonizacji planet pozaziemskich przez ludzi (2103 roku według kalendarza gregoriańskiego).
Doktryna wojenna.
Doktryna wojenna Honorverse jest bezpośrednim przeniesieniem doktryny okrętów liniowych w realia floty kosmicznej. Zachowane zostały zarówno terminologia, jak i podstawowe taktyki stosowane w starciach flot. Pewnym rozszerzeniem właściwości klasycznych okrętów liniowych jest fakt, iż wszystkie jednostki nadświetlne posiadają, wynikającą z budowy napędu, możliwość generowania ekranu grawitacyjnego, całkowicie nieprzenikliwego dla każdego znanego uzbrojenia i systemu sensorowego. Rzutuje to na sposób prowadzenia boju spotkaniowego i możliwe do zastosowania formacje.
Polityka.
Polityka odgrywa ważną rolę w świecie Honor Harrington. Środowisko polityczne jest w luźny sposób inspirowane historycznie, zarówno przez historię współczesną, jak i dawniejszą, zaś w poszczególnych imperiach, wydarzeniach i osobach można odnaleźć aluzje historyczne.
Podstawą porządku politycznego jest wielobiegunowy układ sił, w którym głównymi nacjami są:
Książki.
W Polsce książki z serii ukazują się nakładem wydawnictwa Rebis. Do 2011 roku za tłumaczenie odpowiadał Jarosław Kotarski, po jego śmierci tłumaczem został Radosław Kot. Dotychczas wydane po polsku tytuły, to:
Z serii „Saganami”.
Seria koncentruje się na wydarzeniach w Sektorze Talbotta po odkryciu korytarza hiperprzestrzennego do Manticore – i losach pięciorga midshipmanów, służących wcześniej wraz z Honor Harrington
Z serii „Królowa niewolników”.
Seria jest rozszerzeniem politycznych intryg i szpiegostwa związanego z korporacją Manpower i wydarzeniami opisanymi w tomie „Popioły Zwycięstwa”
Z serii „Królestwo Manticore”.
Seria ta stanowi prequel serii o Honor Harrington. Opowiada ona o przodkini Honor, Stephanie Harrington i początkach kontaktów ludzi z treecatami.
Z serii „Kroniki Manticore”.
Seria ta stanowi prequel serii o Honor Harrington. Opowiada o dawnych latach Królestwa Manticore, dużo słabszego, niż w czasach Honor Harrington.

</doc>
<doc id="1354830" url="https://pl.wikipedia.org/wiki?curid=1354830" title="Świadkowie Jehowy w Namibii">
Świadkowie Jehowy w Namibii

Świadkowie Jehowy w Namibii – społeczność wyznaniowa w Namibii, należąca do ogólnoświatowej wspólnoty Świadków Jehowy, licząca w 2022 roku 2558 głosicieli, należących do 46 zborów. Na dorocznej uroczystości Wieczerzy Pańskiej w 2022 roku zebrało się 7539 osób. Działalność miejscowych głosicieli koordynuje południowoafrykańskie Biuro Oddziału w Krugersdorp.
Historia.
W roku 1928 Biuro Oddziału Towarzystwa Strażnica wysłało pocztą 50 tysięcy publikacji religijnych do Namibii. Pierwszym namibijskim głosicielem został Bernhard Baade, który skontaktował się z niemieckim Biurem Oddziału, prosząc o wysłanie literatury biblijnej. W następnym roku do Windhuku została wysłana pionierka Lenie Theron, która prowadziła działalność kaznodziejską we wszystkich głównych miastach Namibii. W ciągu czterech miesięcy rozpowszechniła 6388 książek i broszur w językach: afrikaans, angielskim i niemieckim. W roku 1950 przybyli pierwsi misjonarze Biblijnej Szkoły Strażnicy – Gilead, m.in. Gus Eriksson, Fred Hayhurst i George Koett. W roku 1953 w Namibii działało 8 misjonarzy i 10 miejscowych Świadków Jehowy.
W 1960 roku absolwent 19 klasy Szkoły Gilead Dick Waldron po długich staraniach uzyskał pozwolenie na wstęp do murzyńskiego miasteczka Katutura. Z czasem rozpoczęto z pomocą osób zainteresowanych tłumaczenie traktatów Świadków Jehowy na miejscowe języki: herero, nama, ndonga i kwanyama. Od początku lat 50. do późnych lat 70. XX w. władze nie zezwalały białym na przebywanie na terytorium czarnych bez rządowej przepustki, co ograniczało możliwości działania misjonarzy. Ze względu na dzielenie się swoimi wierzeniami z innymi ludźmi, Świadkowie Jehowy zmagali się z silnym sprzeciwem ze strony przywódców religijnych i lokalnych władz.
W roku 1990 otwarto w Windhuku "Biuro Tłumaczeń" publikacji Świadków Jehowy, które nadzorowali André Bornman i Stephen Jansen. Literaturę biblijną rozpoczęto tłumaczyć na języki: kwangali, khoekhoegowab oraz mbukushu. W roku 1993 wskutek wojny domowej w Angoli 70-osobowa grupa tamtejszych Świadków Jehowy wraz z dziećmi uciekła do Namibii. Miejscowi współwyznawcy dowieźli do obozu dla uchodźców namioty, żywność, odzież, koce oraz materiały budowlane do wzniesienia tymczasowej Sali Królestwa.
W roku 2000 na zaproszenie do podjęcia działalności kaznodziejskiej w Namibii przyjechało na własny koszt 83 Świadków Jehowy między innymi z Australii, Niemiec, Japonii, a także z krajów Ameryki Południowej. 18 osób z tej grupy pozostało w Namibii na stałe. Pięć lat później do kraju wysłano kilkunastu absolwentów Kursu Usługiwania. W roku 2007 liczba głosicieli wynosiła 1545 osób, a w następnym roku 1640 głosicieli.
3 listopada 2008 roku zarejestrowano działalność "Chrześcijańskiego Zboru Świadków Jehowy w Namibii".
W roku 2010 w kraju działało 1893 głosicieli, dwa lata później – 2040, a w 2014 roku – 2422 głosicieli. W grudniu 2014 roku, z udziałem członka Ciała Kierowniczego Świadków Jehowy Marka Sandersona, otwarto w stolicy nowe "Biuro Tłumaczeń". Program z uroczystości otwarcia transmitowany był do wszystkich zborów w Namibii. W kraju tym pracują trzy zespoły tłumaczy składające się z ochotników z miejscowych zborów. Świadkowie Jehowy ze stolicy podejmują wyjazdową działalność kaznodziejską na terenach oddalonych, głosząc m.in. grupom etnicznym Herero oraz San.
24 czerwca 2015 roku, w związku z kwestią leczenia bez transfuzji krwi, Sąd Najwyższy Namibii orzekł, że „prawo do decydowania o własnym ciele – bez względu na to, czy dana osoba spodziewa się dziecka, czy nie – jest niezbywalnym prawem człowieka”. Tym samym sąd ten uznał, że należy respektować pisemne oświadczenie informujące lekarzy o woli pacjenta co do metod leczenia również w sytuacji gdy jest on nieprzytomny, podtrzymując prawo do nietykalności cielesnej i wolności religijnej.
16 sierpnia 2019 roku na kongresie regionalnym pod hasłem „Miłość nigdy nie zawodzi!” w Ongwediva ogłoszono wydanie Chrześcijańskich Pism Greckich w Przekładzie Nowego Świata w języku kwanyama.
W 2021 roku osiągnięto liczbę 2663 głosicieli, a na uroczystości Wieczerzy Pańskiej zebrało się 8457 osób. 5 marca 2023 roku David Splane, członek Ciała Kierowniczego ogłosił wydanie Ewangelii według Mateusza w języku ndonga. Specjalny program, który zorganizowano w Biurze Oddziału w RPA, został transmitowany do zborów. Ponad 160 głosicieli posługujących się językiem ndonga działa w 2 zborach tego języka w Namibii. Biuro Tłumaczeń na ten język znajduje się w mieście Ondangwa.
Zebrania zborowe odbywają się w językach: afrikaans, angielskim, damara, francuskim, herero, kwangali, kwanyama, lozi, nama, ndonga, portugalskim oraz namibijskim języku migowym.

</doc>
<doc id="1354832" url="https://pl.wikipedia.org/wiki?curid=1354832" title="Świątynia Przyjaźni (Sanssouci)">
Świątynia Przyjaźni (Sanssouci)

Świątynia Przyjaźni (niem. "Freundschaftstempel") – rokokowa rotunda w zachodniej części parku Sanssouci w Poczdamie. Wybudowana w latach 1768-1770 przez Karla von Gontarda na zlecenie króla Prus Fryderyka II Wielkiego. Miejsce pamięci ukochanej siostry monarchy Wilhelminy, zmarłej w 1758.
Obecnie opiekę nad budowlą sprawuje Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Pawilon w Sanssouci powstał, by uczcić pamięć Wilhelminy Pruskiej (zm. w 1758), siostry Fryderyka II. Budowla była wzorowana na świątyni Apollina w ogrodzie Amaltei w Neuruppin, założonym przez Fryderyka II. Oryginalna świątynia została zaprojektowana w 1735 przez Georga Wenzeslausa von Knobelsdorffa. Początkowo miała formę otwartej rotundy, ale w 1791 przestrzenie pomiędzy kolumnami zostały zamurowane. W 1735 Fryderyk pisał do swojej siostry Wilhelminy: 
Architektura.
Pawilon ma formę otwartej rotundy przykrytej kopułą podtrzymywaną przez osiem kolumn korynckich. Forma ta (monopteros) wywodzi się ze starożytnej Grecji, gdzie otwarte rotundy wznoszono nad grobami i obiektami kultu.
Pośrodku świątyni znajduje się naturalnej wielkości marmurowa figura przedstawiająca siedzącą Wilhelminę. Rzeźba pochodzi z warsztatu braci Johanna Davida i Johanna Lorenza Wilhelma Räntzów. Figura wzorowana była na portrecie Wilhelminy pędzla nadwornego malarza Antoine Pesnego.

</doc>
<doc id="1354834" url="https://pl.wikipedia.org/wiki?curid=1354834" title="Rzeczywistość (film)">
Rzeczywistość (film)

Rzeczywistość – polski film polityczny z 1960 roku na podstawie powieści Jerzego Putramenta, będący rekonstrukcją procesu wileńskich proletariuszy w 1937 roku, skupionych wokół pisma "Poprostu"; w książce i filmie pismo nosi tytuł "Rzeczywistość".
Zdjęcia plenerowe zostały zrealizowane w Lublinie.

</doc>
<doc id="1354839" url="https://pl.wikipedia.org/wiki?curid=1354839" title="Głos Adwentu">
Głos Adwentu

Głos Adwentu (dawniej: Sługa zboru) – polski miesięcznik wewnątrzkościelny Kościoła Adwentystów Dnia Siódmego wydawany od 1913 r. Redaktorem naczelnym jest pastor Andrzej Siciński. W 2014 roku pismo miało nakład 1600 egzemplarzy.
Opis.
Czasopismo poświęcone jest sprawom wewnętrznym Kościoła, prezentuje rozwój Kościoła adwentystycznego w skali globalnej, problemy i wyzwania jakie stoją przed adwentystami w różnych krajach świata, publikuje ogłoszenia, wywiady z przywódcami ogólnoświatowego Kościoła Adwentystów oraz ze znanymi adwentystami, publikuje aktualności z życia Kościoła w Polsce, porusza zaawansowane wewnętrzne sprawy teologiczne Kościoła.
Wydanie.
"Głos Adwentu" wydawany jest przez Chrześcijański Instytut Wydawniczy „Znaki Czasu” na kredowym papierze, okładka w pełnym kolorze, wewnątrz czcionka czarna i różowa, liczne fotografie.

</doc>
<doc id="1354845" url="https://pl.wikipedia.org/wiki?curid=1354845" title="Richard Hofmann">
Richard Hofmann

Richard Hofmann (ur. 8 lutego 1906 w Meerane, zm. 5 maja 1983 we Freitalu) – "Król Ryszard" - piłkarz niemiecki, środkowy napastnik. Karierę międzynarodową rozpoczął 2 października 1927 w Kopenhadze przegranym 1:3 meczem z Danią. Richard Hofmann dysponował dużą siłą i kondycją, wyróżniał się też pomysłowością w grze oraz siłą uderzenia. Podczas Igrzysk Olimpijskich w 1928 strzelił trzy bramki Szwajcarii, jednak w meczu z Urugwajem został usunięty z boiska, za co Niemiecka Federacja Piłki Nożnej ukarała go roczną dyskwalifikacją. Był zawodnikiem SpVgg Meerane 07 i Dresdner SC.

</doc>
<doc id="1354847" url="https://pl.wikipedia.org/wiki?curid=1354847" title="Karl-Marx-Straße (stacja metra)">
Karl-Marx-Straße (stacja metra)

Karl-Marx-Straße - stacja metra w Berlinie na linii U7, w dzielnicy Neukölln, w okręgu administracyjnym Neukölln. Stacja została otwarta w 1926 pod nazwą Bergstraße, która funkcjonowała do 1946.

</doc>
<doc id="1354848" url="https://pl.wikipedia.org/wiki?curid=1354848" title="Śmierć Johna L.">
Śmierć Johna L.

Śmierć Johna L. – polski film obyczajowy z 1987 roku.

</doc>
<doc id="1354850" url="https://pl.wikipedia.org/wiki?curid=1354850" title="Berlin-Neukölln (stacja kolejowa)">
Berlin-Neukölln (stacja kolejowa)

Berlin-Neukölln – stacja kolejowa na okrężnej linii Ringbahn (linie S-Bahn – S41, S42, S45, S46 i S47) oraz stacja metra w Berlinie na linii U7, w dzielnicy Neukölln, w okręgu administracyjnym Neukölln.
Stacja metra otwarta została w 1930.

</doc>
<doc id="1354851" url="https://pl.wikipedia.org/wiki?curid=1354851" title="Chandrachur Singh">
Chandrachur Singh

Chandrachur Singh (ur. 11 października 1968 w Nowym Delhi) – indyjski aktor filmowy, który krótko cieszył się popularnością w końcu lat 90.

</doc>
<doc id="1354852" url="https://pl.wikipedia.org/wiki?curid=1354852" title="Cochem">
Cochem

Cochem – miasto powiatowe w Niemczech, w kraju związkowym Nadrenia-Palatynat, siedziba powiatu Cochem-Zell oraz gminy związkowej Cochem. Leży nad rzeką Mozelą. Z liczbą ludności niewiele przekraczającą 5000 jest najmniejszym miastem powiatowym w Niemczech, ale dzięki działającym instytucjom zaliczane jest do średnich ośrodków (Mittelzentrum).
Położenie geograficzne.
Centrum miasta wraz z jego częścią Sehl leży na lewym brzegu Mozeli, natomiast część zwana Cond znajduje się na prawym brzegu.
Powodzie.
W okresie zimowym i wiosennym często wody Mozeli wzbierają, występują z brzegów i powodują powodzie. Czasami podczas jednej zimy dochodziło do kilkakrotnych zalewań. Ostatnie najwyższe poziomy wody zanotowano w grudniu 1993, styczniu 1995 i w styczniu 2003. Czasami dla pieszych budowane są kładki umożliwiające mieszkańcom dotarcie do domów i sklepów.
Historia.
Cochem było zasiedlone już w czasach Celtów i Rzymian. W 886 pierwszy raz zostało wymienione w dokumencie jako "Cuchuma", względnie "villa Cuchuma".
Wzmianki o zamku Reichsburg pochodzą z XI w. W 1332 Cochem otrzymuje prawa miejskie i zostało otoczone murami obronnymi.
W latach 1423 do 1425 miasto nawiedziła dżuma. Do dzisiaj przypomina o niej kaplica St. Rochus pod zamkiem. Wojna trzydziestoletnia poczyniła także szkody, ale najgorszym okresem dla miasta były lata 1688-1689, kiedy Francuzi z twierdzy Mont Royal w Traben-Trarbach pustoszyli dolinę Mozeli. Ostatecznie po zdobyciu zamku Winneburg i jego zniszczeniu, zajęto się oblężeniem Cochem. Po jego zajęciu, wymordowaniu załogi i dużej części mieszkańców miasto wraz z klasztorem kapucynów spalono wraz z zamkiem Reichsburg. Miasto powoli podnosiło się z ruin traktując zniszczone części twierdzy Mont Royal jako źródło materiałów budowlanych.
Po Kongresie wiedeńskim miasto przeszło pod władanie Królestwa Prus. W 1866 ruiny zamku Reichsburg zakupił pochodzący z Berlina Jacob Frederic Louis Ravené i rozpoczął jego odbudowę wg planów z 1576. W tym czasie zbudowano i oddano do użytku tunel im. cesarza Wilhelma I, który do 1987 był najdłuższym tunelem w RFN. Od 1 kwietnia 1978 zamek Reichsburg jest własnością miasta Cochem. Po zbudowaniu w 1927 mostu nad Mozelą (Skagerrak-Brücke) w 1932 w wyniku reformy obie miejscowości rybackie Cond i Sehl scalono. W czasie II wojny światowej znaczna część Cochem wraz z mostem uległa zniszczeniu. Most odbudowano w 1949.
Cochem jest miejscem stacjonowania jednostki lotnictwa myśliwsko-bombardującego, co doprowadziło w 1956 do rozbudowy Cochem-Brauheck.
Turystyka.
Turystyka jest ważnym źródłem dochodów miasta. W końcu XIX w. przybyło wielu malarzy zachwyconych pięknem doliny Mozeli. Turystyka masowa rozwinęła się w latach dwudziestych XX w.
Miasto umożliwia skorzystanie z trasy wędrownej przebiegającej przez miasto "(Moselsteig)" otworzonej w 2014 o długości 365 km, biegnącej między Perl przez Trewir, Bernkastel-Kues, Traben-Trarbach, Zell (Mosel) do Koblencji. szczególnie godne polecenia w tzw. „Ferienland Cochem“ odcinek Neef - Ediger-Eller (długość: 11,0 km), Ediger-Eller - Beilstein (długość: 18,0 km), Beilstein - Cochem (długość: 14,0 km), Cochem - Treis-Karden (długość: 23,5 km) i Treis-Karden - Moselkern (długość: 12,5 km).
Przez miasto wiedzie także malownicza trasa rowerowa ("Moselradweg") od Perl do Koblencji o długości 248 km wzdłuż brzegów Mozeli.

</doc>
<doc id="1354853" url="https://pl.wikipedia.org/wiki?curid=1354853" title="Bullay">
Bullay

Bullay – miejscowość i gmina w Niemczech, w kraju związkowym Nadrenia-Palatynat, w powiecie Cochem-Zell, nad Mozelą. W 2009 liczyła 1 503 mieszkańców.
W gminie znajduje się stacja kolejowa Bullay.

</doc>
<doc id="1354854" url="https://pl.wikipedia.org/wiki?curid=1354854" title="Upiór (film)">
Upiór (film)

Upiór – polski horror z 1967 roku na podstawie opowiadania Aleksego Tołstoja pt. "Upiór".

</doc>
<doc id="1354855" url="https://pl.wikipedia.org/wiki?curid=1354855" title="Andernach">
Andernach

Andernach – miasto w Niemczech, w kraju związkowym Nadrenia-Palatynat, w powiecie Mayen-Koblenz, siedziba gminy związkowej Pellenz, chociaż do niej nie należy. Leży nad Renem. W 2010 liczyło 29 542 mieszkańców.
W mieście rozwinął się przemysł drzewny, maszynowy, spożywczy i blacharski.
W mieście znajduje się stacja kolejowa.
Współpraca.
Miejscowości partnerskie:

</doc>
<doc id="1354859" url="https://pl.wikipedia.org/wiki?curid=1354859" title="Człowiek, który zdemoralizował Hadleyburg">
Człowiek, który zdemoralizował Hadleyburg

Człowiek, który zdemoralizował Hadleyburg – polska komedia z 1967 roku na podstawie noweli Marka Twaina. Film z cyklu "Komedie pomyłek".

</doc>
<doc id="1354860" url="https://pl.wikipedia.org/wiki?curid=1354860" title="Świadkowie Jehowy w Lesotho">
Świadkowie Jehowy w Lesotho

Świadkowie Jehowy w Lesotho – społeczność wyznaniowa w Lesotho, należąca do ogólnoświatowej wspólnoty Świadków Jehowy, licząca w 2022 roku 3729 głosicieli, należących do 82 zborów. Na dorocznej uroczystości Wieczerzy Pańskiej w 2022 roku zebrało się 8348 osób. Działalność miejscowych głosicieli koordynuje południowoafrykańskie Biuro Oddziału w Krugersdorp. Biuro Krajowe znajduje się w stolicy Lesotho, w Maseru.
Historia.
W 1925 roku na teren obecnego Lesotho dotarli głosiciele z dzisiejszej Południowej Afryki i rozpoczęli działalność kaznodziejską.
W 1951 roku na terenie Lesotho liczba głosicieli wyniosła 63 osoby w 5 małych zborach. Dwa lata później w działalności kaznodziejskiej brało udział 113 głosicieli.
W 1972 roku na zebrania zborowe w Maseru przychodziło ponad 200 osób. Powstała pierwsza w tym kraju Sala Królestwa na 250 miejsc.
W dniach od 3 do 7 stycznia 1979 roku w Maseru odbył się kongres pod hasłem „Zwycięska wiara”. W 1979 roku osiągnięto liczbę 571 Świadków Jehowy, a w kwietniu 1988 roku zanotowano liczbę 1078 głosicieli.
W 1994 roku w Maseru wybudowano Salę Królestwa i dom misjonarski. Wydano też Chrześcijańskie Pisma Greckie w Przekładzie Nowego Świata w języku sotho, a w 2000 roku całe Pismo Święte w Przekładzie Nowego Świata w tym języku (do roku 2022 wydrukowano ponad 138 000 egzemplarzy).
W roku 2002 Świadkom Jehowy mieszkającym w rejonach dotkniętych klęską głodu dostarczono kukurydzę i inne niezbędne artykuły.
W 2007 roku liczba głosicieli wynosiła 3378. Rok później zanotowano liczbę 3555 głosicieli, a na uroczystości Pamiątki zebrały się 9153 osoby. W 2011 roku w kraju działało 3817 głosicieli, a na Wieczerzy Pańskiej ("Pamiątce") zebrało się 9520 osób. W 2014 roku osiągnięto liczbę 4122 głosicieli, a w 2020 roku – 4312.
25 czerwca 2022 roku Kenneth Cook członek Ciała Kierowniczego ogłosił wydanie zrewidowanej wersji Przekładu Nowego Świata w języku soto (Lesotho). Językiem tym posługuje się ponad 3900 głosicieli w 82 zborach w Lesotho.
Zebrania zborowe odbywają się w języku angielskim i sotho, a kongresy w j. sotho.

</doc>
<doc id="1354866" url="https://pl.wikipedia.org/wiki?curid=1354866" title="Marko Marin">
Marko Marin

Marko Marin (ur. 13 marca 1989 w Bosanskiej Gradišce) – niemiecki piłkarz występujący na pozycji pomocnika w saudyjskim zespole Al-Ahli Dżudda.
Kariera klubowa.
Urodził się w Jugosławii, w 1991 wraz z rodziną przyjechał do Niemiec. W 2005 przeszedł z Eintrachtu Frankfurt do Borussii Mönchengladbach. W sezonie 2006/2007 był zawodnikiem jej drugiej drużyny – wystąpił w 16 meczach Regionalligi i strzelił w nich trzy gole. 31 marca 2007 w barwach pierwszego zespołu zadebiutował w Bundeslidze w zremisowanym 1:1 spotkaniu z Eintrachtem Frankfurt, w którym zaliczył asystę przy bramce zdobytej przez Federico Insúę. W latach 2007–2009 był podstawowym graczem swojego klubu – początkowo w II lidze, następnie w najwyższej klasie rozgrywkowej. Pierwsze dwa gole strzelił w niej 18 listopada 2008 w pojedynku z Arminią Bielefeld, zapewniając swojej drużynie zwycięstwo 2:0.
W czerwcu 2009 został zawodnikiem Werderu Brema. W nowym zespole szybko wywalczył miejsce w podstawowym składzie. W sezonie 2009/2010 wraz ze swoją drużyną uczestniczył w rozgrywkach Ligi Europy – strzelił w niej gole w meczu grupowym z CD Nacional (4:1) i rewanżowym spotkaniu 1/8 finału z Valencią (4:4). Ponadto w 2010 roku dotarł z Werderem do finału pucharu Niemiec, w którym klub z Bremy przegrał 0:4 z Bayernem Monachium, a on zmienił w drugiej połowie Philippa Bargfredea. W kolejnych rozgrywkach występował w Lidze Mistrzów – zagrał w sześciu pojedynkach grupowych i zdobył bramkę w meczu z Tottenhamem, przyczyniając się do remisu 2:2. W sezonie 2011/2012 zmagał się z kontuzją, która spowodowała, że opuścił część meczów.
28 kwietnia 2012 podpisał pięcioletni kontrakt z Chelsea. Pod koniec czerwca 2013 roku udał się na roczne wypożyczenie do hiszpańskiej Sevilli. 20 stycznia 2015 został wypożyczony do Anderlechtu. Pobyt w Belgii trwał zaledwie pół roku i przed rozpoczęciem sezonu 2015/2016 pomocnik udał się na kolejne wypożyczenie, tym razem do tureckiego Trabzonsporu.
23 sierpnia 2016 roku zdecydował się definitywnie odejść z Chelsea, a jego nowym klubem został Olympiakos SFP. W pierwszym sezonie w Grecji zdobył ze swoją drużyną mistrzostwo kraju, natomiast w kolejnym zakończyli sezon na 3. miejscu w wyniku czego nie zakwalifikowali się do Ligi Mistrzów. W klubie przeprowadzono duże zmiany, a sam zawodnik 31 sierpnia 2018 roku został piłkarzem Crveny zvezdy, która wywalczyła awans do fazy grupowej Ligi Mistrzów UEFA.
5 stycznia 2020 roku saudyjski zespół Al-Ahli Dżudda poinformował o pozyskaniu Marko Martina do swojego zespołu.
Kariera reprezentacyjna.
W reprezentacji Niemiec do lat 21 zadebiutował 21 sierpnia 2007 roku w zremisowanym 2:2 meczu z Irlandią, w którym w drugiej połowie zmienił Sebastiana Boenischa. 16 listopada strzelił w niej jedynego gola – zdobył bramkę w spotkaniu z Islandią do lat 21, przyczyniając się do zwycięstwa 3:0. W 2009 roku wraz z kadrą zdobył mistrzostwo Europy U-21 – w turnieju rozegranym w Szwecji wystąpił w czterech pojedynkach (m.in. w półfinałowym meczu z Włochami do lat 21), jednak nie zagrał w wygranym 4:0 finale z Anglią do lat 21.
W maju 2008 został powołany przez selekcjonera Joachima Löwa do szerokiej kadry Niemiec na mistrzostwa Europy w Austrii i Szwajcarii, jednak ostatecznie na turniej nie pojechał. W reprezentacji zadebiutował 27 maja 2008 w towarzyskim meczu z Białorusią (2:2), w którym na początku drugiej połowy zmienił Bastiana Schweinsteigera. Pierwszego gola strzelił 20 sierpnia w spotkaniu z Belgią, przyczyniając się do zwycięstwa 2:0. W 2010 uczestniczył w mistrzostwach świata w Republice Południowej Afryki, w których Niemcy zajęli trzecie miejsce, lecz on pełnił jedynie rolę rezerwowego – zagrał w końcówkach pojedynków grupowych z Australią (4:0) i Serbią (0:1).

</doc>
<doc id="1354868" url="https://pl.wikipedia.org/wiki?curid=1354868" title="Port lotniczy Bar Jehuda">
Port lotniczy Bar Jehuda

Port lotniczy Bar Jehuda (hebr. מנחת בר-יהודה, "Minḥat bar-Yehuda") (IATA: MTZ, ICAO: LLMZ) – lotnisko znajdujące się przy Morzu Martwym, w Izraelu. Jest położone we wschodniej części pustyni Judzkiej, pomiędzy miastami Arad i En Gedi.
Jest czasami nazywane "Lotniskiem Masada", ponieważ jest położone w odległości 2 km twierdzy Masada. Jest to najniżej położone lotnisko na świecie.
Lotnisko zostało otwarte w 1963 i służy do czarterowych lotów izraelskich linii lotniczych, nauki latania oraz prywatnym samolotom. Jest to także awaryjny pas do lądowań. 

</doc>
<doc id="1354869" url="https://pl.wikipedia.org/wiki?curid=1354869" title="Dziewczyna z dobrego domu">
Dziewczyna z dobrego domu

Dziewczyna z dobrego domu - polska komedia z 1962 roku.
Opis fabuły.
Akcja filmu rozgrywa się w dniu sylwestrowym i porankiem noworocznym w Krakowie i okolicach. W żartobliwej formie reżyser pokazuje dwa światy - rodzin i statecznych rencistów z "dobrych domów" oraz młodzieży, prywatek, spontanicznych zabaw sylwestrowych. Rodzice Joanny Kossakowskiej przygotowują zaręczyny córki w Domu Pracy Twórczej pod Krakowem. Narzeczony Andrzej Wroński (inżynier z Katowic) ma przybyć z jednej strony, a przyszła narzeczona z przeciwnej. Do spotkania na rozstaju dróg jednak nie dochodzi, gdyż Joanna postanawia wrócić do Krakowa, w czym pomaga jej kolega inżyniera Tadeusz Łokietek, który zabiera ją na jedną z zabaw sylwestrowych. Inżynier rozpoczyna poszukiwania dziewczyny, ale robi to bez specjalnego przekonania...

</doc>
<doc id="1354871" url="https://pl.wikipedia.org/wiki?curid=1354871" title="Klára Issová">
Klára Issová

Klára Issová (ur. 26 kwietnia 1979 w Pradze) − czeska aktorka.

</doc>
<doc id="1354879" url="https://pl.wikipedia.org/wiki?curid=1354879" title="Żołnierz królowej Madagaskaru (film 1958)">
Żołnierz królowej Madagaskaru (film 1958)

Żołnierz królowej Madagaskaru – polska komedia muzyczna z 1958 roku w reżyserii Jerzego Zarzyckiego, na podstawie farsy Stanisława Dobrzańskiego i Juliana Tuwima. To druga adaptacja tego dzieła. Pierwsza została dokonana w 1939 roku również przez Jerzego Zarzyckiego, lecz zaginęła po wojnie. Jeden z pierwszych polskich pełnometrażowych filmów kolorowych.
Plenery: Łazienki Królewskie w Warszawie.
Treść.
Nieśmiały adwokat z Radomia, Saturnin Mazurkiewicz, przybywa do stolicy. Zamierza starać się o rękę Sabiny Lemięckiej, wychowanicy państwa Mąckich, która jednak podkochuje się potajemnie w synu swoich opiekunów – Władysławie. Władzio Mącki nie zwraca jednak uwagi na skromną panienkę, gdyż sam kocha się w diwie kabaretowej Kamilli. Na prośbę państwa Mąckich, mecenas Mazurkiewicz osobiście udaje się za kulisy teatrzyku, by wyrwać młodzieńca z rąk niebezpiecznej uwodzicielki, jednak na miejscu sam ulega jej czarowi.

</doc>
<doc id="1354882" url="https://pl.wikipedia.org/wiki?curid=1354882" title="Stranglers in the Night">
Stranglers in the Night

Stranglers in the Night – jedenasty studyjny album zespołu The Stranglers, wydany w 1992 roku, nakładem wytwórni Psycho. Producentem płyty był Mike Kemp. Album zajął 33. miejsce na brytyjskiej liście sprzedaży UK Albums Chart.

</doc>
<doc id="1354884" url="https://pl.wikipedia.org/wiki?curid=1354884" title="Norodom Ranariddh">
Norodom Ranariddh

Książę Norodom Ranariddh (ur. 2 stycznia 1944 w Phnom Penh, zm. 28 listopada 2021 w Paryżu) – kambodżański polityk i członek rodziny królewskiej, drugi syn króla Norodoma Sihanouka i brat obecnego króla Norodoma Sihamoni. Premier Kambodży w okresie od 2 lipca 1993 roku do 6 sierpnia 1997 roku.
Życiorys.
Książę Ranariddh urodził się w Phnom Penh. W 1968 ukończył studia licencjackie w dziedzinie prawa na Uniwersytecie Aix-Marseille III w Aix-en-Provence we Francji. W 1974 uzyskał stopień magistra prawa. W 1979 ukończył studia z dziedziny transportu powietrznego. Od 1979 był profesorem prawa oraz wykładowcą prawa administracyjnego, konstytucyjnego oraz nauk politycznych i stosunków międzynarodowych.
W 1983 Ranariddh był osobistym przedstawicielem Norodmoma Sihanouka w Kambodży i Azji. W 1986 został Inspektorem Generalnym Sikhanistycznej Armii Narodowej (ANS), która walczyła z komunistami. W 1989 objął stanowisko sekretarza generalnego utworzonej partii FUNIPEC. W lutym 1992 został liderem partii, którą kierował do 18 października 2006.
W lipcu 1993, po restauracji monarchii w Kambodży, Ranariddh wraz z Hun Senem stanął na czele rządu. W październiku 1993 otrzymał jednak od króla Sihanouka tytuł „Pierwszego Premiera”, podczas gdy Hun Sen został „Drugim Premierem”. W lipcu 1997 został usunięty ze stanowiska szefa rządu przez Huna Sena. W listopadzie 1998 objął stanowisko przewodniczącego Zgromadzenia Narodowego, które zajmował do marca 2006.
Gdy w październiku 2004 z powodu choroby, abdykował król Norodom Sihanouk, Ranariddh był uważany za jego prawdopodobnego następcę. Zadeklarował jednak brak woli objęcia tronu. Tego samego miesiąca 9-osobowa Rada Tronowa wybrała na stanowisko króla Norodoma Sihamoni.
W chwili śmierci książę Norodom Ranariddh stał na czele, utworzonej przez siebie Partii Norodoma Ranariddha (NRP).

</doc>
<doc id="1354886" url="https://pl.wikipedia.org/wiki?curid=1354886" title="Świadkowie Jehowy w Botswanie">
Świadkowie Jehowy w Botswanie

Świadkowie Jehowy w Botswanie – społeczność wyznaniowa w Botswanie, należąca do ogólnoświatowej wspólnoty Świadków Jehowy, licząca w 2022 roku 2345 głosicieli, należących do 43 zborów i dwóch grup na oddaleniu. Na dorocznej uroczystości Wieczerzy Pańskiej w 2022 roku zgromadziło się 5913 osób. Działalność miejscowych głosicieli koordynuje południowoafrykańskie Biuro Oddziału.
Historia.
W 1925 roku głosiciele z Afryki Południowej dotarli na teren Botswany, aby prowadzić działalność kaznodziejską.
W 1956 roku liczba głosicieli wynosiła 154 osoby. W roku 1959 zniesiono ograniczenia prawne dla 192 działających wówczas głosicieli.
W 1972 roku do większych miast sprowadzili się współwyznawcy z Kenii, RPA oraz z Wielkiej Brytanii, aby pomóc w działalności kaznodziejskiej. Trzy lata później przyjechali pierwsi misjonarze Biblijnej Szkoły Strażnicy – Gilead (kolejni przybyli w roku 1990, 1993, 2010). W 1979 roku osiągnięto liczbę 571 Świadków Jehowy.
W 1992 roku w głoszeniu uczestniczyło 777 osób. W 2007 roku liczba głosicieli wynosiła 1719 osób, a na uroczystości Wieczerzy Pańskiej zebrało się 5199 osób. W 1996 roku wydano Chrześcijańskie Pisma Greckie w Przekładzie Nowego Świata (Nowy Testament) w języku tswana.
We wrześniu 2008 roku na kongresie pod hasłem „Kierowani duchem Bożym” na stołecznym "Stadionie Narodowym" zebrało się około 3000 osób.
W 2011 roku w Botswanie działało 1992 głosicieli, a na Pamiątce zebrało się 6208 osób. Rok później osiągnięto liczbę 2121 głosicieli, a w 2014 roku – 2216.
W dniach od 22 do 28 sierpnia 2016 roku na targach konsumenckich udostępniono ponad 10 000 publikacji biblijnych. Prezentowano również filmy animowane przeznaczone dla dzieci „Zostań przyjacielem Jehowy” w języku tswana. Dyrekcja targów po ocenie stoisk przyznała Świadkom Jehowy pierwsze miejsce. W 2021 roku osiągnięto liczbę 2396 głosicieli, a na uroczystości Wieczerzy Pańskiej zgromadziły się 
6952 osoby.
Zebrania zborowe odbywają się w językach angielskim, botswańskim migowym, chińskim, tswana i południowoafrykańskim migowym, a kongresy w języku angielskim oraz tswana.

</doc>
<doc id="1354887" url="https://pl.wikipedia.org/wiki?curid=1354887" title="Zrzësz Kaszëbskô">
Zrzësz Kaszëbskô



</doc>
<doc id="1354889" url="https://pl.wikipedia.org/wiki?curid=1354889" title="Sihl">
Sihl

Sihl – rzeka w Szwajcarii. Ma źródło w kantonie Schwyz, gdzie koło Einsiedeln przepływa przez Sihlsee – największe sztuczne jezioro Szwajcarii (11 km²). Za Schindellegi wpływa na teren kantonu Zurych i na odcinku między Hütten a Sihlbrugg stanowi granicę między kantonami Zurych a Zug. W Zurychu-Brunau rzeka wpływa pod drogę ekspresową, od Sihlhölzli płynie znów na powierzchni, aby w okolicach dworca głównego, przy Landesmuseum wpaść do rzeki Limmat po 73 km od źródła.

</doc>
<doc id="1354890" url="https://pl.wikipedia.org/wiki?curid=1354890" title="Drugi brzeg (film 1962)">
Drugi brzeg (film 1962)

Drugi brzeg – polski dramat filmowy z 1962 roku w reżyserii Zbigniewa Kuźmińskiego. Scenariusz filmu powstał na podstawie nowel Stanisława Wygodzkiego oraz autentycznych wydarzeń zaczerpniętych ze wspomnień przedwojennych polskich komunistów. Akcja filmu rozgrywa się w latach 1936-1942.
Zdjęcia plenerowe zostały zrealizowane w Spale i Chorzowie.
Opis fabuły.
Rok 1936. Paweł, polski komunista i aktywny działacz KPP, ścigany przez policję trafia do domu kolegi z organizacji – Stefana. Tu zostaje jednak aresztowany przez policję i w konsekwencji skazany na wieloletnie więzienie. Paweł jest przekonany, że Stefan go sypnął, bowiem tylko on wiedział o jego kryjówce. Wewnętrzne śledztwo komunistycznej organizacji nie potwierdza jednak jego podejrzeń, dlatego gdy po ataku Niemiec na Polskę we wrześniu 1939 roku Pawłowi udaje się zbiec z więzienia, ponownie udaje się do Stefana po pomoc. Ten wita go jak starego przyjaciela i podaje adres gdzie mężczyzna ma się udać. Zanim Paweł tam dociera, pod samym niemal domem widzi jak Gestapo wyprowadza jego ukochaną dziewczynę – Ewę. Znów nabiera podejrzeń co do Stefana. Ponieważ ten wkrótce unika fali aresztowań komunistów w macierzystym zakładzie pracy, Paweł jest już pewien, że Stefan jest zdrajcą.
Po kilku latach, w środku niemieckiej okupacji, Stefan ponowie zjawia się w jego życiu. Paweł będąc przekonanym, że ma do czynienia z konfidentem, składa mu wieczorem wizytę w jego domu – tym samym w którym kilka lat wcześniej został aresztowany. Indagowany Stefan wypiera się jakiejkolwiek współpracy z polską policją i Gestapo, zapewnia o swojej niewinności. W tym samym momencie zjawia się Gestapo. Stefan ukrywa Pawła na strychu, skąd mężczyzna może bezpiecznie opuścić dom. Zanim to nastąpi jest świadkiem jak Stefan zaprzecza dopytującym się o niego Niemcom, za co zostaje zastrzelony. Widzi również prawdziwego zdrajcę – kioskarza z ulicy.
Obsada aktorska.
i inni. 

</doc>
<doc id="1354892" url="https://pl.wikipedia.org/wiki?curid=1354892" title="Stanisław Olejniczak (lektor)">
Stanisław Olejniczak (lektor)

Stanisław Olejniczak (ur. 29 marca 1962 w Warszawie) – polski lektor radiowy i filmowy.
Życiorys.
Praca zawodowa.
Z zawodu nauczyciel języka rosyjskiego. Działalność lektorska od 1989. Współpracuje z największymi nadawcami telewizyjnymi w Polsce (TVP, Polsat, TVN, HBO, Canal+). Głos reklam radiowych i telewizyjnych. W styczniu 2001 zgłoszony przez Zarząd TVP S.A. jako oficjalny kandydat Telewizji Polskiej w pierwszej edycji akcji „Mistrz Mowy Polskiej” obok Macieja Orłosia, Iwony Schymalli, Grażyny Torbickiej i Bogusława Wołoszańskiego.
Stanisław Olejniczak w 2008 został wiceprezesem Stowarzyszenia Lektorów RP.

</doc>
<doc id="1354901" url="https://pl.wikipedia.org/wiki?curid=1354901" title="Pradeep Sarkar">
Pradeep Sarkar

Pradeep Sarkar (ur. 30 kwietnia 1955, zm. 24 marca 2023) – bollywoodzki reżyser i scenarzysta filmowy. Debiutował w 2005 roku nagrodzonym i cieszącym się popularnością widzów filmem "Parineeta" (Saif Ali Khan, Sanjay Dutt, Vidya Balan i Dia Mirza). Ostatni film z końca 2007 roku "Laaga Chunari Mein Daag" (z Rani Mukherji) w roli głównej.

</doc>
<doc id="1354902" url="https://pl.wikipedia.org/wiki?curid=1354902" title="Wystrzał (film)">
Wystrzał (film)

Wystrzał – polski film psychologiczny z 1965 roku na podstawie opowiadania Aleksandra Puszkina.

</doc>
<doc id="1354903" url="https://pl.wikipedia.org/wiki?curid=1354903" title="Bracia Niland">
Bracia Niland

Bracia Niland – czterech braci z Tonawanda w stanie Nowy Jork, historia których stała się inspiracją dla Stevena Spielberga, który w filmie "Szeregowiec Ryan" luźno oparł się na faktach z życia braci.
Bracia Niland podczas II wojny światowej służyli w Armii Stanów Zjednoczonych. Dwóch z nich przeżyło wojnę, choć przez pewien czas uważano, że ocalał tylko jeden – Frederick "Fritz" Niland, który był spadochroniarzem w 101. Dywizji Powietrznodesantowej. Drugi z ocalałych braci – Edward, będący sierżantem lotnictwa w rejonie Pacyfiku, został 15 maja 1944 roku, po katastrofie jego B-25, uznany za zaginionego w akcji i prawdopodobnie zabitego. Po niecałym roku od zaginięcia Edward Niland został wyzwolony przez Brytyjczyków z japońskiego obozu jenieckiego. Pozostali dwaj bracia – sierżant Robert Niland (82. Dywizja Powietrznodesantowa) i podporucznik Preston Niland (4. Dywizja Piechoty) zginęli 6 i 7 czerwca 1944 r. podczas inwazji w Normandii. Dowództwo amerykańskiej armii uznało za konieczne odesłanie Fredericka Nilanda do Stanów Zjednoczonych, gdzie do końca wojny służył w żandarmerii wojskowej.
Linki zewnętrzne.
Saving Private Ryan Online Encyclopedia

</doc>
<doc id="1354906" url="https://pl.wikipedia.org/wiki?curid=1354906" title="Konkurs Tańca Eurowizji">
Konkurs Tańca Eurowizji

Konkurs Tańca Eurowizji (ang. "Eurovision Dance Contest") – konkurs taneczny organizowany przez Europejską Unię Nadawców we współpracy z telewizją BBC i International DanceSport Federation (IDSF).
Pierwsza edycja konkursu odbyła się 1 września 2007 w Londynie. Po drugiej edycji, organizowanej w Glasgow, Europejska Unia Nadawców podjęła decyzję o niekontynuowaniu konkursu.
Konkurs inspirowany był sukcesem programu "Strictly Come Dancing", którego format ("Dancing with the Stars") opracowała stacja BBC. Zawodnikami byli nie tylko tancerze zawodowi, ale także pary złożone z celebryty i profesjonalnego tancerza. W pierwszej uczestnicy wykonywali dwa tańce, a w drugiej prezentowali tylko jeden taniec.

</doc>
<doc id="1354907" url="https://pl.wikipedia.org/wiki?curid=1354907" title="Kendra Wilkinson">
Kendra Wilkinson

Kendra Leigh Baskett (panieńskie Wilkinson; ur. 12 czerwca 1985 w San Diego) – amerykańska modelka, występowała w programie telewizyjnym "The Girls Next Door", (dawniej "The Girls of The Playboy Mansion"). W latach 2009-2011, miała swój własny program, "Kendra".
Życie prywatne.
Kendra pochodzi z San Diego. Jest jedną z dwojga dzieci Wilkinsonów. Jej matka Patti, pochodzi z Cherry Hill New Jersey. Jej ojciec nazywa się Eric Wilkinson. Kendra Wilkinson ma młodszego brata, Collina.
Jej partnerem był Hugh Hefner, założyciel magazynu erotyczno-publicystycznego dla mężczyzn Playboy. W 2009 odeszła z posiadłości Hugh Hefnera razem z Holly Madison i Bridget Marquardt.
27 czerwca 2009 poślubiła gracza Philadelphia Eagles, Hanka Basketta. 11 grudnia 2009 urodziła syna, Hanka Basketta IV, a 16 maja 2014 córkę, Alijah Mary.

</doc>
<doc id="1354912" url="https://pl.wikipedia.org/wiki?curid=1354912" title="Groszek wschodniokarpacki">
Groszek wschodniokarpacki

Groszek wschodniokarpacki ("Lathyrus laevigatus" (Waldst. &amp; Kit.) Gren) – gatunek rośliny zielnej z rodziny bobowatych (motylkowatych). Zasięg występowania rozciąga się od centrum Europy po środkową Rosję. W Polsce objęty ochroną.
Rozmieszczenie geograficzne.
Naturalny obszar jego występowania to góry Europy Południowej i Środkowej (Wschodnie Alpy, Apeniny, góry Półwyspu Bałkańskiego, Południowe i Wschodnie Karpaty) oraz niziny ciągnące się od Karpat przez Białoruś i Litwę po środkową Rosję. W Polsce występuje w Karpatach Wschodnich (w Bieszczadach i Górach Sanocko-Turczańskich), w Górach Świętokrzyskich, na Wyżynie Miechowsko-Sandomierskiej, Wyżynie Lubelskiej i północno-wschodnich nizinach. W Karpatach potwierdzono jego występowanie na 12 stanowiskach w Bieszczadach na wschód od Smereka.
Biologia i ekologia.
Bylina. Kwitnie od kwietnia do czerwca, jest owadopylny. Po dojrzeniu nasion dwie łupiny strąka skręcają się śrubowato, wyrzucając na pewną odległość nasiona. Siedlisko: na niżu widne i eutroficzne lasy liściaste i zarośla. W Bieszczadach występuje w ziołoroślach. Geofit ryzomowy. Tworzy populacje liczące zwykle od kilku do kilkudziesięciu osobników. Liczba chromosomów 2n = 14.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1983–2014 gatunek znajdował się pod ochroną ścisłą. Umieszczony na polskiej czerwonej liście w kategorii NT (bliski zagrożenia).
Część stanowisk jest chroniona w parkach narodowych i rezerwatach przyrody. Zagrożone są niektóre stanowiska rośliny na niżu, głównie wskutek niewłaściwej gospodarki leśnej. Jego populację ograniczają również jelenie, które chętnie zjadają jego pędy. W 2007 r. zjadły górną część pędów u 70% osobników tego gatunku na Połoninie Wetlińskiej i w dolinie Niedźwiedziego Potoku, co ogranicza rozmnażanie przez nasiona.

</doc>
<doc id="1354913" url="https://pl.wikipedia.org/wiki?curid=1354913" title="Świadkowie Jehowy w Eswatini">
Świadkowie Jehowy w Eswatini

Świadkowie Jehowy w Eswatini (d. Suazi) – społeczność wyznaniowa w Eswatini, należąca do ogólnoświatowej wspólnoty Świadków Jehowy, licząca w 2022 roku 3305 głosicieli, należących do 76 zborów. Na dorocznej uroczystości Wieczerzy Pańskiej w 2022 roku zebrało się 7896 osób. Działalność miejscowych wyznawców koordynuje południowoafrykańskie Biuro Oddziału w Krugersdorp.
Historia.
Początki.
W 1925 roku współwyznawcy z Afryki Południowej dotarli na teren Suazi i rozpoczęli działalność kaznodziejską. W 1936 roku król Sobhuza II, uroczyście podjął głosicieli, Roberta i George’a Nisbetów, oraz nabył od nich wszystkie ich publikacje.
Prześladowania.
W październiku 1982 roku 90 Świadków Jehowy dotknęły prześladowania, gdyż nie ogolili głów na znak żałoby po zmarłym monarsze. Zostali uwięzieni i skazani na wysokie grzywny, wielu zostało brutalnie pobitych przez policję, a wodzowie plemienni zabrali im mienie i domy.
W 1989 roku liczba głosicieli przekroczyła 1000 osób.
Rozwój działalności.
W 1990 roku Sąd Najwyższy Suazi wydał wyrok na korzyść Świadków Jehowy, nakazując zwrócenie im domów i pól. W 1999 roku przekroczono liczbę 2000 głosicieli.
2 września 2005 roku "Sąd Apelacyjny" nakazał przywrócenie możliwości brania udziału w zajęciach szkolnych w Lomahasha dzieciom Świadków Jehowy, wyrzuconym rok wcześniej ze szkół za odmowę uczestniczenia w modlitwie szkolnej. 11 listopada ten sam sąd wydał wyrok na korzyść Świadków Jehowy, którzy odmówili noszenia tradycyjnej żałoby.
W 2007 roku liczba głosicieli wynosiła 2579 osób, cztery lata później – 3059, w 2013 roku – 3133, a w roku 2020 – 3362.
28 czerwca 2020 roku Geoffrey Jackson, członek Ciała Kierowniczego, ogłosił w nagranym wcześniej przemówieniu wydanie Pisma Świętego w Przekładzie Nowego Świata w języku suazi. W związku z pandemią COVID-19 zorganizowano specjalne zebrania w trybie wideokonferencji.
Zebrania zborowe i kongresy odbywają się w języku suazi, angielskim, portugalskim i suazyjskim migowym.

</doc>
<doc id="1354917" url="https://pl.wikipedia.org/wiki?curid=1354917" title="Lathyrus laevigatus">
Lathyrus laevigatus



</doc>
<doc id="1354918" url="https://pl.wikipedia.org/wiki?curid=1354918" title="Odwiedziny prezydenta">
Odwiedziny prezydenta

Odwiedziny prezydenta – polski film psychologiczny z 1961 roku na podstawie noweli Jerzego Zawieyskiego.

</doc>
<doc id="1354919" url="https://pl.wikipedia.org/wiki?curid=1354919" title="Gigabit Video Interface">
Gigabit Video Interface

Gigabit Video Interface (GVIF, ang. "Gigabitowy interfejs wideo") to rodzaj interfejsu szeregowego do cyfrowego przesyłania sygnału wideo przez pojedynczy przewód typu skrętka. Umożliwia transmisję cyfrową z prędkością dochodzącą do 1.2Gb/s poprzez przewód STP na odległość do 20 metrów. Został zaprojektowany przez firmę Sony w celu wdrożenia na rynek komputerów i elektroniki użytkowej obecnie najszersze zastosowanie ma w przemyśle motoryzacyjnym. Jego charakterystyka umożliwia cyfrowe zarządzanie prawami dzięki zastosowaniu technologii HDCP.

</doc>
<doc id="1354922" url="https://pl.wikipedia.org/wiki?curid=1354922" title="Hołcyna">
Hołcyna



</doc>
<doc id="1354926" url="https://pl.wikipedia.org/wiki?curid=1354926" title="Norodom Arunrasmy">
Norodom Arunrasmy

Norodom Arunrasmy lub Norodom Arun Rasmey (ur. 2 października 1955 w Phnom Penh) – księżniczka kambodżańska, najmłodsza córka króla Norodoma Sihanouka. 
Życiorys.
W latach 80. XX w. rozpoczęła karierę zawodową w bankowości. W 1980 zaczęła pracę w Bank of California w Long Beach w USA. Od 1985 do 1990 pracowała w Siam Commercial Bank w Nowym Jorku. W latach 1992–1997 była wicedyrektorem, a następnie dyrektorem Banku Rolniczego Kambodży. 
Od 1993 do 1997 wchodziła w skład Komitetu Kambodżańskiego Czerwonego Krzyża. Uczestniczyła również w wielu wydarzeniach dyplomatycznych, w czasie gdy jej mąż, Puth Rasmey, pełnił funkcję ambasadora Kambodży w Niemczech.
W latach 1999–2004 była członkinią Koła Kobiet ASEAN-u ("ASEAN Ladies Cirlce"). W październiku 2004 objęła stanowisko ambasadora Kambodży w Malezji. 
Przed wyborami parlamentarnymi w lipcu 2008, została kandydatką partii FUNCINPEC do urzędu premiera.

</doc>
<doc id="1354927" url="https://pl.wikipedia.org/wiki?curid=1354927" title="Rzeźby skalne w Dazu">
Rzeźby skalne w Dazu

Rzeźby skalne w Dazu (chiń. 大足石刻, pinyin: "Dàzú Shíkè") – kompleks religijnych rzeźb w powiecie Dazu, na obszarze miasta wydzielonego Chongqing w Chinach. W 1999 roku wpisano go na listę światowego dziedzictwa UNESCO. 
Posągi i rzeźby skalne, których liczba sięga kilkudziesięciu tysięcy, pochodzą w większości z okresu między IX a XIII wiekiem n.e., tj. z czasów dynastii Tang i Song. Łączą w sobie wpływy sztuki buddyjskiej, taoistycznej i konfucjańskiej. Znajdują się na 75 chronionych stanowiskach archeologicznych – do najważniejszych zaliczają się wzgórza Bei Shan i Baoding Shan. 
Historia.
Najwcześniejsze rzeźby pochodzą z 650 r., z okresu dynastii Tang. Większość posągów powstała w IX w. W 829 r. prefekt Changzhou, Wei Junjing, zlecił wykonanie serii rzeźb na wzgórzu Bei. Po upadku dynastii Tang, w okresie 907-965 (Pięć Dynastii i Dziesięć Królestw) posągi stawiali urzędnicy państwowi, lokalna szlachta, mnisi, mniszki a także zwykli poddani. Działalność rzeźbiarska ustała we wczesnych latach dynastii Song. Posagi zaczęto stawiać ponownie w 1078 r. za panowania cesarza Yuana Fenga z północnej dynastii Song. Prace podjęto na wzgórzu Bei i kontynuowano aż do roku 1146.
W latach 1147-1252 mnich Zhao Zhifeng, promujący buddyzm Wadżrajany, stworzył na wzgórzu Baoding największe skupisko rytualnych rzeźb tej religii. Do prac zatrudnił najlepszych artystów z całego kraju.
W XIII w., wskutek nasilonych działań wojennych, prace rzeźbiarskie ponownie zarzucono. Kolejne posągi powstały dopiero w XV w. za czasów dynastii Ming. W skałach rzeźbiono jeszcze na mniejszą skalę aż do końca XIX w. (dynastii Qing).
Bei Shan.
Bei Shan (北山, "Północne Wzgórze") wznosi się w odległości kilku kilometrów od Longgang, stolicy powiatu Dazu. Posągi wykuto w klifie wznoszącym się 545 m n.p.m. Skała liczy 300 m długości i ok. 7-10 m wysokości. Wyróżniają się tu dwie sekcje rzeźb: północna z ok. 100 grupami figuralnymi oraz południowa licząca 190 grup. Ponadto w kompleksie Bei Shan znajduje się 265 figur w niszach skalnych, jedna wklęsłorzeźba oraz 8 filarów pokrytych inskrypcjami. W sumie zachowało się tu ponad 10.000 posągów i rzeźb skalnych, w większości w bardzo złym stanie. 
Ponad połowa z rzeźb nawiązuje tematyką do buddyzmu Wadżrajany, pozostałe przedstawiają motywy z innych religii popularnych w IX-XII w. Na szczególną uwagę zasługuje nisza numer 254, skrywająca 539 figur przedstawiających sceny z Amitabha Sutry. 
Z odnalezionych tu inskrypcji wynika, że wzgórze pełniło funkcję koszar, zaś najwcześniejsze rzeźby wykonano na polecenie generała.
Baoding Shan.
Baoding Shan (宝顶山, "Wzgórze z Wierzchołkiem Skarbów") leży w odległości kilkunastu kilometrów od Longgang. Znajduje się tu długi na 125 metrów odcinek skały z wyrzeźbionymi monumentalnymi postaciami. Najważniejszą rzeźbą kompleksu jest posąg leżącego Buddy długi na 31 m i wysoki na 5 m. Na szczególną uwagę zasługuje również rzeźba Avalokiteśvary o tysiącu ramion. Pozostałe rzeźby przedstawiają m.in. buddyjskich mędrców, postacie historyczne, a także sceny z życia codziennego. Posągi powstały między 1179 a 1249 rokiem n.e.

</doc>
<doc id="1354932" url="https://pl.wikipedia.org/wiki?curid=1354932" title="Na niebie i na ziemi">
Na niebie i na ziemi

Na niebie i na ziemi – polski film psychologiczny z 1973 roku na podstawie powieści Jerzego Korczaka "Jak na niebie, tak i na ziemi" oraz opowiadania Bogdana Madeja "Miecz i kądziel".
Film zrealizowano przy współpracy jednostek lotniczych, a szczególnie 1 pułku lotnictwa myśliwskiego z Mińska Mazowieckiego.

</doc>
<doc id="1354934" url="https://pl.wikipedia.org/wiki?curid=1354934" title="Hydrogram">
Hydrogram

Hydrogram – wykres przedstawiający zmienność w czasie przepływu (m³/s), stanu wody lub innych parametrów takich jak np. zmiana stężenia roztworów. Pojęcie używane przeważnie w odniesieniu do przepływu wody.
Wyróżnia się także hydrogram jednostkowy (UH), który obrazuje odpływ powierzchniowy spowodowany opadem efektywnym o jednostkowym czasie trwania. Jest to hydrogram zlewni.
Hydrogram może przedstawiać przejście fali wezbraniowej przez pewien okres, lub natężenia przepływu np.: w ciągu roku hydrologicznego. Ma on kilka cech, które odzwierciedlają szybkość i sposób zasilania cieków przez wody opadowe. Dzięki hydrogramowi przepływu można określić m.in.: 
Jednym z urządzeń rejestrujących stan i zmianę poziomu wody jest limnigraf, który kreśli hydrogram.

</doc>
<doc id="1354941" url="https://pl.wikipedia.org/wiki?curid=1354941" title="Ośrodek termoregulacji">
Ośrodek termoregulacji

Ośrodek termoregulacji – nagromadzenie neuronów termoczułych w podwzgórzu.
Neurony ośrodka termoregulacji zbierają informację czuciową z termoreceptorów skóry i wysyłają projekcje do mięśni), powodując reakcję termoefektorów i akumulację lub rozpraszanie ciepła, lub zmianę temperatury nastawczej organizmu (tzw. set point) w reakcji na różne substancje zewnątrz i wewnątrzpochodne (neurotoksyny, toksyny bakteryjne, kinetyny, uraz).
Ośrodek termoregulacji anatomicznie odpowiada obszarowi przedwzrokowemu podwzgórza, w którym znajdują się cztery jądra przedwzrokowe podwzgórza: boczne, przyśrodkowe, pośrodkowe i okołokomorowe.

</doc>
<doc id="1354943" url="https://pl.wikipedia.org/wiki?curid=1354943" title="Grupa Armii Wisła">
Grupa Armii Wisła

Grupa Armii Wisła () – niemiecka grupa armii, utworzona 24 stycznia 1945 roku, skierowana do działań przeciwko Armii Czerwonej. Utworzona ze sztabu Grupy Armii Nadrenia. 

</doc>
<doc id="1354944" url="https://pl.wikipedia.org/wiki?curid=1354944" title="Sylwia Wojcieska">
Sylwia Wojcieska

Sylwia Wojcieska (ur. 3 czerwca 1985 w Milanówku) – polska siatkarka, grała na pozycji środkowej.
W barwach Organiki Budowlanych Łódź zadebiutowała w sezonie 2010/11 w Lidze Mistrzyń. Z końcem czerwca 2011 wygasł jej kontrakt z łódzkim klubem. Po zakończeniu umowy z Organiką Budowlanymi Wojcieska podpisała kontrakt z rumuńskim Dinamem Romprest Bukareszt.
Reprezentantka Polski w reprezentacji juniorek oraz kadetek, z którymi odnosiła wiele sukcesów. W 2010 została powołana do kadry seniorskiej na turniej w Montreux.
Sukcesy klubowe.
Mistrzostwo Polski:
Puchar Rumunii:
Mistrzostwo Rumunii:
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
Mistrzostwa Świata Juniorek:

</doc>
<doc id="1354945" url="https://pl.wikipedia.org/wiki?curid=1354945" title="Bariera (film)">
Bariera (film)

Bariera – polski film psychologiczny („poetycki dramat”) z 1966 roku w reżyserii Jerzego Skolimowskiego.
Obsada aktorska.
Źródło.
Nagrody.
Źródło.

</doc>
<doc id="1354946" url="https://pl.wikipedia.org/wiki?curid=1354946" title="Termoreceptory">
Termoreceptory



</doc>
<doc id="1354948" url="https://pl.wikipedia.org/wiki?curid=1354948" title="Kamienica Hoserów w Warszawie">
Kamienica Hoserów w Warszawie

Kamienica Hoserów – secesyjna kamienica znajdująca się przy Al. Jerozolimskich 51 w Warszawie.
Opis.
Budynek został zbudowany w latach 1904–1905 na gruntach Zakładu Ogrodniczego Braci Hoser. Nie jest do końca pewne, kto był projektantem domu, najczęściej podawany jest Paweł Hoser, syn Piotra Hosera Starszego. Wątpliwości wzbudza fakt, iż inne budynki zaprojektowane przez niego były w zupełnie innym stylu. Poza nim jako możliwi projektanci budynku wymieniani są również Apoloniusz Nieniewski oraz Władysław Kozłowski. Przed 1939 budynek miał adres Al. Jerozolimskie 45 .
Kamienica posiada liczne zdobienia, zarówno zewnętrzne, jak i wewnętrzne, nawiązujące do tematyki florystycznej - m.in. kartusz z owocami i konewką, poręcze zdobione metalowymi kwiatami, witraż ze słonecznikami. Wynika to z faktu, iż bracia Hoser uważani byli za jednych z najlepszych ogrodników w Warszawie (Piotr Hoser pełnił m.in. funkcję głównego ogrodnika Ogrodu Saskiego). Frontowa elewacja utrzymana jest w neobarokowym stylu - w całości pokryta jest rustykalnym boniowaniem, a balkony podtrzymują korynckie kolumny. Kamienica zwieńczona jest kopułą.
W kamienicy mieściły się biura firmy Hoserów, a także m.in. kantor i skład nasion. Od 1905 w budynku znajduje się najstarszy czynny "in situ" w Europie i jedyny zachowany w Warszawie komercyjny fotoplastykon. Swoją siedzibę ma tam również Warszawski Oddział Przewodników PTTK oraz Muzeum im. Bolesława Biegasa.

</doc>
<doc id="1354949" url="https://pl.wikipedia.org/wiki?curid=1354949" title="Set point">
Set point

Set point (z ang.) – punkt nastawczy termoregulacji ustalony przez termoreceptory podwzgórzowe.
U zdrowego człowieka prawidłowo wynosi ok. 37°C. Punkt nastawczy wynoszący poniżej 37°C jest rozumiany jako stan anapireksji, a powyżej – jako gorączka. W obu tych wypadkach organizm kontroluje i jest w stanie regulować swoją temperaturę (inaczej niż w przypadku hipo- i hipertermii).

</doc>
<doc id="1354952" url="https://pl.wikipedia.org/wiki?curid=1354952" title="Dazu">
Dazu

Dazu (chiń.: 大足区, pinyin: "Dàzú Qū") – dzielnica w zachodniej części miasta wydzielonego Chongqing, w Chinach. Na terenie dzielnicy znajduje się kompleks rzeźb skalnych, wpisanych na listę światowego dziedzictwa UNESCO.

</doc>
<doc id="1354954" url="https://pl.wikipedia.org/wiki?curid=1354954" title="Dazu Xian">
Dazu Xian



</doc>
<doc id="1354955" url="https://pl.wikipedia.org/wiki?curid=1354955" title="Bitwa pod Krakowem">
Bitwa pod Krakowem

Bitwa pod Krakowem, Pierwsza bitwa o Kraków – bitwa na froncie wschodnim I wojny światowej, stoczona pomiędzy wojskami austro-węgierskimi a rosyjskimi w dniach 16–25 listopada 1914, zakończona taktycznym sukcesem tych pierwszych.
Po przegranej bitwie galicyjskiej i zakończonej niepowodzeniem kontrofensywie w październiku, wojska austro-węgierskie znalazły się w odwrocie. Pomimo zapewnień, złożonych przed wybuchem wojny, niemiecki sojusznik nie kwapił się do wsparcia wojsk Monarchii – jego obecność na froncie wschodnim sprowadzała się do obsadzenia linii na północ od Łodzi. Dowództwo austro-węgierskie, aby nie dopuścić do powstania luki między oddziałami swoimi a niemieckimi, przerzuciło 2 Armię na odcinek pomiędzy Częstochową a Łodzią, osłabiając i tak wątłe siły w rejonie Krakowa i Karpat.
Dowództwo rosyjskie, którego oddziały parły na zachód po obu stronach Wisły, zamierzało wziąć w kleszcze krakowską twierdzę. Sztab austro-węgierski wykorzystał szansę, jaką stwarzało rozdzielenie sił rosyjskiego „walca parowego” przez Wisłę, a także ich obawę przed frontalnym natarciem na twierdzę. 16 listopada siły austro-węgierskich 1 i 4 Armii, przy wsparciu części załogi i artylerii Twierdzy Kraków rozpoczęły uderzenie na przeciwnika na północ od Krakowa, w wyniku czego impet rosyjskiej ofensywy został zatrzymany, co oznaczało taktyczny sukces wojsk austro-węgierskich. W bitwie wzięło udział blisko 400 tys. żołnierzy.
Bitwa pod Krakowem nie przyniosła jednak rozstrzygnięcia strategicznego, a ciężar walk po krótkim czasie przeniósł się na południe od miasta (zob. bitwa pod Limanową).

</doc>
<doc id="1354956" url="https://pl.wikipedia.org/wiki?curid=1354956" title="Fernando i humaniści">
Fernando i humaniści

Fernando i humaniści – polski film telewizyjny z 1973 roku na podstawie noweli Antoniego Kroha.
Zdjęcia do filmu kręcono w Starym Sączu, Moszczenicy i Rytrze (Roztoka Ryterska 16).

</doc>
<doc id="1354959" url="https://pl.wikipedia.org/wiki?curid=1354959" title="Hüttenberg">
Hüttenberg



</doc>
<doc id="1354960" url="https://pl.wikipedia.org/wiki?curid=1354960" title="10 (album The Stranglers)">
10 (album The Stranglers)

10 – dziesiąty studyjny album zespołu The Stranglers, wydany w 1990 roku, nakładem wydawnictwa Epic Records. Na rynku ukazał się w 17 marca. Producentem płyty był Roy Thomas Baker. Album zajął 15. miejsce na brytyjskiej liście sprzedaży UK Albums Chart.
Muzycy.
oraz

</doc>
<doc id="1354961" url="https://pl.wikipedia.org/wiki?curid=1354961" title="Konjo">
Konjo



</doc>
<doc id="1354962" url="https://pl.wikipedia.org/wiki?curid=1354962" title="Godło Wietnamu Południowego">
Godło Wietnamu Południowego



</doc>
<doc id="1354964" url="https://pl.wikipedia.org/wiki?curid=1354964" title="Kierunek Berlin">
Kierunek Berlin

Kierunek Berlin – polski film wojenny z 1968 roku. Część pierwsza fresku wojennego w reżyserii Jerzego Passendorfera. Stanowi pierwszą część powstałego 6 lat później filmu "Zwycięstwo", stworzonego z połączenia i skrócenia "Kierunku Berlin" i "Ostatnich dni" z 1969. 
Film kręcony na poligonie Biedrusko.
Fabuła.
Akcja filmu dzieje się w kwietniu 1945 roku, w ostatnich dniach II wojny światowej, gdy na rubieży Siekierek nad Odrą stanęła 1 Armia Wojska Polskiego. Przed żołnierzami m.in. 3 plutonu 1 kompanii 1 Praskiego Pułku Piechoty stoi zadanie sforsowanie rzeki. 
Plejada ówczesnych gwiazd polskiego kina zaprezentowała postacie charakterystyczne dla składu Wojska Polskiego idącego ze wschodu na Berlin. Centralną postacią filmu jest kreowany przez Wojciecha Siemiona doświadczony żołnierz i były partyzant, kawaler Krzyża Walecznych, kpr. Wojciech Naróg. 
Nawiązania i powieść.
Film jest prequelem nakręconego w 1963 r. również przez Jerzego Passendorfera filmu "Skąpani w ogniu", ekranizacji wcześniej napisanej powieści Wojciecha Żukrowskiego. Bohaterem łączącym oba filmy jest kapral Naróg, w "Skąpanych w ogniu" jedna z kilku ważnych postaci, w opisywanym filmie postać główna. 
W przypadku filmu "Kierunek Berlin" najpierw jednak powstał scenariusz filmowy nawiązujący do wcześniejszej powieści, a po premierze filmu, w 1970 r. ukazała się książka pod tym samym tytułem łącząca w sobie wydarzenia zarówno z "Kierunku Berlin" jak i "Ostatnich dni".

</doc>
<doc id="1354967" url="https://pl.wikipedia.org/wiki?curid=1354967" title="Eutermia">
Eutermia

Eutermia – stan termiczny związany ze zmianą punktu nastawczego organizmu (set point). Jest on dla organizmu korzystny oraz dobroczynny. Stanem eutermii jest gorączka (dzięki niej rozwija się odpowiedź immunologiczna) i anapireksja (bo zmniejsza straty tlenowe i ogranicza metabolizm w warunkach niedoboru tlenu).

</doc>
<doc id="1354972" url="https://pl.wikipedia.org/wiki?curid=1354972" title="Camu Tao">
Camu Tao

Camu Tao właściwie Tero Smith (ur. 6 czerwca 1977, zm. 25 maja 2008) – amerykański raper i producent muzyczny.
Należał do grup S. A. Smash z Metro, Weathermen i Central zespołu produkcji Services z El - P.
Należał także do zespołu Columbus, załogi MHz Ohio z Copywrite, RJD2, Jakki Tha MotaMouth &amp; Tage Proto i z Cage, z Nighthawks, który zrobił jeden album podczas pojedynczy trzydniowej twórczej sesji.
Camu Tao zmarł 25 maja 2008, po dwuletniej walce z rakiem płuc.

</doc>
<doc id="1354973" url="https://pl.wikipedia.org/wiki?curid=1354973" title="Ściana Czarownic">
Ściana Czarownic

Ściana Czarownic – polski czarno-biały film obyczajowy z 1966 roku.
Akcja filmu rozgrywa się w środowisku narciarsko–zawodniczym, a zdjęcia kręcone były w rejonie Kasprowego Wierchu i w Zakopanem.

</doc>
<doc id="1354974" url="https://pl.wikipedia.org/wiki?curid=1354974" title="Cmentarz ewangelicko-augsburski przy ulicy Ogrodowej w Łodzi">
Cmentarz ewangelicko-augsburski przy ulicy Ogrodowej w Łodzi

Cmentarz ewangelicko-augsburski przy ulicy Ogrodowej w Łodzi – cmentarz powstały w 1855 roku w Łodzi.
Początkowo zajmował obszar 3 hektarów. Pomiędzy 1888 a 1895 rokiem powiększono go do obecnych rozmiarów 9,5 hektara. Jest najciekawszą częścią nekropolii trójwyznaniowej w Łodzi. Znajdują się na nim wybitne przykłady architektury funeralnej. Uwagę przykuwa mauzoleum małżonków Moenke, okazały grobowiec Juliusza Kunitzera, czy niezwykle ciepły w formie grobowiec Sophie Biedermann. Jednak najcenniejszym zabytkiem nekropolii jest neogotycka kaplica grobowa Karola Scheiblera i jego rodziny. Na cmentarzu znajdują się mauzolea i pola grobowe łódzkich fabrykantów: Anstadtów, Geyerów, Biedermannów, Grohmanów czy Scheiblerów.

</doc>
<doc id="1354975" url="https://pl.wikipedia.org/wiki?curid=1354975" title="Sam Rainsy">
Sam Rainsy

Sam Rainsy (ur. 10 marca 1949 w Phnom Penh) – kambodżański polityk, przewodniczący Partii Sam Rainsy.
Życiorys.
W 1965 przeprowadził się do Francji, gdzie rozpoczął studia oraz pracę w kilku firmach finansowych.
W 1992 powrócił do Kambodży i wstąpił do partii FUNCINPEC. W następnym roku został wybrany do parlamentu z prowincji Siem Reap. Objął stanowisko ministra finansów, jednak w 1994 został usunięty ze stanowiska oraz z partii po przegranym wotum zaufania. W 1995 Sam Rainsy założył Khmerską Partię Narodową, która w 1998 zmieniła nazwę na Partia Sam Rainsy. W wyborach w 1998 oraz w 2003 Rainsy wszedł do parlamentu jako przedstawiciel prowincji Kampong Cham.
3 lutego 2005 Rainsy opuścił kraj w obawie przed aresztowaniem, po uchyleniu jego immunitetu parlamentarnego. Powodem było postawienie przeciw niemu zarzutów przestępczych przez rządzącą Kambodżańską Partię Ludową. Miało to miejsce po tym, jak Rainsy oskarżył koalicję rządzącą o korupcję, a premiera Huna Sena o związek z morderstwem lidera związkowego, Chea Vichea.
22 grudnia 2005 sąd skazał go zaocznie na karę 18 miesięcy pozbawienia wolności oraz grzywnę w wysokości 14 tysięcy dolarów. 5 lutego 2006 Rainsy uzyskał ułaskawienie ze strony króla Kambodży, Norodoma Sihamoni. 10 lutego 2006 powrócił do kraju.

</doc>
<doc id="1354979" url="https://pl.wikipedia.org/wiki?curid=1354979" title="Dane Zajc">
Dane Zajc

Dane Zajc (ur. 26 października 1929 w Zgornjej Javoršicy, zm. 20 października 2005 w Golniku) – słoweński poeta, dramaturg i eseista.
Życiorys.
Boleśnie został doświadczony wydarzeniami z okresu II wojny światowej. W okresie wojny przerwał naukę, w 1947 roku rozpoczął naukę w Poljanskim Gimnazjum w Lublanie. W 1951 roku z powodu politycznych poglądớw trafił do więzienia i został wyrzucony z gimnazjum, które w 1958 ukończył prywatnie. Jednakże nie mớgł ubiegać się o przyjęcie na studia. Wrażliwość Dane Zajca miała wpływ na nieprzyjemne doświadczenia z okresu służby wojskowej, które go utwierdziły w niechęci do systemu socjalistycznego. Od roku 1953 przez dwa lata pracował na poczcie, potem otrzymał posadę bibliotekarza w bibliotece pionierskiej w Lublanie, w której pracował do przejścia na emeryturę w 1989 roku. Zmarł 20 października 2005 roku na raka.
Poezja.
Dane Zajc jest jednym z najważniejszych słoweńskich literatớw drugiej połowy XX wieku. Jego twórczość obejmuje poezję i dramaty, a jego eseje i wywiady osiągają szczyt słoweńskiej literackiej eseistyki. Zarazem jest istotnym twórcą literatury dla dzieci i młodzieży, bowiem jego wiersze, sztuki kukiełkowe i bajki wzbudzają radość i często się pojawiają w lekturach szkoły podstawowej. Rozpoczął pomyślną współpracę z piosenkarzem i aktorem Janezem Škofem.
Miejsca publikacji.
Dane Zajc zaczął publikować wiersze w czasopiśmie „Mladinska revija” w latach 1948-1949, a zarazem współpracował w „Mi Mladi”. Drukował rớwnież w „Naši sodobnosti”, „Sodobnosti”, „Ljudski pravici”, „Ljubljanskim dnevniku”, „Pionirskem listu”, „Pioniru”, „Kurirčku”, „Cicibanu”, „Odru 57” itd. Był członkiem rady redaktorskiej „Revij 57”, czasopism „Beseda” i „Perspektive”.
Styl i motywy.
Jego wcześniejszy okres, w którym pisał wiersze, do 1971 roku, cechuje oryginalność, nowa metaforyka i głęboka uczuciowość.
Pớźniej badał dźwiękowe, znaczeniowe i estetyczne następstwa, które otwierają się wraz z rozbiciem formalnie połączonej składni i wpływają na magiczną, rytualną błagalność. Wiersze z tego okresu są przepełnione groteskowym humorem. Odzywają się w nich zarówno przeżycia wojenne, śmierć, kruchość, jak i bezcelowa egzystencja jednostki i społeczeństwa. Za symbol ludzkiego zagrożenia często służyły mu zwierzęta. Krytycy umieścili go na granicy między egzystencjalizmem i nadrealizmem. Podobnie jak poezja, tak też i dramaturgia przedstawia człowieka zarówno jako ofiarę, jak i kata swojego życia.
Według Nika Grafenauera w poezji Zajca przeznaczonej dla dzieci odnajdziemy cały szereg motywớw, które są, biorąc pod uwagę nasze wyobrażenie o wymiarze dziecięcego odczuwania i wiedzy, całkowicie poza jego pojmowaniem i wyobrażeniowym zasięgiem (np.: "Erevan", "Fijakarji", "Jaki", "Numizmatika", "Smrt", "Šamani"), jednakże przepełnione tą dziecinnością, którą świat przedstawiony otwiera i tak przybliża dziecku, ze stają mu się własne. Okazuje się bowiem, że jeszcze tak codzienne rzeczy, jakimi są np.: dom, drzwi, pies, papierowe samoloty, dynie, usta, żarớwka, piłka, łyżka itd. mogą ponadto być skrywane i wyobrażeniowo podniecające, jak tylko zostaną oderwane od swojej zwykłej, oczywiście znaczeniowej określoności.
Sam autor mớwi, że pisze wiersze dla dzieci wcielając się w rolę dziecka. Lubi dziwne, długie, skomplikowane śmieszne słowa, które symbolizują coś innego niż to, co znaczą, i których nie trzeba rozumieć. Wszystko przyjmujemy oczami, uszami, poprzez skórę, smakiem.
Dzieła.
Zbiory wierszy
Dramaty
Zbiory wierszy dla dzieci
Sztuki kukiełkowe
Eseje
Przekłady dzieł.
Liczne przekłady dzieł ukazały się w zagranicznych czasopismach, w formie książkowej natomiast w języku serbskim, macedońskim, angielskim, niemieckim, szwedzkim, francuskim i polskim.
V: Opcje. – ISSN 1230-9982. – #Nr. #1/2 = 54/55 (maj 2004)
Wpływy i powiązania.
Razem z Lojzetem Kovačičem, Viktorem Blažičem i Janezem Menartem wspớłpracował w organie Mi Mladi. Opublikował książkę z wierszami w 1978 roku razem z Kajetanem Kovičem, Edvardem Kocbekiem, Gregorem Strnišo, Venom Tauferem i Tomažem Šalamunem. Od połowy lat 50. związał się z awangardowymi dramaturgami (Dominik Smole i Primož Kozak) i teoretykami (Taras Kermauner, Veljko Rus i Janko Kos).

</doc>
<doc id="1354980" url="https://pl.wikipedia.org/wiki?curid=1354980" title="Cullompton">
Cullompton

Cullompton – miasto w Wielkiej Brytanii, w Anglii w hrabstwie Devon, nad rzeką Culm, przy autostradzie M 5. 
Historia.
Nazwa pochodzi najprawdopodobniej od przepływającej przez miasto rzeki; w dokumentach istnieje ponad 40 sposobów zapisu nazwy miejscowości. Zdjęcia lotnicze wykryły obecność obozów i fortów rzymskich w pobliżu miasta. W średniowieczu i czasach nowożytnych ośrodek produkcji wełny. Obecny rozwój miasto zawdzięcza zbudowanej w latach siedemdziesiątych autostradzie M 5.

</doc>
<doc id="1354981" url="https://pl.wikipedia.org/wiki?curid=1354981" title="W starym dworku, czyli niepodległość trójkątów">
W starym dworku, czyli niepodległość trójkątów

W starym dworku, czyli niepodległość trójkątów – polski film psychologiczny z 1984 r. w reżyserii Andrzeja Kotkowskiego na podstawie dramatu Witkacego.

</doc>
<doc id="1354982" url="https://pl.wikipedia.org/wiki?curid=1354982" title="Břeclav">
Břeclav



</doc>
<doc id="1354984" url="https://pl.wikipedia.org/wiki?curid=1354984" title="Józef Szaflik">
Józef Szaflik

Józef Ryszard Szaflik (ur. 18 lutego 1930 we wsi Więcki, zm. 24 maja 2008 w Gliwicach) – historyk, specjalista w zakresie historii najnowszej i współczesnej, organizator badań nad historią wsi i polskiego ruchu ludowego, wychowawca wielu pokoleń historyków.
Życiorys.
Urodził się w rodzinie wiejskiego nauczyciela. Podczas wojny wraz z rodziną został deportowany przez hitlerowców do Generalnego Gubernatorstwa. W 1945 wstąpił do Związku Młodzieży Wiejskiej Rzeczypospolitej Polskiej „Wici”. W latach 1947-1948 był wiceprezesem Zarządu Powiatowego tej organizacji w Częstochowie, a w 1948 członkiem Zarządu Wojewódzkiego w Kielcach. Od 1947 należał do Stronnictwa Ludowego, a następnie do Zjednoczonego Stronnictwa Ludowego. W 1954 ukończył studia historyczne na Uniwersytecie Poznańskim. W latach 1954-1963 pracownik naukowy Uniwersytetu Marii Curie-Skłodowskiej w Lublinie. Od 13 lutego 1963 do 31 października 1971 kierownik Zakładu Historii Ruchu Ludowego przy Naczelnym Komitecie Zjednoczonego Stronnictwa Ludowego w Warszawie, później przez wiele lat, aż do śmierci, członek jego Rady Naukowej i przewodniczący Kolegium Redakcyjnego Roczników Ruchu Ludowego. W latach 1969-1972 był zastępcą członka NK ZSL.
Od 1963 pracownik Instytutu Historycznego Uniwersytetu Warszawskiego. W latach 1975-1981 prodziekan Wydziału Historycznego UW, a od 12 maja 1982 do 15 lutego 1985 prorektor Uniwersytetu Warszawskiego. W latach 1984-1988 zastępca sekretarza Wydziału I Nauk Społecznych Polskiej Akademii Nauk. Był długoletnim członkiem Komitetu Redakcyjnego kwartalnika KC PZPR "Z Pola Walki", w którym publikowano artykuły na temat historii polskiego i międzynarodowego ruchu robotniczego i komunistycznego. Od 1986 był profesorem zwyczajnym. Od 1973 prowadził seminarium magisterskie, a od 1975 seminarium doktorskie z zakresu najnowszej i współczesnej historii Polski. Pod jego naukowym kierunkiem powstało ok. 300 prac magisterskich i kilkadziesiąt rozpraw doktorskich, głównie na temat dziejów wsi i ruchu ludowego. Od 1991 był kierownikiem Katedry Historii Najnowszej Instytutu Historii Wyższej Szkoły Rolniczo-Pedagogicznej w Siedlcach, następnie dziekanem Wydziału Historycznego i kierownikiem Katedry Historii Wsi.
W 1994 był jednym z założycieli Akademii Humanistycznej im. Aleksandra Gieysztora w Pułtusku oraz do 2006 pierwszym dziekanem jej Wydziału Historycznego. Prowadził aktywną działalność w ruchu spółdzielczym. W latach 1983-1989 przewodniczył Radzie Nadzorczej Ludowej Spółdzielni Wydawniczej. Był członkiem wielu towarzystw naukowych i komitetów redakcyjnych pism. W latach 1986-1989 był członkiem Ogólnopolskiego Komitetu Grunwaldzkiego. Był długoletnim członkiem Komitetu Nauk Historycznych PAN, Rady Naukowej Instytutu Historii PAN, Naczelnej Dyrekcji Archiwów Państwowych, Wojskowego Instytutu Historycznego. Przez wiele lat przewodniczył Komisji Historycznej przy Zarządzie Głównym Związku Ochotniczych Straży Pożarnych RP. W 1992 zainicjował i współtworzył Ludowe Towarzystwo Naukowo-Kulturalne. Od chwili jego powstania aż do ostatnich chwil życia był prezesem jego Zarządu Głównego.
Był autorem ponad 100 prac naukowych z zakresu historii wsi i ruchu ludowego oraz najnowszej historii Polski. Wydał m.in. pięć tomów Dzieł Wybranych Wincentego Witosa. Był inicjatorem i organizatorem trzech Kongresów Historyków Wsi i Ruchu Ludowego: w Rzeszowie (1995), w Lublinie (2000) i w Pułtusku (2006).
Zmarł 24 maja 2009 w Gliwicach. Został pochowany na cmentarzu wojskowym na Powązkach (kwatera: A 29
rząd: tuje, grób:21).
Uczniowie.
Do grona jego uczniów należą takie osoby jak: Mieczysław Bartniczak, Mirosława Bednarzak-Libera, Andrzej Budzyński, Urszula Głowacka-Maksymiuk, Zbigniew Gnat-Wieteska, Dariusz Gozdawa-Gołębiowski, Franciszek Gryciuk, Stanisław Janucki, Zbigniew Kaleniecki, Arkadiusz Kołodziejczyk, Henryk Kosieradzki, Tadeusz Krawczak, Jolanta Kur, Zygmunt Legowicz, Janusz Odziemkowski, Stefan Pastuszka, Jan Sałkowski, Władysław Świeczkowski, Romuald Turkowski, Eugeniusz Walczak, Andrzej Żak.

</doc>
<doc id="1354986" url="https://pl.wikipedia.org/wiki?curid=1354986" title="Dagmar Schipanski">
Dagmar Schipanski

Dagmar Elisabeth Schipanski z domu Eichhorn (ur. 3 września 1943 w Sättelstädt, zm. 7 września 2022 w Ilmenau) – niemiecka polityk, profesor fizyki, wykładowczyni uniwersytecka. Kandydatka CDU na stanowisko prezydenta Niemiec (1999).
Minister nauki w rządzie landowym Turyngii (1999-2004), przewodnicząca Landtagu Turyngii (2004-2009).
Życiorys.
Jej ojciec, pastor, zginął na froncie II wojny światowej, a matka była nauczycielką.
Po maturze rozpoczęła studia na kierunku fizyki stosowanej na Uniwersytecie Technicznym w Magdeburgu, następnie została asystentem naukowym na Technische Universität Ilmenau. W 1976 obroniła doktorat, w 1985 uzyskała habilitację, a w 1990 otrzymała tytuł profesora. Od 1990 do 1993 była dziekanem Wydziału Elektrotechniki Uniwersytetu Technicznego w Ilmenau, następnie prorektorem i rektorem tej uczelni (1994-1995), stając jako pierwsza kobieta w Niemczech na czele uczelni technicznej.
W maju 1999 roku zgłoszono jej kandydaturę na stanowisko prezydenta Niemiec, w pierwszej turze zdobyła 588 głosów elektorów, a jej kontrkandydat z socjaldemokratów Johannes Rau – 657. W drugiej turze zwyciężył Rau otrzymując 690 głosów, Schipanski uzyskała 572 głosy. Następnie zaangażowała się w politykę landową, zostając ministrem i przewodniczącą landowego parlamentu.
Od 2000 do 2006 roku członkini prezydium Unii Chrześcijańsko-Demokratycznej (CDU), a od 2006 do śmierci członkini zarządu federalnego partii. Rektor Studienkolleg w Berlinie (2011-2015).
Jej mężem był Tigran Schipanski, z którym miała 3 dzieci. Zmarła w Ilmenau w wieku 79 lat.

</doc>
<doc id="1354988" url="https://pl.wikipedia.org/wiki?curid=1354988" title="Powiat Břeclav">
Powiat Břeclav



</doc>
<doc id="1354990" url="https://pl.wikipedia.org/wiki?curid=1354990" title="Muzeum Obozów Jenieckich w Żaganiu">
Muzeum Obozów Jenieckich w Żaganiu

Muzeum Obozów Jenieckich w Żaganiu (wcześniejsza nazwa: Muzeum Martyrologii Alianckich Jeńców Wojennych w Żaganiu) — muzeum w Żaganiu poświęcone martyrologii alianckich jeńców wojennych.
Muzeum Martyrologii Alianckich Jeńców Wojennych utworzone zostało w 1971 roku na terenie, gdzie w latach II wojny światowej znajdował się Stalag VIIIC oraz "Kriegsgefangenen Stammlager der Luftwaffe 3 Sagan". Celem muzeum jest upamiętnienie martyrologii alianckich jeńców wojennych oraz ich działań mających na celu ucieczkę z niewoli. 
Od roku 2009 obowiązuje nazwa Muzeum Obozów Jenieckich.

</doc>
<doc id="1354994" url="https://pl.wikipedia.org/wiki?curid=1354994" title="Isengrim Faoiltiarna">
Isengrim Faoiltiarna



</doc>
<doc id="1354996" url="https://pl.wikipedia.org/wiki?curid=1354996" title="Bitwa pod Limanową">
Bitwa pod Limanową

Bitwa pod Limanową została stoczona podczas I wojny światowej w dniach 2–12 grudnia 1914 pomiędzy wojskami austro-węgierskimi a rosyjskimi. Zakończona strategicznym zwycięstwem wojsk austro-węgierskich.
Sytuacja przed bitwą.
Po przegranej bitwie galicyjskiej i zakończonej niepowodzeniem kontrofensywie w październiku, wojska austro-węgierskie znalazły się w odwrocie. Rosjanie nacierali na zachód po obu stronach Wisły, zamierzając wziąć w kleszcze Twierdzę Kraków, jednak Austriacy zaatakowali na północ od Krakowa i w dniach 16–25 listopada 1914 roku przy ogromnych stratach zdołali zatrzymać impet rosyjskiego natarcia. Nadal jednak front austriacki w Galicji zagrożony był przełamaniem na południe od Krakowa. Oddziały rosyjskiej 3 Armii gen. Dimitriewa parły od strony Tarnowa na zachód, natomiast 8 Armia gen. Brusiłowa nacierała w stronę Karpat, zajmując Nowy Sącz i mając za przeciwnika austriacką 3 Armię gen. Svetozara Boroevicia. Generał Dimitriew, wobec niepowodzenia operacji rosyjskich na północnym brzegu Wisły, przygotowywał się do przełamania fortyfikacji Krakowa.
Dowództwo austriackie miało dość dobre rozeznanie w tych zamiarach, w dużej mierze dzięki skutecznemu rozpoznaniu lotniczemu, które zaalarmowało o posuwaniu się oddziałów rosyjskiej 3 Armii w kierunku Wieliczki i Krakowa. Szef austriackiego sztabu generalnego, Franz Conrad von Hötzendorf, postanowił zapobiec temu i zaatakować nacierające oddziały nieprzyjaciela z flanki.
Przebieg walk.
Uprzedzając uderzenie, wojska austro-węgierskie zaatakowały w dniu 2 grudnia 1914 roku na południe od Krakowa, rozpoczynając tzw. operację limanowsko-łapanowską. W natarciu wzięły udział m.in. jednostki austro-węgierskiej 4 Armii, przerzuconej koleją z północnego brzegu Wisły. W składzie atakujących oddziałów walczyły również jednostki niemieckie (47 dywizja) oraz polskie legiony.
Równocześnie z uderzeniem austriackiego ugrupowania, jednostki 3 Armii rosyjskiej przystąpiły do ataku na zewnętrzną linię umocnień Krakowa. Zostały jednak zatrzymane już na pierścieniu wysuniętych pozycji polowych, nie dochodząc do fortów twierdzy, a następnie odparte przez kontruderzenie obrońców, przy walnym udziale artylerii fortecznej.
Natomiast natarcie austriackie, prowadzone przez zgrupowanie gen. Josefa von Rotha wzdłuż dolin Raby, Stradomki i Łososiny początkowo rozwijało się pomyślnie, ale już drugiego dnia bitwy zostało zahamowane w ciężkich walkach na przedpolach Łapanowa i Rajbrotu. Obrona rosyjska na tym odcinku została przełamana dopiero 7 grudnia, zaś nawet wtedy linia frontu przesunęła się zaledwie o kilka kilometrów.
Na południe od Rajbrotu front austriacki, przebiegający dotąd od Krakowa w kierunku z północnego zachodu na południowy wschód, gwałtownie zakręcał ku południu. Na ten właśnie, zwrócony na wschód odcinek austriackiego frontu uderzył w dniu 6 grudnia znad Dunajca w stronę Limanowej VIII korpus rosyjski, użyczony przez walczącą w Karpatach 8 Armię. Kontruderzenie Rosjan doprowadziło do groźnej dla Austriaków sytuacji, w której ich nacierające na linii Wieliczka – Rajbrot oddziały były od prawej flanki osłaniane przez słabe, drugorzędne zazwyczaj formacje Landwehry i gorzej przystosowane do walki w górskim terenie jednostki spieszonej kawalerii. Rozwinęła się zatem sytuacja, w której każda z walczących stron usiłowała przełamać prawe skrzydło przeciwnika – Austriacy w kierunku na Bochnię, Rosjanie zaś ku Limanowej i Mszanie Dolnej. Obie strony ściągały w rejon walk posiłki, dążąc do rozstrzygnięcia, a Rosjanom udało się nawet odzyskać część utraconego terenu.
Rozstrzygnięcie przyszło jednak z zupełnie innego kierunku – broniąca dotąd linii Karpat na wschód od terenu bitwy 3 Armia austro-węgierska przeszła w dniu 7 grudnia do ofensywy. Działania rozwijały się powoli, jednakże po kilku dniach przekroczono przełęcze w Beskidzie Niskim – uderzenie zaczęło się rozwijać w kierunku Nowego Żmigrodu i Dukli, a 11 grudnia jednostki armii Boroevicia dotarły na przedpola Nowego Sącza. Armii rosyjskiej zaczęło grozić odcięcie linii komunikacyjnych.
Bitwa była zatem właściwie rozstrzygnięta, gdy rozgorzały walki o wzgórze Jabłoniec koło Limanowej, w dniu 11 grudnia zdobyte i utrzymane przez węgierskich spieszonych huzarów pod dowództwem płk. Othmara Muhra, który poległ w tym starciu. Moment ten uchodzi niekiedy za przesilenie całej operacji, chociaż w momencie, kiedy jednostki VIII korpusu rosyjskiego usiłowały odzyskać Jabłoniec, rozpoczynał się już odwrót obu rosyjskich armii za Dunajec, wymuszony przez postępy 3 Armii w Karpatach.
Znaczenie bitwy.
O ile bitwa pod Krakowem odciążyła austro-węgierski front w Galicji jedynie chwilowo, o tyle bitwa pod Limanową doprowadziła do zatrzymania rosyjskiego naporu w kierunku zachodnim i utraty (co prawda chwilowej) przez armię rosyjską inicjatywy strategicznej. Dla Austro-Węgier oznaczała również ocalenie przed katastrofą, jaką byłoby okrążenie i obejście przez Rosjan Twierdzy Kraków. Jej znaczenie jest zatem porównywalne z rezultatem, jaki przyniosła zaledwie dwa miesiące wcześniej I bitwa nad Marną na froncie zachodnim. Oprócz odwrotu 3 Armii Radko Dimitriewa, Rosjanie byli zmuszeni cofnąć swoją linię frontu również na północnym brzegu Wisły. Siłom austro-węgierskim udało się odzyskać część utraconych w Galicji terenów, co było tym cenniejsze, iż zwycięstwo odniosły armie wyczerpane kilkumiesięcznymi, zwykle niekorzystnymi dla nich walkami, w warunkach późnej jesieni, częściowo w górskim terenie i to prowadząc zaczepne operacje przeciwko silniejszemu przeciwnikowi.
Warto jednocześnie podkreślić, że pomimo katastrofalnych strat w czasie kilku miesięcy zaciekłych walk, poprzedzających bitwę pod Limanową, armia austro-węgierska odniosła ten sukces właściwie samodzielnie, przy niewielkim wsparciu niemieckiego sojusznika, co przeczy tezom o jej niewielkiej wartości bojowej w tym okresie wojny.
Po bitwie limanowskiej ciężar walk przeniósł się w Karpaty. Od tego momentu aż do przełamania pod Gorlicami punktem ciężkości frontu galicyjskiego stał się oblężony Przemyśl, który siły austro-węgierskie starały się odblokować.

</doc>
<doc id="1355000" url="https://pl.wikipedia.org/wiki?curid=1355000" title="Brahmo Samadź">
Brahmo Samadź

Brahmo Samadź (bengali ব্রাহ্ম সমাজ Bramho Shômaj, ang. "Stowarzyszenie wyznawców Brahmana") – hinduistyczna monoteistyczna gmina religijna założona w 1828 lub 1829, jako Brahmo Sabha przez Rammohan Raya, zreformowana przez Debendranatha - ojca Rabindranath Tagorego.
Doktryna.
Stowarzyszenie preferowało przemiany hinduizmu w duchu racjonalizmu europejskiego. Występowało przeciw idolatrii, rytuałom, systemowi kastowemu, obyczajowi sati. Dążyli do unowocześnienia społeczeństwa indyjskiego, jednak bez zrywania z tradycją, inspirując się wedantą.
Sławni członkowie.
Do Brahmo Samadź należeli między innymi :

</doc>
<doc id="1355001" url="https://pl.wikipedia.org/wiki?curid=1355001" title="Charles Boyer">
Charles Boyer

Charles Boyer (ur. 28 sierpnia 1899 w Figeac, zm. 26 sierpnia 1978 w Phoenix) − francuski aktor filmowy, czterokrotnie nominowany do Oscara.
Zasiadał w jury konkursu głównego na 17. MFF w Cannes (1964).
Dodatkowe informacje.
Postać Charlesa Boyera, a także wielu innych przedwojennych aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="1355005" url="https://pl.wikipedia.org/wiki?curid=1355005" title="Tiffany Hopkins">
Tiffany Hopkins

Tiffany Hopkins (ur. 28 czerwca 1981 w Rouen) – francuska aktorka, występująca w filmach pornograficznych. 
Życiorys.
Wczesne lata.
Urodziła się w Rouen. Wychowywała się w Mont-Saint-Aignan. Gdy miała 19 lat rozpoczęła studia na wydziale handlu, ale nie była zmotywowana do kontynuowania nauki na tym kierunku. 
Kariera.
Na przyjęciu w klubie nocnym poznała aktorkę porno Anastasię, z którą szybko się zaprzyjaźniła. Pewnego dnia Anastasia skontaktowała się z Tiffany, ponieważ reżyser Max Bellochio szukał nowej aktorki. W 2001 roku, w wieku 20 lat Tiffany wzięła udział w pierwszej scenie seksu z francuskim aktorem porno Philippe Deanem. Pojawiała się w amatorskich produkcjach, zanim została zaangażowana przez profesjonalistów, takich jak Marc Dorcel, Christoph Clark, Rocco Siffredi, Erik Everhard, Nacho Vidal, Toni Ribas, Mick Blue czy Manuel Ferrara.
W 2003 na Międzynarodowym Festiwalu Erotyki w Brukseli (Festival international de l'érotisme de Bruxelles) została wybrana „Najlepszą gwiazdką”, a jej zdjęcia opublikowano w magazynie „Hot Vidéo”. 
W 2004 roku wraz z Clarą Morgane i Estelle Desanges gościła w programie telewizyjnym "Porno Star Académie 2", gdzie była jedną z trzech francuskich trenerek, które zostały poproszone o ocenę uczestniczek, które chciały zostać gwiazdą.

</doc>
<doc id="1355013" url="https://pl.wikipedia.org/wiki?curid=1355013" title="Jorge Larrañaga">
Jorge Larrañaga

Jorge Washington Larrañaga Fraga (ur. 8 sierpnia 1956 w Paysandú, zm. 22 maja 2021 w Maldonado) – urugwajski polityk, senator, intendent (burmistrz) departmentu Paysandú w latach 1990–2000, kandydat w wyborach prezydenckich w 2004.
Życiorys.
Jorge Larrañaga urodził się w 1956 w mieście Paysandú, w którym także się wychował. Ukończył prawo na Uniwersytecie Republiki w Montevideo. Następnie, do 1990 pracował jako prawnik, specjalista prawa cywilnego i prawa pracy.
W latach 1985–1989 był przewodniczącym Partii Narodowej w departamencie Paysandu. Od 1990 do 2000 zajmował stanowisko intendenta (burmistrza) departamentu Paysandú. W 2000 został członkiem Senatu, w którym zasiada do dziś.
W wyborach prezydenckich 31 października 2004 był kandydatem Partii Narodowej. Zajął w nich drugie miejsce, z wynikiem 34% głosów, za Tabare Vázquezem, który zdobył nieco ponad 50% głosów poparcia.
W 2008 zdecydował się na udział w wyborach prezydenckich w październiku 2009. 28 czerwca 2009 przegrał jednak prawybory Partii Narodowej z Luisem Alberto Lacallem stosunkiem głosów 42,3% do 57,1%. W lipcu 2009 Lacalle wybrał Larrañagę swoim kandydatem do urzędu wiceprezydenta.

</doc>
<doc id="1355015" url="https://pl.wikipedia.org/wiki?curid=1355015" title="These Boots Are Made for Walking/Boy Hero">
These Boots Are Made for Walking/Boy Hero

These Boots Are Made for Walking / Boy Hero – pierwszy singel formacji The Boys Next Door. Płyta ukazała się w 1978 roku, w formacie 7".

</doc>
<doc id="1355020" url="https://pl.wikipedia.org/wiki?curid=1355020" title="Godło Tybetu">
Godło Tybetu

Godło Tybetu pochodzi z przyjętej w 1912 roku tybetańskiej flagi.
Godło zawiera wiele symboli buddyzmu i Tybetu. Nad trzema górami pokrytymi śniegiem (symbol Himalajów), widnieją złote słońce i księżyc na tle nieba reprezentujące Tybetańczyków. U zielonego podnóża gór stoją dwa białe lwy, przytrzymujące klejnot. Tzw. lwy śnieżne są częstym motywem dekoracji tybetańskich i występują także na fladze kraju. Klejnot, wewnątrz którego widnieje także koło Dharmy, symbolizuje ośmioraką ścieżkę w buddyzmie, a jego trzy kolory reprezentują filozofię buddyjską. Pod lwami umieszczono napis w języku tybetańskim.

</doc>
<doc id="1355021" url="https://pl.wikipedia.org/wiki?curid=1355021" title="Spartaco Landini">
Spartaco Landini

Spartaco Landini (ur. 31 stycznia 1944 w Terranuova Bracciolini; zm. 16 kwietnia 2017 w Genui) – włoski piłkarz występujący na pozycji obrońcy.
Z reprezentacją Włoch, w której w 1966 rozegrał 4 mecze, wystąpił na mistrzostwach świata 1966.

</doc>
<doc id="1355024" url="https://pl.wikipedia.org/wiki?curid=1355024" title="Komisja Działalności Podwodnej PTTK">
Komisja Działalności Podwodnej PTTK



</doc>
<doc id="1355030" url="https://pl.wikipedia.org/wiki?curid=1355030" title="Dreamtime (album The Stranglers)">
Dreamtime (album The Stranglers)

Dreamtime – dziewiąty studyjny album zespołu The Stranglers, wydany w 1986 roku, nakładem wytwórni Epic Records. Na rynku ukazał się w październiku. Producentem płyty był Mike Kemp. Album zajął 16. miejsce na brytyjskiej liście sprzedaży UK Albums Chart.

</doc>
<doc id="1355031" url="https://pl.wikipedia.org/wiki?curid=1355031" title="Charles Coburn">
Charles Coburn

Charles Douville Coburn (ur. 19 czerwca 1877 w Savannah, zm. 30 sierpnia 1961 w Nowym Jorku) − amerykański aktor filmowy i teatralny, laureat Oscara za rolę drugoplanową w filmie "Wesoły sublokator". W 1918 wraz ze swoją żoną założył Coburn Players i występował na Broadwayu w wielu przedstawieniach. Wraz z jej śmiercią w 1937 przyjął kontrakt z Hollywood i zaczął grać w filmach w wieku 60 lat.

</doc>
<doc id="1355033" url="https://pl.wikipedia.org/wiki?curid=1355033" title="Homburg (Saar) Hauptbahnhof">
Homburg (Saar) Hauptbahnhof

Homburg (Saar) Hauptbahnhof – stacja kolejowa w Homburgu, w kraju związkowym Saara, w Niemczech. Znajdują się tu 4 perony.

</doc>
<doc id="1355042" url="https://pl.wikipedia.org/wiki?curid=1355042" title="Pont d’Arcole">
Pont d’Arcole

Pont d’Arcole – most w Paryżu. Od średniowiecza do 1828 na miejscu mostu funkcjonowała jedynie sześciometrowa przeprawa piesza pod nazwą "Passelerie de Grève", wzniesiona przez Marca 
Séguina. W 1828 obiekt został zastąpiony szerszym mostem, a w 1854, w związku ze zmianami w układzie urbanistycznym miasta wzniesiono nowy most według projektu Cadiata, żelazny, pierwszy most na tym miejscu, który pozwalał zarówno na ruch pieszy, jak i kołowy. Był to zarazem pierwszy żelazny most w Paryżu, który wiódł przez całą szerokość rzeki nie przebiegając przez jedną z wysp. Błąd konstrukcyjny sprawił, że w 1888 most nieoczekiwanie obsunął się o 20 cm i musiał być gruntownie wyremontowany. Ponowną renowację przeszedł w latach 1994–1995. W 1944 to przez ten most do ratusza paryskiego weszła dywizja generała Leclerca w dniu wyzwolenia miasta.
Nie jest konkretnie ustalone pochodzenie nazwy mostu. Może on nosić imię słynnej bitwy stoczonej przez Bonapartego, jak również nazwisko jednej z ofiar rewolucji lipcowej – młodego republikanina, który zginął na moście, niosąc na czele pochodu trójkolorowy sztandar.
Most ma 80 metrów długości, 20 szerokości. Jest to most jednołukowy.

</doc>
<doc id="1355043" url="https://pl.wikipedia.org/wiki?curid=1355043" title="Bruce Pandolfini">
Bruce Pandolfini

Bruce Pandolfini (ur. 17 września 1947) – amerykański szachista, dziennikarz, nauczyciel oraz autor książek o tematyce szachowej. Sportretowany w filmie "Szachowe dzieciństwo " (ang. "Searching for Bobby Fischer", 1993), opartym na dzieciństwie Josha Waitzkina i nawiązującym do kariery mistrza świata Bobby Fischera. Pandolfini mieszka w Nowym Jorku, jego podopiecznymi był Joshua Waitzkin, Jeff Sarwer, a także Fabiano Caruana – jeden z najmłodszych arcymistrzów na świecie. Posiada tytuł mistrza krajowego (ang. "National Chess Master"), jest również redaktorem kolumny w szachowym magazynie "Chess Life".

</doc>
<doc id="1355048" url="https://pl.wikipedia.org/wiki?curid=1355048" title="Plac Wielkopolski w Poznaniu">
Plac Wielkopolski w Poznaniu

Plac Wielkopolski w Poznaniu (daw. "plac Sapieżyński") – rozległy, prostokątny plac położony na terenie dawnego przedmieścia Glinki, na północ od Góry Przemysła na Starym Mieście w obrębie osiedla administracyjnego Stare Miasto. Ma powierzchnię 1,54 hektara. 
Historia.
Od czasów średniowiecznych przedmieście Glinki stanowiło teren cegielniany. W XVII i XVIII wieku funkcjonowała tu strzelnica bractwa kurkowego. W 1786 Jan Geisler nabył ten teren i otworzył jedną z pierwszych kawiarni w Poznaniu. Później ziemie te kupili Sapiehowie, co przyczyniło się do powstania nazwy "plac Sapieżyński", po 1945 zmienionej na obecną. W 1800 nastąpiła regulacja placu. Do 1876 w południowej części istniał staw na spiętrzonej Bogdance (dziś płynie w kanale pod placem). Był on pozostałością po młynie Krotochwila. Dziś jest tu zagospodarowany skwer. Plac był główną areną zdarzeń podczas rozruchów głodowych w 1847.
Współczesność.
Obecnie większą część placu zajmuje targowisko, codziennie licznie odwiedzane przez Poznaniaków. Wokół targowiska ułożone torowiska tramwajowe tworzą pętlę, używaną wyłącznie w sytuacji awarii lub czasowych zmian w ruchu. Zabytkowa zabudowa wokół placu została w większości całkowicie zniszczona podczas II wojny światowej, ostała się tylko jedna kamienica z początku XX wieku oraz pruski budynek Archiwum Państwowego, dawniej Sądu Nadziemskiego (1879-1882). Reszta pochodzi z lat 1953-1955, kiedy to spójną koncepcję architektoniczną placu opracowali i zrealizowali architekci: Stefan Słoński, Leszek Klause, Henryk Błaszkiewicz i Henryk Kara. Historyczny układ placu, a zwłaszcza jego połączenie z dzielnicą Św. Wojciech został zniszczony w latach 70. XX wieku na skutek budowy ulicy Solnej w ramach powstającej wtedy Trasy Chwaliszewskiej (obecnie I rama komunikacyjna).
Liczba taksonów drzew jest w obrębie placu większa niż krzewów (2016).
Architektura socrealistyczna.
Obecną, socrealistyczną zabudowę wybrano w drodze konkursu architektonicznego na zabudowę placu oraz przyległej ulicy Działowej. Projekty prezentowano na Regionalnym Pokazie Architektury w Poznaniu w 1952 i w warszawskiej Zachęcie w 1953 (I Krajowa Narada Architektów). Całość założenia zrealizowano w latach 1953-1956, w oparciu o skromne normatywy, co zaowocowało ciasnymi i mało funkcjonalnymi mieszkaniami. Docelowo architektura placu miała łączyć stary Poznań z nowym, a więc zastosowano w elewacjach liczne detale o charakterze historyzującym. Autorami koncepcji byli: Stefan Słoiński, Henryk Błaszkiewicz, Henryk Kara oraz Leszek Klause.
Komunikacja miejska.
Przez obszar placu przebiega dwutorowa trasa tramwajowa oraz okazyjnie użytkowana pętla. Północnym skrajem, w ciągu ulicy Wolnica, wytyczono przebieg linii autobusowych kursujących na zlecenie Zarządu Transportu Miejskiego w Poznaniu. Według stanu na 2 listopada 2021 r. są to następujące połączenia:
Przez plac kursuje także sezonowo (od maja do września) linia turystyczna 0 o trasie "Zajezdnia Madalińskiego → Muzeum Głogowska → plac Wielkopolski → Zajezdnia Madalińskiego", obsługiwana zabytkowym taborem.

</doc>
<doc id="1355050" url="https://pl.wikipedia.org/wiki?curid=1355050" title="Landskrona BoIS">
Landskrona BoIS

Landskrona Boll och Idrottsällskap – szwedzki klub piłkarski, grający obecnie w Superettan, mający siedzibę w mieście Landskrona, leżącym nad cieśniną Sund.
Historia.
Klub został założony 7 lutego 1915 roku w wyniku fuzji dwóch klubów z miasta Landskrona: IFK Landskrona i Diana. Największy sukces zespół osiągnął w 1938 roku, kiedy został wicemistrzem Szwecji. Z kolei w 1972 roku zdobył swój jedyny w historii Puchar Szwecji, dzięki pokonaniu w finale IFK Norrköping. W finale krajowego pucharu grał jeszcze czterokrotnie. Ostatni raz w pierwszej lidze drużyna Landskrony grała w 2005 roku, jednak okazała się gorsza w barażach o utrzymanie od GAIS z Göteborga (1:2, 0:0).

</doc>
<doc id="1355052" url="https://pl.wikipedia.org/wiki?curid=1355052" title="Ronald Colman">
Ronald Colman

Ronald Charles Colman (ur. 9 lutego 1891 w Richmond, zm. 19 maja 1958 w Santa Barbara) – brytyjski aktor, laureat Oscara za rolę w filmie "Podwójne życie".

</doc>
<doc id="1355053" url="https://pl.wikipedia.org/wiki?curid=1355053" title="Montabaur (stacja kolejowa)">
Montabaur (stacja kolejowa)

Montabaur – stacja kolejowa w Montabaur, w kraju związkowym Nadrenia-Palatynat, w Niemczech, na szybkiej linii ICE Kolonia – Frankfurt nad Menem. 

</doc>
<doc id="1355054" url="https://pl.wikipedia.org/wiki?curid=1355054" title="Huttenberg">
Huttenberg



</doc>
<doc id="1355055" url="https://pl.wikipedia.org/wiki?curid=1355055" title="Huettenberg">
Huettenberg



</doc>
<doc id="1355058" url="https://pl.wikipedia.org/wiki?curid=1355058" title="Wybory do Parlamentu Europejskiego w 2009 roku">
Wybory do Parlamentu Europejskiego w 2009 roku

Wybory do Parlamentu Europejskiego w 2009 roku odbyły się w 27 państwach członkowskich Unii Europejskiej w okresie od 4 czerwca (czwartek) do 7 czerwca (niedziela).
Wybrano 736 posłów reprezentujących prawie 500 milionów obywateli UE, z czego prawo głosu posiadało ok. 375 milionów (frekwencja wyborcza – 43%). Polsce przypadło 50 mandatów, co odzwierciedla przepisy Traktatu Nicejskiego odnoszące się do 27 państw członkowskich. W przypadku gdyby doszło do wejścia w życie Traktatu Lizbońskiego, w wyborach wybieranych byłoby 750 posłów + 1 przewodniczący.
Ordynacja wyborcza.
Choć wybory do Parlamentu Europejskiego odbywają się we wszystkich krajach Unii w tym samym tygodniu, to każde państwo członkowskie stosuje własną ordynację wyborczą.

</doc>
<doc id="1355059" url="https://pl.wikipedia.org/wiki?curid=1355059" title="Ústí nad Orlicí">
Ústí nad Orlicí



</doc>
<doc id="1355063" url="https://pl.wikipedia.org/wiki?curid=1355063" title="Holly Madison">
Holly Madison

Holly Madison, właśc. Hollin Sue Cullen (ur. 23 grudnia 1979 w Astorii, Oregon) – amerykańska modelka, występująca w programie telewizyjnym "Króliczki Playboya". W Polsce program emitowany był przez stacje telewizyjne E! oraz MTV. Od roku 2009 do 2011 główna bohaterka reality show "Holly’s World".
Życie prywatne.
Wczesne dzieciństwo Madison spędziła na Alasce. Gdy skończyła dwanaście lat, jej rodzina przeprowadziła się do Oregonu. W 1999 roku osiedliła się w Los Angeles. Tam uczyła się w Loyola Marymount University. Zarabiała pracując jako kelnerka w restauracji „Hooters”.
W 2001 roku dostała zaproszenie na imprezę do posiadłości Hugh Hefnera, założyciela magazynu Playboy w Beverly Hills, który następnie zaproponował jej zamieszkanie w posiadłości, wraz z mieszkającymi tam już siedmioma innymi kobietami. Po jakimś czasie z grupy tej pozostały u boku Hefnera jedynie Holly Madison i Bridget Marquardt. Jednak w 2004 r. podczas swoich 78 urodzin gospodarz poznał Kendrę Wilkinson, która niebawem zamieszkała w willi. W związku panowała hierarchia: dziewczyną numer jeden była Holly, a po niej Bridget Marquardt oraz Kendra.
Na przełomie września i października 2008 r. Holly Madison oficjalnie ogłosiła, że rozstała się z Hefnerem, jednak do początku 2009 współpracowała przy kręceniu "Króliczków Playboya". 
W 2013 r. wyszła za mąż za Pasquale Rotella, z którym ma dwoje dzieci. Małżeństwo zakończyło się rozwodem w lutym 2019 r.
Kariera.
Jest modelką, fotomodelką i aktorką. Pojawiła się na okładkach wielu amerykańskich topowych magazynów. Wystąpiła w kilku kampaniach reklamowych oraz filmach:
Wystąpiła również w wielu programach telewizyjnych, m.in.:
Króliczki Playboya.
Holly Madison jest znana głównie z programu Króliczki Playboya. Program ukazywał życie i stosunki, jakie łączyły Holly, Brigdet, Kendrę i Hefnera.
Dancing with the Stars.
Brała udział w VIII edycji programu Dancing with the Stars (2009). Zajęła 11 miejsce, jej partnerem był Dmitry Chaplin.
Książki.
W 2015 r. Madison wydała książkę "Down the Rabbit Hole: Curious Adventures and Cautionary Tales of a Former Playboy Bunny". Rok później ukazała się druga, "The Vegas Diaries: Romance, Rolling the Dice, and the Road to Reinvention". Obie książki mają charakter autobiograficzny.
Zwierzęta.
Holly posiada pięć psów. Oprócz tego w posiadłości mieści się zoo. Hefner jako jedyny w stanie Los Angeles posiada uprawnienia do tego, aby w miejscu jego posiadłości mieściło się prywatne zoo. 
W kwietniu 2007 roku modelka powiedziała, że „"woli chodzić naga, niż w futrze ze skóry zabitego zwierzęcia"” popierając tym fundację PETA.
Wygląd.
Madison otwarcie opowiada o swoich operacjach plastycznych. Do tej pory przeszła operacje nosa i piersi, powiększono jej wargi, podniesiono brwi. Wydłużono jej także powierzchnię oczu oraz obniżono i pomniejszono je.

</doc>
<doc id="1355064" url="https://pl.wikipedia.org/wiki?curid=1355064" title="Melville Cooper">
Melville Cooper

George Melville Cooper (ur. 15 października 1896 w Birmingham, Wielka Brytania, zm. 13 marca 1973 w Los Angeles, USA) − brytyjski aktor.

</doc>
<doc id="1355065" url="https://pl.wikipedia.org/wiki?curid=1355065" title="Neustadt (Weinstraße) Hauptbahnhof">
Neustadt (Weinstraße) Hauptbahnhof

Neustadt (Weinstraße) Hauptbahnhof – stacja kolejowa w Neustadt an der Weinstraße, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1355066" url="https://pl.wikipedia.org/wiki?curid=1355066" title="Powiat Ústí nad Orlicí">
Powiat Ústí nad Orlicí



</doc>
<doc id="1355067" url="https://pl.wikipedia.org/wiki?curid=1355067" title="Ida Corr">
Ida Corr

Ida Corr (ur. 14 marca 1977 roku w Århus) – duńska wokalistka. Najbardziej znana z przeboju „Let Me Think About It”.
W swoim kraju zyskała rozgłos w 2005 roku, po wydaniu albumu "Streetdiva". Wcześniej związana była z triem Sha Li Mar. W jego skład, oprócz Idy, wchodziły Engelina Larsen i Christina Undhjem. Dziewczyny w 2002 roku wydały album "Sha Li Mar", zawierający covery takich utworów jak: „Da Ya Think I'm Sexy”, „Too Much Heaven”, „Like a Virgin”, „Dude (Looks Like a Lady)” czy „Let's Dance”. Rok po debiucie ukazał się drugi indywidualny krążek piosenkarki pt. "Robosoul", lecz dopiero jedenaście miesięcy później utwór „Let Me Think About It” osiągnął ogromny sukces na całym świecie. Został nagrany przy pomocy holenderskiego DJ-a Fedde Le Grand, znanego z przeboju „Put Your Hands Up For Detroit”. Remiksował on już utwory Camille Jones czy Funkermana. Artystka sama napisała tekst do piosenki. 7 października 2007 roku utwór pojawił się w brytyjskim notowaniu UK Singles Chart. Na klubowych listach przebojów w Wielkiej Brytanii, Polsce, Hiszpanii, Bułgarii czy USA długo okupował pozycję #1. „Let Me Think About It” to jak na razie największy sukces duńskiego wykonawcy od czasów grup Aqua i Infernal. Na wydanym w 2008 roku albumie "One" znalazło się aż dziesięć remiksów tego przeboju. 26 sierpnia 2008 roku światło dzienne ujrzała oficjalna strona internetowa Idy. Wokalistka współpracowała z wieloma artystami takimi jak Global DeeJays, Funkerman czy Simon Mathew. W styczniu 2011 singiel „Sjus” nagrany z Kato, Camille Jones i duńskim raperem Johnsonem dotarł do pierwszego miejsca Danish Single Charts.

</doc>
<doc id="1355068" url="https://pl.wikipedia.org/wiki?curid=1355068" title="Cerkiel">
Cerkiel

Cerkiel lub cyrkiel – przylegający do polany lub hali obszar lasu nie należący do właścicieli tej polany czy hali, w którym to obszarze mieli one jednak uprawnienia do wypasu bydła i owiec oraz prawo do pobrania pewnej ilości drewna, ale bez prawa do wykarczowania lasu. Obszar ten był w specjalny sposób oznakowany ("ocerklowany" lub "ocyrklowany"). Robiono to za pomocą kopców ułożonych z kamieni, czy usypanych z ziemi lub przez zaciosy i inne znaki na drzewach. Prawo do cerkla było rodzajem prawa rzeczowego i było prawnie usankcjonowane np. w nadaniach królewskich dla osadników lub innych, późniejszych aktach prawnych. Cerkle takie nazywano leśnymi lub pastwiskowymi.
W Tatrach początkowo cerkle obejmowały znaczną część lasów królewskich. Później gdy właścicielami cerkli stali się wielcy posiadacze ziemscy, narastał konflikt pomiędzy nimi a właścicielami hal. Wypas i pobieranie drewna niszczyło bowiem las, tym bardziej, że uprawnienia serwitutowe były nagminnie przekraczane przez pasterzy i ludność wiejską pobierającą z lasu drewno. Część cerkli zlikwidowano lub zmniejszono, dając góralom w zamian za zrzeczenie się praw do wypasu i poboru drewna tzw. ekwiwalenty. Były to odpowiednio mniejsze fragmenty lasu, ale przekazane na własność. Tak np. stało się z cerklem na Hali Jaworzyna Rusinowa.

</doc>
<doc id="1355069" url="https://pl.wikipedia.org/wiki?curid=1355069" title="Wittlich Hauptbahnhof">
Wittlich Hauptbahnhof

Wittlich Hauptbahnhof – stacja kolejowa w Wittlich, w kraju związkowym Nadrenia-Palatynat, w Niemczech. Znajdują się tu 3 perony.

</doc>
<doc id="1355071" url="https://pl.wikipedia.org/wiki?curid=1355071" title="Piotr Legutko">
Piotr Legutko

Piotr Tomasz Legutko (ur. 1960 w Krakowie) – polski dziennikarz, publicysta i wykładowca związany z Krakowem, były redaktor naczelny „Dziennika Polskiego”.
Życiorys.
Ukończył studia polonistyczne na Uniwersytecie Jagiellońskim.
W latach 80. współpracował z „Tygodnikiem Powszechnym”. W latach 1991–1997 pracował w „Czasie Krakowskim” (także jako redaktor naczelny). Od 1997 jest związany z krakowskim oddziałem TVP, gdzie m.in. prowadził program "Tematy dnia". Jest autorem licznych programów telewizyjnych, głównie o tematyce regionalnej, reportaży i filmów dokumentalnych. W 2006 za prezesury Bronisława Wildsteina był kierownikiem redakcji publicystyki TVP1, a do czerwca 2007 - zastępcą dyrektora Agencji Informacji TVP. W latach 1999–2005 był członkiem zespołu redakcyjnego tygodnika „Gość Niedzielny”, a w latach 2005–2006 - redaktorem naczelnym kwartalnika „Nowe Państwo”. Publikuje w „Rzeczypospolitej” i w tygodniku „Uważam Rze”. Był redaktorem naczelnym „Dziennika Polskiego” (2007–2011). W styczniu 2012 został publicystą „Gościa Niedzielnego” i kierownikiem krakowskiego oddziału tygodnika. Od 2016 był dyrektorem TVP3 Kraków, a od 2017 jest dyrektorem TVP Historia. W 2018 został redaktorem naczelnym kwartalnika Fundacji Republikańskiej „Rzeczy Wspólne”.
Jest wykładowcą Wydziału Dziennikarstwa i Komunikacji Społecznej oraz Studium Dziennikarskiego Uniwersytetu Papieskiego Jana Pawła II oraz retoryki i komunikacji społecznej na Uniwersytecie Jagiellońskim. 
W 2012 otrzymał srebrny medal im. Jana Pawła II za zasługi dla Archidiecezji Krakowskiej. W 2020 odznaczony Złotym Krzyżem Zasługi.

</doc>
<doc id="1355072" url="https://pl.wikipedia.org/wiki?curid=1355072" title="Chess Life">
Chess Life

Chess Life – miesięcznik szachowy publikowany w Stanach Zjednoczonych, oficjalne wydawnictwo Federacji Szachowej Stanów Zjednoczonych (USCF). Miesięcznik wydawany od 1946 roku.

</doc>
<doc id="1355073" url="https://pl.wikipedia.org/wiki?curid=1355073" title="Flaga Szubina">
Flaga Szubina



</doc>
<doc id="1355074" url="https://pl.wikipedia.org/wiki?curid=1355074" title="Flaga gminy Szubin">
Flaga gminy Szubin



</doc>
<doc id="1355076" url="https://pl.wikipedia.org/wiki?curid=1355076" title="Bitwa pod Uściem nad Łabą">
Bitwa pod Uściem nad Łabą



</doc>
<doc id="1355077" url="https://pl.wikipedia.org/wiki?curid=1355077" title="Bitterfeld (stacja kolejowa)">
Bitterfeld (stacja kolejowa)

Bitterfeld – stacja kolejowa w Bitterfeld-Wolfen, w dzielnicy Bitterfeld, w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1355078" url="https://pl.wikipedia.org/wiki?curid=1355078" title="IF Brommapojkarna">
IF Brommapojkarna

Idrottsföreningen Brommapojkarna – szwedzki klub piłkarski, mający siedzibę w dzielnicy Bromma, leżącej w zachodniej części Sztokholmu.
Historia.
Klub został założony w 13 kwietnia 1942. Przez lata występował w niższych ligach Szwecji i dopiero 12 listopada 2006 awansował po raz pierwszy do szwedzkiej ekstraklasy po tym, jak dwukrotnie pokonał w barażach BK Häcken 2:1 i 2:0. Pobyt w pierwszej lidze Szwecji trwał rok i jesienią 2007 Brommapojkarna spadła z ligi zajmując w niej ostatnią 14. pozycję. W latach 2009-2010, 2013-2014 ponownie uczestniczył w rozgrywkach szwedzkiej ekstraklasy. W 2017 znów wywalczył awans do Allsvenskan.
Zespół posiada największą szkółkę piłkarską w Europie. W 2008 liczyła ona 250 drużyn, w tym 54 drużyny żeńskie, w których występowało ponad 4000 młodych zawodników i zawodniczek. Drużyna kobieca zespołu występuje w rozgrywkach 3. ligi.
Skład.
Stan na 15 sierpnia 2018

</doc>
<doc id="1355079" url="https://pl.wikipedia.org/wiki?curid=1355079" title="The Boys Next Door">
The Boys Next Door

The Boys Next Door – australijski zespół postpunkowy, który zmieniał kilka razy nazwę, lecz przez pewien dłuższy okres nazywał się Concrete Vulture. Pod nazwą The Boys Next Door istniał w latach: 1976-1980, będąc pierwszym wcieleniem swego o wiele bardziej znanego następcy czyli zespołu The Birthday Party. Twórczość Boys Next Door powstawała na bazie fascynacji muzyków zespołami rocka, bluesa, country a także fali glam rocka. Należały do nich m.in. John Lee Hooker, Jay Hawkins, Lou Reed, The Velvet Underground, Johnny Cash, Pink Floyd, Deep Purple, Procol Harum, MC5, The Stooges, The Ramones, Roxy Music, Alice Cooper czy David Bowie. Niektóre piosenki tych wykonawców były przez Boys Next Door przerabiane na tzw. „covery”.
Pod szyldem „The Boys Next Door” wydano dwa pierwsze albumy, jeden minialbum oraz kilka singli. W późniejszych czasach uznano, że drugi album jest pod względem stylistycznym bardziej przynależny do The Birthday Party. W związku z tym, obecnie, drugi album zespołu, wydany w 1980 roku, a zatytułowany właśnie „The Birthday Party” (w późniejszych latach wydawany ponownie m.in. w 1988 r. jako kompilacja "Hee How (EP)/The Birthday Party (LP)" przez 4AD jest przypisywany zespołowi The Birthday Party.
Historia.
Początki powstania zespołu sięgają wczesnych lat 70. XX wieku, kiedy to Nick Cave wstąpił do Caulfield Grammar School w Melbourne. Będąc w trzeciej klasie (tj. około 1973 r.) Cave założył swój pierwszy zespół o nazwie „Concrete Vulture” werbując do składu poznanych w szkole: Johna Cochiverę (gitara), Micka Harveya (gitara), Philla Calverta (perkusja) i Bretta Purcella (gitara basowa). Nazwa zespołu zmieniała się z pięć czy sześć razy w ciągu roku, jednakże „Concrete Vulture” zachowała się przez dłuższy czas. Concrete Vulture zagrał kilka koncertów na różnych imprezach szkolnych. Umiejętności członków gry na instrumentach muzycznych były na bardzo niskim poziomie, jedynie z nich potrafili dobrze grać: Phill Calvert – na perkusji i John Cochivera – na gitarze.
W 1976 r. „Concrete Vulture” zmienili nazwę na The Boys Next Door”. Skład zespołu nadal był ten sam, jednak nie na długo, gdyż jeszcze tego samego roku doszło do zmian personalnych. Zespół opuścił Purcell, na krótki okres też zaprzestał grania Harvey. Wystąpiły również problemy z Cochiverą, który ostatecznie miał wyjechać do wujka do Ameryki celem leczenia psychiatrycznego. Nowym członkiem grupy, uczącym się grania na gitarze basowej, stał się przyjaciel Cave’a – Tracy Pew. W sierpniu 1977 r. (kiedy to punk wstrząsnął całą australijską scenę rockową) The Boys Next Door jako punkrockowa grupa, dała swój pierwszy koncert w Melbourne, w sali parafialnej ojca Micka Harveya. Dwa tygodnie później tj. 19 sierpnia 1977 r. The Boys Next Door dali poważny drugi koncert wraz z The Reals, miejscem którego było Swinburne Technical Collage. Wtedy w składzie grał już Mick Harvey na gitarze. Podczas koncertu zespół cechował się stylem, finezją i całkiem przyzwoitą grą (zwrócono uwagę na talent muzyczny Traceya Pew i Micka Harveya ). Trzeci występ The Boys Next Door odbył się w pubie w Melbourne, jako supportującej grupy dla The Keith Glass Band. Kolejny szereg koncertów do listopada 1977znacząco ustabilizował repertuar The Boys Next Door. Na początku 1978 roku do ojczystego kraju wrócił Johny Cochivera. Cochivera napisał jeszcze z Boys Next Door kilka utworów, lecz do zespołu nie wrócił, ze względu na inne, odmienne gitarowe inspiracje, jak też ponowny wyjazd do Ameryki. Tego samego roku do grupy dołączył Rowland S. Howard (założyciel The Obsessions, później The Young Charlatans). Rowland S. Howard należał do społeczności Swinburne Technical Collage, ponadto recenzował albumy muzyczne dla RAM, jednocześnie pisywał artykuły do fanzina "Pulp", należącego do Bruce’a Milne. To dzięki Howardowi – Nick Cave poznał Anitę Lane, która później została jego dziewczyną. Rok 1978, to też dla zespołu bardzo duża fala granych koncertów w Melbourne (i jednego zagranego w Sydney).
W 1978 r. The Boys Next Door po raz pierwszy zarejestrowało swoje utwory na składance wydanej przez wytwórnię Suicide – "Lethal Weapons" wraz z innymi grupami tj.: The Teenage Radio Stars, JAB, Wasted Daze, X-Ray-Z, Survivors i The Negatives. Na "Lethal Weapons" znalazły się trzy numery muzyczne Boys Next Doorsów, a mianowicie: "These Boots Are Made For Walking", "Boy Hero" jak też "Masturbation Ganeration". W tym samym miesiącu marcu br. grupa doczekała się singla "These Boots Are Made For Walking/Boy Hero". Wreszcie w maju 1979 r. nakładem Muschrom Records ukazał się pierwszy album The Boys Next Door pt. "Door, Door". Podczas nagrywania płyty realizatorem i inżynierem dźwięku był Tony Cohen (znany jest ze współpracy przy albumach: The Birthday Party i Nick Cave and The Bad Seeds). W lipcu 1979 The Boys Next Door u boku tegoż samego Tony Cohena, tym razem dla Missing Link nagrało minialbum pt. "Hee Haw". Rok 1979 był bardzo owocnym rokiem dla kapeli Boys Next Door, gdyż poza wydawnictwami muzycznymi kwintet dał 75 koncertów, w tym zagrał z The Stranglers i Crime And The City Solution. Ostatni koncert pod nazwą „The Boys Next Door” został zagrany w dniu 28 lutego 1980 roku w Melbourne, podczas którego formacja rozprowadzała darmowy singiel pt. "Happy Birthday/Riddlehouse", wydany tego samego miesiąca b.r.
Z końcem lutego 1980 r. muzycy wyjechali do Wielkiej Brytanii. W Anglii rozpoczął się nowy etap zespołu, konsekwentnie zespół zmienił nazwę na nową „The Birthday Party”. W Australii natomiast w listopadzie 1980 roku wytwórnia Missink Link wydała kolejny album jako kompilacyjny "The Boys Next Door/The Birthday Party". Poza Boys Next Door jego realizacją i produkcją zajął się wspomniany Tony Cohen a także Keith Glass. Utwory zostały nagrane w Richmond Recorders na przełomie sierpnia i września 1979 oraz stycznia i lutego 1980.
Skład zespołu.
Wczesne lata 70. do 1975 – (Concrete Vulture)
Rok 1976 – (The Boys Next Door)
Lata 1977 – (The Boys Next Door)
1978- 1980 – (The Boys Next Door)

</doc>
<doc id="1355081" url="https://pl.wikipedia.org/wiki?curid=1355081" title="Naumburg (Saale) Hauptbahnhof">
Naumburg (Saale) Hauptbahnhof

Naumburg (Saale) Hauptbahnhof – stacja kolejowa w Naumburg (Saale), w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1355082" url="https://pl.wikipedia.org/wiki?curid=1355082" title="Třeboň">
Třeboň



</doc>
<doc id="1355084" url="https://pl.wikipedia.org/wiki?curid=1355084" title="Leszek Lipka (piłkarz)">
Leszek Lipka (piłkarz)

Leszek Lipka (ur. 4 czerwca 1958 w Krakowie) – polski piłkarz, pomocnik, reprezentant kraju. Po zakończeniu kariery zawodniczej trener piłkarski.
Życiorys.
Wychowanek krakowskiej Wisły, z którą zadebiutował w Ekstraklasie w 1976. Występował w niej do 1990. Po odejściu z Wisły przez 2,5 roku był zawodnikiem Błękitnych Kielce.
Po zakończeniu piłkarskiej kariery rozpoczął pracę jako trener wielu małopolskich klubów piłkarskich. Obecnie jest trenerem A-klasowej drużyny piłkarskiej Start Brzezie, występującej w grupie małopolskiej w podokręgu wielickim oraz juniorów i trampkarzy Orła Iwanowice.
Wielokrotnie wypowiada się na łamach Przeglądu Sportowego w roli eksperta spraw związanych z bieżącą sytuacją Wisły Kraków.
Reprezentacja Polski.
W reprezentacji zadebiutował 2 maja 1979 w wygranym 2-0 meczu z Holandią na Stadionie Śląskim w Chorzowie. Był podstawowym piłkarzem reprezentacji za kadencji Ryszarda Kuleszy, podczas której zdobył jedynego gola w reprezentacji w słynnym meczu na Malcie w grudniu 1980. Ostatni mecz w reprezentacji rozegrał 25 marca 1981 w Bukareszcie w meczu z Rumunią.

</doc>
<doc id="1355085" url="https://pl.wikipedia.org/wiki?curid=1355085" title="Ryjonos birmański">
Ryjonos birmański

Ryjonos birmański, ryjonos ("Melogale personata") – gatunek niewielkiego drapieżnego ssaka z rodziny łasicowatych.
Od prowincji Asam do środkowych Chin, północne Indochiny, Tajwan i Hajnan.
Długość ciała: 33-43 cm
Długość ogona: 14-23 cm
Masa ciała: 1-3 kg
Budowa ciała podobna do kuny. Grzbiet barwy szaro- lub czarnobrązowej, strona brzuszna jaśniejsza. Na grzbiecie najczęściej biaława lub czerwonawa pręga. Na głowie czarne oraz żółtawe plamy. Układ plam na głowie jest cechą indywidualną każdego osobnika. Nos długi i ruchliwy, przypominający nos koati. Ogon puszysty, kończyny krótkie. Stopy wyposażone w długie, silne pazury służące do kopania.
Obszary leśne i trawiaste.
Spędza dzień w samodzielnie wykopanych norach lub innych kryjówkach. Na żerowanie wychodzi o zmierzchu i nocą. Tajwańskie ryjonosy są doskonałymi wspinaczami i można zaobserwować jak śpią w rozwidleniu konarów. Ryjonosy są dzikie i nieustraszone, zaatakowane lub w sytuacji bez wyjścia wydzielają, jak wiele łasicowatych okropny zapach.
Jest wszystkożerny. Zjada małe ssaki, owady, dżdżownice oraz owoce.
W maju lub czerwcu samica rodzi w norze 1 do 3 młodych. Są one długo zależne od mleka matki i obserwowano już w pełni wyrośnięte osobniki podczas ssania.

</doc>
<doc id="1355087" url="https://pl.wikipedia.org/wiki?curid=1355087" title="Pont Louis Philippe">
Pont Louis Philippe

Pont Louis Philippe (Most Ludwika-Filipa) – paryski most łączący Wyspę Świętego Ludwika z prawym brzegiem Sekwany. Zbudowany z kamienia, z metalowymi elementami dekoracyjnymi, ma 100 metrów długości oraz 15 metrów szerokości, jest oparty na czterech filarach o obwodzie czterech metrów. 
Historia.
Most został zaprojektowany przez Marca Séguina. W czasie uroczystości rocznicy wstąpienia na tron Ludwika Filipa I 29 lipca 1833, król położył pierwszy kamień pod budowę nowego mostu. Rok później, 26 lipca 1834, został otwarty dla ruchu kołowego i pieszego. W 1848 przeszedł remont i zmienił nazwę na Pont de la Réforme – Most Reformy.
W 1852 w czasie wielkiej przebudowy Paryża most został zburzony wobec zmian zaszłych w układzie urbanistycznym miasta. Jednak w 1860 most został odbudowany według projektu Edmonda Féline-Romany'ego i Jules’a Savarina i zainaugurowany w kwietniu 1862.

</doc>
<doc id="1355089" url="https://pl.wikipedia.org/wiki?curid=1355089" title="Wewnętrzna linia zasilająca">
Wewnętrzna linia zasilająca

Wewnętrzna linia zasilająca (WLZ) – linia elektryczna służąca do przesyłu energii elektrycznej, zlokalizowana pomiędzy przyłączem a rozdzielnicą główną w budynku. WLZ zwykle są realizowane w postaci linii kablowej, a ich parametry zależą od wielu czynników jak: odległość przyłącza od rozdzielnicy, wielkość zamówionej mocy przesyłowej, wartość zabezpieczenia przedlicznikowego, a także od sposobu prowadzenia tej linii. W praktyce jedną WLZ obsługuje zwykle jeden licznik energii elektrycznej.
Według normy N SEP-E-002:2003 wewnętrzna linia zasilająca jest zespołem elementów instalacji stanowiącym połączenie pomiędzy złączem instalacji elektrycznej a urządzeniem pomiarowym (urządzeniami pomiarowymi). Służy do rozdziału energii elektrycznej na poszczególne instalacje odbiorcze. Jest więc częścią instalacji przewodząca niemierzoną energię elektryczną, a więc płynącą przed pomiarem rozliczeniowym. Złożoność wewnętrznej linii zasilającej, w skład której mogą wchodzić również rozdzielnice główne budynku, warunkowana jest wielkością budynku oraz liczbą mieszkań.
Należy zwrócić uwagę, że w obiektach budowlanych zakładowych rozdzielnice są zasilane obwodami rozdzielczymi prowadzonymi od rozdzielnic głównych. Ponieważ obwody te podlegają takim samym reżimom czasowym automatycznego wyłączenia, jak pierwotnie rozumiana wewnętrzna linia zasilająca, pojęcie to należy rozszerzyć na wszystkie obwody dystrubuujące energię elektryczną począwszy od przyłącza, aż po rozdzielnice.
I tak, o ile w budynkach mieszkalnych złożoność wewnętrznej linii zasilającej sprowadza się wyłącznie do obwodów promieniowych, o tyle w obiektach zakładowych występują także obwody rozdzielcze zasilające rozdzielnice kaskadowo. Przykładowo z rozdzielnicy głównej wyprowadzono obwód zasilający rozdzielnicę oddziałową, następnie z rozdzielnicy oddziałowej wyprowadzono obwód zasilający pomniejszą rozdzielnicę z obwodami odbiorczymi pomieszczeń socjalnych 
Wewnętrzna linia zasilająca w budynku mieszkalnym może być:
Pojęcie pojawiło się w literaturze technicznej i przepisach około lat 60. i w pewnym stopniu zastąpiło wcześniej używany termin pion elektryczny.
Wykonanie.
W budynkach mieszkalnych wielorodzinnych o niewielkiej liczbie mieszkań na ogół jest jedna wlz do zasilania wszystkich mieszkań w danej klatce schodowej. W budynkach wysokich, o dużej liczbie mieszkań, jak również tam, gdzie liczba mieszkań jest niewielka, ale jest znaczny pobór mocy, może być konieczne zastosowanie za złączem rozdzielnicy głównej i większej liczby wewnętrznych linii zasilających w jednej klatce schodowej. W ten sposób można zapewnić odpowiednią jakość dostarczanej energii, zmniejszyć przekroje przewodów, zwiększyć niezawodność zasilania odbiorców oraz obniżyć koszty wykonania instalacji.
W Polsce wewnętrzne linie zasilające pionowe w budynkach mieszkalnych wielorodzinnych wykonuje się w większości z zastosowaniem zunifikowanych kanałów piętrowych na przykład typu ZELP-90 lub innych, będących zasadniczymi elementami konstrukcyjnymi szybów elektroinstalacyjnych.

</doc>
<doc id="1355091" url="https://pl.wikipedia.org/wiki?curid=1355091" title="Zabezpieczenie przedlicznikowe">
Zabezpieczenie przedlicznikowe

Zabezpieczenie przedlicznikowe – zabezpieczenie nadprądowe znajdujące się przed urządzeniem pomiarowym (licznikiem energii elektrycznej) od strony zasilania. Zabezpieczenie to ma chronić daną instalację odbiorczą przed skutkami przetężeń, a wartość zabezpieczenia dobrana jest do wartości mocy przyłączeniowej. Jako zabezpieczenie przedlicznikowe stosowane są wyłączniki instalacyjne (o charakterystyce B lub C) lub bezpieczniki. Zazwyczaj zabezpieczenia przedlicznikowe montowane są przy liczniku.

</doc>
<doc id="1355093" url="https://pl.wikipedia.org/wiki?curid=1355093" title="Jean Asselborn">
Jean Asselborn

Jean Asselborn (ur. 27 kwietnia 1949 w Steinfort) – luksemburski polityk, były przewodniczący Luksemburskiej Socjalistycznej Partii Robotniczej, od 2004 minister spraw zagranicznych, do 2013 również wicepremier.
Życiorys.
Po ukończeniu szkoły średniej podjął w 1967 pracę w zawodzie laboranta. Zaangażował się w działalność związkową, został wybrany na reprezentanta młodych pracowników we władzach krajowej federacji "Lëtzebuerger Aarbechterverband". Od 1968 pracował w administracji miejskiej, a w latach 1976–2004 był administratorem w szpitalu w Steinfort. W 1981 ukończył studia prawnicze na Uniwersytecie Nancy II. Rok później powołano go na stanowisko burmistrza Steinfort, funkcję tę pełnił nieprzerwanie również do 2004. Zaangażowany w działalność Luksemburskiej Socjalistycznej Partii Robotniczej (LSAP). Od 1989 był przewodniczącym klubu poselskiego, a w latach 1997–2004 stał na czele tej partii.
W 1984 po raz pierwszy wybrany na posła do luksemburskiej Izby Deputowanych, reelekcję uzyskiwał w 1989, 1994, 1999, 2004, 2009, 2013 i 2018. Od 1999 był wiceprzewodniczącym, w 2004 krótko pełnił funkcję przewodniczącego parlamentu.
Po wyborach krajowych z 2004 i odnowieniu koalicji między chadekami i socjalistami Jean-Claude Juncker powołał go na stanowiska wicepremiera i ministra spraw zagranicznych. Obie funkcje Jean Asselborn utrzymał także po kolejnych wyborach w 2009. W 2013 pozostał w nowo powołanym rządzie demokratów, socjalistów i zielonych jako minister spraw zagranicznych i europejskich, polityki imigracyjnej i azylowej. Utrzymał te stanowiska również w nowym gabinecie, który utworzono w 2018.

</doc>
<doc id="1355094" url="https://pl.wikipedia.org/wiki?curid=1355094" title="Anocja i mikrocja">
Anocja i mikrocja

Anocja i mikrocja (łac. "anotia", "microtia") – wady wrodzone polegające na całkowitym (anocja) lub częściowym (mikrocja) braku małżowin usznych. 
Może być wadą izolowaną lub stanowić część zespołu wad wrodzonych. Może współistnieć z wadami wrodzonymi ucha środkowego, w tym atrezją przewodu słuchowego zewnętrznego, hipoplazją błony bębenkowej lub hipoplazją jamy bębenkowej. Potwierdzenie statystyczne znajdują też obserwacje, że malformacje małżowin usznych często współwystępują z wadami wrodzonymi układu moczowego. Niektóre z zespołów wad, w których anocja lub mikrocja występuje zawsze lub bardzo często, to:
Wady ze spektrum anocji i mikrocji zwykle ocenia się łącznie w czterostopniowej skali Meurmana:
W dużym badaniu obejmującym bazę danych o ponad milionie noworodków we włoskim wieloośrodkowym rejestrze wad wrodzonych określono częstość anocji i mikrocji na 1,46:10 000.

</doc>
<doc id="1355095" url="https://pl.wikipedia.org/wiki?curid=1355095" title="Los Angeles Raiders">
Los Angeles Raiders



</doc>
<doc id="1355099" url="https://pl.wikipedia.org/wiki?curid=1355099" title="AZS Kolegium Karkonoskie Jelenia Góra">
AZS Kolegium Karkonoskie Jelenia Góra

Klub Uczelniany AZS Kolegium Karkonoskie Jelenia Góra gra teraz w ekstraklasie koszykówki kobiet.
Historia.
Klub funkcjonuje od 2000 roku. Został on założony przez Eugeniusza Srokę, który trenował z byłymi zawodniczkami MKS MDK Karkonosze, w którym została zlikwidowana drużyna seniorek, były to: Monika Krawczyszyn, Magda Nowak, Małgorzata Cielemęcka, Joanna Ogórek, Katarzyna Smajda, Monika Rahman, Katarzyna Kurczyn, Iweta Czech i Marta Klementowska. W AZS Kolegium Karkonoskim Jelenia góra została też założona drużyna juniorek, w której na początku jej istnienia grały m.in.: Małgorzata Babicka, Anna Lara, Żaneta Sojka i Dorota Wójcik. Wyniki w pierwszym sezonie (1999/2000): seniorki zajęły 2. miejsce w makroregionie awansując do półfinałów o 1 ligę, a kadetki 5.
Kadra.
Zawodniczki.
Wszystkie zawodniczki posiadają polskie obywatelstwo
Sztab szkoleniowy.
Krzysztof Szewczyk - trener
Tomasz Winnicki - masażysta (odnowa biologiczna) 
Tomasz Jutka - obsługa techniczna
Paweł Studniarek - lekarz klubowy
Prezes zarządu: 
Andrzej Błachno

</doc>
<doc id="1355100" url="https://pl.wikipedia.org/wiki?curid=1355100" title="MT9">
MT9

MT9 (znany też jako Music 2.0) – format przechowywania audio opracowywany przez koreański Instytut Elektroniki i Telekomunikacji. Promuje go firma Audizen. Charakterystyczną cechą nowego formatu jest możliwość nagrywania sześciu ścieżek audio (dla wokalu, chóru, pianina, gitary, gitary basowej i perkusji), które później można dowolnie wyciszać.
Aktualna wersja formatu nie posiada implementacji mechanizmów DRM.

</doc>
<doc id="1355101" url="https://pl.wikipedia.org/wiki?curid=1355101" title="Rajmund z Carbony">
Rajmund z Carbony

Rajmund z Carbony także Rajmund Carbonnier (zm. 29 maja 1242 w Tuluzie) – kapłan franciszkanin, męczennik, błogosławiony Kościoła rzymskokatolickiego.
Był członkiem misji wysłanej przez papieża Grzegorza IX do Tuluzy. Miał nawracać albigensów. W misji towarzyszył mu inny franciszkanin Stefan z Narbony.
Misjonarze zostali podstępnie zaproszeni do zamku niejakiego Rajmunda Alfar z Avignonet. W wigilię uroczystości Wniebowstąpienia Pańskiego, nocą, setki albigensów wtargnęło do zamku, by zabić wysłanników papieskich. Zakonnicy zostali ścięci. Ciała franciszkańskich męczenników pochowano w kościele minorytów w Tuluzie. Zostali beatyfikowani w grupie "Dwunastu Męczenników z Tuluzy" przez papieża Piusa IX (OFS) 6 września 1866..
Bł. Rajmund z Carbony czczony jest w Kościele katolickim w grupie męczenników w dzienną pamiątkę śmierci. Franciszkanie wspominają błogosławionego 27 maja.

</doc>
<doc id="1355102" url="https://pl.wikipedia.org/wiki?curid=1355102" title="Wybory parlamentarne w Autonomii Palestyńskiej w 2006 roku">
Wybory parlamentarne w Autonomii Palestyńskiej w 2006 roku

Wybory parlamentarne w Autonomii Palestyńskiej, miały miejsce 25 stycznia 2006 roku. 4 miliony Palestyńczyków wybierało deputowanych do Rady Legislacyjnej spośród 6 partii i komitetów wyborczych oraz kandydatów niezależnych. Wybory były przeprowadzone na Zachodnim Brzegu, Gazie oraz dzięki wyjątkowemu gestowi Izraela także we wschodniej Jerozolimie. Były to pierwsze od 10 lat wybory parlamentarne w Autonomii Palestyńskiej.
Przed wyborami.
Kampania wyborcza rozpoczęła się 3 stycznia 2006. Fatah dał jej początek urządzając wiec przed grobem założyciela organizacji, Jasera Arafata w Ramallah na Zachodnim Brzegu. Hamas natomiast zwołał manifestację przed domem zabitego przez Izraelczyków założyciela organizacji, szejka Ahmeda Jassina w Gazie. Radykałowie głosili hasła walki z Izraelem oraz likwidacji korupcji.
W trakcie trwania kampanii wyborczej dochodziło do wielu incydentów. Izraelskie siły bezpieczeństwa zabiły Thabeta Ajjadeha – jednego z liderów Hamasu, dokonały także aresztowania 18 poszukiwanych bojowników. Doszło do znacznej eskalacji przemocy w Gazie. Skrajne ugrupowania palestyńskie odmówiły wydania broni. W obozie uchodźców Dżabalija, w Rafah i w innych miejscach w rywalizacji o panowanie nad meczetami starli się ze sobą członkowie Hamasu i Islamskiego Dżihadu. Ugrupowania miały na celu opanowanie meczetów traktując je jako trybuny propagandy. W Strefie Gazy dochodzi też do napaści na biura wyborcze, potyczki skrajnych bojówek z palestyńską policją, porwania obcokrajowców oraz do zbrojnych starć między arabskimi klanami. Bojownicy Hamasu organizowali w miastach i obozach uchodźców liczne demonstracje siły, aby przekonać do głosowania na listy ich ugrupowania.
Palestyńczycy mieszkający we wschodniej Jerozolimie mogli głosować w urzędach pocztowych, albo w lokalach wyborczych w sąsiednich miejscowościach. Izrael nie zezwolił na głosowanie na radykalny Hamas, ani na przeprowadzenie kampanii przedwyborczej przez tę organizację.
Po wyborach.
Międzynarodowi obserwatorzy m.in. z ramienia UE stwierdzili że wybory całkowicie spełniają wymogi konieczne do uznania je za demokratyczne.
Ku zaskoczeniu środowiska międzynarodowego wybory wygrał Hamas. Rząd Autonomii Palestyńskiej podał się do dymisji. Premier Ahmed Korei oświadczył, że następny rząd będzie tworzony przez Hamas. Tak też się stało gdy 29 marca 2006 roku jeden z liderów Hamasu Isma’il Hanijja oficjalnie objął urząd premiera. Jego partyjny kolega Abdel Aziz Duwaik został przewodniczącym parlamentu.
Wynik wyborów spowodował poważne reperkusje międzynarodowe. Hamas utrzymał swoją ideologię głoszącą konieczność zniszczenia Izraela. Efektem tego było przerwanie dostaw pomocy humanitarnej przez UE i Stany Zjednoczone do Palestyny.

</doc>
<doc id="1355103" url="https://pl.wikipedia.org/wiki?curid=1355103" title="Faza (elektryczność)">
Faza (elektryczność)

Faza – ogólne określenie źródła napięcia lub prądu elektrycznego pracującego w sieci elektrycznej jedno- lub wielofazowej. Nazwę „faza” stosuje się też do określenia samego przebiegu sygnału z takiego źródła.
Przesył energii elektrycznej na duże odległości od elektrowni do odbiorcy jest wykonywany za pomocą sieci trójfazowej, w której trzy fazy (źródła) skojarzone są w gwiazdę lub trójkąt. Poszczególne napięcia faz są przesunięte względem siebie o 120°. 
Do sieci trójfazowej można przyłączać zarówno odbiorniki trójfazowe (skojarzone w trójkąt lub gwiazdę), jak i jednofazowe, ale tylko pomiędzy przewód fazowy i przewód neutralny. Możliwe jest również używanie odbiorników dwufazowych.
W szczególnych przypadkach używa się sieci o większej liczbie faz.

</doc>
<doc id="1355106" url="https://pl.wikipedia.org/wiki?curid=1355106" title="Rajmund Carbonnier">
Rajmund Carbonnier



</doc>
<doc id="1355108" url="https://pl.wikipedia.org/wiki?curid=1355108" title="Kolegium Karkonoskie AZS Jelenia Góra">
Kolegium Karkonoskie AZS Jelenia Góra



</doc>
<doc id="1355112" url="https://pl.wikipedia.org/wiki?curid=1355112" title="The Returners">
The Returners

The Returners – polski duet producentów hip-hopowych powstały w 2006 roku. W jego skład wchodzą Michał „DJ Chwiał” Chwiałkowski z Torunia i Michał „Little” Harmaciński z Włocławka. W 2006 roku ukazał się pierwszy materiał demo duetu. 14 września 2007 roku, ukazał się pierwszy singel Returners „Diffrent Places One Hip-Hop” wydany w Asfalt Records. W tym samym roku w internecie ukazał się ich mixtape "Joining Forces". W 2008 wydali swój drugi singiel „Do You?”. 26 września 2008 roku, nakładem wytwórni Asfalt Records ukazał się wspólny album amerykańskiego rapera o pseudonimie El Da Sensei i duetu Returners, zatytułowany "Global Takeover: The Beginning".
The Returners zostali sklasyfikowani na 6. miejscu w rankingu 20 najlepszych polskich producentów hip-hopowych według czasopisma Machina.

</doc>
<doc id="1355113" url="https://pl.wikipedia.org/wiki?curid=1355113" title="Cienie w raju">
Cienie w raju

Cienie w raju – powieść niemieckiego pisarza Ericha Marii Remarque’a z 1971 r. Tytuł oryginalny – "Schatten im Paradies". Tłumaczenie polskie – Aleksander Matuszyn, Państwowy Instytut Wydawniczy, Warszawa 1971 r.
Powieść przedstawia losy uchodźców niemieckich, głównie Żydów, spod reżimu hitlerowskiego do USA. Stany Zjednoczone są dla nich światem nowych możliwości, a przede wszystkim ziemią wolności i względnego spokoju. Za bohaterami książki ciągną się jednak wspomnienia. Nie są oni w stanie oderwać się od bolesnej przeszłości, koszmarów prześladowań i niekończących się ucieczek. Wielu nie potrafi odnaleźć sensu życia w nowym świecie. Książka pełna jest dygresji i przemyśleń bohaterów, które odsłaniają bogactwo ich doświadczeń, ale i dźwigany z trudem balast przeszłości.

</doc>
<doc id="1355115" url="https://pl.wikipedia.org/wiki?curid=1355115" title="Spawanie MIG/MAG">
Spawanie MIG/MAG

Spawanie MIG/MAG (ang. "Metal Inert Gas / Metal Active Gas") – spawanie elektrodą topliwą w osłonie gazów obojętnych (MIG, metoda 131) lub aktywnych (MAG, metoda 135). Jako gazy osłonowe obojętne najczęściej stosuje się argon lub hel. Natomiast jako gazy osłonowe aktywne – dwutlenek węgla lub jego mieszaninę z argonem.
W metodzie MIG/MAG łuk elektryczny jarzy się między spawanym materiałem, a elektrodą w postaci drutu. Łuk i jeziorko ciekłego metalu są chronione strumieniem gazu obojętnego lub aktywnego. Metoda nadaje się do spawania większości materiałów, dobierając druty elektrodowe i gaz osłonowy, odpowiednie dla różnych metali.

</doc>
<doc id="1355119" url="https://pl.wikipedia.org/wiki?curid=1355119" title="FC Schaffhausen">
FC Schaffhausen

FC Schaffhausen – szwajcarski klub piłkarski z siedzibą w Szafuzie, założony w 1896, występujący w Swiss Challenge League. Jeden z najstarszych klubów piłkarskich w Szwajcarii.
Historia.
Klub został założony w 1896 pod nazwą "Football-Club Victoria" i jest jednym z najstarszych klubów w Szwajcarii. W swojej historii przez 54 lata występował w II lidze. Natomiast w 1955 po raz pierwszy awansował do szwajcarskiej ekstraklasy. Grał w niej do 1957, a następnie także w latach 1961-1964, 1983-1984 oraz 2004-2007 i wtedy też po raz kolejny spadł do drugiej ligi. Dwukrotnie w swojej historii Schaffhausen awansował do finału Pucharu Szwajcarii w latach 1988 i 1994 – dwukrotnie przegrał w nim z Grasshoppers Zurych.

</doc>
<doc id="1355120" url="https://pl.wikipedia.org/wiki?curid=1355120" title="Stefan z Narbony">
Stefan z Narbony

Stefan z Narbony (ur. w Saint-Thibéry we Francji, zm. 29 maja 1242 w Avignonet koło Tuluzy) – francuski kapłan franciszkański (OFM), inkwizytor, męczennik, błogosławiony Kościoła rzymskokatolickiego.
Był opatem benedyktynów pod Tuluzą, kiedy postanowił, podobnie jak św. Antoni Padewski, przenieść się do franciszkanów. Mając dobre przygotowanie teologiczne występował przeciwko heretykom z sekty albigensów, działającej w południowej Francji. W 1235 został mianowany inkwizytorem i w następnych latach wspólnie z dominikańskim inkwizytorem Wilhelmem Arnoldem prowadził wiele śledztw przeciwko albigensom w diecezji tuluskiej.
Od listopada 1241 roku Stefan i Wilhelm Arnold odbywali jako inkwizytorzy objazd po wschodniej części diecezji tuluskiej. W maju 1242 przybyli do miejscowości Avignonet. Towarzyszyło im kilku pomocników, wśród których byli franciszkanin Rajmund z Carbony, dwaj dominikanie, benedyktyński przeor Avignonet, archidiakon Lezet Rajmund de Costiran, jeden kleryk, notariusz i dwóch woźnych. Zostali oni podstępnie zwabieni do zamku i następnie ścięci przez należących do sekty albigensów rycerzy. Męczeństwo miało miejsce w wigilię uroczystości Wniebowstąpienia Pańskiego, w nocy z 28 na 29 maja 1242.
Obaj męczennicy franciszkańscy pochowani zostali w klasztorze braci mniejszych w Tuluzie. Papież Innocenty IV już w 1243 roku wydał deklarację, w której uznał ich (oraz ich towarzyszy) za męczenników za wiarę, jednak formalnie zostali beatyfikowani przez papieża Piusa IX (OFS) 6 września 1866.
Bł. Stefan z Narbony czczony jest w Kościele katolickim w grupie "Dwunastu Męczenników z Tuluzy" w dzienną pamiątkę śmierci. Franciszkanie wspominają błogosławionego 26 maja.

</doc>
<doc id="1355121" url="https://pl.wikipedia.org/wiki?curid=1355121" title="Soul Collector">
Soul Collector

Soul Collector – jest pierwszym albumem muzycznym grupy Lovechild.

</doc>
<doc id="1355122" url="https://pl.wikipedia.org/wiki?curid=1355122" title="Wielkie Księstwo Finlandii">
Wielkie Księstwo Finlandii

Wielkie Księstwo Finlandii (, , , ) – autonomiczne wielkie księstwo, połączone unią personalną z Imperium Rosyjskim i wchodzące w jego skład. Istniało w latach 1809–1917. Głową państwa był wielki książę, którym był każdorazowo cesarz rosyjski. W latach 1809–1812 stolicą było Turku, od 1812 roku Helsinki.
Historia.
Wielkie Księstwo Finlandii powstało w konsekwencji klęski Szwecji w wojnie rosyjsko-szwedzkiej (1808–1809). Po pokoju w Tylży w 1807 Imperium Rosyjskie, sprzymierzone z Cesarstwem Francuskim, pod pretekstem narzucenia Szwecji zasad antybrytyjskiej blokady kontynentalnej, rozpoczęło wojnę ze Szwecją celem aneksji należących do Szwecji Finlandii i Wysp Alandzkich. Terytoria te zostały okupowane przez armię rosyjską. Pokonane w wojnie z Rosją w 1809 roku Królestwo Szwecji uznało ich aneksję na mocy pokoju w Haminie. Jednocześnie zwołany przez cara Aleksandra I parlament fiński w Porvoo, uznał władzę zwierzchnią cara rosyjskiego i nadał mu tytuł wielkiego księcia Finlandii.
Na mocy postanowień parlamentu w Porvoo utworzono unię personalną z Imperium Rosyjskim i zagwarantowano Finom szeroką autonomię. Finlandia posiadała własny parlament, rząd (Senat), sądownictwo, administrację, wojsko i granicę celną z Rosją. Monarchę reprezentował generał-gubernator jako namiestnik. W Petersburgu powołano ministerstwo ds. Finlandii.
W praktyce postanowienia z Porvoo wielokrotnie łamano. Dopiero po 1863 roku doszło do zmiany polityki władz rosyjskich. W 1863 roku zwołano pierwszą sesję parlamentu fińskiego. Zezwolono na upowszechnianie języka fińskiego i wprowadzono odrębny fiński system monetarny.
Po objęciu tronu przez Aleksandra III ponownie podjęto próby ograniczenia autonomii Finlandii. Rozpoczęto proces rusyfikacji szkolnictwa i urzędów państwowych.
Po rewolucji 1905 roku zezwolono na reformę autonomii Wielkiego Księstwa Finlandii. W 1906 roku dokonano zmian ustrojowych, m.in. wprowadzono jednoizbowy, w pełni demokratyczny parlament (Eduskunta).
Wielkie Księstwo Finlandii ogłosiło niepodległość po wybuchu rewolucji październikowej w 1917 roku. 6 grudnia 1917 proklamowano suwerenne Królestwo Finlandii. Ogłoszenie niepodległości przez Finlandię doprowadziło do wojny domowej, w której stanęły przeciw sobie armie "Białych" i "Czerwonych". W 1918 roku konflikt wewnętrzny wygrały siły, opowiadające się za suwerennością kraju. W połowie 1919 roku w miejsce monarchii utworzono Republikę Finlandii.

</doc>
<doc id="1355124" url="https://pl.wikipedia.org/wiki?curid=1355124" title="Aural Sculpture">
Aural Sculpture

Aural Sculpture – ósmy studyjny album zespołu The Stranglers, wydany w 1984 roku, nakładem wydawnictwa Epic Records. Na rynku ukazał się w listopadzie. Producentem płyty był Laurie Latham. Album zajął 14. miejsce na brytyjskiej liście sprzedaży UK Albums Chart.

</doc>
<doc id="1355125" url="https://pl.wikipedia.org/wiki?curid=1355125" title="Wielkie Księstwo Fińskie">
Wielkie Księstwo Fińskie



</doc>
<doc id="1355127" url="https://pl.wikipedia.org/wiki?curid=1355127" title="Mirosław Bąk">
Mirosław Bąk

Mirosław Bąk (ur. 23 listopada 1961 w Bytomiu) były polski piłkarz grający na pozycji napastnika.
Życiorys.
Jest wychowankiem Chorzowianki Chorzów, z której przeszedł 1978 roku do Ruchu.
W Ruchu grał przez kolejne 13 sezonów do 1990 roku. W tym czasie 2-krotnie świętował Mistrzostwo Polski w 1979(nie rozegrał jednak żadnego meczu) oraz w 1989. W 1990 roku wyjechał do Grecji i przez następne 5 lata grał w Athinaikosie AS. W 1995 roku wrócił do Ruchu pomógł mu wrócić do Ekstraklasy oraz zdobyć Puchar Polski 1996. W Ruchu grał do 1998, po czym przeniósł się do drugoligowego Grunwaldu Ruda Śląska i grał tam do 2001 roku. Karierę zakończył w czwartoligowych Szombierkach Bytom w 2003.
W Ekstraklasie w barwach Ruchu rozegrał łącznie 277 meczów, strzelając 65 bramek. W greckiej lidze rozegrał 130 meczów i strzelił 28 bramek.
Reprezentacja Polski.
7 września 1983 w meczu przeciwko Rumunii wystąpił jedyny raz w reprezentacji.

</doc>
<doc id="1355133" url="https://pl.wikipedia.org/wiki?curid=1355133" title="Anocja">
Anocja



</doc>
<doc id="1355134" url="https://pl.wikipedia.org/wiki?curid=1355134" title="Arenas de San Pedro">
Arenas de San Pedro

Arenas de San Pedro – gmina w prowincji Ávila w Hiszpanii, we wspólnocie autonomicznej Kastylia i León. W roku 2006 liczyła 6682 mieszkańców.

</doc>
<doc id="1355136" url="https://pl.wikipedia.org/wiki?curid=1355136" title="Mikrocja">
Mikrocja



</doc>
<doc id="1355137" url="https://pl.wikipedia.org/wiki?curid=1355137" title="Outsider (album)">
Outsider (album)

Outsider – album Fenomenu wydany w 2007 roku przez wytwórnię My Music. Został nagrany po prawie czterech latach nieaktywności grupy na polskiej scenie.
Nagrania dotarły do 49. miejsca zestawienia OLiS. 
Lista utworów.
Źródło.

</doc>
<doc id="1355138" url="https://pl.wikipedia.org/wiki?curid=1355138" title="Cyrk Zalewski">
Cyrk Zalewski

Cyrk Zalewski – polski cyrk założony w 1993 roku i prowadzony przez Ewę oraz Stanisława Zalewskich.
W 2008 roku był realizatorem i organizatorem programu "Gwiezdny Cyrk". Cyrk jest organizatorem Międzynarodowego Festiwalu Sztuki Cyrkowej w Warszawie, a w latach 2013–2015 również festiwali w Krakowie, Katowicach, Lublinie, Kielcach, Wrocławiu i Poznaniu. Podczas wydarzenia zapraszane są znane osoby, takie jak: Maryla Rodowicz, Mariusz Zalejski, Anna Powierza czy Karol Strasburger.
W ciągu roku odwiedzają ponad 200 miast, w każdym z nich 60-osobowa ekipa cyrku przedstawia spektakle.

</doc>
<doc id="1355142" url="https://pl.wikipedia.org/wiki?curid=1355142" title="Co to są sepulki?">
Co to są sepulki?

Co to są sepulki? Wszystko o Lemie – książka Wojciecha Orlińskiego poświęcona Stanisławowi Lemowi wydana w 2007 przez Społeczny Instytut Wydawniczy Znak. W 2010 roku wznowiona w wersji poszerzonej w wydaniu elektronicznym pod tytułem Lemologia: Co to są sepulki? przez iSource.
Książka ma charakter alfabetycznego spisu haseł dotyczących twórczości i życia Lema. Treść uzupełniona jest rysunkami wykonanymi przez pisarza oraz Daniela Mroza (ilustratora wielu książek Lema), zdjęciami z albumu rodzinnego Lema oraz reprodukcjami okładek książek pisarza wydanych za granicą.

</doc>
<doc id="1355145" url="https://pl.wikipedia.org/wiki?curid=1355145" title="Pomnik czynu żołnierzy Śląskiego Okręgu Wojskowego w Słubicach">
Pomnik czynu żołnierzy Śląskiego Okręgu Wojskowego w Słubicach

Pomnik czynu żołnierzy Śląskiego Okręgu Wojskowego w Słubicach – pomnik na skwerku przy ul. Kościuszki w Słubicach, odsłonięty w maju 1977 przy okazji zjazdu młodzieży PRL i NRD w Słubicach.
Historia.
Pomnik ten to kamień o wysokości około 1 m, na którym znajduje się tablica pamiątkowa z następującą treścią:
Upamiętnia poświęcenie i działania zbrojne żołnierzy Śląskiego Okręgu Wojskowego. W odsłonięciu tego pomnika brali udział ówczesny I sekretarz KC PZPR Edward Gierek oraz dowódca ŚOW gen. dyw. Henryk Rapacewicz.
Pod koniec maja 2018 tablicę zdemontowano.

</doc>
<doc id="1355147" url="https://pl.wikipedia.org/wiki?curid=1355147" title="Boski plan wieków (utwór)">
Boski plan wieków (utwór)



</doc>
<doc id="1355153" url="https://pl.wikipedia.org/wiki?curid=1355153" title="Patriarchat Konstantynopolitański">
Patriarchat Konstantynopolitański

Ekumeniczny Patriarchat Konstantynopolitański (gr. Οἰκουμενικὸν Πατριαρχεῖον Κωνσταντινουπόλεως, "Oikoumenikòn Patriarcheîon Konstantinoupóleos", tur. "Rum Ortodoks Patrikhanesi", "İstanbul Ekümenik Patrikhanesi") – starożytny Kościół, którego początki sięgają czasów apostolskich.
Historia.
Zgodnie z Tradycją, Kościół został założony przez apostoła Andrzeja, który głosił Ewangelię w Azji Mniejszej, w okolicach Morza Czarnego, Tracji i Achai. Z tego też powodu Patriarchat Ekumeniczny ustanowił dzień pamięci świętego (30 listopada, 13 grudnia) dniem Tronu Patriarszego. Apostolskość tego Kościoła jest również związana z osobą apostoła i ewangelisty Jana Teologa, który nauczał w Azji Mniejszej. Napisaną przez siebie Apokalipsę zaadresował on do „siedmiu kościołów w Azji”: w Efezie, Smyrnie, Pergamonie, Tiatyrze, Sardes, Filadelfii i Laodycei, które od IV wieku znajdują się w jurysdykcji Konstantynopola. W rzeczywistości początki tego Kościoła zbiegają się z ustanowieniem w Konstantynopolu stolicy cesarstwa rzymskiego w 330. W tym też okresie wyłączono Konstantynopol z jurysdykcji metropolii Heraklei i przyznano jego biskupowi honorowe pierwszeństwo zaraz po Rzymie. 
W ciągu stuleci Kościół Bizancjum odgrywał i wciąż odgrywa bardzo znaczącą rolę w prawosławnym świecie. Od czasów wielkiej schizmy w 1054, patriarcha ekumeniczny jest honorowym przywódcą prawosławia, noszącym tytuł „primus inter pares”. Jego rolą jest inicjowanie i koordynowanie działań pomiędzy Kościołami lokalnymi, zwoływanie panprawosławnych soborów i spotkań oraz prowadzenie dialogu z przedstawicielami innych wyznań i religii. Od 1991, na czele Kościoła stoi patriarcha Bartłomiej I noszący tytuł Arcybiskupa Konstantynopola Nowego Rzymu i Patriarchy ekumenicznego. Patriarcha Bartłomiej, 270. patriarcha w 2000-letniej historii Kościoła, jest znany ze swej działalności na rzecz pojednania chrześcijan, dialogu międzyreligijnego i ochrony środowiska naturalnego.
Struktura.
W jurysdykcji Patriarchatu znajduje się 5 diecezji w europejskiej części Turcji (ok. 30 tys. wiernych), 35 w północnej Grecji, 10 na greckich wyspach a także wiele w Europie, obu Amerykach (ponad 2 mln wiernych), Azji, Australii i Nowej Zelandii. Połączone są one w większe jednostki administracyjne:
W innych krajach.
Patriarcha ekumeniczny sprawuje również pieczę nad takimi ośrodkami monastycznymi jak Atos i Patmos. Natomiast w Chambésy w Szwajcarii, Patriarchat posiada Centrum Prawosławne, ważny ośrodek akademicki, miejsce spotkań prawosławnych z całego świata. Kościół posiada także własne szkoły teologiczne i wydawnictwa m.in. Holy Cross Greek Orthodox School of Theology, czy też słynną Szkołę Teologiczną na Chalki, zamkniętą przez Turków w 1971. Liczbę wiernych Patriarchatu Ekumenicznego szacuje się na 7 mln. Siedziba patriarchy znajduje się na Fanarze w Turcji, jednak jej przyszłość jest wciąż bardzo niepewna w związku z ogromną presją rządu tureckiego na patriarchę, by opuścił kraj.
Zaangażowanie ekumeniczne.
Kościół włączył się w działalność Globalnego Forum Chrześcijańskiego.

</doc>
<doc id="1355156" url="https://pl.wikipedia.org/wiki?curid=1355156" title="Robert Wiren">
Robert Wiren

Robert Nikołajewicz Wiren, ros.'Роберт Николаевич Вирен (ur. 25 grudnia 1856, zm. 1 marca 1917 w Kronsztadzie) – rosyjski oficer marynarki, admirał. 
Życiorys.
Absolwent Morskiego Korpusu Kadetów z 1887 i Nikołajewskiej Morskiej Akademii z 1899. Od 1880 służył na okrętach wojennych. W latach 1891-1894 wykładał minerstwo na uczelniach marynarki wojennej. Od 1896 dowodził okrętami Floty Bałtyckiej coraz większego tonażu i znaczenia: kanonierką torpedową "Posadnik" (1896–1897), okrętem szkolnym "Wiernyj" (1898–1899), monitorem "Strielec" (1900). W 1903 został pierwszym dowódcą nowoczesnego krążownika pancernego "Bajan", stanowisko to piastował do września 1904. Pod jego dowództwem okręt brał udział w walkach w czasie obrony Port Artur. W sierpniu tego roku awansowany na kontradmirała, a we wrześniu 1904 mianowany został dowódcą całej eskadry broniącej Port Artur. Po upadku twierdzy przebywał w niewoli japońskiej. W[1906 służył we Flocie Czarnomorskiej, jednak jeszcze tego samego roku powrócił do Floty Bałtyckiej, gdzie odpowiadał za wyszkolenie artyleryjskie. Jednocześnie był dowódcą Floty Czarnomorskiej do 1908. W 1909 mianowany dowódcą i gubernatorem twierdzy Kronsztad, w stopniu wiceadmirała, pełnił tę funkcję do śmierci. 16 lutego 1915 mianowany admirałem. W momencie wybuchu 1 marca 1917 rewolucji lutowej w Kronsztadzie, zbuntowani marynarze zamordowali admirała wraz z grupą innych wyższych dowódców twierdzy. Grób Wirena nie jest znany, choć w latach 90. XX w. postawiono na kronsztadzkim cmentarzu niemieckim symboliczny nagrobek.
Odznaczenia.
1 czerwca 1904 odznaczony orderem św. Jerzego 4 klasy, a w 1907 orderem św. Stanisława. 

</doc>
<doc id="1355159" url="https://pl.wikipedia.org/wiki?curid=1355159" title="Ellinikí Radiofonía Tileórasi">
Ellinikí Radiofonía Tileórasi

Ellinikí Radiofonía Tileórasi (ERT) (gr. "Ελληνική Ραδιοφωνία Τηλεόραση (ΕΡΤ) - wierny przekład: Greckie Radio i Telewizja") – grecki nadawca radia i telewizji publicznej.
Historia.
Radio publiczne powstało w 1926 roku nadając pierwszy program Kalimera Ellada. Telewizja zaś powstała w 1966 roku.
W październiku 1926 roku, podczas Międzynarodowych Targów w Salonikach inżynier Christos Tsiggiridis zaprezentował nadajnik radiowy własnej produkcji. Reklamował wystawców i nadawał muzykę. W 1928 roku Tsiggiridis otrzymał oficjalną licencję na nadawanie programu radiowego podczas III Międzynarodowych Targów w Salonikach. Uruchomione na jej mocy Radio Tsiggiridis było pierwszą stacją radiową nie tylko w Grecji i Bałkanach, ale w całej Europie Południowo-Wschodniej.
W roku 1960 przeprowadzono pierwsze próby transmisji telewizyjnych. Na terenie Grecji było wówczas zaledwie 250 telewizorów. Mieszkańcy Macedonii odbierali program jugosłowiański, na Wyspy Jońskie docierały audycje włoskie, a na Krecie oglądane były programy amerykańskie, dzięki mieszczącej się tam bazie wojskowej. We wrześniu 1960 roku, podczas kolejnych Międzynarodowych Targów w Salonikach, inżynier Manos Iatridis, pracownik i przedstawiciel firmy energetycznej Dimosia Epicheirisi Ilektrismou, we współpracy z firmą Philips zaprezentował możliwości telewizji.
We wrześniu 1965 roku ze studia w Zappeion nadano pierwszy test techniczny, a w październiku zainstalowano w budynku New Intercity Hall of Athens (NYMA) OTE na piątym piętrze eksperymentalne studio telewizyjne. Regularne transmisje rozpoczęły się 23 lutego 1966 roku, o godzinie 18.30.
13 grudnia 1975 roku, na podstawie ustawy 230, publiczny gracki nadawca stał się spółką akcyjną z całościowym udziałem państwa. Otrzymał nazwę ΕRΤ, czyli Ελληνική Ραδιοφωνία Τηλεόραση (Greckie Radio i Telewizja).
11 czerwca 2013, decyzją rządu, ERT została rozwiązana. Zapowiedziano powstanie nowego przedsiębiorstwa nadawczego, o znacznie zmniejszonym personelu i budżecie. 11 czerwca 2015 wznowiła działalność, w związku z czym zastępujące ją NERIT zakończyło nadawanie. ERT rozpoczęło ponowne nadawanie o godzinie 6 rano od pokazania na ekranie greckiej flagi i zaprezentowania hymnu państwowego, po czym nadano pierwszy serwis informacyjny.
Telewizja.
oraz liczne stacje, zdecydowanie regionalne.

</doc>
<doc id="1355162" url="https://pl.wikipedia.org/wiki?curid=1355162" title="Rubo fruticosi-Prunetum spinosae">
Rubo fruticosi-Prunetum spinosae



</doc>
<doc id="1355163" url="https://pl.wikipedia.org/wiki?curid=1355163" title="Carpino-Prunetum">
Carpino-Prunetum



</doc>
<doc id="1355164" url="https://pl.wikipedia.org/wiki?curid=1355164" title="Jarosław Hyk">
Jarosław Hyk

Jarosław Zbigniew Hyk (ur. 20 marca 1962 we Wrocławiu, zm. 18 kwietnia 2022 w Warszawie) – polski ekonomista, działacz opozycji w okresie PRL.
Życiorys.
W 1984 ukończył studia na Akademii Rolniczej we Wrocławiu. W 2010 został absolwentem studiów ekonomicznych na Uczelni Warszawskiej im. Marii Skłodowskiej-Curie. Pracował początkowo w Instytucie Meteorologii i Gospodarki Wodnej we Wrocławiu, następnie w Okręgowym Przedsiębiorstwie Gospodarki Komunalnej.
Był związany z opozycją demokratyczną, w latach 80. działał w Pomarańczowej Alternatywie. Był aktywistą Niezależnego Zrzeszenia Studentów. Od 1982 należał do Solidarności Walczącej, gdzie organizował wydawanie, druk i kolportaż wydawnictw drugiego obiegu (m.in. „Z Dnia na Dzień”). Współpracował także m.in. z Polską Partią Niepodległościową.
Od 1988 do 1997 był kierownikiem działu przygotowania produkcji w Przedsiębiorstwie Inżynierii Sanitarnej i Budownictwa Wodnego Wod-Kan we Wrocławiu. W latach 1998–2002 prowadził własną działalność gospodarczą. Później pracował w kilku przedsiębiorstwach inżynieryjnych oraz w Ministerstwie Rozwoju Regionalnego. W wyborach w 2001 kandydował do Sejmu z ramienia Akcji Wyborczej Solidarność Prawicy z okręgu wyborczego we Wrocławiu, będąc członkiem Ruchu Odbudowy Polski.
W 2011 odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski.
Jego żoną była Beata Czuma. Był zięciem Andrzeja Czumy.
Wypadek podczas demonstracji we Wrocławiu 31 sierpnia 1982.
31 sierpnia 1982, w czasie stanu wojennego, brał udział w demonstracji we Wrocławiu. W jej trakcie został potrącony i przejechany przez ciężarówkę Zmotoryzowanych Odwodów Milicji Obywatelskiej. Zdarzenie to zostało przypadkowo sfilmowane przez Wojciecha Wójcika. Przemycony za granicę film oraz zdjęcia z tego wypadku zamieściło wówczas wiele zagranicznych agencji informacyjnych, m.in. „Paris Match”. Mylnie informowano przy tej okazji, że człowiek przejechany przez ciężarówkę ZOMO poniósł śmierć.

</doc>
<doc id="1355165" url="https://pl.wikipedia.org/wiki?curid=1355165" title="Ángel Sánchez">
Ángel Sánchez

Ángel Sánchez (ur. 3 marca 1957) – argentyński sędzia piłkarski. Sędziował dwa mecze Mundialu 2002 (RPA - Słowenia i Portugalia - Korea Południowa).
Zadebiutował w 1982 roku a zakończył karierę w 2006.
Był także sędzią na Copa América 2001.

</doc>
<doc id="1355166" url="https://pl.wikipedia.org/wiki?curid=1355166" title="Angel Sanchez">
Angel Sanchez



</doc>
<doc id="1355167" url="https://pl.wikipedia.org/wiki?curid=1355167" title="Pteranodonty">
Pteranodonty

Pteranodonty, pteranodony (Pteranodontidae) – rodzina dużych pterozaurów zamieszkujących Amerykę Północną w okresie kredy. Funkcjonuje też synonimiczna nazwa Ornithostomatidae (Williston, 1893)
Zwierzęta te posiadały na głowach charakterystyczne wydłużone grzebienie kostne.

</doc>
<doc id="1355168" url="https://pl.wikipedia.org/wiki?curid=1355168" title="Pomnik czynu Żołnierzy Śląskiego Okręgu Wojskowego w Słubicach">
Pomnik czynu Żołnierzy Śląskiego Okręgu Wojskowego w Słubicach



</doc>
<doc id="1355170" url="https://pl.wikipedia.org/wiki?curid=1355170" title="Czeremcha Zachodnia">
Czeremcha Zachodnia

Czeremcha Zachodnia (także Roztoka; 1015 m n.p.m.) – szczyt w Paśmie Radziejowej w Beskidzie Sądeckim. Jest kulminacją bocznego grzbietu biegnącego ze szczytu Czeremchy w kierunku zachodnim. Południowe i północne zbocza grzbietu opadają odpowiednio do dolin Jastrzębiego oraz Sopotnickiego Potoku. Na wierzchołku grzbiet Czeremchy rozdziela się na dwie części opadające na zachód ku dolinie Sopotnickiego Potoku. Znajdują się na nich liczne polany, takie jak: Skalskie, Hatajowska czy Piceradów.
Na Czeremchę Zachodnią nie prowadzą szlaki turystyczne.

</doc>
<doc id="1355182" url="https://pl.wikipedia.org/wiki?curid=1355182" title="Martin Gerber">
Martin Gerber

Martin Gerber (ur. 3 września 1974 w Burgdorfie) – szwajcarski hokeista, reprezentant Szwajcarii, dwukrotny olimpijczyk. 
Kariera.
Wychowanek klubu SC Langnau, w którym grał do 2009 roku. Po drafcie NHL w 2001 przeniósł się do szwedzkiego klubu Färjestad BK. Swój pierwszy mecz w NHL rozegrał 11 października 2002 przeciwko Dallas Stars (wynik 2:4). W pierwszym sezonie rozegrał 22 spotkania. W fazie play-off pierwszym bramkarzem Anaheim był Jean-Sébastien Giguère, Gerber rozegrał 2 spotkania, a Anaheim doszło do finału. W sezonie 2003/2004 rozegrał 32 spotkania. 16 czerwca 2004 przeszedł do Carolina Hurricanes w zamian za Tomáša Malca i wybór w 3 rundzie draftu 2004. Podczas lokautu występował w swoich dotychczasowych europejskich klubach – SCL Tigers (20 meczów) i Färjestad BK (30 meczów). Play-off 2006 Gerber rozpoczynał jako pierwszy bramkarz Caroliny, jednak w decydujących meczach został zastąpiony przez debiutanta Cama Warda, który był zmiennikiem Gerbera w sezonie zasadniczym. Carolina Hurricanes zdobyła Puchar Stanleya, a Gerber stał się drugim Szwajcarem, który wywalczył to trofeum – pierwszym był David Aebischer w 2001 w barwach Colorado Avalanche.
1 lipca 2006 Gerber, jako wolny agent, podpisał kontrakt z Ottawa Senators. W pierwszym sezonie był zmiennikiem Raya Emery’ego. Ottawa doszła do finału, a Gerber zaliczył w czterech kolejnych sezonach po raz trzeci z inną drużyną finał Pucharu Stanleya jako bramkarz rezerwowy. W sezonie 2007/2008 Gerber był pierwszym bramkarzem „Senatorów”. Ray Emery musiał poddać się zabiegowi chirurgicznemu. Gerber rozegrał 57 spotkań w sezonie regularnym i 4 w play-off. W sezonie 2008/2009 został zmiennikiem pozyskanego przed sezonem Alexa Aulda. 22 stycznia 2009 został przeniesiony do filii zespołu w AHL Binghamton Senators.
4 marca 2009 przeniósł się do Toronto Maple Leafs, by zastąpić kontuzjowanego Vesa Toskale. Do kwietnia 2013 roku gracz Rögle BK. Następnie po wielu latach powrócił do Szwajcarii i podpisał dwuletni kontrakt z klubem Kloten Flyers. Opuścił klub z końcem marca 2017.
Do występów przywdział maskę podobną do hełmu bohatera Gwiezdnych wojen – Dartha Vadera, przez co kibice Ottawy nazywają go „Darth Gerber”.
Uczestniczył w turniejach mistrzostw świata w 2000, 2001, 2002, 2004, 2005, 2008, 2009, 2010 oraz zimowych igrzysk olimpijskich 2002, 2006.

</doc>
<doc id="1355183" url="https://pl.wikipedia.org/wiki?curid=1355183" title="Lokalizacja szczegółowa działalności gospodarczej">
Lokalizacja szczegółowa działalności gospodarczej

Lokalizacja szczegółowa działalności gospodarczej - polega na precyzyjnym określeniu miejsca realizacji konkretnej inwestycji (oznaczenie działki katastralnej, szkic zabudowy terenu). Jest to zagadnienie inżynieryjno-techniczne. Lokalizację szczegółową wyznaczają odpowiednie jednostki nadzoru budowlanego i architektury władz lokalnych (np. wydział budownictwa i architektury w dużych miastach).

</doc>
<doc id="1355185" url="https://pl.wikipedia.org/wiki?curid=1355185" title="Simmenthal II">
Simmenthal II

Wyrok Trybunału Sprawiedliwości z 9 marca 1978 wydany w trybie prejudycjalnym w sprawie 106/77 Amministrazione delle Finanze dello Stato a Simmenthal SA (Zb. orz. 1978, s. 629).
Stan faktyczny.
Włoska ustawa nakładająca na importerów opłaty weterynaryjne została uznana za niezgodną z prawem wspólnotowym (orzeczenie Simmenthal I). W związku z tym powstał problem, ponieważ prawo włoskie nie dawało sędziom krajowym prawa do samodzielnego niestosowania ustaw krajowych (musieli oni czekać na uchylenie ich przez włoski Trybunał Konstytucyjny).
Treść wyroku.
źródło: http://curia.europa.eu/
Komentarz.
Orzeczenie Simmenthal II uczyniło znaczący wkład dla rozwoju zasady pierwszeństwa prawa wspólnotowego. Przyznaje sędziom krajowym uprawnienie do samodzielnego niestosowania prawa krajowego niezgodnego z prawem wspólnotowym. Tym samym proklamuje absolutne pierwszeństwo stosowania prawa wspólnotowego, bez konieczności czekania na uchylenie niezgodnych z nim norm prawa krajowego.
Orzeczenie Simmenthal II utwierdza także wyłączenie zasady "ustawa późniejsza uchyla ustawę wcześniejszą" ("lex posterior derogat legi priori") w relacji prawa krajowego do prawa wspólnotowego.

</doc>
<doc id="1355187" url="https://pl.wikipedia.org/wiki?curid=1355187" title="Kazimierz Dąbrowski">
Kazimierz Dąbrowski



</doc>
<doc id="1355189" url="https://pl.wikipedia.org/wiki?curid=1355189" title="Ciach">
Ciach



</doc>
<doc id="1355190" url="https://pl.wikipedia.org/wiki?curid=1355190" title="Janusz Witt">
Janusz Witt

Janusz Witt (ur. 25 stycznia 1934 w Wieluniu) – filolog i germanista, działacz na rzecz dialogu polsko-niemieckiego i ekumenicznego w Polsce. Wieloletni członek międzynarodowej rady Fundacji Krzyżowa dla Porozumienia Europejskiego, a obecnie przewodniczący Towarzystwa Przyjaciół Krzyżowej. Przewodniczący założonej przez siebie w 1996 roku polskiej sekcji Towarzystwa Bonhoefferowskiego.
W latach 1951-1956 studiował germanistykę na Uniwersytecie Wrocławskim. Po studiach zajmował się dziennikarstwem w prasie mniejszości niemieckiej w Polsce. Od 1963 roku wykłada w Studium Języków Obcych Uniwersytetu Ekonomicznego we Wrocławiu.
W 1996 roku współtworzył wrocławską "Dzielnicę Wzajemnego Szacunku", w której współpracują ze sobą parafie rzymskokatolicka, prawosławna, ewangelicka i gmina żydowska, działając na rzecz wzajemnego poznania i szacunku.
Członek kościoła ewangelickiego-luterańskiego. Zajmuje się tematyką wielokulturowości i wielowyznaniowości Wrocławia i Śląska.
W 2008 roku został ambasadorem Europejskiego Roku Dialogu Międzykulturowego w Polsce.

</doc>
<doc id="1355196" url="https://pl.wikipedia.org/wiki?curid=1355196" title="Miss Francja">
Miss Francja



</doc>
<doc id="1355199" url="https://pl.wikipedia.org/wiki?curid=1355199" title="Szatan z VII klasy">
Szatan z VII klasy



</doc>
<doc id="1355203" url="https://pl.wikipedia.org/wiki?curid=1355203" title="Tom Henning Øvrebø">
Tom Henning Øvrebø

Tom Henning Øvrebø (ur. 26 czerwca 1966 w Oslo) – norweski piłkarski sędzia międzynarodowy, z zawodu psycholog.
Od 20 września 1992 roku Øvrebø sędziuje mecze w pierwszej lidze norweskiej, prowadził już ponad 205 meczów w Tippeligaen. W 1994 roku zdobył licencję międzynarodową. Sędziował mecze w finale Pucharu Norwegii oraz mecze Ligi Mistrzów i Pucharu UEFA.
Tom Henning Øvrebø prowadził między innymi mecz FC Schalke 04-Wisła (1:4) w Pucharze UEFA, Valencia CF-Legia (6:1) 30 października 2001, towarzyski mecz Polska-Włochy 12 listopada 2003. Był także sędzią głównym w meczu EURO 2008 między Polską a Niemcami, który odbył się 8 czerwca 2008 w Klagenfurt am Wörthersee.
Prowadził także półfinałowy mecz Ligi Mistrzów w 2009 roku Chelsea – FC Barcelona, zakończony remisem, który dał Barcelonie awans do finału. Øvrebø przyznał, iż jego pomyłki spowodowały – najprawdopodobniej – brak awansu ekipy ze Stamford Bridge. Jak ujawnił w rozmowie z gazetą „The Times” nie zdecydował się na podyktowanie żadnego z czterech rzutów karnych, jakie należały się Chelsea. Didier Drogba oskarżył go o spisek mający na celu wyeliminowanie drużyny z tych lukratywnych rozgrywek. W związku ze swoimi pomyłkami Øvrebø jeszcze długi czas po meczu otrzymywał pocztą śmiertelne pogróżki od fanatyków Chelsea adresowane do niego oraz jego rodziny.
Niecałe pół roku po półfinałowym meczu Chelsea – Barcelona zakończył karierę arbitra międzynarodowego – rozpoczął pracę jako psycholog, doradza norweskim letnim i zimowym olimpijczykom.

</doc>
<doc id="1355206" url="https://pl.wikipedia.org/wiki?curid=1355206" title="Abram Cytryn">
Abram Cytryn

Abram Cytryn (ur. 30 maja 1927 w Łodzi, zm. 1944 w Auschwitz-Birkenau) – polski pisarz i poeta żydowskiego pochodzenia.
Życiorys.
Urodził się w Łodzi w rodzinie żydowskiej, jako syn przemysłowca Jakuba Szymona Cytryna i Gołdy z domu Pik. Uczęszczał do prywatnego, humanistycznego gimnazjum męskiego Icchaka Kacenelsona przy ulicy Zawadzkiej 43. Wiersze pisał od ósmego roku życia.
Podczas II wojny światowej przebywał w Ghetto Litzmannstadt, gdzie nadal pisał wiersze i opowiadania. W 1944 wraz z rodziną został wywieziony do obozu Auschwitz-Birkenau, gdzie zginął. Wyjeżdżając zabrał swoje utwory, które uznał za najlepsze. W 1945 jego starsza siostra Lucie odnalazła zbiór jego wierszy, i opowiadań, pozostawionych przez niego jako mniej wartościowe. Znajdowały się w mieszkaniu przy ulicy Starosikawskiej 12, ostatnim miejscu pobytu rodziny Cytrynów przed wysiedleniem do obozu. Jego dzieła, spisane w 24 zeszytach, znajdują się obecnie w zbiorach Centrum Szymona Wiesenthala w Los Angeles.
Na wniosek Jerzego Kropiwnickiego, krótki (98 m) odcinek dawnej ul. Chryzantem, prowadzący od skrzyżowania z Bracką do głównej bramy nowego cmentarza żydowskiego w Łodzi na Dołach został nazwany ul. Abrama Cytryna.

</doc>
<doc id="1355207" url="https://pl.wikipedia.org/wiki?curid=1355207" title="Klub Czechosłowackich Turystów">
Klub Czechosłowackich Turystów

Klub Czechosłowackich Turystów (cz. "Klub československých turistů", słow. "Klub československých turistov", "KČST") – nazwa, pod którą w latach 1920-1938 oraz 1947-1949 działał w ówczesnej Czechosłowacji Klub Czeskich Turystów.

</doc>
<doc id="1355209" url="https://pl.wikipedia.org/wiki?curid=1355209" title="1994 GL">
1994 GL

1994 GL – planetoida z grupy Atena należąca do obiektów NEO.
Odkrycie.
1994 GL została odkryta w kwietniu 1994 roku. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
1994 GL okrąża Słońce w ciągu 207 dni w średniej odległości 0,68 j.a. Planetoida ta z racji trajektorii swojej orbity przez większą część obiegu wokół Słońca znajduje się bliżej gwiazdy niż Wenus, ma również czas obiegu krótszy. Półoś wielka planetoidy wynosi 0,6844 j.a a Wenus 0,7233 j.a. Czas obiegu Wenus wokół Słońca jest dłuższy o ok. 17 dni niż czas obiegu 1994 GL.

</doc>
<doc id="1355210" url="https://pl.wikipedia.org/wiki?curid=1355210" title="Port lotniczy En Jahaw">
Port lotniczy En Jahaw

Port lotniczy En Jahaw (hebr. מנחת ספיר) (IATA: EIY, ICAO: LLEY) – lotnisko położone we wschodniej części pustyni Negew, w Izraelu, przy samej granicy z Jordanią, pomiędzy Morzem Martwym a Ejlatem, w pobliżu wioski Sappir oraz moszawu En Jahaw.
Historia.
Lotnisko zostało wybudowane w 1970.

</doc>
<doc id="1355213" url="https://pl.wikipedia.org/wiki?curid=1355213" title="Świadkowie Jehowy w Jordanii">
Świadkowie Jehowy w Jordanii



</doc>
<doc id="1355218" url="https://pl.wikipedia.org/wiki?curid=1355218" title="Azdarchy">
Azdarchy

Azdarchy (Azhdarchidae) – rodzina pterozaurów, których nazwa wywodzi się od nazwy smoka w uzbeckiej mitologii. Zaliczały się do nich jedne z największych latających stworzeń, jakie kiedykolwiek zamieszkiwały naszą planetę.
Miały one długie nogi i niezwykle długie szyje - zbudowane z wydłużonych kręgów, kolistych w przekroju. Większość gatunków z tej rodziny znana jest jedynie z tychże oryginalnych kręgów, nie zachowały one po sobie żadnych innych odkrytych pozostałości. Tylko kilka z nich pozostawiło po sobie dość dobrze zachowane szkielety, m.in. "Zhejiangopterus" i kecalkoatl – jeden z bardziej znanych pterozaurów, którego nazwa też wywodzi się z mitologii, tym razem indiańskiej. Dzięki temu wiemy, że gady te miały również pokaźne głowy oraz przypominające ostrza szczęki.
Pożywienie.
Niegdyś sugerowano, iż stworzenia te pożywiały się tak, jak czynią to niektóre dzisiejsze ptaki, np. brzytwodzioby. Według tej hipotezy azdarchy mogły latać ze szczęką zanurzoną w wodzie, wyławiając z niej ryby, czy inne niewielkich rozmiarów zwierzęta. Późniejsze badania nie potwierdziły jej jednak, wskazując, że pterozaury te nie posiadały wystarczających przystosowań do polowania w taki sposób. Nogi i stopy azdarchidów były znacznie lepiej niż u innych pterozurów przystosowane do chodzenia po stałym lądzie. W Korei odnaleziono również tropy przypisywane przedstawicielom tej rodziny. Długie dzioby mogły służyć do chwytania niewielkich zwierząt, dlatego też obecnie uważa się, że azdarchidy prowadziły tryb życia podobny do dzisiejszych bocianów.
Występowanie.
Zwierzęta te żyły w późnej kredzie na terenie dzisiejszej Azji, Ameryki Północnej oraz Afryki.
Systematyka.
Pierwotnie umieszczone w rodzinie pteranodontów rodzaje azdarcho, kecalkoatl i titanopteryks (obecnie "Arambourgiania") włączone zostały przez Nessowa najpierw do podrodziny Azhdarchinae, która dopiero później podniesiona została do rangi osobnej rodziny.
Choć sugerowano, że najbliższymi ich krewnymi były ktenochasmatydy takie jak pterodaustro – dziś uważa się, że są one znacznie bliżej spokrewnione z takimi rodzajami jak tupuksuara czy "Tapejara".
Rodzaje.
W niektórych klasyfikacjach włączane są także rodzaje:

</doc>
<doc id="1355227" url="https://pl.wikipedia.org/wiki?curid=1355227" title="Ślepa próba (chemia)">
Ślepa próba (chemia)

Ślepa próba, próba zerowa – próba chemiczna wykonana w identycznych warunkach i z tymi samymi odczynnikami co analiza badanego materiału, lecz bez dodawania oznaczanego składnika, czyli analitu. Pozwala na ustalenie i uwzględnienie obecności analitu w używanych odczynnikach.

</doc>
<doc id="1355228" url="https://pl.wikipedia.org/wiki?curid=1355228" title="Czapka z daszkiem">
Czapka z daszkiem



</doc>
<doc id="1355231" url="https://pl.wikipedia.org/wiki?curid=1355231" title="Ustawy laickie">
Ustawy laickie

Ustawy laickie (hiszp. "Leyes laicas" lub "Leyes laicistas") – chilijskie ustawy przyjęte w okresie prezydentury Domingo Santa María (1883/1884) wprowadzające świecki rejestr stanu cywilnego oraz regulujące kilka innych kwestii. W skład ustaw laickich weszły:

</doc>
<doc id="1355237" url="https://pl.wikipedia.org/wiki?curid=1355237" title="Port lotniczy Afik">
Port lotniczy Afik

Port lotniczy Afik (hebr. מנחת פיק) (IATA:, ICAO: LLFK) – lotnisko położone w południowej części Wzgórz Golan, w Izraelu, w pobliżu kibucu Afik.
Lotnisko jest wykorzystywane przez prywatne przedsiębiorstwa i firmy usługowe działające w rejonie Wzgórz Golan. Używa go też koncern zbrojeniowy "Elbit Systems" do testowania samolotów bezzałogowych.

</doc>
<doc id="1355238" url="https://pl.wikipedia.org/wiki?curid=1355238" title="Algebra różniczkowa">
Algebra różniczkowa

Pierścień różniczkowy, ciało różniczkowe i algebra różniczkowa – odpowiednio: pierścień, ciało i algebra wyposażone w różniczkowanie, czyli funkcję jednoargumentową spełniającą prawo iloczynu Leibniza. Naturalnym przykładem ciała różniczkowego jest ciało funkcji wymiernych nad liczbami zespolonymi jednej zmiennej, formula_1 gdzie różniczkowaniem jest różniczka względem formula_2
Pierścień różniczkowy.
Pierścień różniczkowy to pierścień formula_3 wyposażony w co najmniej jedno różniczkowanie
z których każde spełnia prawo Leibniza
dla dowolnych formula_6 Należy pamiętać, że pierścień nie musi być przemienny, a więc w pewnym stopniu standardowa forma wzoru na iloczyn w kontekście przemiennym, formula_7 może być fałszywa. Jeżeli formula_8 jest mnożeniem w pierścieniu, to prawo iloczynu jest tożsamością
gdzie formula_10 oznacza funkcję odwzorowującą parę formula_11 na parę formula_12
Ciało różniczkowe.
Ciało różniczkowe to ciało formula_13 z różniczkowaniem. Teoria ciał różniczkowych, "DF" (od ang. "differential field"), jest zasadzona na zwykłych aksjomatach ciała poszerzonych o dwa dodatkowe określające różniczkowanie. Tak jak wyżej, różniczkowanie musi spełniać prawo iloczynu Leibniza dla elementów z ciała, tzn. dla dowolnych dwóch elementów formula_14 z ciała jest
ponieważ mnożenie w ciele jest przemienne. Różniczkowanie musi być również rozdzielne względem dodawania w ciele:
Jeżeli formula_13 jest ciałem różniczkowym, to "ciało stałych" dane jest jako formula_18
Algebra różniczkowa.
Algebra różniczkowa nad ciałem formula_13 to formula_13-algebra formula_21 gdzie różniczkowania komutują (są przemienne) z działaniami ciała, tzn. dla każdego formula_22 oraz formula_23 zachodzi
W zapisie bezwskaźnikowym, jeżeli formula_25 jest homomorfizmem pierścieni określającym mnożenie skalarne w algebrze, to zachodzi
Jak wyżej, różniczkowanie musi zachowywać prawo Leibniza względem mnożenia w algebrze i musi być liniowe względem dodawania, a więc dla każdego formula_27 oraz formula_28 jest
oraz
Różniczkowanie w algebrze Liego.
Różniczkowanie w algebrze Liego formula_31 jest odwzorowaniem liniowym formula_32 spełniającym prawo Leibniza:
Dla dowolnego formula_34 wyrażenie formula_35 jest różniczkowaniem na formula_36 które spełnia tożsamość Jacobiego. Każde takie różniczkowanie nazywane jest różniczkowaniem wewnętrznym.
Przykłady.
Jeżeli formula_37 ma jedynkę, to formula_38 ponieważ formula_39 Przykładowo w ciele różniczkowym charakterystyki zero liczby wymierne zawsze są podciałem ciała stałych.
Każde czyste ciało może być interpretowane jako ciało różniczkowe stałych.
Ciało formula_40 ma unikatową strukturę jako ciało różniczkowe, które jest określone przez równość formula_41 aksjomaty ciała wraz z aksjomatami różniczkowania sprawiają, że różniczkowanie jest różniczką względem formula_2 Na przykład na mocy przemienności mnożenia i prawa Leibniza zachodzi formula_43
W ciele różniczkowym formula_40 nie ma rozwiązania równania różniczkowego
ale znajduje się ono w większym ciele różniczkowym zawierającym funkcję formula_46 Ciało różniczkowe z rozwiązaniami wszystkich układów równań różniczkowych nazywane jest ciałem różniczkowo domkniętym. Takie ciała istnieją, ale nie mają własności naturalnych obiektów algebraicznych czy geometrycznych. Wszystkie ciała różniczkowe (o ograniczonej kardynalności) zawierają się w większym ciele różniczkowo domkniętym. Ciała różniczkowe są przedmiotem badań w różniczkowej teorii Galois.
Powszechnie występującymi przykładami różniczkowań są pochodna cząstkowa, pochodna Liego, pochodna Pincherlego i komutator względem elementu algebry. Wszystkie te przykłady są ściśle ze sobą powiązane wspólnym pojęciem różniczkowania.
Pierścień operatorów pseudoróżniczkowalnych.
Pierścienie różniczkowe i algebry różniczkowe są często badane za pomocą pierścienia operatorów pseudoróżniczkowym na nich określonych.
Niech dany będzie pierścień
Mnożenie w tym pierścieniu określone jest wzorem
gdzie formula_49 oznacza symbol Newtona. Warta wspomnienia tożsamość
wynika z innych tożsamości:
oraz
Różniczkowania z gradacją.
Jeżeli dana jest algebra z gradacją formula_21 a formula_54 jest jednorodnym przekształceniem liniowym o gradacji formula_55 w formula_21 wtedy formula_54 jest różniczkowaniem jednorodnym, jeżeli formula_58 formula_59 działa na elementach jednorodnych formula_60
Różniczkowanie z gradacją jest sumą różniczkowań jednorodnych o tym samym formula_61
Jeżeli współczynnik komutujący formula_62 to definicja ta redukuje się do zwykłego przypadku.
Jeżeli jednakże formula_63 to jest formula_64 dla parzystych formula_65 Nazywa się je wtedy antyróżniczkowaniami.
Przykładami antyróżniczkowań są pochodna zewnętrzna i produkt wewnętrzny (ang. "interior product", nie mylić z iloczynem wewnętrznym, ang. "inner product") działający na formach różniczkowych.
Różniczkowania z gradacją superalgebr (np. algebry z gradacją formula_66) są często nazywane superróżniczkowaniami.

</doc>
<doc id="1355240" url="https://pl.wikipedia.org/wiki?curid=1355240" title="Koszarki">
Koszarki

Koszarki (930 m) – szczyt w Paśmie Radziejowej w Beskidzie Sądeckim. Znajduje się w grzbiecie odbiegającym w kierunku południowo-zachodnim od zwornika leżącego na południowy zachód od wierzchołka Czeremchy. Masyw Koszarek opływany jest od północy i zachodu przez Jastrzębi Potok, natomiast od południa przez Potok pod Górami. Na stokach, szczególnie południowym, występują polany, jak np. Białońki.
Na sam wierzchołek nie prowadzą szlaki turystyczne, jednak dalej na wschód, grzbietem w kierunku Czeremchy, przebiega niebieski szlak pieszy i rowerowy czarny ze Szczawnicy na Przehybę.
Nazwa pochodzi z języka wołoskiego (por. rum. "coşar" – „stodoła, obora”). Na Podhalu i w Beskidach polskich słowa "koszar, koszary, koszarki, kosorki" oznaczają przenośną zagrodę dla owiec.

</doc>
<doc id="1355244" url="https://pl.wikipedia.org/wiki?curid=1355244" title="Søvik">
Søvik

Søvik – wieś położona w gminie Haram, w regionie Møre og Romsdal, w Norwegii. W 2009 roku na obszarze 0,74 km² zamieszkiwało 636 osób.

</doc>
<doc id="1355247" url="https://pl.wikipedia.org/wiki?curid=1355247" title="René Ortubé">
René Ortubé

René Ortubé (ur. 26 grudnia 1964 w La Paz) – boliwijski sędzia piłkarski. 
Sędziował jeden mecz Mundialu 2002 (Szwecja – Nigeria w Kobe).

</doc>
<doc id="1355250" url="https://pl.wikipedia.org/wiki?curid=1355250" title="Rene Ortube">
Rene Ortube



</doc>
<doc id="1355254" url="https://pl.wikipedia.org/wiki?curid=1355254" title="Hee Haw (EP)">
Hee Haw (EP)

Hee Haw (EP) – drugi album, a pierwszy minialbum zespołu The Boys Next Door, wydany w 1979 roku. Płyta ukazała się formacie 12".
W 1980 roku, już po przeprowadzce zespołu do Londynu, ukazała się reedycja tego albumu, tym razem przypisana zespołowi The Birthday Party.
Pogłębiając zamieszanie dotyczące tego tytułu, w 1988 roku ta samą nazwą – "Hee Haw", pojawiła się ponownie. Tym razem była to kompilacja, zawierająca wczesne nagrania zespołu.

</doc>
<doc id="1355257" url="https://pl.wikipedia.org/wiki?curid=1355257" title="Azzone Visconti">
Azzone Visconti

Azzone Visconti (ur. 7 grudnia 1302, zm. 16 sierpnia 1339) – władca Mediolanu od roku 1329 do swojej śmierci.
Urodził się w miejscowości Ferrara. Jego rodzicami byli Galeazzo I Visconti i Beatrice d'Este, był ich jedynym synem. W 1322 został władcą Piacenzy. Jeszcze w tym samym roku został zmuszony do ucieczki. W 1325 roku wziął udział w bitwie pod Altopascio, w której został uwięziony i osadzony w więzieniu. 1 października 1333 ożenił się z Katarzyną Sabaudzką-Vaud (zm. 1388), córką Ludwika I Sabaudzkiego, barona Vaud, ale nie miał z nią potomstwa.
W 1329 roku Azzone kupił tytuł seniora Mediolanu za 60 tysięcy florenów. Zmarł w 1339 roku na atak dny. Został pochowany w kościele San Gottardo w Mediolanie.

</doc>
<doc id="1355262" url="https://pl.wikipedia.org/wiki?curid=1355262" title="Brattvåg">
Brattvåg

Brattvåg – wieś położona w gminie Ålesund w Norwegii, kiedyś należąca do starej gminy Haram. 1 stycznia 2020 Haram, Skodje, Sandøy i Ørskog stały się częścią gminy Ålesund. W Brattvågu znajduje się siedziba władz gminy, w roku 2020 wieś zamieszkiwało 2146 osób. 11 listopada 1911 roku uważa się za „datę powstania” tego miejsca.
Na miejscu znajduje się jedna ze stoczni "VARD."
Brattvåg ma swoją drożynę piłkarską, "Brattvåg IL."
Gazetka “Nordre” jest publikowana w tym miejscu.
W Brattvågu są trzy szkoły:

</doc>
<doc id="1355264" url="https://pl.wikipedia.org/wiki?curid=1355264" title="Ubaldo Aquino">
Ubaldo Aquino

Ubaldo Aquino (ur. 2 maja 1958) – paragwajski sędzia piłkarski. Sędziował dwa mecze Mundialu 2002 (Niemcy - Arabia Saudyjska i Szwecja – Senegal).

</doc>
<doc id="1355271" url="https://pl.wikipedia.org/wiki?curid=1355271" title="Natalia Astafiewa">
Natalia Astafiewa

Natalia Gieorgijewna Astafiewa (ros. Наталья Георгиевна Астафьева, ur. 19 września 1922 w Warszawie, zm. 3 grudnia 2016) – poetka, tłumaczka poezji polskiej.
Życiorys.
Urodziła się w Warszawie. Córka Jerzego Czeszejko-Sochackiego (1892-1933) i Józefiny z d. Jurewicz (1891-1969). W 1928 razem z rodzicami wyjechała do Sopotu, później do Berlina, w 1931 do Moskwy (Czeszejko-Sochacki został przedstawicielem KPP w Międzynarodówce). W Moskwie poszła do szkoły. Ojciec, aresztowany 13 sierpnia 1933, 4 września na Łubiance popełnił samobójstwo. Matka była aresztowana w 1937 i wysłana do miasta Pawłodar w Kazachstanie. Natalia z młodszym bratem przyjechali do matki. W 1938 matkę znów aresztowano, przebywała w więzieniu, później w łagrze do 1946. Natalia pracowała, ukończyła w Pawłodarze technikum pedagogiczne, w Ałma-Acie pierwszy rok Instytutu Medycznego, w 1945 wyjechała do Moskwy. W 1951 ukończyła filologię rosyjską w instytucie pedagogicznym, studiowała w doktoranturze.
Po rehabilitacji matki (1956) i ojca (pośmiertnie, 1957) odwiedziła jesienią 1958 z matką i bratem Polskę. W 1961, 1963, 1965, 1968 przyjeżdżała z córką i mężem do Warszawy do matki (matka w 1959 wróciła do Polski na stałe). Później przyjeżdżała do Polski na zjazdy tłumaczy – 1975, 1979. Była stypendystką Ministerstwa Kultury PRL w 1986, Fundacji Stefana Batorego w 1994. W 2001 na zaproszenie Ministerstwa Kultury RP odwiedziła miasta uniwersyteckie Kraków, Wrocław, Poznań.
Wiersze po rosyjsku pisała od lat szkolnych, drukowała od 1956. W 1963 ukazał się w Warszawie tomik jej wierszy rosyjskich w przekładach poetów polskich. W czasie pobytu w Warszawie w 1963 zaczęła pisać wiersze po polsku.
Po powrocie do Moskwy w grudniu 1963 zaczęła tłumaczyć poezję polską, przekłady są drukowane od 1968. Od 1972 co rok drukowała wielkie cykle wierszy poetów polskich w czasopiśmie „Inostrannaja literatura” i w innych moskiewskich pismach, antologiach, innych wydaniach.
Od 1961 była członkiem Związku Pisarzy ZSRR, a później Związku Pisarzy Moskwy oraz PEN Centrum Rosyjskiego.
Odznaka „Zasłużona dla kultury polskiej” - 1975.
Nagroda ZAiKS-u - 1979.
Nagroda Polskiego PEN Clubu - 1993.
Nagroda Polskiego SEC - 1999.
Krzyż Oficerski Orderu Zasługi - 1999.
Nagroda czasopisma „Tygiel kultury” (wespół z W. Britaniszskim) – 2005.
Nagrody czasopisma „Inostrannaja literatura”: 1986 (za cykl przekładów z M.Pawlikowskiej-Jasnorzewskiej), 1989 (za cykl przekładów z A.Świrszczyńskiej).
Nagroda Związku Pisarzy Moskwy „Wieniec” 2001 (wespół z W. Britaniszskim).
Była żoną Władimira Britaniszskiego, poety, eseisty i tłumacza poezji polskiej i anglosaskiej. Mieszkali w Moskwie.
Twórczość.
Tłumaczenia.
Antologie autorskie.
W tłumaczeniach Astafiewej: L.Staff, B.Leśmian, K.Iłłakowiczówna, M.Pawlikowska-Jasnorzewska, J. Iwaszkiewicz, J. Tuwim, K.Wierzyński, W.Broniewski, B. Obertyńska, J. Lechoń, W.Słobodnik, A.Wat, J.Czechowicz, M.Jastrun, A.Świrszczyńska, J.B.Ożóg, E.Marzec, J.Twardowski, Jan Huszcza, Z.Ginczanka, A. Kamieńska, J.Hartwig, K.K.Baczyński, M.Białoszewski, J.Litwiniuk, W.Szymborska, J.Ficowski, T.Śliwiak, S.Czycz, T.Nowak, U.Kozioł, J.Harasymowicz, A.Szmidt, S.Grochowiak, H. Poświatowska, S. Srokowski, K.Karasek, B. Latawiec, J. Pollakówna, B. Sadowska, M. Józefacka, M. Bocian, R. Wojaczek, E. Lipska, J. Kornhauser, J.Baran, A. Ziemianin, S.Gostkowski, T. Jastrun, A.Pawlak, U.M. Benka, L. Engelking, W.Żelazny, M. Świetlicki, J. Podsiadło.
Wybór, tłumaczenia, przedmowa, notatki o poetkach: K.Zawistowska, M. Wolska, M.Komornicka, B.Ostrowska, K.Iłłakowiczówna, M.Pawlikowska-Jasnorzewska, B. Obertyńska, A.Świrszczyńska, Z.Ginczanka, A.Kamieńska, J.Hartwig, W. Szymborska, U.Kozioł, K. Miłobędzka, H.Poświatowska, B. Latawiec, J.Pollakówna, M.Bocian, M.J ózefacka, E.Lipska, K.Lars, U.M. Benka, A.Piwkowska, M.B. Kielar, E.Sonnenberg, A. Kuciak, J. Stefko, M. Podgórnik.

</doc>
<doc id="1355277" url="https://pl.wikipedia.org/wiki?curid=1355277" title="Carlos Batres">
Carlos Batres

Carlos Alberto Batres González (ur. 2 kwietnia 1968 w Gwatemali) – gwatemalski sędzia piłkarski. 
Życiorys.
Sędziował dwa mecze Mundialu 2002 (Dania – Senegal i Niemcy – Paragwaj).
Zadebiutował 27 października 1996 w meczu Panama – Kanada.

</doc>
<doc id="1355283" url="https://pl.wikipedia.org/wiki?curid=1355283" title="Vinylshakerz">
Vinylshakerz

Vinylshakerz – niemiecki zespół dance'owy i eurodance'owy, najbardziej znani z remiksu piosenki Murray Heada pt. "One Night in Bangkok" z 2005 roku. Założycielami zespołu są dwaj DJ-je Thomas Detert i Mike Red.

</doc>
<doc id="1355290" url="https://pl.wikipedia.org/wiki?curid=1355290" title="Falla N’Doye">
Falla N’Doye

Falla N’Doye (ur. 4 marca 1960) - senegalski sędzia piłkarski. Sędziował jeden mecz Mundialu 2002 (Arabia Saudyjska - Irlandia).

</doc>
<doc id="1355292" url="https://pl.wikipedia.org/wiki?curid=1355292" title="Falla Ndoye">
Falla Ndoye



</doc>
<doc id="1355294" url="https://pl.wikipedia.org/wiki?curid=1355294" title="ExFAT">
ExFAT

exFAT (Extensible File Allocation Table, błędnie zwany Extended File Allocation Table lub FAT64) – system plików stworzony przez Microsoft specjalnie na potrzeby nośników zewnętrznych (np.: pamięci flash, dyski SSD, zewnętrzne dyski magnetyczne). Został zawarty w następujących systemach operacyjnych: Windows Embedded CE 6.0, Windows Server 2008, Windows Vista z dodatkiem Service Pack 1, Windows 7, Windows 8 oraz Windows 10. Dla Windows XP i Windows Server 2003 Microsoft opublikował stosowną aktualizację dodającą wsparcie dla systemu. Ten system plików domyślnie obsługuje system Mac OS X Snow Leopard 10.6.5 lub nowszy. W systemie Linux obsługa exFAT została wprowadzona od wersji 5.4 jądra Linuxa, w efekcie udostępnienia przez Microsoft w dniu 27 sierpnia 2019 całości specyfikacji exFAT.
exFAT może być używany wszędzie tam, gdzie system plików NTFS nie jest najlepszym rozwiązaniem, na przykład ze względu na dużą nadmiarowość struktury danych i zaawansowany system zarządzania prawami dostępu i własności.
Opublikowanie na licencji GPL.
W 2013 roku Samsung opublikował źródła sterownika exFAT dla Linuksa, na licencji GPL.

</doc>
<doc id="1355295" url="https://pl.wikipedia.org/wiki?curid=1355295" title="6R10DB9">
6R10DB9



</doc>
<doc id="1355298" url="https://pl.wikipedia.org/wiki?curid=1355298" title="Vatne">
Vatne

Vatne – wieś w Norwegii, w okręgu Møre og Romsdal, w gminie Haram. W 2009 roku liczyła 1667 mieszkańców. Jej powierzchnia wynosi 1,78 km².

</doc>
<doc id="1355309" url="https://pl.wikipedia.org/wiki?curid=1355309" title="Austnes">
Austnes

Austnes – wieś w Norwegii, w regionie Møre og Romsdal, w gminie Haram. We wsi mieszka ok. 385 osób.

</doc>
<doc id="1355316" url="https://pl.wikipedia.org/wiki?curid=1355316" title="Sorin Ghionea">
Sorin Ghionea

Sorin Ghionea (ur. 11 maja 1979 w Gałaczu) – rumuński piłkarz występujący na pozycji obrońcy.
Kariera klubowa.
W wieku 12 lat został wysłany przez swego nauczyciela Tica Ploiesteanu do Oţelul Galaţi. Tam trenował, w drużynach młodzieżowych. Początkowo występował na lewej obronie, a następnie przeniósł się na środek. Jego pierwszym seniorskim klubem była Dunărea Galaţi. Po sezonie powrócił do rodzimego Oţelul Galaţi. Spędził tam kolejne 5 sezonów, gdy zainteresowała się nim Steaua Bukareszt. Pograł tam jeden sezon i wrócił również na jeden do Oţelul Galaţi. Znów przeniósł się do Steauy. Tym razem na stałe zadomowił się w pierwszym składzie.
W 2010 roku Ghionea wyjechał do Rosji i został zawodnikiem klubu FK Rostów. W 2011 roku wrócił do Rumunii i został zawodnikiem FC Timiszoara. W tym samym roku przeszedł do FCM Târgu Mureş. Grał też w takich klubach jak: Concordia Chiajna i FC Viitorul Constanţa.
Kariera reprezentacyjna.
W reprezentacji Rumunii zagrał po raz pierwszy w wygranym 4:1 meczu z Ukrainą (27.03 2002). Od tamtej pory rozegrał jeszcze 9 spotkań, w żadnym nie strzelił gola. Znalazł się w szerokiej kadrze na EURO 2008.

</doc>
<doc id="1355327" url="https://pl.wikipedia.org/wiki?curid=1355327" title="Dima Bilan">
Dima Bilan



</doc>
<doc id="1355334" url="https://pl.wikipedia.org/wiki?curid=1355334" title="Nadleśnictwo Dynów">
Nadleśnictwo Dynów

Nadleśnictwo Dynów zarządza w imieniu skarbu państwa lasami o powierzchni 10 433 ha, znajdującymi się na Pogórzu Przemyskim i Dynowskim. W jego skład wchodzi 9 leśnictw. Lasy mają charakter ochronny i wchodzą w skład Parku Krajobrazowego Pogórza Przemyskiego i Przemysko-Dynowskiego Obszaru Chronionego Krajobrazu.
Obszar Nadleśnictwa ma charakter podgórski, silnie pofalowany i poprzecinany jarami i potokami. Podstawowymi gatunkami drzew są sosna, jodła i buk. Pozostałe gatunki to olsza, brzoza, dąb i modrzew. Rocznie pozyskuje się tu około 40 tys. m³ drewna. Nadleśnictwo zajmuje się także nowym zasadzeniem oraz pielęgnacjią lasu. Na powierzchni 6 ha produkuje się około 1.116 tys. sadzonek na potrzeby własne i zalesień gruntów prywatnych i odnowień w lasach gminnych. Na terenie nadleśnictwa corocznie odnawiane jest około 100 ha lasu, a na 400 ha wykonuje się zabiegi pielęgnacyjne w założonych uprawach leśnych. Wczesnym i późnym czyszczeniem objętych jest rocznie 280 ha lasów. Kolejnym z zadań nadleśnictwa jest nadzór nad gospodarką w lasach prywatnych leżących na obszarze nadleśnictwa oraz nad łowiectwem.
Na terenie nadleśnictwa, w Dąbrówce Starzeńskiej, znajduje się pole biwakowe oraz ścieżka przyrodnicza "Kopaniny".

</doc>
<doc id="1355340" url="https://pl.wikipedia.org/wiki?curid=1355340" title="Pochodna Pincherlego">
Pochodna Pincherlego

Pochodna Pincherlego – operator liniowy formula_1 przekształcający inny operator liniowy formula_2 określony na przestrzeni liniowej wielomianów zmiennej formula_3 z ciała formula_4 zdefiniowany wzorem
tak, że
Innymi słowy, pochodna Pincherlego to komutator formula_8 z mnożeniem przez formula_3 w algebrze endomorfizmów formula_10
Pojęcie to nazwano po włoskim matematyku, Salvatore Pincherle (1853–1936).
Własności.
Pochodna Pincherlego, jak każdy komutator jest różniczkowaniem, co oznacza, że spełnia prawa dodawania i mnożenia: dla danych dwóch operatorów liniowych formula_11 i formula_8 należących do formula_13 jest
Zwykła pochodna, formula_19 jest operatorem wielomianowym. Policzenie wprost daje, że jego pochodna Pincherlego to formula_20
Wzór ten uogólnia się do formula_21 przez indukcję. Dowodzi to, że pochodna Pincherlego operatora różniczkowego formula_22 również jest operatorem różniczkowym, a więc pochodna Pincherlego jest różniczkowaniem formula_23
Operator przesunięcia formula_24 może być zapisany jako formula_25 ze wzoru Taylora. Wtedy jego pochodna Pincherlego to formula_26 Innymi słowy, operatory przesunięcia są wektorami własnymi pochodnej Pincherlego, którego spektrum jest cała przestrzeń skalarów formula_27
Jeżeli formula_8 jest niezmiennicze ze względu na przesunięcia, tzn. jeżeli formula_8 komutuje z formula_30 lub formula_31 to zachodzi wtedy również formula_32 a więc formula_33 również jest niezmiennicze ze względu na przesunięcia o to samo przesunięcie formula_34
„Operator delta z czasem dyskretnym” formula_35 to operator formula_36 którego pochodna Pincherlego jest operatorem przesunięcia formula_37

</doc>
<doc id="1355342" url="https://pl.wikipedia.org/wiki?curid=1355342" title="Lodowiec Szelfowy Larsena">
Lodowiec Szelfowy Larsena

Lodowiec Szelfowy Larsena (, ) – lodowiec szelfowy w północno-zachodniej części Morza Weddella, przylegający do Półwyspu Antarktycznego, od lat 90. XX w. ulegający stopniowemu rozpadowi pod wpływem zmian klimatycznych.
Nazwany na cześć norweskiego kapitana Carla Antona Larsena (1860–1924), który w grudniu 1893 roku popłynął wzdłuż lodowca aż do szerokości 68°10'S.
Geografia.
Lodowiec Szelfowy Larsena przylega do wschodniego wybrzeża Półwyspu Antarktycznego. Na przestrzeni ostatnich 30 lat zaczął ulegać dezintegracji pod wpływem zmian klimatycznych.
Pod koniec lat 80. XX w. Lodowiec Szelfowy Larsena rozciągał się od Prince Gustav Channel na północy po Cape Fiske na półwyspie Smith Peninsula na południu. Jego powierzchnia wynosiła wówczas 103 400 km². Na lodowcu można było wyróżnić pięć głównych części: obszar w Prince Gustav Channel, obszar między Sobral Peninsula a Wyspą Robertsona – tzw. Larsen A, obszar między Wyspą Robertsona a Jason Peninsula – tzw. Larsen B, obszar między Jason Peninsula a Gibbs Ice Rise – tzw. Larsen C, obszar między Gibbs Ice Rise i Cape Fiske – tzw. Larsen D. Dodatkowo wyróżniano regiony Larsen Inlet i Seal Nunataks.
Od połowy lat 40. XX w., kiedy zaczęto dokumentować zmiany, regresji uległ obszar w Prince Gustav Channel, podczas gdy Larsen A powiększał się do 1975 roku a Larsen B do 1995 roku. Wraz ze wzrostem temperatury pod koniec XX w., Lodowiec Szelfowy Larsena zaczął się kurczyć. Temperatura powietrza w regionie wzrosła od lat 40. XX w. o 2,5 °C, a temperatura wody Morza Weddella podniosła się o 0,32 °C od lat 70.
Lodowiec przy Larsen Inlet uległ rozpadowi w okresie 1989–1992, a Larsen A i obszar w Prince Gustav Channel uległy dezintegracji na przestrzeni kilku tygodni w styczniu-lutym 1995 roku. W lutym-marcu 2002 roku od Larsena B oderwała się część na północ od Cape Disappoinment, o powierzchni 3250 km². 
W styczniu 2005 roku powierzchnia Lodowca Szelfowego Larsena zmalała o ok. 24% do ok. 78 515 km²
Larsen C zaczął pękać w pierwszych latach XXI wieku – pojawiła się szczelina, która najpierw rosła stopniowo, a potem bardzo szybko powiększyła się w ciągu jednego roku. W latach 2012–2017 rozwój szczeliny obserwowany był przy pomocy satelitów NASA i ESA. W lipcu 2017 roku satelita Sentinel-1 zaobserwował, że pęknięcie dotarło do krawędzi lodowca, oddzielając od niego wyspę lodową o powierzchni ok. 6000 km² (co stanowiło 12% powierzchni Larsena C). US National Ice Center nazwało oderwany fragment A-68, który wkrótce pod wpływem prądów, fal i wiatrów rozpadł się na dwie części – A-68A i A-68B. Encyklopedia Britannica podaje, że w 2017 roku powierzchnia Lodowca Szelfowego Larsena wynosiła .
Latem 2019/2020 sezonowe topnienie lodowca Larsen C trwało dłużej i było bardziej intensywne niż w jakimkolwiek sezonie letnim na przestrzeni ostatnich 40 lat. Ten rekordowy sezon przerwał trwający prawie dwie dekady trend zmniejszającego się topnienia i prawdopodobnie zapoczątkował proces „chudnięcia” lodowca wskutek utraty powietrza z firnu.
Historia.
Lodowiec został odkryty w grudniu 1893 roku przez norweskiego wielorybnika Carla Antona Larsena (1860–1924) podczas jego drugiej wyprawy na statku „Jason” w poszukiwaniu wielorybów na wodach Oceanu Południowego. „Jason” badał obszar na wschód od Półwyspu Antarktycznego, i dotarł na szerokość 68°10'S – najdalej na południe wzdłuż wschodniego wybrzeża Półwyspu Antarktycznego niż wówczas jakikolwiek inny statek. Lodowiec został nazwany później na cześć odkrywcy.

</doc>
<doc id="1355345" url="https://pl.wikipedia.org/wiki?curid=1355345" title="Wielkie Księstwo Finlandzkie">
Wielkie Księstwo Finlandzkie



</doc>
<doc id="1355347" url="https://pl.wikipedia.org/wiki?curid=1355347" title="Reign of Fear">
Reign of Fear

Reign of Fear – debiutancki album niemieckiej grupy speed metalowej Rage. Album został zremasterowany przez Noise/Sanctuary w 2002. Zawierał alternatywną wersję okładki, i pięć bonusowych utworów.

</doc>
<doc id="1355349" url="https://pl.wikipedia.org/wiki?curid=1355349" title="Małgorzata Skorupa">
Małgorzata Skorupa

Małgorzata Skorupa (ur. 16 września 1984 w Radomiu) – polska siatkarka, grająca na pozycji środkowej. W sezonie 2018/2019 była zawodniczką LTS Legionovia Legionowo.
Córka Andrzeja Skorupy, byłego siatkarza Czarnych Radom i reprezentanta Polski, siostra-bliźniaczka Katarzyny Skorupy, siatkarki.
Sukcesy klubowe.
Mistrzostwo Polski:

</doc>
<doc id="1355350" url="https://pl.wikipedia.org/wiki?curid=1355350" title="Prayers of Steel">
Prayers of Steel

Prayers of Steel to jedyny album power metalowy zespół Avenger, zanim zmienił on nazwę na "Rage". Został wydany 1 maja 1985 roku przez wytwórnię Wishbone Records. Prócz tego, grupa ta wydała jeszcze, pod tą samą nazwą, EP Depraved to Black (także w 1985 roku).

</doc>
<doc id="1355352" url="https://pl.wikipedia.org/wiki?curid=1355352" title="Prykarpattia Iwano-Frankiwsk (2004–2013)">
Prykarpattia Iwano-Frankiwsk (2004–2013)

Prykarpattia Iwano-Frankiwsk (ukr. Професійний футбольний клуб «Прикарпаття» Івано-Франківськ, "Profesijnyj Futbolnyj Kłub „Prykarpattia” Iwano-Frankiwśk") – ukraiński klub piłkarski, mający siedzibę w mieście Iwano-Frankiwsk, na zachodzie kraju. Założony w roku 2004 jako Fakeł Iwano-Frankiwsk. W 2013 roku klub został rozwiązany.
Historia.
Chronologia nazw:
Klub piłkarski Fakeł został założony w Iwano-Frankiwsku 19 lipca 2004 roku. Na początku bazował się w Iwano-Frankiwskim Narodowym Technicznym Uniwersytecie Nafty i Gazu. Nazwa "Fakeł" oznacza "znicz" (znicz może palić się na nafcie lub gazie). Od sezonu 2004/05 występował w Drugiej Lidze (grupa A). W sezonie 2006/07 klub zajął drugie miejsce w grupie A Drugiej Ligi, które promowało do Pierwszej Ligi. Tak jak w tym sezonie inny klub piłkarski z Iwano-Frankiwska – "Spartak" spadł z Pierwszej Ligi miasto nadal utrzymało miejsce w Pierwszej Lidze. Postanowiono zmienić nazwę klubu "Fakeł" na FSK Prykarpattia (tak nazywał się klub "Spartak" w latach 1981–2003; FSK to skrót od Futbolowy Sportowy Klub).
Od sezonu 2007/08 klub występował w Pierwszej Lidze. Sześcioro piłkarzy (Wołodymyr Ikonnikow, Ihor Hrebynski, Mykoła Rewucki, Ihor Chudobiak, Roman Boczkur i Andrij Zaporożan) w składzie studenckiej reprezentacji Ukrainy w piłce nożnej zostało zwycięzcami światowej Uniwersjady w Tajlandii w 2007 roku. Za takie zasługi nagrodzono ich tytułami Mistrza Sportu Klasy Międzynarodowej.
Po pierwszym sezonie klub zajął spadkowe 17.miejsce, ale tak jak MFK Mikołajów ze względu finansowych zrezygnował z dalszych rozgrywek, klub pozostał w Pierwszej Lidze.
W lipcu 2010 klub uzyskał nowego sponsora – firmę „Skorzonera” (związana z biznesmenem Ihorem Kołomojskim), po czym zmienił nazwę na PFK Prykarpattia.(PFK - to skrót od Profesjonalny Futbolowy Klub).
Latem 2012 klub ogłosił o zaprzestaniu występów w mistrzostwach Ukrainy i skupił się na wychowaniu młodych piłkarzy. W 2013 w związku z problemami finansowymi klub został rozwiązany.
Barwy klubowe, strój, herb, hymn.
Klub ma barwy żółto-zielone. Zawodnicy swoje domowe spotkania zazwyczaj grają w zielonych koszulkach z żółtymi pasami po bokach, zielonych spodenkach oraz zielonych getrach.
Logo klubu zaprojektowane w formie europejskiej tarczy herbowej XIX w. ze skośnymi od dołu do góry żółto-zielonymi pasami. Herb zawiera wizerunek orła przedniego z podniesionymi skrzydłami, trzymającego piłkę nożną, gatunku ptaku chronionego w Karpatach. Pod poziomą szeroką linia koloru czerwonego poniżej umieszczono napis koloru czarnego w języku ukraińskim "Profesjonalny Futbolowy Klub". Niżej duży napis koloru zielonego w języku ukraińskim "Prykarpattia". U dolnej części herbu klubu widnieje napis koloru czarnego na czerwonym tle "Iwano-Frankiwsk" oraz niżej "1989" (rok reorganizacji byłego klubu Prykarpattia Iwano-Frankiwsk w profesjonalny klub piłkarski).
Maskotką klubu jest smok o imieniu "Urakosza".
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2012).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach o Puchary europejskie.
Statystyki.
Rekordy indywidualne.
Najlepsi strzelcy klubu.
Stan na 31 lipca 2012.
Najwięcej występów w ligach Ukrainy.
Stan na 31 lipca 2012.
Struktura klubu.
Stadion.
Klub piłkarski rozgrywał swoje mecze domowe na stadionie Ruch w Iwano-Frankiwsku, który może pomieścić 16 000 widzów.
Inne sekcje.
Klub prowadził drużyny dla dzieci i młodzieży w każdym wieku.
Sponsorzy.
Sponsorem technicznym była hiszpańska firma Joma. Sponsorem głównym był Iwano-Frankiwski Narodowy Techniczny Uniwersytet Nafty i Gazu (do 2007), Urząd Miejski (2007-2011), a potem firma Skorzonera w sezonie 2011/12.
Kibice i rywalizacja z innymi klubami.
Kibice.
Największa liczba kibiców klubu znajduje się w mieście oraz w obwodzie iwanofrankiwskim. Są też fani, mieszkające w dalszych miejscowościach. Fani Prykarpattia utrzymywali dobre relacje z fanami Skały Stryj, Desny Czernihów i Obołoni Kijów oraz wrogo traktowali fanów Nywy Tarnopol, Nywy Winnica, Bukowyny Czerniowce, Zakarpattia Użhorod i Czornomorca Odessa.
Rywalizacja.
Największymi rywalami klubu są inne zespoły z okolic oraz sąsiednich obwodów.
Derby.
Najbardziej zagorzały mecz z udziałem klubu to "Zachodnioukraińskie derby" z Nywą Tarnopol, zawsze trzymane w bardzo napiętej atmosferze. Główną rywalizacją w obwodzie było "Podkarpackie derby" z Enerhetykiem Bursztyn. Również dużym zainteresowaniem cieszy się pojedynek z głównym klubem Zachodniej Ukrainy - Karpatami Lwów.
Oto derby:

</doc>
<doc id="1355353" url="https://pl.wikipedia.org/wiki?curid=1355353" title="Jim Thirlwell">
Jim Thirlwell



</doc>
<doc id="1355356" url="https://pl.wikipedia.org/wiki?curid=1355356" title="Chrześcijańsko-Społeczna Partia Ludowa">
Chrześcijańsko-Społeczna Partia Ludowa

Chrześcijańsko-Społeczna Partia Ludowa (, , , CSV lub PCS) – luksemburska centroprawicowa i chrześcijańsko-demokratyczna partia polityczna, działająca od 1944. Największe ugrupowanie w kraju, biorące udział w większości kolejnych rządów. Opowiada się za ścisłą integracją państw członkowskich Unii Europejskiej.
Historia.
Początki partii wiążą się z powstaniem w 1914 Partii Prawicy (luks. "Rietspartei"), rządzącej z czternastomiesięczną przerwą w okresie międzywojennym. W 1944 na bazie tego ugrupowania powołano Chrześcijańsko-Społeczną Partię Ludową. Rok później CSV wygrała wybory parlamentarne, rządziła nieprzerwanie do 1974, głównie w koalicjach z Partią Demokratyczną. W okresie tym Luksemburg uzyskał społeczną oraz gospodarczą stabilność, stał się państwem założycielskim wspólnot europejskich.
W 1974 chadecy mimo uzyskania największej liczby mandatów w wyborach przeszli do opozycji, gdy nowym premierem został Gaston Thorn z PD, która zawiązała koalicję rządową z Luksemburską Socjalistyczną Partią Robotniczą. Od 1944 był to jedyny premier nienależący do CSV, która powróciła do władzy już w 1979. Od tego czasu ponownie partia chadecka pozostawała większym koalicjantem, tworząc kolejne gabinety z demokratami lub socjalistami i wygrywając kolejne wybory krajowe. W 2009 uzyskała najlepszy wynik od 50 lat. Partia wygrała również wybory przedterminowe w 2013, tracąc 3 mandaty. Nowy rząd utworzyli jednak demokraci, socjaliści i zieloni, na skutek czego CSV po 34 latach rządów znalazła się w opozycji.
CSV należy do Europejskiej Partii Ludowej, w Parlamencie Europejskim jej przedstawiciele dołączyli do frakcji chadeckiej.

</doc>
<doc id="1355357" url="https://pl.wikipedia.org/wiki?curid=1355357" title="Namak">
Namak



</doc>
<doc id="1355362" url="https://pl.wikipedia.org/wiki?curid=1355362" title="Zygfryd Kujawski">
Zygfryd Kujawski

Zygfryd Kujawski (ur. 21 lutego 1909 r. w Bartoszycach, zm. 8 marca 1967 r. w Zielonej Górze) – prezydent Gorzowa Wielkopolskiego. Z wykształcenia geodeta, ukończył Państwową Szkołę Mierniczo-Melioracyjną w Poznaniu; od marca 1931 do października 1932 odbywał służbę wojskową, następnie pracował jako geodeta w Izbie Skarbowej w Poznaniu (1935-1937), Urzędzie Skarbowym w Poznaniu (1935-1937) i Urzędzie Skarbowym w Turku; od 1945 był wicestarostą powiatowym w Skwierzynie, po roku przeniósł się do Gorzowa, bo już 11 marca 1946 został dokooptowany do składu Miejskiej Rady Narodowej w Gorzowie, w 1947 był kierownikiem Referatu Mierniczego w Starostwie Powiatowym Gorzowskim, 30 maja 1947 r. powołany został na stanowisko prezydenta miasta, na tym stanowisku uporządkował administrację miasta i doprowadził do odzyskania przez Gorzów praw powiatu grodzkiego (1 kwietnia 1948); z powodu zajęcia opuszczonej willi na mieszkanie zmuszony został do złożenia 15 września 1949 r. rezygnacji, następnie był naczelnikiem w nowo utworzonym Okręgowym Zarządzie PGR w Gorzowie, w 1957-1960 – dyrektorem Przedsiębiorstwa Budownictwa Terenowego w Gorzowie i Świebodzinie, następnie pracował jako projektant w CBSPWM w Zielonej Górze.

</doc>
<doc id="1355371" url="https://pl.wikipedia.org/wiki?curid=1355371" title="Guaviare (rzeka)">
Guaviare (rzeka)

Guaviare – rzeka w Kolumbii. Długość 1300 km, powierzchnia dorzecza 140 000 km², średni przepływ 8200 m³/s.
Źródło rzeki znajduje się w Andach, a uchodzi ona do rzeki Orinoko.
Rzeka Guaviare jest w dużej części żeglowna.

</doc>
<doc id="1355376" url="https://pl.wikipedia.org/wiki?curid=1355376" title="Wiadukt Landwasser">
Wiadukt Landwasser

Wiadukt Landwasser (niem. "Landwasserviadukt"; franc. "Le viaduc de Landwasser") – wiadukt kolejowy nad rzeką Landwasser w Alpach, w kantonie Gryzonia, w Szwajcarii. Należy do linii kolejowych Rhätische Bahn i znajduje się w pobliżu dworca kolejowego Filisur, na trasie do Tiefencastel. Wysokość wiaduktu wynosi 65 metrów, a długość 136 metrów. Dziennie przejeżdża nim 60 pociągów, rocznie - ok. 22 000.
Historia.
Wiadukt jest budowlą murowaną z miejscowego, ciosanego kamienia wapiennego. Konstrukcja wiaduktu, na którą zużyto 9200 metrów sześciennych kamienia, składa się z 6 przęseł o długości 20 m każde (ostatnie, szóste przęsło jest "ślepe", nieprzelotowe), wspartych na pięciu filarach o przekroju prostokątnym, rozszerzających się ku dołowi. Linia wiaduktu biegnie po łuku, którego promień wynosi 100 m. Południowo-wschodni przyczółek wiaduktu osadzono w pionowej ścianie skalnej, a sam wiadukt łączy się bezpośrednio z wylotem długiego na 216 m tunelu Landwasser. Wiaduktem przebiega pojedynczy tor o nachyleniu wzdłużnym wynoszącym 20 promili.
Budowa wiaduktu rozpoczęła się w marcu 1901 roku, a w październiku następnego roku jeździły już po nim pierwsze pociągi. Do użytku publicznego wiadukt został oddany 1 lipca 1903 r. Inżynierem odpowiedzialnym projektu był niemiecki inżynier Friedrich C. S. von Hennings. Za stronę architektoniczną projektu odpowiadał Alexander Acatos. Wiadukt wybudowała firma Müller &amp; Zeerleder. Koszty budowy wyniosły 280 000 ówczesnych franków szwajcarskich.
7 lipca 2008 r. wiadukt został wpisany na listę światowego dziedzictwa UNESCO. W marcu 2009 r. rozpoczęto gruntowny remont wiaduktu, trwający do końca roku. Prace pochłonęły ok. 24 000 roboczogodzin i kosztowały ok. 4,6 mln franków szwajcarskich. Na czas remontu prędkość kursowania pociągów na wiadukcie była ograniczona do 10 km/godz.

</doc>
<doc id="1355380" url="https://pl.wikipedia.org/wiki?curid=1355380" title="John Brumby">
John Brumby

John Mansfield Brumby (ur. 21 kwietnia 1953 w Melbourne) – australijski polityk, członek Australijskiej Partii Pracy (ALP), były premier stanu Wiktoria. 
Ukończył studia licencjackie w zakresie ekonomii na University of Melbourne, a następnie uzyskał magisterium z pedagogiki. W latach 1976-1979 pracował jako nauczyciel w szkole średniej, a następnie został etatowym działaczem jednego z nauczycielskich związków zawodowych. Podjął także działalność polityczną w ALP. 
W 1983 został wybrany do federalnej Izby Reprezentantów, w której zasiadał przez siedem lat. Po przegranych wyborach z 1990 pracował jako konsultant polityczny, a następnie był szefem gabinetu politycznego ministra zasobów naturalnych i turystyki. W 1993 został wybrany do Rady Legislacyjnej swego rodzinnego stanu Wiktoria. Po kilku miesiącach przeniósł się do izby niższej, Zgromadzenia Ustawodawczego, i objął funkcję stanowego lidera opozycji. W 1999 zrezygnował z tej funkcji na rzecz Steve’a Bracksa, pod którego wodzą ALP wygrała jeszcze w tym samym roku wybory. Brumby wszedł do kierowanego przez Bracksa rządu stanowego, gdzie początkowo odpowiadał za resort rozwoju regionalnego, a od 2000 był skarbnikiem (ministrem finansów). 
W lipcu 2007 Bracks nieoczekiwanie podał się do dymisji, tłumacząc to powodami osobistymi. Brumby został jednomyślnie wybrany na nowego lidera stanowej ALP i tym samym objął funkcję premiera Wiktorii. Pełnił ten urząd do grudnia 2010, kiedy to musiał ustąpić po przegranych przez ALP wyborach stanowych. Zastąpił go przywódca stanowych struktur Liberalnej Partii Australii, Ted Baillieu.

</doc>
<doc id="1355384" url="https://pl.wikipedia.org/wiki?curid=1355384" title="Silent Shout">
Silent Shout

Silent Shout trzeci studyjny album szwedzkiego duetu The Knife wydany w 2006 roku.

</doc>
<doc id="1355385" url="https://pl.wikipedia.org/wiki?curid=1355385" title="AŚ Kraków">
AŚ Kraków



</doc>
<doc id="1355396" url="https://pl.wikipedia.org/wiki?curid=1355396" title="Falomierz">
Falomierz



</doc>
<doc id="1355398" url="https://pl.wikipedia.org/wiki?curid=1355398" title="Deep Cuts">
Deep Cuts

Deep Cuts to drugi studyjny album szwedzkiego duetu electropopowego The Knife. Wydany przez wytwórnie Rabid Records w Szwecji w 2003 roku i w Wielkiej Brytanii w 2004.

</doc>
<doc id="1355400" url="https://pl.wikipedia.org/wiki?curid=1355400" title="New Wave of American Heavy Metal">
New Wave of American Heavy Metal

The New Wave of American Heavy Metal (nazywany też NWOAHM lub NWoAHM) – kierunek w muzyce heavy metalowej, zapoczątkowany w USA w późnych latach 90. XX w. Nazwa terminu "NWOAHM" wywodzi się z kierunku "New Wave of British Heavy Metal", funkcjonującego z dużą popularnością w latach 80. Mimo że nazwa jest używana przez media związane z muzyką rockową, to sama definicja nie jest całkiem jeszcze ukształtowana. NWOAHM bierze pod uwagę przywrócenie heavy metalu do mainstreamu.

</doc>
<doc id="1355411" url="https://pl.wikipedia.org/wiki?curid=1355411" title="Siły Zbrojne Chile">
Siły Zbrojne Chile

Siły Zbrojne Chile () – siły i środki wydzielone przez Chile do zabezpieczenia własnych interesów i prowadzenia walki zbrojnej zarówno na ich terytorium oraz poza nim. Podlegają prezydentowi za pośrednictwem ministerstwa obrony. Składają się z wojsk lądowych, marynarki i lotnictwa.
Wojska chilijskie w 2014 roku liczyły 60,6 tys. żołnierzy zawodowych oraz 82 tys. rezerwistów. Według rankingu Global Firepower (2014) chilijskie siły zbrojne stanowią 58. siłę militarną na świecie, z rocznym budżetem na cele obronne w wysokości 5,5 mld dolarów (USD). 
Wbrew powszechnym opiniom ich częścią nie są Karabinierzy Chilijscy, którzy wraz z Policją Śledczą tworzą Siły Porządku i Bezpieczeństwa.
Obowiązek służby wojskowej dotyczy wszystkich mężczyzn którzy ukończyli 18 lat. Podlegający poborowi mogą się zgłosić na ochotnika. W przypadku gdy liczba ochotników jest zbyt mała w stosunku do potrzeb armii organizowana jest loteria wybierająca podlegających przymusowemu poborowi. Trwa ona – zależnie od rodzaju broni – od 12 do 24 miesięcy. Działalność Sił Zbrojnych Chile koordynuje Sztab Generalny Obrony Narodowej Chile, którym obecnie kieruje Iván Fabry Rodríguez.

</doc>
<doc id="1355412" url="https://pl.wikipedia.org/wiki?curid=1355412" title="Teatr Ochoty">
Teatr Ochoty



</doc>
<doc id="1355421" url="https://pl.wikipedia.org/wiki?curid=1355421" title="Vasili Berezutskiy">
Vasili Berezutskiy



</doc>
<doc id="1355423" url="https://pl.wikipedia.org/wiki?curid=1355423" title="Sergei Ignashevich">
Sergei Ignashevich



</doc>
<doc id="1355424" url="https://pl.wikipedia.org/wiki?curid=1355424" title="Aleksei Berezutskiy">
Aleksei Berezutskiy



</doc>
<doc id="1355425" url="https://pl.wikipedia.org/wiki?curid=1355425" title="Roman Adamov">
Roman Adamov



</doc>
<doc id="1355426" url="https://pl.wikipedia.org/wiki?curid=1355426" title="Dmitri Torbinsky">
Dmitri Torbinsky



</doc>
<doc id="1355427" url="https://pl.wikipedia.org/wiki?curid=1355427" title="Denis Kolodin">
Denis Kolodin



</doc>
<doc id="1355428" url="https://pl.wikipedia.org/wiki?curid=1355428" title="Andrei Arshavin">
Andrei Arshavin



</doc>
<doc id="1355429" url="https://pl.wikipedia.org/wiki?curid=1355429" title="Darjacze-je Bachtegan">
Darjacze-je Bachtegan

Bachtegan dawniej Najruz (perski: دریاچۀ بختگان trb. Darjacze-je Bachtegan, trl. Daryācheh-ye Bakhtegān) – słone jezioro w południowo-zachodnim Iranie, w ostanie Fars, we wschodniej części gór Zagros, około 160 km na wschód od miasta Sziraz. Powierzchnia jeziora wynosi około 350 000 hektarów, co czyni go drugim jeziorem pod względem wielkości w Iranie (po jeziorze Urmia). Długie na ok. 100 km, szerokie do ok. 30 km. W okolicy słone bagna, miejscami pokrywy solne i gipsowe.
Zasilane jest przez rzekę Kor, na której wybudowane tamy rzeczne znacząco zredukowały dopływ wody do jeziora, w konsekwencji zwiększając poziom zasolenia i narażając na niebezpieczeństwo miejscową populację flamingów i innych ptaków wędrownych.
Starożytne źródła z tego rejonu świata nie wspominają o nim, co sugeruje, że jest relatywnie niedawnym tworem. Niegdyś miasto Nejriz położone było nad jego brzegiem, ale ze względu na jego wysychanie i kurczenie się obecnie znajduje się ok. 15 km na wschód od wybrzeża.

</doc>
<doc id="1355430" url="https://pl.wikipedia.org/wiki?curid=1355430" title="Fernand Rigaux">
Fernand Rigaux

Fernand Rigaux (ur. 1905, zm. 1962) – belgijski astronom. Pracował w Królewskim Obserwatorium w Ukkel. W latach 1933–1941 odkrył 8 planetoid, a w 1951 kometę okresową 49P/Arend-Rigaux (wspólnie z Sylvainem Arendem). W 2015 jedną z odkrytych przez niego planetoid, (19911) Rigaux, nazwano jego nazwiskiem.

</doc>
<doc id="1355431" url="https://pl.wikipedia.org/wiki?curid=1355431" title="Bachtegan">
Bachtegan



</doc>
<doc id="1355432" url="https://pl.wikipedia.org/wiki?curid=1355432" title="Vyacheslav Malafeev">
Vyacheslav Malafeev



</doc>
<doc id="1355433" url="https://pl.wikipedia.org/wiki?curid=1355433" title="Waldemar Szysz">
Waldemar Szysz

Waldemar Szysz (ur. 22 lutego 1958 w Siedliszczu, zm. 6 maja 2013) – polski malarz, grafik.
W roku 1986 uzyskał dyplom z malarstwa pod kierunkiem prof. Mariana Stelmasika w Instytucie Wychowania Artystycznego Uniwersytetu Marii Curie-Skłodowskiej w Lublinie. Był adiunktem II stopnia na Wydziale Artystycznym Uniwersytetu Marii Curie-Skłodowskiej w Lublinie i Polsko-Japońskiej Wyższej Szkole Technik Komputerowych w Warszawie. W latach 1994-2006 wykładał w Europejskiej Akademii Sztuk w Warszawie, gdzie pełnił funkcję prodziekana wydziału grafiki. Był członkiem Związku Polskich Artystów Plastyków i stowarzyszenia Międzynarodowego Triennale Grafiki w Krakowie. W 1997 roku uzyskał stypendium Ministra Kultury i Sztuki RP, a w roku 2006 odznaczony został Srebrnym Krzyżem Zasługi. 
Był założycielem i opiekunem artystycznym Galerii Europejskiej Akademii Sztuk w Warszawie i Galerii Norwid w Lublinie oraz autorem ponad 20 wystaw indywidualnych (Lublin, Oldenburg, Belfort, Seloncourt, Lipsk, Warszawa). Brał udział w ponad 200 wystawach zbiorowych w kraju (Nałęczów, Lublin, Warszawa, Poznań, Katowice, Chełm, Zamość, Tczew) i za granicą (Cadaques, Joensuu, Toronto, Sint Niklaas, Bages, Wingfield, Barcelona).

</doc>
<doc id="1355434" url="https://pl.wikipedia.org/wiki?curid=1355434" title="Najruz">
Najruz



</doc>
<doc id="1355435" url="https://pl.wikipedia.org/wiki?curid=1355435" title="Konstantin Zyrianov">
Konstantin Zyrianov



</doc>
<doc id="1355436" url="https://pl.wikipedia.org/wiki?curid=1355436" title="Yuri Zhirkov">
Yuri Zhirkov



</doc>
<doc id="1355437" url="https://pl.wikipedia.org/wiki?curid=1355437" title="Roman Pavlyuchenko">
Roman Pavlyuchenko



</doc>
<doc id="1355438" url="https://pl.wikipedia.org/wiki?curid=1355438" title="Igor Semshov">
Igor Semshov



</doc>
<doc id="1355439" url="https://pl.wikipedia.org/wiki?curid=1355439" title="Dmitri Sychev">
Dmitri Sychev



</doc>
<doc id="1355441" url="https://pl.wikipedia.org/wiki?curid=1355441" title="Zespół McCune’a-Albrighta">
Zespół McCune’a-Albrighta

Zespół McCune’a-Albrighta (ang. McCune-Albright syndrome, polyostotic fibrous dysplasia) – choroba genetyczna objawiająca się zmianami kostnymi (dysplazja włóknista kości), skórnymi (plamy café au lait) i zaburzeniami hormonalnymi, w tym przedwczesnym dojrzewaniem płciowym. Zespół związany jest z postzygotycznymi mutacjami genu "GNAS1" zaangażowanego w wewnątrzkomórkowe przekaźnictwo zależne od białek G. Chorobę opisali Donovan James McCune i Fuller Albright w 1937 roku. Może występować razem z zespołem Cushinga lub nadczynnością przytarczyc.

</doc>
<doc id="1355443" url="https://pl.wikipedia.org/wiki?curid=1355443" title="Aleksandr Anyukov">
Aleksandr Anyukov



</doc>
<doc id="1355444" url="https://pl.wikipedia.org/wiki?curid=1355444" title="Vladimir Bystrov">
Vladimir Bystrov



</doc>
<doc id="1355452" url="https://pl.wikipedia.org/wiki?curid=1355452" title="Pont Saint-Louis">
Pont Saint-Louis

Pont Saint-Louis (most św. Ludwika) - most w Paryżu, łączący Île de la Cité z Wyspą Świętego Ludwika. 
Obecny most jest już siódmą przeprawą na tym miejscu, połączenie dwóch największych paryskich wysp istnieje od 1630. Pierwszy most, pod nazwą Saint Laudry, został zniszczony przez pożar już w 1634. W 1717 wzniesiono nowy, drewniany most oparty na siedmiu łukach, nazwany Czerwonym od użytej farby, który nie przetrwał wezbrania rzeki w 1795. W 1804 inżynier Dumoustier wzniósł nowy, oparty tym razem jedynie na dwóch łukach most o długości 70 metrów. Przetrwał on tylko siedem lat; w 1842 konstrukcję zastąpiono mostem wiszącym, a w 1862 nowym, żelaznym mostem łukowym długości 64 metrów. I ten most został zniszczony w 1939, w 1941 zastąpiono go wąską kładką dla ruchu pieszego. Otwarcie obecnego mostu belkowego miało miejsce w 1970. Autorami konstrukcji byli architekci Jabouille i Creuzot oraz nadzorujący prace inżynierowie Coste i Long-Depaquit. 

</doc>
<doc id="1355453" url="https://pl.wikipedia.org/wiki?curid=1355453" title="Gorączka krwotoczna Hanta">
Gorączka krwotoczna Hanta



</doc>
<doc id="1355468" url="https://pl.wikipedia.org/wiki?curid=1355468" title="Miroslav Stević">
Miroslav Stević

Miroslav Stević (cyr. Мирослав Стевић, ur. 7 stycznia 1970 w Ljuboviji) – serbski piłkarz grający na pozycji defensywnego pomocnika.
Kariera klubowa.
Piłkarską karierę Stević rozpoczął w klubie NK Jedinstvo Bihać. W 1988 roku zadebiutował w jego barwach w trzeciej lidze jugosłowiańskiej, ale jeszcze w trakcie sezonu odszedł do pierwszoligowego Partizana. Rok później po rozegraniu zaledwie 6 meczów w koszulce Partizana trafił do FK Rad i tam grał do końca 1991 roku, uczestnicząc m.in. w zreorganizowanej lidze jugosłowiańskiej.
Na początku 1992 roku Stević wyjechał z Jugosławii do Szwajcarii. Przez pół roku występował w drużynie Grasshopper Club. Tam grał całą wiosnę, a już latem przeszedł do niemieckiego Dynama Drezno. W Bundeslidze zadebiutował 15 sierpnia w zremisowanym 1:1 spotkaniu z Eintrachtem Frankfurt. W Dynamie przez dwa lata grał w pierwszym składzie i utrzymywał się z nim w lidze, a w 1994 roku odszedł do TSV 1860 Monachium. W zespole „Lwów” swój pierwszy mecz rozegrał 16 września w przegranym 1:3 meczu z Karlsruher SC. W TSV grał ze zmiennym szczęściem – w niektórych sezonach grał w pierwszym składzie, w innych był częściej rezerwowym lub leczył kontuzje. Nie odniósł większych sukcesów, a do końca 1998 roku rozegrał dla klubu z Monachium 104 mecze i zdobył w nich 4 gole.
Na początku 1999 roku Stević przeszedł do jednego z czołowych klubów w kraju, Borussii Dortmund. Zadebiutował w nim 20 lutego w przegranym 0:3 wyjazdowym spotkaniu z Herthą BSC, w którym otrzymał czerwoną kartkę. Największe sukcesy z Borussią osiągał w 2002 roku, gdy wywalczył z nią mistrzostwo Niemiec, a także dotarł do finału Pucharu UEFA, w którym Borussia przegrała 2:3 z Feyenoordem.
Latem 2002 Serb został zawodnikiem tureckiego Fenerbahçe SK ze Stambułu. W Süper Lig rozegrał 18 meczów i zdobył 1 gola, ale zawodnicy „Fener” nie zaliczyli udanego sezonu zajmując 6. pozycję w lidze. W 2003 roku wrócił do Niemiec i przez sezon grał w VfL Bochum (debiut: 27 września w zremisowanym 2:2 meczu z Borussią Mönchengladbach). Pomógł Bochum w zajęciu 5. miejsca, gwarantującego start w Pucharze UEFA, ale po sezonie odszedł do drugoligowego SpVgg Unterhaching. W 2006 roku w jego barwach zakończył piłkarską karierę.
Kariera reprezentacyjna.
W reprezentacji Jugosławii Stević zadebiutował 28 stycznia 1998 roku w wygranym 3:0 towarzyskim spotkaniu z Tunezją. W tym samym roku został powołany przez Slobodana Santrača do kadry na Mistrzostwa Świata we Francji. Tam wystąpił jedynie w zremisowanym 2:2 meczu z Niemcam, który był jego ostatnim w reprezentacji. Łącznie wystąpił w niej 6 razy.

</doc>
<doc id="1355473" url="https://pl.wikipedia.org/wiki?curid=1355473" title="Potamoplankton">
Potamoplankton

Potamoplankton (z gr. "potamós"=rzeka+ "planktó"s= błąkający się) – plankton wód bieżących, plankton rzeczny. 
Jest on uboższy od planktonu jeziornego. Przeważają w nim drobne organizmy, takie jak bakterie, okrzemki czy wrotki. Potamoplankton jest nietrwałym zgrupowaniem, może jednak pełnić dużą rolę w sieci troficznej całego ekosystemu rzecznego. Wielkość potamoplanktonu jest wprost proporcjonalna do długości rzeki i odwrotnie proporcjonalna do szybkości prądu.

</doc>
<doc id="1355478" url="https://pl.wikipedia.org/wiki?curid=1355478" title="Darjacze-je Maharlu">
Darjacze-je Maharlu

Maharlu (perski: دریاچه مهارلو trb. Darjacze-je Maharlu, trl. Daryācheh-ye Mahārlū) – słone jezioro w południowo-zachodnim Iranie, w ostanie Fars, w południowej części gór Zagros, około 27 km na wschód od miasta Sziraz. Jezioro położone jest na wysokości ok. 1480 m, a jego maksymalna powierzchnia wynosi ok. 21 600 hektarów.

</doc>
<doc id="1355481" url="https://pl.wikipedia.org/wiki?curid=1355481" title="Maharlu">
Maharlu



</doc>
<doc id="1355483" url="https://pl.wikipedia.org/wiki?curid=1355483" title="Limnoplankton">
Limnoplankton

Limnoplankton – plankton wód słodkich, obecny w jeziorach i dużych zbiornikach zaporowych.
W obrębie limnoplanktonu można wyróżnić (różnią się one zarówno składem gatunkowym, jak i obfitością):

</doc>
<doc id="1355487" url="https://pl.wikipedia.org/wiki?curid=1355487" title="Epilitoral">
Epilitoral

Epilitoral – najbardziej zewnętrzna część litoralu, pas lądu wchodzącego w skład wybrzeża. Jest ponad zasięgiem stałego zalewania jak również okresowego, czy nawet zraszania falami ze zbiornika wodnego, które do niego przylega (tj. ponad supralitoralem). Dość często ma charakter klifu – stromego urwiska nadbrzeżnego.
Epilitoral jest porośnięty roślinnością przybrzeżną: lasami łęgowymi lub olsami albo nadbrzeżnymi łąkami ze związku "Calthion".

</doc>
<doc id="1355496" url="https://pl.wikipedia.org/wiki?curid=1355496" title="Atílio Ancheta">
Atílio Ancheta

Atílio Genaro Ancheta Weigel (19 lipca 1948 we Floridzie) – urugwajski piłkarz grający jako prawy obrońca.
Życiorys.
Kariera klubowa.
Ancheta jest wychowankiem stołecznego Nacionalu, z którym zdobył trzy mistrzostwa kraju i rozgrywki Copa Libertadores w 1971. 
W tym samym roku, zmienił klub, przechodząc do brazylijskiego klubie Grêmio Porto Alegre, gdzie spędził kolejne osiem lat. W trakcie pobytu w klubie, został wybrany najlepszym piłkarzem ligi brazylijskiej sezonu 1973, za co otrzymał złotą piłkę (Bola de Oruro). Później - przez krótki czas - grał dla kolumbijskiego Millonarios, żeby w 1982 roku wrócić do macierzystego Nacionalu, w którym rok później zakończył karierę. 
Kariera reprezentacyjna.
Uczestnik Mistrzostw Świata w 1970 roku, gdzie zajął czwarte miejsce. Zagrał we wszystkich sześciu meczach - z Izraelem, Włochami, Szwecją, ZSRR, Brazylią i Niemcami. 
Łącznie w barwach narodowych rozegrał 20 spotkań i zdobył 1 bramkę.
Sukcesy.
Nacional

</doc>
<doc id="1355497" url="https://pl.wikipedia.org/wiki?curid=1355497" title="Kustaa Inkeri">
Kustaa Inkeri

Kustaa Aadolf Inkeri (ur. 12 listopada 1908 w Laitila, zm. 16 marca 1997 w Turku) – fiński astronom i matematyk.
Życiorys.
Do 1928 roku uczęszczał do szkoły w Turku, potem rozpoczął studia na Wydziale Matematyki, Fizyki i Astronomii na Uniwersytecie w Turku. Ukończył je w 1936 roku, po czym krótko pracował w uniwersyteckim obserwatorium astronomicznym, a następnie podjął pracę nauczyciela. W 1939 brał udział w wojnie zimowej, zarówno służąc na froncie, jak i jako oficer sztabowy.
Po wojnie ponownie pracował jako nauczyciel, w 1947 roku zatrudnił się jako asystent na Uniwersytecie w Turku, w 1950 został tam profesorem. Był inicjatorem powstania Instytutu Matematyki.
Jako matematyk zajmował się teorią liczb, badał m.in. Wielkie Twierdzenie Fermata.

</doc>
<doc id="1355498" url="https://pl.wikipedia.org/wiki?curid=1355498" title="Kustaa Adolf Inkeri">
Kustaa Adolf Inkeri



</doc>
<doc id="1355499" url="https://pl.wikipedia.org/wiki?curid=1355499" title="Woj">
Woj



</doc>
<doc id="1355500" url="https://pl.wikipedia.org/wiki?curid=1355500" title="Wój">
Wój



</doc>
<doc id="1355503" url="https://pl.wikipedia.org/wiki?curid=1355503" title="FJ">
FJ



</doc>
<doc id="1355504" url="https://pl.wikipedia.org/wiki?curid=1355504" title="Port lotniczy Megiddo">
Port lotniczy Megiddo

Port lotniczy Megiddo (IATA: ICAO: LLMG) – niewielkie lotnisko położone w Dolinie Jezreel na północy Izraela. Leży przy kibucu Megiddo i sąsiedniego stanowiska archeologicznego Megiddo, od którego wzięło swoją nazwę. Lotnisko jest wykorzystywane do lotów niewielkich prywatnych samolotów i nauki latania.
Położenie.
Lotnisko jest położone w centralnej części Doliny Jezreel w Dolnej Galilei. Leży 4 km na południowy zachód od miasta Afula i 4 km na północny zachód od kibucu Megiddo.
Historia.
Pierwotnie znajdowała się tutaj brytyjska baza lotnicza RAF Megiddo. Powstała ona podczas II wojny światowej w 1942 roku i służyła jako lotnisko pomocnicze pobliskiej baza lotnicza RAF Ramat Dawid. W jej sąsiedztwie powstały koszary z magazynami wojskowymi (obecnie baza wojskowa Amos). Po powstaniu w maju 1948 roku niepodległego państwa Izrael, tutejsze bazy wojskowe przejęły Siły Obronne Izraela.
Po 1948 roku znajdowała się tutaj baza lotnicza Sił Powietrznych Izraela, nazywana "Szachar 7". Tutejszy pas startowy pełnił przez długie lata funkcję rezerwowego lądowiska dla pobliskiej bazy lotniczej Ramat Dawid. Podczas wojny sześciodniowej w 1967 roku tutejsza bateria artylerii przeciwlotniczej zestrzeliła egipski samolot bombowy Tu-16, który rozbił się na sąsiednich polach. W latach 80. XX wieku nastąpiła likwidacja tutejszej bazy wojskowej, jednak sam pas startowy pozostał nadal sprawny. W dniu 11 października 1989 roku syryjski pilot wojskowy uciekł do Izraela, uprowadzając z sobą samolot myśliwski MiG-23MLD. Samolot ten wylądował właśnie na pasie startowym Megiddo. Później samolot był testowany przez Siły Powietrzne Izraela i obecnie znajduje się jako eksponat w Muzeum Izraelskich Sił Powietrznych przy bazie lotniczej Chacerim.
W kwietniu 2006 roku Samorząd Regionu Emek Jizre’el podjął decyzję o utworzeniu międzynarodowego portu lotniczego w Megiddo. W tym celu nawiązano współpracę z odpowiednimi instytucjami państwowymi i prywatnymi inwestorami. Teren nowego portu lotniczego ma zająć powierzchnię 100 ha, a planowany koszt budowy wyniesie 35 mln USD. Urzędnicy twierdzą, że lotnisko wpłynie na poprawę walorów turystycznych Doliny Jezreel i całej Galilei. Pomysł ten spotkał się jednak z protestami ekologów, którzy wskazali, że rozbudowa lotniska zniszczyłaby sąsiednie stanowiska zawilców. Spowodowało to wstrzymanie prac.
Wykorzystanie.
Obecnie lotnisko jest wykorzystywane jako baza szkoleniowa 505 Eskadry uczącej latania na szybowcach. Jest tu klub szybowcowy "Hadaja Megiddo". Poza tym stacjonują tutaj samoloty rolnicze i niewielkie prywatne samoloty. Od 2011 roku jest tu także baza eskadry pożarniczej ("Elad Riven"). Dla potrzeb sąsiedniej bazy wojskowej "Amos" okazyjnie lądują tutaj śmigłowce wojskowe bądź lekkie samoloty sił powietrznych.
Transport.
W bezpośrednim sąsiedztwie bazy przebiega droga ekspresowa nr 65, która krzyżuje się z drogą nr 675.

</doc>
<doc id="1355508" url="https://pl.wikipedia.org/wiki?curid=1355508" title="Coccidea">
Coccidea



</doc>
<doc id="1355509" url="https://pl.wikipedia.org/wiki?curid=1355509" title="Farahrud">
Farahrud



</doc>
<doc id="1355510" url="https://pl.wikipedia.org/wiki?curid=1355510" title="UEFA Euro 2012">
UEFA Euro 2012



</doc>
<doc id="1355511" url="https://pl.wikipedia.org/wiki?curid=1355511" title="Alf Poier">
Alf Poier

Alf Poier (ur. 22 lutego 1967 w Judenburgu) – austriacki artysta i satyryk, reprezentant Austrii podczas 48. Konkursu Piosenki Eurowizji w 2003 roku.
Kariera muzyczna.
W 1995 roku założył swój własny kabaret w Grazu, z którym wygrał kilka nagród branżowych: "Salzburger Stier" w 1998, "Deutscher Kleinkunstpreis", "Prix Phanteon" i "RTL Comedy" w 2000 i "Austrian Karl" w 2002 roku.
W marcu 2003 roku wygrał krajowe eliminacje eurowizyjne "Song:// null.drei", zostając tym samym reprezentantem Austrii podczas 48. Konkursu Piosenki Eurowizji z utworem „Weil der Mensch zählt” (ang.: "Man is the Measure of all Things"). Po finale selekcji pojawiły się podejrzenia o zbyt wczesną publikację (według regulaminu eliminacji) zwycięskiej piosenki na re-edycji płyty artysty. Krajowy nadawca Österreichischer Rundfunk (ORF) zaprzeczył jednak doniesieniom, potwierdzając dopuszczenie utworu do udziału w finale Konkursu Piosenki Eurowizji.
Tydzień przed występem podczas koncertu finałowego imprezy, Poier przyleciał do Rygi, gdzie odbył próby sceniczne. Podczas jednej z prób dźwiękowych założył maskę z wizerunkiem kota, jego manager natomiast przebrany był za ptaka, co miało nawiązywać do słów konkursowej piosenki. Jak przyznał podczas konferencji prasowej performer: „"nie przyjechałem (...), by nieść pokój. Europa jest teraz fizycznie i duchowo Hiroszimą. Jestem świętym klownem, który będzie mówił prawdę. Z pomocą mojej piosenki będę chciał wlać mleko w spragnione usta Europy"”. 24 maja Poier wystąpił w finale konkursu i zajął w nim ostatecznie szóste miejsce w klasyfikacji finałowej. Artysta skomentował wynik słowami: "Jestem rozczarowany. Jestem ukrzyżowanym Mesjaszem popkultury współczesnej Europy. Zajęcie przeze mnie szóstego miejsca jest dowodem na brak gustu oraz duchowy upadek Europy. Nie zamierzam brać psychicznego upokorzenia za to i protestować przeciwko wynikowi, będącego efektem polityki i nacjonalizmu. Europa nie jest jeszcze na mnie gotowa do mnie, ale nauczę ten kontynent. Na szczęście to nie ja przegrałem, ale Austria".
Po udziale w konkursie Poier wyruszył w trasę koncertową ze swoim programem kabaretowym "Mitsubischi".
W sierpniu 2004 roku wyraził chęć ponownego udziału w Konkursie Piosenki Eurowizji. W grudniu zakwalifikował się do udziału w krajowych eliminacjach eurowizyjnych z utworami „Hotel, Hotel” i „Good Old Europe Is Dying”. W tekście pierwszej piosenki znalazł się serbski wyraz „picka” będący wulgarnym określeniem pochwy, zaś tekst drugiej propozycji wywołał kontrowersje w kraju z powodu ksenofobicznych treści, dlatego piosenkarz zdecydował się na jego korektę. 25 lutego zaśpiewał obie piosenki w finale selekcji i zajął ostatecznie drugie miejsce z numerem „Good Old Europe Is Dying” oraz siódme z „Hotel, Hotel”, zdobył jednak największą liczbę ponad 106 tys. głosów od telewidzów.

</doc>
<doc id="1355513" url="https://pl.wikipedia.org/wiki?curid=1355513" title="Ferruccio Furlanetto">
Ferruccio Furlanetto

Ferruccio Furlanetto (ur. 16 maja 1949) – włoski śpiewak operowy, bas-baryton.
Najbardziej znane role Furlanetta to Don Giovanni i Leporello w Don Giovannim, Figaro w Weselu Figara, Zaccaria w Nabucco i Gremin w Eugeniuszu Onieginie oraz tytułowa w operze "Mefistofeles" Arrigo Boito.
Zadebiutował w 1979 roku na scenie La Scala w Mediolanie w inscenizacji "Makbeta" Giuseppe Verdiego pod dyrekcją Claudio Abbado.
W sezonie operowym 1981/82 debiutował na scenie Metropolitan Opera, ponadto występował w Opéra Bastille, Teatro Colón, Staatsoper oraz na festiwalach "Salzburger Osterfestspiele" oraz "Salzburger Festspiele"
Pojawia się na wielu recitalach. W 1985 roku śpiewał w Watykanie podczas transmitowanej na żywo przez wiele telewizji mozartowskiej Mszy koronacyjnej.

</doc>
<doc id="1355518" url="https://pl.wikipedia.org/wiki?curid=1355518" title="Tremor essentialis">
Tremor essentialis



</doc>
<doc id="1355519" url="https://pl.wikipedia.org/wiki?curid=1355519" title="Tremor senilis">
Tremor senilis



</doc>
<doc id="1355521" url="https://pl.wikipedia.org/wiki?curid=1355521" title="Levée en masse">
Levée en masse

Levée en masse (z fr.) – pobór powszechny: powoływanie pod broń całej ludności lub tylko pewnej jej części uprawnionej i zobowiązanej do tego rodzaju służby. We Francji pojęcie to zostało ukute w czasie Rewolucji Francuskiej (w 1793).
Pojęcia podobne do "levée en masse" istnieją też w innych krajach. W Polsce znane jest jako pospolite ruszenie, a w Niemczech jako Adelsaufgebot.
Mobilizacja pospolitego ruszenia była powszechnym sposobem prowadzenia wojny w średniowiecznej Europie i innych rejonach świata przed wprowadzeniem armii zawodowych – zaciężnych lub z poboru. Członkowie pospolitego ruszenia zobowiązani byli sami dbać o swoje wyposażenie i uzbrojenie – regulowały to osobne przepisy.
Z czasem pospolite ruszenie straciło na znaczeniu, gdyż coraz większa była różnica jakości pomiędzy przeciętnym, zwykle słabo wyszkolonym i uzbrojonym członkiem ruszenia, a zawodowym żołnierzem. Dopiero w rewolucyjnej Francji pojęcie poboru powszechnego, ale nie przymusowego, a ochotniczego, nabrało nowego znaczenia. Od lat dziewięćdziesiątych XVIII wieku 100-tysięczne armie stały się w Europie czymś zwyczajnym.

</doc>
<doc id="1355523" url="https://pl.wikipedia.org/wiki?curid=1355523" title="Podział administracyjny Libanu">
Podział administracyjny Libanu

Liban jest podzielony na sześć gubernatorstw ("muhafaza"), które z kolei dzielą się na 25 jednostek administracyjnych drugiego rzędu ("kada"), nie wliczając Bejrutu.

</doc>
<doc id="1355524" url="https://pl.wikipedia.org/wiki?curid=1355524" title="Levee en masse">
Levee en masse



</doc>
<doc id="1355526" url="https://pl.wikipedia.org/wiki?curid=1355526" title="Wierzchowo Człuchowskie">
Wierzchowo Człuchowskie

Wierzchowo Człuchowskie – stacja kolejowa w Wierzchowie-Dworcu, w województwie pomorskim, w Polsce. Według klasyfikacji PKP ma kategorię dworca lokalnego. Stacja znajduje się przy strategicznie ważnej do 1945 roku magistrali kolejowej Berlin-Królewiec (tzw. Ostbahn).
W roku 2017 stacja obsługiwała 20–49 pasażerów na dobę.

</doc>
<doc id="1355528" url="https://pl.wikipedia.org/wiki?curid=1355528" title="Shivers/Dive Position">
Shivers/Dive Position

Trzeci singel wydany pod szyldem The Boys Next Door w 1979 roku. Płytę wydano 7" formacie. Utwory zawarte na płycie to:

</doc>
<doc id="1355531" url="https://pl.wikipedia.org/wiki?curid=1355531" title="Mielinoza środkowa mostu">
Mielinoza środkowa mostu



</doc>
<doc id="1355534" url="https://pl.wikipedia.org/wiki?curid=1355534" title="Eimeria gallopavonis">
Eimeria gallopavonis

Eimeria gallopavonis nnależy do królestwa protista, rodziny Eimeriidae, rodzaj Eimeria. Wywołuje u indyków chorobę pasożytniczą - kokcydiozę. Eimeria gallopavonis pasożytuje w jelicie biodrowym, jelicie ślepym oraz w odbytnicy.

</doc>
<doc id="1355536" url="https://pl.wikipedia.org/wiki?curid=1355536" title="Eimeria dispersa">
Eimeria dispersa

Eimeria dispersa nnależy do królestwa protista, rodziny Eimeriidae, rodzaj Eimeria. Wywołuje u indyków chorobę pasożytniczą - kokcydiozę. Eimeria dispersa pasożytuje w jelicie cienkim.
Jest stosunkowo mało patogenna.

</doc>
<doc id="1355537" url="https://pl.wikipedia.org/wiki?curid=1355537" title="Parafia św. Wojciecha w Radzionkowie">
Parafia św. Wojciecha w Radzionkowie

Parafia św. Wojciecha – rzymskokatolicka parafia znajdująca się w Radzionkowie. Parafia należy do archidiecezji katowickiej i dekanatu Piekary Śląskie.
Historia parafii.
Pierwsza wzmianka o Radzionkowie pochodzi z 1326 r., dotyczy ona niezapłacenia przez proboszcza Henryka świętopietrza. W 1540 r. wieś kupiła protestancka rodzina Horników, którzy zgodnie z zasadą "cuius regio, eius religio" wprowadzili w Radzionkowie protestantyzm. Kościół był w ich rękach do 1629 r., kiedy na mocy dekretu cesarskiego kościół został przywrócony katolikom. Wraz z końcem wojny trzydziestoletniej rozpoczął się spokojny okres rozwoju. Wieś znajdowała się w dobrach hrabiego von Donnersmarcka, który wspomagał finansowo wszelkie remonty i modernizacje kościoła oraz budynków przykościelnych. W 1821 r. Radzionków wraz z całym dekanatem bytomskim przeszedł w granice diecezji wrocławskiej. W 1860 r. proboszcz Mastalski podjął decyzję o budowie nowego kościoła, który stanął w 1875 r. Trudny był dla parafii okres kulturkampfu, kiedy to przez 7 lat ze względu na zakaz władz nie można było obsadzić stanowiska proboszcza. Po pierwszej wojnie światowej Radzionków znalazł się w granicach Polski. Parafia liczyła wtedy 18 tys. parafian. W 1934 r. odłączyła się od Radzionkowa parafia w Rojcy, w 1937 r. w Kozłowej Górze. Po II wojnie światowej odłączyły się jeszcze trzy: w Suchej Górze (1957), Orzechu (1981) i Sójczym Wzgórzu (1986).
Budowa kościoła.
Pierwszy kościół w Radzionkowie został wybudowany na przełomie XIII i XIV w. Był najprawdopodobniej drewniany. Około 1470 r. powstał na miejscu starego nowy murowany kościół. Świątynia ta służyła wiernym do połowy XIX w., kiedy to nastąpił nagły wzrost liczby ludności i stary kościół przestał wystarczać potrzebom parafii. W 1860 r. ks. Mastalski podjął starania o budowę nowego kościoła. Spory co do jego kształtu ciągnęły się 10 lat. Na przeszkodzie stawał przede wszystkim hrabia Hugo Henckel von Donnersmarck, który ze względu na koszty, jakie musiałby ponieść, nie chciał się zgodzić na budowę nowej świątyni. Proponował powiększenie starego kościoła. W końcu jednak zgodził się na budowę nowego. Budowa odbyła się w latach 1872-1875. Kościół miał wieżę o wysokości 61,5 m, jego długość wynosiła 56 m, szerokość 20,5 m. Sklepienie było pokryte złotymi gwiazdami na niebieskim tle, posiadał trzy gotyckie ołtarze: główny – św. Wojciecha, boczne: św. Józefa i Najświętszego Serca Pana Jezusa. Posadzka była wykonana z marmuru. W latach 2006-2014 przeprowadzono remont generalny wieży.

</doc>
<doc id="1355538" url="https://pl.wikipedia.org/wiki?curid=1355538" title="Eimeria meleagrimitis">
Eimeria meleagrimitis

Eimeria meleagrimitis należy do królestwa protista, rodziny Eimeriidae, rodzaj Eimeria. Wywołuje u indyków chorobę pasożytniczą - kokcydiozę. Eimeria meleagrimitis pasożytuje w jelicie cienkim.

</doc>
<doc id="1355539" url="https://pl.wikipedia.org/wiki?curid=1355539" title="Mikael Dorsin">
Mikael Dorsin

Mikael Dorsin (ur. 6 października 1981 roku w Lidingö) – szwedzki piłkarz występujący na pozycji obrońcy. Obecnie gra w norweskim Rosenborgu Trondheim.
Kariera klubowa.
Mikael Dorsin zawodową karierę rozpoczynał w 1998 roku w Djurgårdens IF. W debiutanckim sezonie rozegrał dla niego tylko jedno spotkanie i wywalczył z klubem tytuł mistrza kraju. Kolejne rozgrywki szwedzki piłkarz spędził na wypożyczeniu w Spårvägens FF. Do Djurgårdens powrócił na sezon 2000, kiedy wystąpił w 27 ligowych pojedynkach. W 2000 i 2002 roku Dorsin wraz z zespołem znów wywalczył mistrzostwo Szwecji. W 2003 roku przeniósł się do Francji, gdzie podpisał kontrakt z RC Strasbourg. W nową drużyną uplasował się na trzynastej pozycji w tabeli Ligue 1, po czym odszedł do Rosenborga Trondheim. Z nowym klubem Szwed w 2004 i 2006 roku zwyciężył w rozgrywkach Tippeligaen. Dla Rosenborga Dorsin rozegrał łącznie 74 ligowe mecze i zdobył pięć bramek. W 2007 roku został zawodnikiem CFR-Ecomax Cluj, z którym zdobył mistrzostwo Rumunii. Latem 2008 roku postanowił powrócić do Rosenborga. W 2009 roku zdobył z nim mistrzostwo Norwegii.
Kariera reprezentacyjna.
Dorsin ma za sobą 31 występów w reprezentacji swojego kraju do lat 21. W 2004 roku zajął z nią czwarte miejsce w Mistrzostwach Europy juniorów. W dorosłej kadrze Dorsin zadebiutował w 2001 roku. W maju 2008 roku Lars Lagerbäck powołał go do drużyny narodowej na Euro 2008.

</doc>
<doc id="1355540" url="https://pl.wikipedia.org/wiki?curid=1355540" title="ROT-13">
ROT-13



</doc>
<doc id="1355543" url="https://pl.wikipedia.org/wiki?curid=1355543" title="Druga Era (ujednoznacznienie)">
Druga Era (ujednoznacznienie)



</doc>
<doc id="1355544" url="https://pl.wikipedia.org/wiki?curid=1355544" title="Pont Royal">
Pont Royal

Pont Royal (Królewski) – most w Paryżu łączący oba brzegi Sekwany, pomiędzy pawilonem de Flore i ulicą du Bac.
Pierwszy drewniany most na tym miejscu powstał w 1632 na zamówienie finansisty Barbiera według projektu Pierre’a Pidou. Nazwano go Pont Rouge (Czerwony), od koloru farby, lub Św. Anny, na cześć królowej Anny Austriaczki. Ten piętnastołukowy most okazał się wyjątkowo nietrwały w codziennej eksploatacji i w 1649 musiał zostać wyremontowany, a dwa lata później rozebrany i postawiony na nowo. W 1654 ten odbudowany most padł ofiarą pożaru, a po kolejnej odbudowie w 1656 został zniesiony przez wezbranie rzeki. Kolejną zrekonstruowaną przeprawę spotkał w 1684 ten sam los, kiedy rzeka zniszczyła osiem łuków mostu.
Rok później drewniany most został zastąpiony konstrukcją z kamienia, sfinansowaną przez Ludwika XIV, który zamówił projekt u
Jacques’a Gabriela, Jules’a Mansarta i François Romaina. Powstały most był nie tylko przeprawą, ale i miejscem wielu miejskich zabaw i festynów. w 1792 Konwent Narodowy w ramach wielkiej akcji zmiany kojarzących się z monarchią nazw zmienił nazwę mostu na „Pont National” (Narodowy), a następnie Pont des Tuileries. Oryginalną nazwę przywróciła Restauracja Burbonów.
W 1850 most został uznany za solidny na tyle, by w odróżnieniu od kilku innych zabytkowych przepraw przez rzekę nie zostać zburzonym, lecz jedynie wzmocnionym. Od 1939 posiada status szczególnie cennego zabytku jako jeden z trzech paryskich mostów (obok Pont Neuf i Pont Marie).

</doc>
<doc id="1355546" url="https://pl.wikipedia.org/wiki?curid=1355546" title="Atilio Genaro Ancheta">
Atilio Genaro Ancheta



</doc>
<doc id="1355547" url="https://pl.wikipedia.org/wiki?curid=1355547" title="Druga Era (klub)">
Druga Era (klub)



</doc>
<doc id="1355548" url="https://pl.wikipedia.org/wiki?curid=1355548" title="Witold Wenclewski">
Witold Wenclewski

Witold Piotr Wenclewski (ur. 14 kwietnia 1964 w Łodzi; zm. 28 lipca 2014) – polski piłkarz grający na pozycji obrońcy.
Większość swojej kariery Wenclewski spędził w ŁKS Łódź, gdzie rozegrał 218 meczów i strzelił 6 bramek w latach 1982-1991. Następnie występował w Sokole Pniewy (1992-1993) oraz Cracovii Chicago.
Z młodzieżową reprezentacją do lat 20. zdobył brązowy medal Mistrzostw Świata w 1983.
W reprezentacji Polski rozegrał 5 spotkań w latach 1987-1988.
Został pochowany na Starym Cmentarzu w Łodzi.

</doc>
<doc id="1355549" url="https://pl.wikipedia.org/wiki?curid=1355549" title="RC Genk">
RC Genk



</doc>
<doc id="1355550" url="https://pl.wikipedia.org/wiki?curid=1355550" title="Eimeria adenoides">
Eimeria adenoides

Eimeria adenoides – pasożytnicze pierwotniaki wywołujące u indyków chorobę pasożytniczą – kokcydiozę. Należy do królestwa protista, rodziny Eimeriidae, rodzaj Eimeria. Eimeria adenoides pasożytuje w odbytnicy i steku. Bardzo patogenna, śmiertelność może sięgać nawet 100%.
Objawy:
Najbardziej narażone są młode osobniki, do piątego tygodnia życia – wysoka śmiertelność, u osobników starszych ulegają pogorszeniu przyrosty.
Rozpoznanie
Leczenie

</doc>
<doc id="1355553" url="https://pl.wikipedia.org/wiki?curid=1355553" title="Wszczepialny kardiowerter-defibrylator">
Wszczepialny kardiowerter-defibrylator



</doc>
<doc id="1355554" url="https://pl.wikipedia.org/wiki?curid=1355554" title="Eimeria truncata">
Eimeria truncata

Eimeria truncata należy do królestwa protista, rodziny Eimeriidae, rodzaj Eimeria. Wywołuje u gęsi chorobę pasożytniczą - kokcydiozę. Eimeria truncata pasożytuje w komórkach kanalików nerkowych. Wysoka patogeniczność.
Objawy

</doc>
<doc id="1355555" url="https://pl.wikipedia.org/wiki?curid=1355555" title="Eimeria kotlani">
Eimeria kotlani

Eimeria kotlani – należy do królestwa protist, rodziny Eimeriidae, rodzaju Eimeria. Wywołuje u gęsi chorobę pasożytniczą – kokcydiozę. "Eimeria kotlani" pasożytuje we wszystkich odcinkach jelita grubego.

</doc>
<doc id="1355556" url="https://pl.wikipedia.org/wiki?curid=1355556" title="Eimeria nocens">
Eimeria nocens

Eimeria nocens należy do królestwa protista, rodziny Eimeriidae, rodzaj Eimeria. Wywołuje u gęsi chorobę pasożytniczą – kokcydiozę. Eimeria nocens pasożytuje w jelicie cienkim.

</doc>
<doc id="1355557" url="https://pl.wikipedia.org/wiki?curid=1355557" title="Eimeria anseris">
Eimeria anseris

Eimeria anseris nnależy do królestwa protista, rodziny Eimeriidae, rodzaj Eimeria. Wywołuje u gęsi chorobę pasożytniczą - kokcydiozę. Eimeria anseris pasożytuje w jelicie cienkim.

</doc>
<doc id="1355559" url="https://pl.wikipedia.org/wiki?curid=1355559" title="Eimeria danailovi">
Eimeria danailovi

Eimeria danailovi nnależy do królestwa protista, rodziny Eimeriidae, rodzaj Eimeria. Wywołuje u kaczek chorobę pasożytniczą - kokcydiozę. Eimeria danailovi pasożytuje w jelicie cienkim.

</doc>
<doc id="1355562" url="https://pl.wikipedia.org/wiki?curid=1355562" title="Eimeria acervulina">
Eimeria acervulina

Eimeria acervulina nnależy do królestwa protista, rodziny Eimeriidae, rodzaj Eimeria. Wywołuje u kur chorobę pasożytniczą - kokcydiozę. Eimeria acervulina pasożytuje w jelicie cienkim.

</doc>
<doc id="1355564" url="https://pl.wikipedia.org/wiki?curid=1355564" title="Eimeria maxima">
Eimeria maxima

Eimeria maxima należy do królestwa protista, rodziny Eimeriidae, rodzaj Eimeria. Wywołuje u kur chorobę pasożytniczą - kokcydiozę. Eimeria maxima pasożytuje w jelicie cienkim.

</doc>
<doc id="1355565" url="https://pl.wikipedia.org/wiki?curid=1355565" title="Eimeria necatrix">
Eimeria necatrix

Eimeria necatrix należy do królestwa protista, rodziny "Eimeriidae", rodzaju "Eimeria". Wywołuje u kur chorobę pasożytniczą – kokcydiozę. "Eimeria necatrix" pasożytuje w jelicie cienkim oraz w jelicie grubym.

</doc>
<doc id="1355566" url="https://pl.wikipedia.org/wiki?curid=1355566" title="Eimeria brunetti">
Eimeria brunetti

Eimeria brunetti należy do królestwa protista, rodziny Eimeriidae, rodzaj Eimeria. Wywołuje u kur chorobę pasożytniczą - kokcydiozę. Eimeria brunetti pasożytuje w jelicie cienkim oraz jelicie grubym.

</doc>
<doc id="1355568" url="https://pl.wikipedia.org/wiki?curid=1355568" title="Eimeria tenella">
Eimeria tenella

Eimeria tenella – należy do królestwa protista, rodziny Eimeriidae, rodzaj Eimeria. Wywołuje u kur chorobę pasożytniczą - kokcydiozę. Eimeria tenella pasożytuje w jelicie ślepym. Wysoce patogenna.

</doc>
<doc id="1355569" url="https://pl.wikipedia.org/wiki?curid=1355569" title="Michael Ball (piłkarz)">
Michael Ball (piłkarz)

Michael John Ball (ur. 2 października 1979 w Liverpoolu) – angielski lewy obrońca.
Kariera klubowa.
Ball zaczynał swoją profesjonalną karierę w Evertonie, debiutując w pierwszym składzie już w wieku 17 lat (1997 rok). W 2001 roku trafił za 6,5 miliona funtów do Rangers, w grudniu 2001 roku doznał kontuzji kolana, przez co musiał pauzować przez 18 miesięcy. W sezonie 2004/05 wraz z Rangers Ball sięgnął po mistrzostwo i Puchar Szkocji. Po sezonie Ball trafił do PSV Eindhoven, spędził tam półtora sezonu, po czym w styczniu 2007 roku wrócił do Anglii, a konkretnie do Manchesteru City, podpisując krótkoterminowy kontrakt. W lipcu 2007 roku Ball przedłużył swój kontrakt do końca 2009 roku.
Everton.
Jako uczeń Ball występował w młodzieżowych drużynach Liverpool F.C., grając z takimi zawodnikami jak Michael Owen czy Steven Gerrard. W latach 1994-1996 uczęszczał do szkółki piłkarskiej w Lilleshall, po czym trafił do Evertonu. Swój pierwszy seniorski mecz rozegrał w kwietniu [997 roku, wchodząc z ławki rezerwowych w meczu z Tottenhamem, tydzień później w meczu z West Ham United zaliczył swój debiut w pierwszym składzie "The Tofees". Ball rokował nadzieje na świetnego obrońcę, co nie umknęło uwadze selekcjonera reprezentacji Anglii, Erikssona. Debiut w drużynie narodowej zaliczył w towarzyskim spotkaniu rozegranym w lutym 2001 roku przeciwko Hiszpanii, zmieniając w drugiej połowie Chrisa Powella.
Rangers.
W 2001 roku Ball opuścił Everton, który borykał się wtedy z problemami finansowymi. Mimo że miał oferty z Premiership, wybrał lukratywną ofertę Rangers. Szkoci zapłacili za niego 6,5 miliona funtów. W grudniu 2001 roku po 11 występach w barwach "The Gers" doznał kontuzji kolana, która wyłączyła go z gry na 18 miesięcy. Do pierwszego składu Rangers powrócił w sezonie 2003/04. W sezonie 2004/05 Ball wraz z Rangers sięgnął po Mistrzostwo i Puchar Szkocji.
PSV Eindhoven.
W 2005 roku Ball za symboliczną opłatą trafił do PSV Eindhoven, ponieważ władze Rangers chciały pozbyć się zawodników z wysokimi pensjami. Z PSV Ball podpisał dwuletni kontrakt. Mimo zdobycia Mistrzostwa Holandii na początku sezonu 2006/07, nowy trener PSV, Ronald Koeman uznał go za niepotrzebnego w zespole.
Manchester City.
31 stycznia 2007 roku podpisał on kontrakt z Manchesterem City. Dziesięć dni później zaliczył swój debiut w nowej drużynie w meczu z Portsmouth F.C., a swojego pierwszego gola dla Man City, strzelił 18 lutego w meczu 5. rundy Pucharu Anglii. 5 maja w meczu przeciwko Manchesterowi United. Ball stanął na brzuchu Cristiano Ronaldo, ale sędzia przeoczył ten incydent. Jednak FA zawiesiło go za ten wybryk do końca sezonu. W sezonie 2008/2009 wystąpił w ośmiu ligowych meczach, zaś w lipcu, po wygaśnięciu kontraktu opuścił klub.
Leicester City.
W lipcu 2011 roku podpisał kontrakt z Leicester City. Jego kontrakt został rozwiązany 24 stycznia 2012, w związku z homofobicznymi wiadomościami wysłanymi na Twitterze do aktora Antony'ego Cottona.

</doc>
<doc id="1355572" url="https://pl.wikipedia.org/wiki?curid=1355572" title="Waldemar Waleszczyk">
Waldemar Waleszczyk

Waldemar Waleszczyk (ur. 1 maja 1958 w Somsiorach) – polski piłkarz grający na pozycji obrońcy.
Podczas kariery piłkarskiej Waleszczyk występował m.in. w Ruchu Chorzów (1984-1991) oraz Concordii Knurów (1994-1995). Łącznie w Ekstraklasie rozegrał 148 spotkań, strzelając jedną bramkę.
Jeden raz wystąpił w reprezentacji Polski 11 grudnia 1985 w Adanie przeciwko reprezentacji Turcji.

</doc>
<doc id="1355573" url="https://pl.wikipedia.org/wiki?curid=1355573" title="Side Impact Protection System">
Side Impact Protection System

Side Impact Protection System w skrócie SIPS, jest to system zabezpieczający przed bocznymi uderzeniami. System ten został opatentowany przez firmę Volvo. System działa tak, aby w wypadku uderzenia bocznego rozproszył on energię uderzenia na cały szkielet pojazdu. Częścią wyposażenia tego systemu są boczne poduszki powietrzne. 

</doc>
<doc id="1355575" url="https://pl.wikipedia.org/wiki?curid=1355575" title="SIPS">
SIPS



</doc>
<doc id="1355576" url="https://pl.wikipedia.org/wiki?curid=1355576" title="Eimeria magna">
Eimeria magna

Eimeria magna należy do królestwa protista, rodziny Eimeriidae, rodzaj Eimeria. Wywołuje u królików chorobę pasożytniczą - kokcydiozę. "Eimeria magna" pasożytuje w jelicie cienkim. Oocysty pojawiają się w kale po 7 dniach.

</doc>
<doc id="1355578" url="https://pl.wikipedia.org/wiki?curid=1355578" title="Eimeria perfingens">
Eimeria perfingens

Eimeria perfingens należy do królestwa Protista, rodziny Eimeriidae, rodzaj Eimeria. Wywołuje u królików chorobę pasożytniczą - kokcydiozę. Eimeria perfingens pasożytuje w jelicie cienkim.

</doc>
<doc id="1355579" url="https://pl.wikipedia.org/wiki?curid=1355579" title="Gospodarka wolnorynkowa">
Gospodarka wolnorynkowa



</doc>
<doc id="1355581" url="https://pl.wikipedia.org/wiki?curid=1355581" title="Eimeria performans">
Eimeria performans

Eimeria performans należy do królestwa protista, rodziny Eimeriidae, rodzaj Eimeria. Wywołuje u królików chorobę pasożytniczą - kokcydiozę. Eimeria performans pasożytuje w jelicie cienkim.
Oocysty pojawiają się w kale po 5 dniach.

</doc>
<doc id="1355582" url="https://pl.wikipedia.org/wiki?curid=1355582" title="Eimeria irresidra">
Eimeria irresidra

Eimeria irresidra nnależy do królestwa protista, rodziny Eimeriidae, rodzaj Eimeria. Wywołuje u królików chorobę pasożytniczą - kokcydiozę. Eimeria irresidra pasożytuje w jelicie cienkim.
Oocysty pojawiają się w kale po 9-10 dniach.

</doc>
<doc id="1355584" url="https://pl.wikipedia.org/wiki?curid=1355584" title="Eimeria stiedai">
Eimeria stiedai

Eimeria stiedai – gatunek należący do królestwa Protista, rodziny Eimeriidae, rodzaju "Eimeria". Wywołuje u królików chorobę pasożytniczą – kokcydiozę. "Eimeria stiedai" pasożytuje w nabłonku przewodów żółciowych wątroby.
Oocysty pojawiają się w kale po 15–17 dniach.

</doc>
<doc id="1355595" url="https://pl.wikipedia.org/wiki?curid=1355595" title="Higrobionty">
Higrobionty

Higrobionty - organizmy wilgociolubne, czyli rośliny i zwierzęta, których właściwym środowiskiem życia jest siedlisko trwale obfitujące w wilgoć, spotykane zwłaszcza na pograniczu wszelkich biotopów wodnych.

</doc>
<doc id="1355597" url="https://pl.wikipedia.org/wiki?curid=1355597" title="Passerelle Léopold Sédar Senghor">
Passerelle Léopold Sédar Senghor

Passerelle Léopold Sédar Senghor (lub Passerelle Solférino) – most w Paryżu przeznaczony wyłącznie dla ruchu pieszego, łączący 1 i 7 okręg paryski.
Pierwszy most na tym miejscu powstał w 1861. Był to żeliwny most przeznaczony zarówno dla pieszych, jak i dla pojazdów, zbudowany przez inżynierów Gallochera de Lagalisserie oraz Savarina. Jego nazwa upamiętniała zwycięstwo spod Solferino w 1859. Liczne wypadki z udziałem barek poważnie nadwątliły konstrukcję, która w 1961, jako grożąca zawaleniem, została rozebrana i zastąpiona stalowym mostem zarezerwowanym dla pieszych. I ten most przestał spełniać wymogi bezpieczeństwa i został rozebrany w 1992.
Obecną 106-metrową przeprawę zbudował w latach 1997-1999 Marc Mimram. Żeliwna konstrukcja została pokryta egzotycznym drewnem sprowadzanym z Brazylii. Most jest łukowy, oparty na masywnych betonowych filarach. W 1999 architekt mostu otrzymał za niego nagrodę Srebrnej Ekierki.
Obecną nazwę przeprawa otrzymała w 2006, w setną rocznicę urodzin Léopolda Sédara Senghora.

</doc>
<doc id="1355603" url="https://pl.wikipedia.org/wiki?curid=1355603" title="Parmeet Sethi">
Parmeet Sethi

Parmeet Sethi (ur. 14 października 1961 w Pendżabie) – indyjski aktor filmowy i telewizyjny. Znany jest z debiutu w "Dilwale Dulhania Le Jayenge". Pochodzi z Pendżabu. Jego żoną jest aktorka Archana Puran Singh, mają dwóch synów.

</doc>
<doc id="1355606" url="https://pl.wikipedia.org/wiki?curid=1355606" title="Oko mozaikowe">
Oko mozaikowe



</doc>
<doc id="1355607" url="https://pl.wikipedia.org/wiki?curid=1355607" title="Mieczysław Szewczyk">
Mieczysław Szewczyk

Mieczysław Szewczyk (ur. 11 września 1962 w Oświęcimiu) były polski piłkarz grający na pozycji pomocnika.
W barwach chorzowskiego Ruchu rozegrał 263 mecze, strzelając 36 bramki w Ekstraklasie. Z Ruchem zdobył Mistrzostwo Polski w 1989.
2 września 1987 wystąpił jedyny raz w reprezentacji Polski w meczu przeciwko Rumunii.

</doc>
<doc id="1355613" url="https://pl.wikipedia.org/wiki?curid=1355613" title="Alice Connor">
Alice Connor

Alice Connor (ur. 2 sierpnia 1990 w Buckinghamshire w Anglii) – brytyjska aktorka. Znana głównie z roli Elle Bannon w serialu "Szpiegowska rodzinka" emitowanego na antenie Cartoon Network.

</doc>
<doc id="1355618" url="https://pl.wikipedia.org/wiki?curid=1355618" title="Druxberge">
Druxberge

Druxberge – gmina w Niemczech, w kraju związkowym Saksonia-Anhalt, w powiecie Börde, należąca do wspólnoty administracyjnej Obere Aller.
Geografia.
Druxberge leży 9 km na północ od Seehausen i 17 km na zachód od Magdeburga.

</doc>
<doc id="1355620" url="https://pl.wikipedia.org/wiki?curid=1355620" title="Zgromadzenie Narodowe Republiki Serbii">
Zgromadzenie Narodowe Republiki Serbii

Zgromadzenie Narodowe Republiki Serbii (serb. "Народна скупштина Републике Србије") jest to unikameralny parlament Republiki Serbii. Składa się z 250 posłów, wybieranych na 4-letnią kadencję. Obecnym, od 2 sierpnia 2022, Przewodniczącym Zgromadzenia Narodowego RS jest Vladimir Orlić. Wcześniej, od 22 października 2020, Przewodniczącym Zgromadzenia Narodowego RS była Ivica Dačić.
Najważniejsze kompetencje:
Budynek parlamentu.
Budynek parlamentu znajduje się w centrum Belgradu na placu Nikoli Pašicia nr 13. Budynek parlamentu widnieje na banknocie o nominale 5000 dinarów serbskich.
Budowę budynku w stylu akademizmu rozpoczęto w 1907 roku, a zakończono dopiero w roku 1936 - w październiku odbyła się pierwsza sesja parlamentu. Jego architektem był Konstantin Jovanović który zaprojektował budynek w 1892 roku. Projekt na bazie planów jego autorstwa wygrał przetarg na budowę parlamentu w roku 1901.

</doc>
<doc id="1355623" url="https://pl.wikipedia.org/wiki?curid=1355623" title="Miguel Itzigsohn">
Miguel Itzigsohn

Miguel Itzigsohn (1908–1978) – argentyński astronom.
Urodził się w Belgii, ale gdy miał zaledwie rok, wyemigrował wraz z rodziną do Argentyny. Zajmował się mechaniką nieba, obserwacjami planetoid (w latach 1948–1954 odkrył ich 15) i komet. W latach 1955–1972 kierował uniwersyteckim obserwatorium astronomicznym w La Plata. Był także pasjonatem szachów, wziął udział w wielu turniejach na poziomie lokalnym i krajowym.
W uznaniu jego pracy jedną z odkrytych przez niego planetoid nazwano (1596) Itzigsohn.

</doc>
<doc id="1355624" url="https://pl.wikipedia.org/wiki?curid=1355624" title="Dharmesh Darshan">
Dharmesh Darshan

Dharmesh Darshan (ur. 16 maja 1967 w Bombaju) - bollywoodzki reżyser i scenarzysta filmowy. Zadebiutował w 1993 roku w filmie wyprodukowanym przez brata Suneel Darshana (reżysera "Więzy miłości" i "Deszcz"). Kolejny film przyniósł mu nagrody i popularność widzów – "Raja Hindustani" (z Aamir Khanem). Podobnie popularnością cieszył się "Dhadkan" (z Akshay Kumarem).

</doc>
<doc id="1355626" url="https://pl.wikipedia.org/wiki?curid=1355626" title="Higrobiont">
Higrobiont



</doc>
<doc id="1355629" url="https://pl.wikipedia.org/wiki?curid=1355629" title="Eilsleben">
Eilsleben

Eilsleben – gmina w Niemczech, w kraju związkowym Saksonia-Anhalt, w powiecie Börde, siedziba gminy związkowej Obere Aller.
1 stycznia 2010 gminę powiększono o gminę Wormsdorf, która stała się jej dzielnicą.
Geografia.
Eilsleben leży ok. 30 km na zachód od Magdeburga.

</doc>
<doc id="1355630" url="https://pl.wikipedia.org/wiki?curid=1355630" title="Socjalizm arabski">
Socjalizm arabski

Socjalizm arabski – doktryna polityczna arabskich intelektualistów zapoczątkowana w XIX wieku. Idee socjalizmu w świecie arabskim mają dość bogatą, sięgającą dwa stulecia wstecz, tradycję. Ich propagatorami byli arabscy intelektualiści, którzy w czasie swoich podróży, studiów i pobytu w Europie zapoznali się z wczesnymi ideami utopijnego socjalizmu, a także rozwijającym się ruchem robotniczym oraz jego ideologią. Atrakcyjność głoszonych haseł zyskiwała na znaczeniu głównie w kołach zorientowanych na Zachód zwolenników zasadniczych reform w społeczeństwie muzułmańskim, zorganizowanym w myśl tradycyjnych reguł islamu. 
Współczesnymi propagatorami byli głównie przedstawiciele mniejszości religijnych występujących często z pozycji walki o tolerancję religijną.
Geneza idei socjalistycznych w świecie arabskim.
Początków wczesnych idei socjalistycznych należy więc upatrywać we wzajemnych kontaktach między socjalistami Zachodu i Wschodu. Idee te, podobnie jak pojęcia nacjonalizmu czy demokracji, zapożyczone zostały z europejskiej myśli politycznej trafiając na podatny grunt w XIX wieku, który zaznaczył się w historii świata arabskiego jako wiek przebudzenia i kształtowania świadomości narodowej, a także jako okres działalności wielkich reformatorów islamu, usiłujących przystosować społeczeństwo do nowej epoki po kilku wiekach stagnacji i marazmu.
Między 1833 a 1835 rokiem europejscy saint-simoniści wysłali misję propagandową do Stambułu i Egiptu. Późniejsi podróżnicy stwierdzali, że zetknęli się tam z ludźmi zorientowanymi w kwestiach socjalizmu europejskiego. Wielki myśliciel egipski Rifaat at-Tahtawi (1801-1873), który przebywał na studiach w Paryżu w latach 1826-1831, zapoznał się z ideami socjalistycznymi i przedstawił je w jednej ze swych prac już w 1869 r.
Jednakże ostrze niechęci czy wrogości narodów wschodnich kierowało się wówczas głównie przeciwko europejskiej dominacji imperialistycznej, a mniej interesowało się koniecznością dokonania wewnętrznych przeobrażeń społeczno politycznych. Niektórzy reformatorzy próbowali wykorzystywać islam w celu oddziaływania na najszersze masy. Odrzucali więc idee socjalistyczne jako szkodliwe dla jedności narodowej, związane z ideologiami niereligijnymi i przedwczesne dla świadomości społecznej. Takie stanowisko reprezentował np. głośny reformator islamu i przeciwnik imperializmu Dżamal ad-Din al-Afghani około 1870 roku, czy postępowy nacjonalista egipski Ahmad Lutfi as-Sajjid (1871-1963).
Inni, choć nieliczni, ale kierujący się myślą naukową i pozytywistyczną, zdobytą w zetknięciu z postępowymi prądami Europy tych czasów, szli dalej, widząc możliwość rozwiązania skomplikowanych problemów rozwojowych społeczeństw arabskich jedynie w adaptacji rozwiązań socjalistycznych.
Do pierwszych prekursorów tych idei na gruncie arabskim zaliczyć należy znanego materialistę odrzucającego tradycjonalistyczne poglądy oparte na religii i zasadach Koranu – Szibli asz-Szumajjila (1860-1917), który skonkretyzował swe zapatrywania na przebudowę społeczeństwa muzułmańskiego w początkach bieżącego wieku, a także wybitną postać tego okresu – Salamę Musę (1887-1958).
Recepcja idei socjalistycznych w świecie arabskim dokonywała się na drodze kontaktów z myślą europejską w trudnych i specyficznych warunkach braku niepodległości politycznej, głębokiego przywiązania do tradycji i dominującego we wszystkich dziedzinach życia islamu. Istniała tutaj również innego rodzaju prawidłowość: większość wyjeżdżających na studia do Europy pochodziła z rodzin zamożnych, a tylko nieliczni z uboższych. Ci ostatni byli naturalnie podatniejsi na wpływ idei socjalistycznych, ale po powrocie z zagranicy mieli bardzo mały lub żaden wpływ na bieg wydarzeń i rozwój polityczny swych krajów.
Z czasem, gdy państwa arabskie adaptowały szereg instytucji demokratycznych na wzór europejski, władza przeszła w ręce młodych działaczy z klas wyższych, którzy pragnęli wprowadzić raczej system polityczny ściśle odpowiadający istniejącym modelom europejskim niż proponowany przez radykałów, za jakich uchodzili socjaliści. Wybitną postacią tego wczesnego okresu był Szibil asz-Szumajjil, Arab-chrześcijanin. Był działaczem ruchu modernistycznego – odrodzenia czy przebudzenia arabskiego – zarazem pierwszym działaczem, który naukowo wyjaśniał doktrynę socjalizmu, chociaż sama idea była już częściowo znana arabskim myślicielom.
Pod wpływem myśli asz-Szumajjila i Antuna rozpoczął swoją działalność właściwy twórca socjalizmu egipskiego, Salama Musa, także wyznania chrześcijańskiego (kopt). Zwalczając brak tolerancji religijnej wśród muzułmanów i stagnację intelektualną w krajach arabskich znalazł on w socjalizmie i teorii ewolucji ujście i dojście na istniejące warunki społeczne. Jego zainteresowanie ideą socjalizmu pogłębiło się w trakcie pobytu w Europie w latach 1908-1911. „Socjalizm – zauważał – jest nowym sposobem widzenia rzeczy, który jaskrawo przedstawił mi sytuację 
biednych klas Egiptu, a zatem rozwój socjalizmu w naszym kraju stał się przedmiotem mojego zainteresowania”. W 1909 r. poznał Keira Hardie, lidera Niezależnej Partii Pracy i członka parlamentu, który wywarł na nim wielkie wrażenie. Pisał później na ten temat: „Kiedy się z nim spotkałem, powiedział mi, że jest socjalistą, i że socjalizm zwycięży najpierw w Europie, a potem rozprzestrzeni się na inne części świata. Dodawał, że imperializm brytyjski musi się skończyć w Egipcie, jak też w Indiach, i że jest naszym obowiązkiem, naszym pierwszym patriotycznym obowiązkiem w Egipcie wyrzucić Anglików, po czym będziemy mogli przeprowadzić reformy społeczne”. Poglądy te wywarły wielkie wrażenie na Musie, który po powrocie do Egiptu zaczął propagować socjalizm i idee liberalne na łamach prasy egipskiej.
We wczesnych latach rozwoju arabskiej myśli socjalistycznej nie podejmowano właściwie jakiejś krytycznej, twórczej polemiki z głoszonymi teoriami utopijnymi, ponieważ większość pisarzy była bardziej zainteresowana kwestiami religijnymi i narodowymi. Do pierwszej wojny światowej hasła i teorie pierwszych socjalistów wzbudzały bardzo małe zainteresowanie, ponieważ społeczeństwo nie było jeszcze przygotowane na przyjęcie tak liberalnych idei, biorąc pod uwagę specyfikę sytuacji, niezwykle głęboko zakorzeniony tradycjonalizm religijny i niski stopień świadomości politycznej. Mimo to stanowiły one istotny zaczątek myśli socjalistycznej, która w pełniejszej postaci stała się przedmiotem zainteresowań następnej generacji działaczy i myślicieli.
Baasizm – polityczna doktryna Socjalistycznej Partii Odrodzenia Arabskiego – Baas.
Baas – Socjalistyczna Partia Odrodzenia Arabskiego (hizb al-baas al-arabi al-isztiraki) ma najstarszą doktrynę socjalizmu w świecie arabskim. Idee socjalistyczne były wprawdzie znane i rozwijały się już od początku bieżącego stulecia, ale nie stanowiły one jakiegoś zwartego systemu, przynajmniej w tej formie i postaci, jak prezentowane przez Baas. Partia powstała w 1947 roku w Syrii z połączenia Partii Odrodzenia (hizb al-baas al-arabi), założonej cztery lata wcześniej przez młodych nauczycieli: Michela Aflaka i Salaha ad-Din al-Bitara, z Arabską Partią Socjalistyczną (hizb-al-arabi al-isztiraki) Akrama al-Hauraniego. Formalne połączenie obu partii nastąpiło w 1954 roku na drugim kongresie narodowym i od tego czasu partia nosi obecną nazwę.
Baas działała i działa współcześnie w wielu państwach arabskich. Obecnie sprawuje władzę w Syrii, gdzie przejęła ją na skutek zamachu stanu z 8 marca 1963. Partia Baas jako rządząca formacja "de facto" nie realizowała koncepcji Aflaka. W organizacji doszło do rywalizacji między skrzydłem radykalnym i umiarkowanym, na którą nakładały się konflikty wyznaniowe i ściśle personalne. Walka o władzę w Baas zakończyła się, gdy radykałowie baasistowscy zostali odsunięci od władzy wskutek zamachu stanu Hafiza al-Asada, który ogłosił zmianę ideologicznej orientacji kraju, odsuwając socjalizm na dalszy plan. Z czasem hasła baasistowskie straciły na znaczeniu, nawet w oficjalnej propagandzie państwowej, zastępowane przez coraz silniejszy kult samego Hafiza al-Asada. W latach 80. XX wieku całkowicie wycofano się z głoszenia haseł socjalistycznych, posługując się jedynie pojęciami solidarności społecznej i egalitaryzmu. Powtarzały się z kolei nawiązania do obrony przed Izraelem i innymi wrogami zewnętrznymi, a z czasem pojawiły się elementy podkreślające przywiązanie al-Asada do islamu. Obecnym prezydentem Syrii jest syn Hafiza, Baszszar (rządzi krajem od 2000 roku).
Partia w przeszłości sprawowała władzę także w Iraku. Baas po raz pierwszy objął władzę w tym kraju w lutym 1963. Po dziewięciu miesiącach wewnętrzne konflikty w organizacji doprowadziły jednak do jej odsunięcia od kierowania państwem. Drugi zamach stanu iraccy baasiści przeprowadzili w lipcu 1968. W ciągu kilku lat pełnię władzy w państwie zjednoczył w swoich rękach Saddam Husajn, który od 1979 posiadał pełnię władzy. Iraccy baasiści, dochodząc do władzy, kładli w swoim programie większy nacisk na realizację idei jedności arabskiej niż na budowę socjalizmu. Z czasem na znaczeniu wzrosły hasła religijne i w dalszej mierze narodowe. Saddam jako "Przywódca Konieczności" interpretował baasizm jako ideologię państwową niezależnie od jej pierwotnego brzmienia.
Socjalizm w programie Frontu Wyzwolenia Narodowego (FLN) w Algierii.
Choć idee lewicowe znane były w Algierii na długo przed rokiem 1962 – rokiem uzyskania niepodległości – to do tego czasu nie odgrywały w życiu politycznym tego kraju większego znaczenia. Już w 1920 roku powstała Komunistyczna Partia Algierii stanowiąca jednak do 1936 sekcję algierską Francuskiej Partii Komunistycznej, m.in. z racji statusu polityczno-prawnego Algierii (francuskie departamenty zamorskie). Później stała się partią autonomiczną, a jej działacze i członkowie aktywnie uczestniczyli w ruchu niepodległościowym, propagując zarazem w społeczeństwie algierskim swe idee. 
Z momentem wybuchu rewolucji algierskiej na scenie politycznej pojawiły się dwie nowe formacje: Armia Wyzwolenia Narodowego ("Armée de la Libération Nationale", ALN) – jako ramię wojskowe, oraz Front Wyzwolenia Narodowego ("Front de la Libétration Nationale", FLN, ar. "al-Dżabha at-Taharrurija al-Watanija") – jako organ kierownictwa politycznego całego ruchu. Organizacje wyzwoleńcze zostały zasilone przez licznych działaczy socjalistycznych i lewicowo-nacjonalistycznych. Po zwycięstwie Algierczyków w wojnie z Francją na czele państwa stanął Ahmad Ben Bella będący liderem radykalnego skrzydła FWN. Prezydent w trakcie swoich rządów realizował lewicowy program polityczny, wzorując swoje reformy na tych dokonywanych w ówczesnym Egipcie. W polityce realizowanej przez Bellę występowały przy tym dość istotne różnice w porównaniu z modelem egipskim (sceptycyzm wobec ZSRR i panarabizmu). Rząd Algierii dużą wagę przywiązywał do polityki afrykańskiej. Bella wspierał ruchy antykolonialne w państwach Afryki, zaopatrywał i finansował między innymi rebeliantów walczących o niepodległość Angoli, PAIGC (grupę walczącą o niepodległość Gwinei Bissau i Wysp Zielonego Przylądka), antyapartheidowski Afrykański Kongres Narodowy a także działające poza Afryką Czarne Pantery (walczącą o prawa Afroamerykanów). 
Radykalne rządy Belli nie trwały w Algierii długo. W 1965 roku został on obalony w zamachu stanu przez Huariego Bumediena. Będący jednym z liderów FWN Bumedien zaczął wprowadzać gospodarkę w socjalistycznym stylu (Bella był zwolennikiem samorządności) i skupił się na uprzemysłowieniu kraju. W odróżnieniu od innych socjalistów arabskich nie orientował się na współpracę ze Związkiem Radzieckim utrzymując dobre stosunki zarówno z Układem Warszawskim, jak i NATO. Pozostawał radykalnym krytykiem proamerykańskich monarchii arabskich, Izraela, duchownych islamskich oraz kapitalizmu.
Naseryzm: egipska forma socjalizmu.
Nazwy tych ruchów i ideologii związane są z nazwiskami dwóch kolejnych prezydentów Egiptu od obalenia monarchii króla Faruka w wyniku rewolucji 23 lipca 1952 Gamala Abdela Nasera (1954-1970) i Anwara as-Sadata (1970-1981). Pierwszy z prezydentów usiłował wprowadzić w Egipcie ustrój państwa zbliżony w pewnym stopniu do realnego socjalizmu. Wprowadził w Egipcie ustrój jednopartyjny, w którym dominującą pozycję osiągnęła Arabska Unia Socjalistyczna. Ideologia partii łączyła w sobie socjalizm z arabskim nacjonalizmem (z silnymi odwołaniami do narodu egipskiego). Arabska Unia Socjalistyczna w okresie rządów Nasera przeprowadziła szereg reform utrzymanych w lewicowym duchu. Wśród nich znalazła się nacjonalizacja banków, towarzystw ubezpieczeniowych i głównych gałęzi przemysłu. W ramach panarabizmu Naser dążył do politycznego zjednoczenia wszystkich Arabów, z jego inicjatywy utworzona została krótkotrwała Zjednoczona Republika Arabska, w skład której obok Egiptu weszły Syria i Jemen. System ideologiczny naseryzmu został nazwany przez historyka Paula Johnsona mieszanką poglądów marksistowskich, zachodniego liberalizmu i islamu.
Następca Nasera na stanowisku, as-Sadat cofnął wcześniej wyznaczony kurs. W gospodarce wprowadził na nowo elementy wolnego rynku oraz przeprowadził prywatyzację. Liberalna polityka as-Sadata doprowadziła do powstania partii i organizacji krytykujących nowego prezydenta z pozycji naserystowskich. Nowy prezydent z coraz większym sceptycyzmem podchodził do działających w kraju ruchów lewicowych cieszących się poparciem Nasera (w 1981 roku aresztował na przykład część działaczy Socjalistycznej Partii Pracy).
W trakcie trwania zimnej wojny Egipt pozostał neutralny, stając się jednym z założycieli Ruchu państw niezaangażowanych. Pomimo neutralności w okresie Nasera dość istotnym czynnikiem polityki zagranicznej było utrzymywanie bliskich relacji z krajami bloku wschodniego oraz silne tendencje antyizraelskie (wojna sześciodniowa i sponsorowanie bojówek palestyńskich). Kurs ten w pierwszych latach kontynuował as-Sadat, zrezygnował z niego jednak po 1970 roku na rzecz utrzymywania bliskich polityków ze Stanami Zjednoczonymi i pojednania z Izraelem (co wywołało niechęć do niego środowiska islamistycznego),

</doc>
<doc id="1355633" url="https://pl.wikipedia.org/wiki?curid=1355633" title="Epano Archanes">
Epano Archanes

Epano Archanes (gr. Επάνω Αρχάνες) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion. Historyczna siedziba gminy Archanes-Asterusia. W 2011 roku liczyła 3969 mieszkańców. Znane z produkcji winogron i win, szczególnie z cenionej odmiany "rosaki".
Historia.
Najwcześniejsze ślady osadnictwa stwierdzone w wykopaliskach na terenie i w pobliżu miasta pochodzą z IV tysiąclecia p.n.e. W pobliżu miasta na wzgórzu Fourni odnaleziona została rozległa nekropolia. Znajduje się tutaj również, niedostępne dla zwiedzających, ruiny pałacu pochodzącego z okresu późnominojskiego (ok. 1500 p.n.e.). Zachowały się podstawy dwóch kolumn, fragment posadzki oraz fragmenty ścian kilkunastu pomieszczeń.

</doc>
<doc id="1355635" url="https://pl.wikipedia.org/wiki?curid=1355635" title="Cerkiew Zaśnięcia Bogarodzicy w Andrzejówce">
Cerkiew Zaśnięcia Bogarodzicy w Andrzejówce

Cerkiew Zaśnięcia Bogarodzicy w Andrzejówce – dawna drewniana cerkiew greckokatolicka wzniesiona w latach 1860-1864, znajdująca się w miejscowości Andrzejówka.
Po 1947 przejęta i użytkowana przez kościół rzymskokatolicki i pełni funkcję kościoła filialnego pw. Najświętszej Maryi Panny parafii w Miliku.
Cerkiew znajduje się na Szlaku architektury drewnianej w Województwie Małopolskim.
Historia.
Obecną cerkiew zbudowano prawdopodobnie w latach 1860-1864. Istnieją też przypuszczenia, że w okresie tym została jedynie przebudowana starsza, XVIII lub nawet XVII-wieczna świątynia. Była wielokrotnie remontowana w latach 1874, 1925, 1967, 1978, 1988, 1998.
Architektura i wyposażenie.
Budowla drewniana konstrukcji zrębowej. Orientowana, trójdzielna z prezbiterium z zakrystią, szerszą kwadratową nawą i słupową wieżą o pochyłych ścianach, obejmującą babiniec przedsionek i zahatę. Ściany obite gontem. Dachy namiotowe z makowicami i pozornymi latarniami. 
Wewnątrz XIX-wieczna polichromia ornamentalna oraz pochodzący z tego samego okresu ikonostas. W nawie znajdują się nastawy dwóch XVIII-wiecznych ołtarzy przedstawiające Ukrzyżowanie oraz Zdjęcie z Krzyża oraz feretrony przedstawiające Matkę Boską z Dzieciątkiem oraz św. Barbarę. 
Interesującym elementem wyposażenia jest obecnie nieużywany instrument muzyczny zwany dzwonem Ewy. Tworzy go stalowa sztaba z nawierconymi różnej wielkości otworami podwieszona do stropu. Grano na nim uderzając w instrument metalowymi młoteczkami.
Otoczenie.
Cerkiew ogrodzona jest murem z kamienia łamanego, nakrytym gontowym daszkiem. W ogrodzeniu cmentarz przycerkiewny oraz stuletnie lipy będące pomnikami przyrody. 

</doc>
<doc id="1355637" url="https://pl.wikipedia.org/wiki?curid=1355637" title="Suneel Darshan">
Suneel Darshan

Suneel Darshan to bollywoodzki reżyser, scenarzysta i producent filmowy. Brat reżysera Dharmesh Darshana. Wyprodukował jego debiut filmowy "Lootere" i "Wiem, czym jest miłość". Najpopularniejsze filmy "Więzy miłości" i "". W jego filmach często gra Akshay Kumar.

</doc>
<doc id="1355639" url="https://pl.wikipedia.org/wiki?curid=1355639" title="Hotel Prezydent w Bielsku-Białej">
Hotel Prezydent w Bielsku-Białej



</doc>
<doc id="1355642" url="https://pl.wikipedia.org/wiki?curid=1355642" title="Harbke">
Harbke

Harbke – gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Obere Aller.

</doc>
<doc id="1355643" url="https://pl.wikipedia.org/wiki?curid=1355643" title="Hötensleben">
Hötensleben

Hötensleben – gmina w Niemczech, w kraju związkowym Saksonia-Anhalt, w powiecie Börde, należąca do gmina związkowa Obere Aller.
1 stycznia 2010 do gminy przyłączono Barneberg a dzień później gminę Wackersleben.

</doc>
<doc id="1355645" url="https://pl.wikipedia.org/wiki?curid=1355645" title="Henry Alfred Kissinger">
Henry Alfred Kissinger



</doc>
<doc id="1355647" url="https://pl.wikipedia.org/wiki?curid=1355647" title="Henry A. Kissinger">
Henry A. Kissinger



</doc>
<doc id="1355652" url="https://pl.wikipedia.org/wiki?curid=1355652" title="Józef Stachowicz">
Józef Stachowicz

Józef Stachowicz, ps. „Halban” (ur. 27 stycznia 1900 w Posadzie Jaćmierskiej, zm. 22 lipca 1985 w Sanoku) – polski nauczyciel polonista, pedagog, uczestnik dwóch wojen, organizator tajnego nauczania w powiecie sanockim podczas II wojny światowej.
Życiorys.
Urodził się 27 stycznia 1900 w Posadzie Jaćmierskiej. Pochodził z wielodzietnej rodziny chłopskiej Szczepana Stachowicza (1861-1937) i Katarzyny z domu Radwańskiej (1865-1938). Miał sześcioro rodzeństwa. Matka prowadziła gospodarstwo, a ojciec początkowo był terminatem u Zenona Słoneckiego w jego dobrach Jurowce, następnie pracował w zespole dworskim w sąsiedniej Strachocinie. Jego rodzeństwem byli Petronela, Ksawera, Zofia, Stanisław, Szczepan (żołnierz, działacz emigracyjny w USA). Uczył się w czteroklasowej szkole ludowej w Jaćmierzu, potem od 1913 w Gimnazjum Klasycznym w Brzozowie, a następnie od 1915 kontynuował edukację w Sanoku, gdzie 21 czerwca 1921 zdał egzamin dojrzałości w Państwowym Gimnazjum im. Królowej Zofii w Sanoku (w jego klasie byli Stanisław Hroboni, Józef Lubowiecki, Józef Skoczyński). Podczas nauki gimnazjalnej, w czasie po odzyskaniu przez Polskę niepodległości jako gimnazjalista ochotniczo wstąpił do 3 batalionu Strzelców Sanockich, w szeregach którego na przełomie 1918/1919 brał udział w walkach polsko-ukraińskich (w okolicach Komańczy z tzw. Republiką Komańczańską i nad Zbruczem). Rok później w szeregach batalionu zapasowego 2 pułku Strzelców Podhalańskich uczestniczył w wojnie polsko-bolszewickiej (bitwa o Brześć, bitwa białostocka, bitwa nad Niemnem, za co otrzymał Krzyż Walecznych i Medal Pamiątkowy za Wojnę 1918–1921 „Polska Swemu Obrońcy”.
Po zakończeniu wojny, zdaniu egzaminu dojrzałości w 1921, przez rok pracował daleko od domu w szkole we wsi Zawady na Kurpiach (okolice Ostrołęki). Za uzyskane w ten sposób pieniądze mógł rozpocząć studia polonistyczne, które odbył w latach 1922–1926 na Wydziale Humanistycznym Uniwersytetu Jana Kazimierza we Lwowie. Jego wieloletnim przyjacielem w Sanoku i we Lwowie był Walerian Bętkowski. Podczas studiów był zastępcą przewodniczącego koła polonistów, sekretarzem Akademickiego Koła Sanoczan (należeli do niego także m.in. W. Bętkowski, Maria Myćka, Stanisław Hroboni, Józef Kucharski, Marian Strzelbicki, Julian Puzdrowski).
Studia ukończył na podstawie pracy magisterskiej pt. „Stosunek poetów polskich do Napoleona”, napisanej pod kierunkiem prof. Wilhelma Bruchnalskiego, dzięki którego wstawiennictwu otrzymał wsparcie stypendialne w kwocie 60 zł miesięcznie, co umożliwiało dalszą naukę. Następnie od 1926 do 1932 pracował w Prywatnym Seminarium Nauczycielskim w Przemyślu. W tym czasie, w rodzinnym Jaćmierzu był twórcą i organizatorem teatru amatorskiego oraz inicjatorem ustanowienia pomnika (1930), pamięci poległych podczas I wojny światowej i wojny 1918-1920. W lipcu 1931 w przemyskiej dzielnicy Błonie/Bakończyce wziął ślub z Heleną Kosińską (udzielił go pochodzący z Posady Jaćmierskiej ks. Jan Stączek, absolwent sanockiego gimnazjum), siostrą mjr. Korneliusza Kosińskiego. W 1931 zdał egzamin pedagogiczny. W przemyskim gimnazjum pełnił także funkcję administratora, którą od 1931 przejęła jego żona, absolwentka seminarium żeńskiego. W Przemyślu był członkiem Polskiego Stronnictwa Ludowego „Piast”.
W 1932 przeniósł się do Stanisławowa, gdzie w tamtejszym Liceum Handlowym aż do wybuchu II wojny światowej w 1939 był polonistą i zastępcą dyrektora. Po agresji ZSRR na Polskę z 17 września 1939, w listopadzie 1939 przedarł się do Przemyśla z terenów okupowanych przez sowietów na obszar okupacji niemieckiej (w mieście granicę wpływów obu agresorów wyznaczała rzeka San). W lutym 1940 urodził się jego jedyny syn Janusz. Na wiosnę 1940, przez Warszawę przybył do rodzinnego Jaćmierza. Tam do 1942 był członkiem komisji kontyngentowej. Ponadto został współorganizatorem IX placówki w dystrykcie krakowskim, kontynuującej tajne nauczanie w Jaćmierzu i powiecie sanockim (w tym rejonie w tajnym nauczaniu istotne rolę odgrywali także Zofia Skołozdro, Jadwiga Zaleska). Współpracowali z nim także Jan Radożycki ps. „Owczarek”, Józef Czuchra ps. „Orski” (którym także udzielał schronienia), zaś instrukcje, okólniki, wskazówki oraz książki i wsparcie finansowe udzielał mu Karol Ziarno ps. „Sikora” z Krakowa.
W ramach Powiatowej Delegatury Rządu – Sanok pełnił funkcje referenta szkolnictwa średniego i przewodniczącego tajnej Państwowej Komisji Egzaminacyjnej w ramach powstałej latem 1942 Powiatowej Komisji Oświaty i Kultury w Sanoku (przeprowadził łącznie 280 egzaminów maturalnych). Działał pod pseudonimem "Halban". Dokumenty i świadectwa egzaminacyjne z tajnych kompletów przechowywał w słoikach zakopywanych w ziemi.
W latach 1944–1946 kierował gimnazjum w Jaćmierzu, które sam stworzył. W 1946 powierzono mu powołanie Liceum Pedagogicznego w Sanoku (w budynku szkoły im. Tadeusza Kościuszki w dzielnicy Posada), którego był założycielem i dyrektorem (mieściło się w obecnej Szkole Podstawowej nr 3 im. Tadeusza Kościuszki). W 1951 został z tej funkcji usunięty (formalnie zmuszony do złożenia rezygnacji) w ramach reperkusji za odmowę współpracy z funkcjonariuszami Urzędu Bezpieczeństwa. Był zatrzymywany i indagowany przez funkcjonariuszy UB. Został następnie przesunięty na etat nauczyciela; do 1956 do 1962 pełnił także funkcję zastępcy dyrektora w macierzystym Liceum Ogólnokształcącym Męskim w Sanoku. W okresie powojennym niekorzystnie układały się stosunki J. Stachowicza z ówczesnym dyrektorem Józefem Pohorskim. Józef Stachowicz był inicjatorem i współorganizatorem zjazdu koleżeńskiego z okazji 70–lecia pierwszej matury w gimnazjum, który odbył się w dniach 21–22 czerwca 1958 (wzięło w nich udział 1300 osób). W komitecie organizacyjnym był przewodniczącym komisji wydawniczej. W publikacji pt. "Księga pamiątkowa Gimnazjum Męskiego w Sanoku 1888-1958" był głównym redaktorem, autorem kilku rozdziałów oraz opublikował w niej listę 24 absolwentów gimnazjum w Sanoku, ofiar zbrodni katyńskiej (rozdział pt. "W służbie ojczyzny"). Był w komitecie redakcyjnym wydanej w 1960 publikacji pt. "Dwa dni w mieście naszej młodości. Sprawozdanie ze zjazdu koleżeńskiego wychowanków Gimnazjum Męskiego w Sanoku w 70-lecie pierwszej matury w roku 1958" podsumowującego zjazd absolwentów sanockiego gimnazjum (1960).
Był członkiem działającego przy sanockiej bibliotece od 1956 Koła Miłośników Książki. W 1962 odszedł na emeryturę, jednak przez następne lata do 1967 pracował jako nauczyciel na pół etatu, jak również w dalszym ciągu publikował w pismach „Nowiny”, „Podkarpacie”, „Profile”. Na emeryturze działając w ramach Towarzystwa Wiedzy Powszechnej (był członkiem TPW przez 20 lat) wygłosił ok. 800 wykładów we wsiach powiatu sanockiego. Został przewodniczącym sekcji wydawniczej w Towarzystwie Rozwoju i Upiększania Miasta Sanoka (założonego w 1964), wydającej „Rocznik Sanocki”. Był inicjatorem powstania tego periodyku, organizatorem jego pierwszego wydania z 1963 i publikował na jego łamach. Był współredaktorem publikacji "Księga pamiątkowa Gimnazjum Męskiego w Sanoku: 1888-1958" (wraz z nim Edmund Słuszkiewicz). Napisał monografię Jaćmierza i był organizatorem obchodów 600–lecia tej miejscowości w 1960. Z jego inicjatywy na gmachu starej szkoły w Jaćmierzu w 1964 została ustanowiona tablica pamiątkowa honorująca jej dyrektora Stanisława Haducha (autorstwa Romana Tarkowskiego). Współorganizował obchody 800-lecia miasta Sanoka. Był również autorem wspomnień "O sobie samym" oraz "Miniony czas" (pierwsze jako maszynopis pamiętników pisanych do 1875, przekazany do Ossolineum we Wrocławiu), drugie spisywał od czasu okupacji niemieckiej po skończeniu 42 roku życia; zostały wydane w lipcu 1994 z przedmową i pomocą prof. Jana Skoczyńskiego, ucznia J. Stachowicza w sanockim gimnazjum).
Po zakończeniu wojny zamieszkiwał w Sanoku: najpierw przy ulicy Młynarskiej, od 1946 przy ulicy Bartosza Głowackiego 23, od grudnia 1967 przy ulicy Ignacego Daszyńskiego 15/9. Swoje wspomnienia i opracowania przekazał na rzecz Zakładu Narodowego im. Ossolińskich we Wrocławiu.
Zmarł 22 lipca 1985 w Sanoku po ciężkiej chorobie. Został pochowany w rodzinnym grobowcu na nowym cmentarzu w Jaćmierzu.
W 1994 ukazała się publikacja pt. "Miniony czas" stanowiąca wspomnienia Józefa Stachowicza (w 1995 pozytywnie wypowiedział się o niej Jan Szczepański). Ciepło o Józefie Stachowiczu wspominał ks. Adam Sudoł.
Jego syn Janusz Stachowicz został lekarzem weterynarii.

</doc>
<doc id="1355654" url="https://pl.wikipedia.org/wiki?curid=1355654" title="Chevrolet Lumina (Ameryka Północna)">
Chevrolet Lumina (Ameryka Północna)

Chevrolet Lumina – samochód osobowy klasy wyższej produkowany pod amerykańską marką Chevrolet w latach 1989 – 2001.
Pierwsza generacja.
Chevrolet Lumina I został zaprezentowany po raz pierwszy w 1989 roku.
Pod koniec lat 80. XX wieku Chevrolet zaprezentował długo oczekiwanego następcę dla wysłużonego modelu Celebrity. Lumina powstała w ramach współpracy między Chevroletem, a Buickem, Oldsmobile i Pontiakiem, opierając się na platformie "W-body" koncernu General Motors.
Pierwsza generacja Chevroleta Luminy wyróżniała się nisko osadzoną linią maski i klamek wzorem mniejszego modelu Corsica, zyskując krótki tył i szpiczastą, wydłużoną maskę, a także duża powierzchnię szyb.
Lifting.
Półtora roku po rynkowym debiucie, w 1990 roku Chevrolet przeprowadził drobną restylizację pierwszej generacji Luminy. Pojawiła się zmodyfikowana atrapa chłodnicy, na której umieszczone zostało logo producenta.
Lumina Z34.
Występowała także odmiany Luminy o wysokich osiągach, Lumina Z34. Oprócz pakietu poprawiającego właściwości zawieszenia, w modelu montowano silnik DOHC "LQ1" V6 o pojemności 3.4 L, generował on moc 210 KM przy 5200 obr/min, oraz 292 Nm momentu obrotowego przy 4400 obr/min. Niewielkim zmianom kosmetycznym poddano także nadwozie. Przedni grill malowany był także w kolorze nadwozia.
Druga generacja.
Chevrolet Lumina II został zaprezentowany po raz pierwszy w 1994 roku.
Druga generacja Luminy przeszła obszerne modyfikacje, opierając się na obszernie zmodyfikowanej platformie "W-body". Nadwozie zyskało charakterystyczne, zaokrąglone proporcje, za to gama nadwoziowa została okrojona do sedana - odmiana coupe otrzymała inną nazwę, Monte Carlo.
Lumina LTZ.
W 1997 wprowadzony sportowy pakiet LTZ, aby Lumina mogła zapełnić lukę powstałą w gamie Chevroleta po zakończeniu produkcji modeli Impala SS i Caprice. Pakiet zawierał wykonane z lekkich stopów felgi, silnik 3.4 L V6 (opcja w 1997, później standard), prędkościomierz oraz umieszczoną w podłodze dźwignię zmiany biegów. Motor 3.4 L V6 został zastąpiony przez 3800 Series II w 1998. Również w 1998 Lumina otrzymuje airbagi drugiej generacji.
Koniec produkcji i następca.
Przednionapędowy Chevrolet Impala został wprowadzony w 2000 jako następca Luminy, jednak produkcja modeli trwała równolegle aż do kolejnego, 2001 roku, kończąc się w kwietniu.

</doc>
<doc id="1355658" url="https://pl.wikipedia.org/wiki?curid=1355658" title="Liliput">
Liliput

Liliput (z ang.) – karzełek, człowiek niewielkiego wzrostu.
Słowo pochodzi z powieści Jonathana Swifta "Podróże Guliwera" (1726), w której tytułowy bohater podróżuje do krainy Liliputów – ludzików o małym wzroście. W języku polskim słowo to przyjęło się jako ogólne określenie bardzo niskiej osoby.

</doc>
<doc id="1355660" url="https://pl.wikipedia.org/wiki?curid=1355660" title="Cacao (wulkan)">
Cacao (wulkan)

Cacao – wulkan w Kostaryce. Leży w paśmie Cordillera de Guanacaste, na terenie Parku Narodowego Guanacaste, jest najwyższym wulkanem w kompleksie wulkanicznym Orosi i wznosi się na wysokość 1659 m. n. p. m.
Jest wulkanem wygasłym. Z jego stoku bierze początek kilka rzek m.in. Gangora i Tempisgue, które wpadają do jeziora Nikaragua i zatoki Nicoya. 
Na wysokości 1050 m n.p.m. znajduje się stacja biologiczna "Cacao".

</doc>
<doc id="1355661" url="https://pl.wikipedia.org/wiki?curid=1355661" title="The Birthday Party (album The Birthday Party)">
The Birthday Party (album The Birthday Party)

The Birthday Party – drugi album grupy muzycznej The Boys Next Door, wydany w 1980 roku, przez wydawnictwo Missing Link.
Krótki opis.
Po niespełna dwóch latach płyta została wznowiona, ze zmienioną okładką, na której jest tylko nazwa "The Birthday Party". W związku z tym uznaje się, że jest to pierwszy albumu zespołu The Birthday Party. Album został nagrany w Richmond Recorders Studios w Melbourne w okresie od czerwca 1979 r. do lutego 1980 r., a realizatorem był Tony Cohen. Ten album jest zdecydowanie różny od swojego poprzednika, czyli debiutanckiego "Door, Door" (wydanego rok wcześniej). Utwory zawarte na płycie są nagrane w mrocznym i chaotycznym post punkowym stylu, który stał się później wizytówką zespołu The Birthday Party. Praktycznie całość tego albumu jest zawarta na kompilacji "Hee Haw", zawierającej wczesne nagrania grupy The Birthday Party.

</doc>
<doc id="1355663" url="https://pl.wikipedia.org/wiki?curid=1355663" title="Buick Excelle">
Buick Excelle

Buick Excelle – samochód osobowy klasy kompaktowej, a następnie klasy miejskiej produkowany pod amerykańską marką Buick od 2003 roku. Od 2018 roku produkowana jest druga generacja modelu.
Pierwsza generacja.
Buick Excelle I został zaprezentowany po raz pierwszy w 2003 roku.
Nazwa Excelle została zastosowana po raz pierwszy na rzecz chińskiego oddziału marki Buick, gdzie nazwano tak lokalną wersję koreańskiej rodziny kompaktowych modeli Chevrolet Lacetii. Samochód trafił na chiński rynek w 2003 roku, różniąc się od Chevroleta innymi wkładami reflektorów i tylnych lamp, a także przemodelowanym zderzakiem - takimi samymi, jakie zastosowano do wyróżnienia australijskiej wersji o nazwie Holden Viva. 
Samochód trafił na rynek początkowo jako 4-drzwiowe sedan, a jeszcze w tym samym roku gamę wariantów nadwoziowych uzupełniły także pozostałe dwie odmiany znane z rynków globalnych w postaci 5-drzwiowego kombi o nazwie Excelle Wagon i 5-drzwiowego hatchbacka Excelle HRV. 
Charakterystyczną cechą wizualną rodziny modelowej Excelle była chromowana listwa na tylnej klapie z szeroko rozstawionym napisem "Buick".
Tajwan.
W lutym 2007 roku tajwańskie przedsiębiorstwo Yulon Motors przedstawiło własny wariant Buicka Excelle, który otrzymał zupełnie inną stylizację nadwozia w stosunku do chińskiego pierwowzoru. 
Charakterystyczną cechą został pas przedni z rozłożystymi reflektorami o kanciasto-owalnym kształcie, a także rozległa atrapa chłodnicy zdobiona chromem, upodobniająca tutaj model do większych modeli Buicka. Autorski projekt stylistyczny tajwańskiego Buicka Excelle zyskał także tył, który zyskał inny wygląd lamp tylnych o czerwono-srebrnym kolorze kloszy w jednoczęściowej formie.
Restylizacje.
W kwietniu 2008 roku przedstawiono Excelle po gruntownej modernizacji, którą przeprowadzono specjalnie z myślą o rynku chińskim i nie objęła ona innych bliźniaczych wersji modelu globalnie. Zmieniono wygląd pasa przedniego, gdzie pojawił się inny kształt reflektorów i większa atrapa chłodnicy o trapezoidalnej strukturze zdobionej chromem.
Ponadto, z tyłu pojawiły się dwuczęściowe lampy, a w środku zastosowano zupełnie nowy projekt deski rozdzielczej o bardziej luksusowym charakterze, wyróżniając się masywniejszą konsolą centralną wzbogaconą wyświetlaczem nawigacji satelitarnej. Z gamy wycofano jednocześnie odmiany Wagon i HRV.
W 2013 roku chiński Buick Excelle pierwszej generacji przeszedł drugą restylizację, która przyniosła przeprojektowany zderzak, a także niewielkie korekty w kształcie atrapy chłodnicy i tylnego zderzaka.
Sprzedaż.
Buick Excelle pierwszej generacji był produkowany w Chinach trwała przez 13 lat. Po dwóch restylizacjach, chiński oddział zdecydował się zakończyć produkcję modelu w sierpniu 2016 roku. Łącznie przez cały okres obecności Excelle na rynku wyprodukowano ponad 2,68 miliona sztuk pojazdu.
Excelle HRV.
Buick Excelle HRV został zaprezentowany po raz pierwszy w 2003 roku.
W 2003 roku, równolegle z premierą Excelle w wersji sedan i kombi, chiński oddział Buicka zdecydował się poszerzyć lokalną ofertę o odmianę hatchback, która zyskała przydomek "HRV". 
Samochód był produkowany lokalnie w zakładach Shanghai-GM w Szanghaju, będąc identycznym modelem z koreańskim Chevroletem Lacetti z wyjątkiem innej atrapy chłodnicy oraz oznaczeń producenta. Produkcję zakończono w 2008 roku. Następcą został przedstawiony dwa lata później nowy model Excelle XT, zbudowany tym razem na bazie modelu Opla.
Druga generacja.
Buick Excelle II został zaprezentowany po raz pierwszy w 2018 roku.
Samochód powstał pierwotnie w formie hatchbacka jako nowa, szósta generacja europejskiego Opla Corsy, która miała zadebiutować w połowie 2017 roku. Z powodu przejęcia w międzyczasie Opla przez francuski koncern PSA Peugeot Citroen, gotowy projekt nowej Corsy zbudowany jeszcze przez General Motors został anulowany, przez co w całości do produkcji wdrożyła go inna, pozostała marka GM - chiński oddział Buicka.
Pod postacią Excelle drugiej generacji, samochód trafił na rynek w lipcu 2018 roku, przywracając do użytku nazwę Excelle po dwuletniej przerwie. W chińskiej ofercie Buicka druga generacja Excelle przyjęła postać mniejszego, miejskiego sedana, który uplasował się poniżej modelu Excelle GT. 
Pod kątem wizualnym samochód wyróżnił się wysoko osadzonymi, rozłożystymi reflektorami, a także szpiczastą atrapą chłodnicy zdobioną chromem. Pas przedni przyozdobiło łukowate przetłoczenie, a kabinę pasażerską przyozdobiono mieszanką imitacji drewna i lakieru fortepianowego.

</doc>
<doc id="1355667" url="https://pl.wikipedia.org/wiki?curid=1355667" title="Zintegrowany Program Operacyjny Rozwoju Regionalnego">
Zintegrowany Program Operacyjny Rozwoju Regionalnego

Zintegrowany Program Operacyjny Rozwoju Regionalnego – jeden z siedmiu programów operacyjnych, które służą realizacji Narodowego Planu Rozwoju/Podstaw Wsparcia Wspólnoty na lata 2004–2006. Program ten rozwija cele NPR, określając priorytety, kierunki i wysokość środków przeznaczonych na realizację polityki regionalnej państwa, które będą uruchamiane z udziałem funduszy strukturalnych w pierwszym okresie członkostwa Polski w Unii Europejskiej.

</doc>
<doc id="1355668" url="https://pl.wikipedia.org/wiki?curid=1355668" title="Przewlekła zapalna poliradikuloneuropatia demielinizacyjna">
Przewlekła zapalna poliradikuloneuropatia demielinizacyjna

Przewlekła zapalna poliradikuloneuropatia demielinizacyjna (ang. "chronic inflammatory demyelinating poliradiculoneuropathy") – przewlekła choroba autoimmunologiczna powodująca demielinizację pni nerwowych, korzeni i splotów nerwowych.
Występowanie.
Choroba występuje rzadko, pojawia się najczęściej w 4. dekadzie życia. Do tej pory opisano jej wystąpienie przy następujących chorobach:
Objawy i rozpoznanie.
Objawy choroby rozwijają się powoli, w przeciągu tygodni, najczęściej miesięcy. Stopniowo pojawiają się następujące objawy:
Choroba ma przebieg przewlekły z zaostrzeniami i okresami poprawy klinicznej. Czasami ma charakter nawrotowy.
Rozpoznanie ustala się na przebiegu klinicznego oraz badań dodatkowych;
Leczenie.
W leczeniu stosuje glikokortykosteroidy w dawkach w przeliczeniu na prednizon 1 - 1,5 mg/kg/dobę. Opisywane są też przypadki stosowania plazmaferezy. W przypadkach opornych stosuje się azatioprynę, cyklofosfamid lub cyklosporynę A
Rokowanie.
Choroba ustępuje całkowicie w 40% przypadków, w 50% pozostawia niewielkie ubytki neurologiczne.

</doc>
<doc id="1355669" url="https://pl.wikipedia.org/wiki?curid=1355669" title="Sommersdorf (Saksonia-Anhalt)">
Sommersdorf (Saksonia-Anhalt)

Sommersdorf – gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Obere Aller.
1 stycznia 2010 do gminy wcielono Marienborn.
W mauzoleum, w Sommersdorf pochowany jest hrabia August Neidhardt von Gneisenau.

</doc>
<doc id="1355673" url="https://pl.wikipedia.org/wiki?curid=1355673" title="Semantografia">
Semantografia



</doc>
<doc id="1355675" url="https://pl.wikipedia.org/wiki?curid=1355675" title="Håkon V Magnusson">
Håkon V Magnusson



</doc>
<doc id="1355677" url="https://pl.wikipedia.org/wiki?curid=1355677" title="Mansoor Khan">
Mansoor Khan

Mansoor Hussain Khan (ur. w Hajdarabad) - bollywoodzki reżyser i scenarzysta filmowy. Syn reżysera i producenta Nasir Hussaina, kuzyn aktora Aamir Khana, który zyskał sławę debiutując u niego w 1988 roku "Qayamat Se Qayamat Tak". Dużą popularnościa cieszyły się dwa kolejne filmy reżysera z Aamir Khanem – "Jo Jeeta Wohi Sikandar" i "Akele Hum Akele Tum". Ostatni film M. Khan zrealizował z Shah Rukh Khanem (Aamir Khan nie zagrał zbyt małej roli jego protagonisty).
Nagrody i nominacje.
nominacja do Nagrody Filmfare dla Najlepszego Filmu – "Namiętność"

</doc>
<doc id="1355683" url="https://pl.wikipedia.org/wiki?curid=1355683" title="Paweł Hoser">
Paweł Hoser

Paweł Hoser (ur. 19 grudnia 1825 w Svojeku, zm. 6 kwietnia 1881 w Warszawie) – warszawski ogrodnik i hodowca roślin, współwłaściciel Zakładu Ogrodniczego Braci Hoser w Alejach Jerozolimskich w Warszawie
Pochodził z niemieckiej rodziny mieszkającej w Czechach. Był bratem Piotra Hosera i Wincentego Hosera. W 1851 roku poślubił Szkotkę Annę z Flemingów, z którą miał ośmioro dzieci.
W założonej w 1850 roku firmie Braci Hoser piastował funkcję dyrektora administracyjnego. Został pochowany na warszawskich Starych Powązkach (kw. 182, rząd 1, grób 3).

</doc>
<doc id="1355684" url="https://pl.wikipedia.org/wiki?curid=1355684" title="Ummendorf (Saksonia-Anhalt)">
Ummendorf (Saksonia-Anhalt)

Ummendorf – gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Obere Aller.

</doc>
<doc id="1355685" url="https://pl.wikipedia.org/wiki?curid=1355685" title="Osada obronna">
Osada obronna

Osada obronna – gród otoczony wałem drewniano-ziemnym i palisadą. Tego typu osady były budowane na jeziorach, w widłach rzek lub otaczane fosą. Przykładem takiej osady jest osada w Biskupinie.

</doc>
<doc id="1355686" url="https://pl.wikipedia.org/wiki?curid=1355686" title="Orosí">
Orosí

Orosí-Cacao – wulkan w kompleksie wulkanicznym Orosi w Kostaryce, znajduje się w paśmie Cordillera de Guanacaste na obszarze Parku Narodowego Guanacaste. Wulkan wznosi się na wysokość 1486 m n.p.m. 
Jego krater i stoki porośnięte są drzewami. Wulkan Orosí jest stratowulkanem
Historia.
Pierwsze badania wulkanu zostały przeprowadzone w 1899 roku przez wulkanologa Carlosa Sappera. Wulkan powstał prawdopodobnie w okresie holocenu. Pierwsze wzmianki o erupcji zostały zapisane w 1844 roku i w 1849, jednakże naukowcy podejrzewają, że te oznaki aktywności pochodziły od pobliskiego wulkanu Rincón de la Vieja. Według badań wulkan był aktywny 3500 lat temu.

</doc>
<doc id="1355687" url="https://pl.wikipedia.org/wiki?curid=1355687" title="Natalie Dormer">
Natalie Dormer

Natalie Dormer (ur. 11 lutego 1982 w Reading) − angielska aktorka.
Życiorys.
Kształciła się w szkole artystycznej Webber Douglas Academy of Dramatic Art w Londynie. Wkrótce po ukończeniu nauki w 2005 zagrała w filmie "Casanova" u boku m.in. Heatha Ledgera. Popularność przyniosła jej rola Anny Boleyn w dwóch pierwszych sezonach serialu historycznego "Dynastia Tudorów". W 2010 debiutowała w teatrze (w londyńskim Young Vic) w sztuce "Sweet Nothings". W 2011 wcieliła się w postać Elżbiety Bowes-Lyon w filmie "W.E." reżyserowanym przez Madonnę. W 2012 dołączyła do zespołu aktorskiego "Gry o tron" w roli Margaery Tyrell. W 2013 wcieliła się w Irene Adler w produkcji "Elementary". Zagrała także w teledysku do piosenki „Someone New” wokalisty Hoziera.

</doc>
<doc id="1355690" url="https://pl.wikipedia.org/wiki?curid=1355690" title="Arico Suárez">
Arico Suárez

Arico Suárez, właśc. Pedro Bonifacio Suárez Pérez, pseud. Grallega (ur. 5 czerwca 1908 w Santa Brígidzie, zm. 18 kwietnia 1979 w Buenos Aires) – argentyński piłkarz pochodzenia hiszpańskiego. Lewy pomocnik, w czasie kariery zawodniczej miał 167 cm i ważył 65 kg.
Jako piłkarz klubu Boca Juniors wraz z reprezentacją Argentyny wziął udział w finałach mistrzostw świata w 1930 roku, gdzie Argentyna zdobyła wicemistrzostwo świata. Grał na przemian na tej samej pozycji z Rodolfo Orlandinim. Zagrał w dwóch meczach – z Francją i Urugwajem.
Był jednym z rekordzistów wielkich derbów argentyńskich między klubami "Boca Juniors" a River Plate, w których wystąpił aż 19 razy.
Nigdy nie wziął udziału w turnieju Copa América.

</doc>
<doc id="1355691" url="https://pl.wikipedia.org/wiki?curid=1355691" title="Pedro Suarez">
Pedro Suarez



</doc>
<doc id="1355692" url="https://pl.wikipedia.org/wiki?curid=1355692" title="Völpke">
Völpke

Völpke – gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Obere Aller.

</doc>
<doc id="1355694" url="https://pl.wikipedia.org/wiki?curid=1355694" title="Pętla mikrobiologiczna">
Pętla mikrobiologiczna

 
Pętla mikrobiologiczna (ang. "microbial loop") – mikrobiologiczny obieg materii; szlak w pelagicznym obiegu materii, który przebiega od uwalniania rozpuszczonej materii organicznej (DOC), głównie przez fitoplankton, poprzez pobieranie jej przez bakterie i bakteriożerne pierwotniaki aż do konsumpcji bakterii i pierwotniaków przez skorupiaki i wrotki planktonowe (zooplankton).
W procesie tym rozpuszczona materia organiczna (DOC), nie zostaje zmineralizowana, a jest ponownie włączana do sieci troficznych. Bakterioplankton, obok detrytusu jest konsumowany przez zooplankton. Wiele gatunków bakterii planktonowych jest jednak zbyt mała i może być zjedzona tylko przez drobne organizmy, w tym pierwotniaki (między innymi wiciowce), a te dopiero są zjadane przez większe organizmy zooplanktonowe. W ten sposób energia z obiegu mikrobiologicznego zostaje włączona do klasycznego łańcucha spasania.
Zjawisko pętli mikrobiologicznej występuje także w wodach bieżących (zobacz też "river continuum").

</doc>
<doc id="1355695" url="https://pl.wikipedia.org/wiki?curid=1355695" title="Pedro Arico Suárez">
Pedro Arico Suárez



</doc>
<doc id="1355696" url="https://pl.wikipedia.org/wiki?curid=1355696" title="Wefensleben">
Wefensleben

Wefensleben – gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Obere Aller.

</doc>
<doc id="1355699" url="https://pl.wikipedia.org/wiki?curid=1355699" title="Arico Suarez">
Arico Suarez



</doc>
<doc id="1355700" url="https://pl.wikipedia.org/wiki?curid=1355700" title="Wormsdorf">
Wormsdorf

Wormsdorf – dzielnica gminy Eilsleben w Niemczech, w kraju związkowym Saksonia-Anhalt, w powiecie Börde, w gminie związkowej Obere Aller.
Do 31 grudnia 2009 była to oddzielna gmina wchodząca w skład wspólnoty administracyjnej Obere Aller.

</doc>
<doc id="1355702" url="https://pl.wikipedia.org/wiki?curid=1355702" title="Ovelgünne">
Ovelgünne

Ovelgünne – gmina w Niemczech, w kraju związkowym Saksonia-Anhalt, w powiecie Börde, należąca do wspólnoty administracyjnej Obere Aller.
Do gminy Ovelgünne należy dzielnica Siegersleben.

</doc>
<doc id="1355704" url="https://pl.wikipedia.org/wiki?curid=1355704" title="Svojek">
Svojek

Svojek – miejscowość i gmina (obec) w Czechach, w kraju libereckim, w powiecie Semily. W 2022 roku liczyła 177 mieszkańców.

</doc>
<doc id="1355707" url="https://pl.wikipedia.org/wiki?curid=1355707" title="C15H31COOH">
C15H31COOH



</doc>
<doc id="1355708" url="https://pl.wikipedia.org/wiki?curid=1355708" title="C17H35COOH">
C17H35COOH



</doc>
<doc id="1355709" url="https://pl.wikipedia.org/wiki?curid=1355709" title="C17H33COOH">
C17H33COOH



</doc>
<doc id="1355710" url="https://pl.wikipedia.org/wiki?curid=1355710" title="Przepuklina mózgowa">
Przepuklina mózgowa

Przepuklina mózgowa (łac. "cranium bifidum", ang. "encephalocele") – wada dysraficzna, polegająca na wystąpieniu przepukliny, czyli uwypuklenia się opony miękkiej lub opony miękkiej i części mózgowia poprzez ubytek kości czaszki.
Przepuklina mózgowa w 80% przypadków zlokalizowana jest w okolicy potylicznej (okolica łuski kości potylicznej lub otworu potylicznego wielkiego). Może wystąpić w obrębie każdej kości czaszki (kość czołowa, kość ciemieniowa, kość skroniowa) ale także w obrębie jamy nosowej i oczodołu. W 50% przypadków współistnieje z wodogłowiem.
Leczona jest operacyjne.
Częstość występowania w Polsce to ok. 0,14 na 1000 urodzeń.

</doc>
<doc id="1355714" url="https://pl.wikipedia.org/wiki?curid=1355714" title="The Friend Catcher">
The Friend Catcher

The Friend Catcher - drugi singel grupy The Birthday Party wydany 11 października 1980 roku. Płytę wydano w 12" formacie w 1980 a wznowiono jako EP w 1983 roku. Utwory zawarte na płycie to:

</doc>
<doc id="1355715" url="https://pl.wikipedia.org/wiki?curid=1355715" title="Elefteres">
Elefteres

Elefteres (gr. Ελευθερές) – miejscowość w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Kawala, w gminie Pangeo. W 2011 roku liczyła 1303 mieszkańców.
Do 1 stycznia 2011 roku miejscowość Elefteres leżała w gminie Elefteres (prefektura Kawala), której populacja wynosiła 7277 mieszkańców (stan na 2001 rok). Główną miejscowością gminy było Nea Peramos (populacja 2468 mieszkańców). Oprócz Nea Peramos w skład gminy wchodziły także: Ajos Andreas (populacja 340 mieszkańców), Elefteres (populacja 1326 mieszkańców), Eleochori (populacja 1126 mieszkańców), Folia (populacja 575 mieszkańców) Mirtofito (populacja 484 mieszkańców) oraz Nea Iraklitsa (populacja 959 mieszkańców). 

</doc>
<doc id="1355716" url="https://pl.wikipedia.org/wiki?curid=1355716" title="Gröningen">
Gröningen

Gröningen − miasto w Niemczech, w kraju związkowym Saksonia-Anhalt, w powiecie Börde, siedziba gminy związkowej Westliche Börde.
Geografia.
Gröningen leży ok. 10 km od miasta Oschersleben (Bode) i ok. 12 km od Halberstadt. Przez miasto przebiega obwodnica drogi krajowej B81.
Gröningen dzieli się na następujące dzielnice:

</doc>
<doc id="1355718" url="https://pl.wikipedia.org/wiki?curid=1355718" title="Suchoj T-50 PAK FA">
Suchoj T-50 PAK FA



</doc>
<doc id="1355719" url="https://pl.wikipedia.org/wiki?curid=1355719" title="Skręcenie płaszczyzny polaryzacji">
Skręcenie płaszczyzny polaryzacji



</doc>
<doc id="1355720" url="https://pl.wikipedia.org/wiki?curid=1355720" title="CH3COOH">
CH3COOH



</doc>
<doc id="1355726" url="https://pl.wikipedia.org/wiki?curid=1355726" title="Java (kawa)">
Java (kawa)

Java – rodzaj kawy produkowany na wyspie Jawa. Słowo to jest też slangowym określeniem kawy w Stanach Zjednoczonych. W Indonezji zwrot "Kopi Java" nie oznacza kawy jako takiej, a rodzaj mocnej, czarnej i bardzo słodkiej kawy podawanej z mielonymi ziarnami.

</doc>
<doc id="1355729" url="https://pl.wikipedia.org/wiki?curid=1355729" title="Kroppenstedt">
Kroppenstedt

Kroppenstedt − miasto w Niemczech, w kraju związkowym Saksonia-Anhalt, w powiecie Börde, należące do gminy związkowej Westliche Börde.
Geografia.
Kroppenstedt leży ok. 20 km na północny wschód od Halberstadt. Przez miasto przebiega obwodnica drogi krajowej B81.

</doc>
<doc id="1355730" url="https://pl.wikipedia.org/wiki?curid=1355730" title="Mr Clarinet">
Mr Clarinet

Mr Clarinet – pierwszy singel grupy The Birthday Party. W lipcu 1980 roku wydany w Australii nakładem Missing Link Records. W październiku 1981 wytwórnia 4AD wydała "Mr Clarinet" w formie 7-calowej płyty gramofonowej.
Lista utworów:

</doc>
<doc id="1355732" url="https://pl.wikipedia.org/wiki?curid=1355732" title="Kunal Kohli">
Kunal Kohli

Kunal Kohli (ur. 28 października 1970) - indyjski reżyser i scenarzysta filmowy działający w Bollywoodzie. 2 Nagrody i 4 nominacje za "Hum Tum". W najnowszym filmie "Thoda Pyaar Thoda Magic" podobnie jak w "Hum Tum" gra para Rani Mukherjee i Saif Ali Khan.

</doc>
<doc id="1355733" url="https://pl.wikipedia.org/wiki?curid=1355733" title="Rada UE">
Rada UE



</doc>
<doc id="1355735" url="https://pl.wikipedia.org/wiki?curid=1355735" title="RUE">
RUE

Zobacz też:

</doc>
<doc id="1355736" url="https://pl.wikipedia.org/wiki?curid=1355736" title="Wackersleben">
Wackersleben

Wackersleben – dzielnica gminy Hötensleben w Niemczech, w kraju związkowym Saksonia-Anhalt, w powiecie Börde, w gminie związkowej Obere Aller.
Do 1 stycznia 2010 była to oddzielna gmina wchodząca w skład gminy związkowej Westliche Börde.

</doc>
<doc id="1355740" url="https://pl.wikipedia.org/wiki?curid=1355740" title="Stanisław Wincenty Jabłonowski">
Stanisław Wincenty Jabłonowski

Stanisław Wincenty Jabłonowski herbu Prus III (ur. styczeń 1694, zm. 25 września 1754 w Lubartowie) – książę na Ostrogu, Bułszowie, Niżniowie, Krzewinie, Płużnem, wojewoda rawski od 1735, starosta świecki, międzyrzecki (od 1731), białocerkiewski (od 1722), pisarz i poeta.
Życiorys.
Syn wojewody ruskiego i wołyńskiego Jana Stanisława, i margrabianki Joanny de Béthune. Był bratem Jana Kajetana. Do chrztu trzymał go Jan III Sobieski.
W 1733 roku podpisał elekcję Stanisława Leszczyńskiego, a w listopadzie roku 1734 przystąpił do konfederacji dzikowskiej. 16 kwietnia 1744 wyrobił sobie u cesarza Karola VII tytuł książęcy. 
Odznaczony polskim Orderem Orła Białego w 1735, a także bawarskim Orderem św. Huberta i francuskim Orderem św. Ducha. 
W rzeczywistości nie odgrywał znaczącej roli w polityce Rzeczypospolitej.
Fundator wielu budowli sakralnych, m.in. kościoła Paulinów w Niżniowie, kaplicy Jabłonowskich przy bazylice jasnogórskiej w Częstochowie, kaplicy św. Feliksa przy kościele kapucynów we Lwowie, ołtarza Pana Jezusa Miłosiernego w katedrze lwowskiej oraz współfundator wystroju kościoła karmelitów w Bołszowcach, jak również rozbudowanego pomnika ojca i epitafium małżonki w kościele jezuickim we Lwowie. Właściciel: pałaców w Krzewinie, Niżniowie oraz w Płużnem, które wzniósł od podstaw i otoczył ogrodami.
Jego pierwszą żoną była Joanna (zm. 1726), córka Jerzego Potockiego, starosty grabowieckiego i tlumackiego, drugą – Dorota (zm. 1774), córka Piotra Bronisza, kasztelana kaliskiego i starosty pyzdrskiego.

</doc>
<doc id="1355746" url="https://pl.wikipedia.org/wiki?curid=1355746" title="Minissha Lamba">
Minissha Lamba

Minissha Lamba (ur. 18 stycznia 1985 w Nowym Delhi w rodzinie pendżabskich sikhów) – indyjska aktorka grająca w Bollywood. Obecnie mieszka w Mumbaju.

</doc>
<doc id="1355747" url="https://pl.wikipedia.org/wiki?curid=1355747" title="Kościół Boży">
Kościół Boży

Kościół Boży – najstarszy na świecie kościół zielonoświątkowy, jedna z największych wspólnot zielonoświątkowców na świecie (po Zborach Bożych, Kościele Apostolskim i Kościele Chińskim). Kościół Boży jest kościołem protestanckim o zasięgu ogólnoświatowym. Ogólnoświatowa centrala Kościoła Bożego mieści się w Cleveland, w stanie Tennessee, Stany Zjednoczone. Prezbiterem Generalnym Kościoła Bożego jest pastor dr G. Dennis McGuire. Kościół Boży obejmuje 7,5 miliona wiernych w 39 tys. zborach, w 185 krajach. Ponad 1 milion wiernych mieszka w USA.
W Polsce zarejestrowany został w 1996 roku. W 2021 roku liczył 2148 wiernych w 71 zborach. 
Charakterystyka.
Kościół Boży oficjalnie określił się jedenastoma cechami konstytutywnymi:
Wyznanie wiary.
Oficjalne wyznanie wiary Kościoła Bożego brzmi:
Kościół Boży w Polsce.
Kościół Boży w Polsce (uprzednio znany również jako Kościół Wiary) należący do ogólnoświatowego Kościoła Bożego, stanowi federację zborów zielonoświątkowych w Polsce. 
Kościół został zarejestrowany 12 stycznia 1996 roku w rejestrze Kościołów i innych związków wyznaniowych w dziale A, pod numerem 105 jako Kościół Jezusa Chrystusa w Krakowie, powstały na bazie grupy studenckiej ze Wspólnoty „Miriam”, działającej w ramach rzymskokatolickiego Ruchu Odnowy w Duchu Świętym.
W 2000 wspólnota wyznaniowa została przeorganizowana w federację niezależnych kościołów, a kościół Kościół Jezusa Chrystusa w Krakowie stał się odtąd jednym z jej kościołów składowych. W 2009 w związku z wejściem w skład Międzynarodowego Kościoła Bożego ("International Church of God") federacja przyjęła zmieniła nazwę na „Kościół Boży w Polsce”.
Kościół Boży w Polsce działa jako związek autonomicznych Kościołów lokalnych i prowadzi działalność misyjną. Biuro Kościoła mieści się w Krakowie.
Kościół w 2021 roku liczył 2148 wiernych należących do 71 zborów
Zbory.
Kościoły lokalne wchodzące w skład Kościoła Bożego w Polsce:

</doc>
<doc id="1355748" url="https://pl.wikipedia.org/wiki?curid=1355748" title="Kościół Boży (ujednoznacznienie)">
Kościół Boży (ujednoznacznienie)



</doc>
<doc id="1355754" url="https://pl.wikipedia.org/wiki?curid=1355754" title="Rada Unii">
Rada Unii



</doc>
<doc id="1355755" url="https://pl.wikipedia.org/wiki?curid=1355755" title="Allotment">
Allotment

Allotment – forma zawierania umowy z dostawcą usług. Taka forma zawarcia umowy z dostawcą usług (głównie turystycznych) stanowi, że zamawiający przez określony okres posiada w swojej dyspozycji uzgodnioną ilość usług, w określonej cenie i standardzie. Umowa ta również określa, w jakim terminie zamawiający ma prawo zrezygnować z całości lub części zamówionych usług bez ponoszenia kosztów. Podobnie jak umowa czarterowa powinna mieć formę pisemną.

</doc>
<doc id="1355757" url="https://pl.wikipedia.org/wiki?curid=1355757" title="Śmietanka">
Śmietanka

Śmietanka – produkt mleczny otrzymywany w procesie odwirowywania mleka surowego. Stanowi półprodukt przy wytwarzaniu wielu produktów mlecznych np. śmietany, masła śmietankowego, lodów śmietankowych. Sprzedawana również w postaci nieprzetworzonej lub przetworzonej metodą UHT. 
Śmietanki o zawartości 9-12% tłuszczu, potocznie nazywanej "słodką śmietanką", używa się jako dodatek do napojów takich jak kawa i herbata. Śmietanki o zawartości 30-36% tłuszczu używa się do deserów i sporządzania kremu bita śmietanka. Śmietanki (i śmietany) używa się też do przyrządzania koktajli.
Śmietankę o zawartości 30% tłuszczu nazywa się "kremową", śmietankę o zawartości 36% tłuszczu – "tortową".
Regulacje.
Decyzją Trybunału Sprawiedliwości Unii Europejskiej z 2017 roku termin "śmietanka" co do zasady zarezerwowany jest wyłącznie dla przetworów mleka zwierzęcego, podobnie jest w wypadku pojęć: ser, śmietana, bita śmietana, masło i jogurt.

</doc>
<doc id="1355760" url="https://pl.wikipedia.org/wiki?curid=1355760" title="Pasmo wzrokowe">
Pasmo wzrokowe

Pasmo wzrokowe (ang. optic tract, łac. "tractus opticus") - część drogi wzrokowej w mózgu. Rozciąga się od skrzyżowania wzrokowego do ciała kolankowatego bocznego (prawego- prawe pasmo wzrokowe i analogicznie do lewego ciała kolankowatego bocznego- lewe pasmo wzrokowe).
Pasmo wzrokowe tworzą aksony (wypustki osiowe) komórek zwojowych siatkówki, które podążają do podkorowego ośrodka wzroku- ciała kolankowatego bocznego. Komórki zwojowe siatkówki wraz z wypustkami stanowią trzeci neuron drogi wzrokowej (pierwszym są czopki i pręciki, a drugim komórki dwubiegunowe siatkówki). 
Ponieważ w obrębie skrzyżowania wzrokowego przechodzą na stronę przeciwną wypustki komórek zwojowych przyśrodkowych połówek siatkówki (a więc odpowiedzialnych za boczne czyli skroniowe połowy pola widzenia lewego i prawego oka- gdyż na siatkówce powstaje obraz rzeczywisty odwrócony), to w paśmie wzrokowym znajdują się już tylko wypustki z prawej (lewe pasmo) lub lewej (prawe pasmo) połowy pola widzenia obu oczu. Stąd uszkodzenie pasma wzrokowego będzie powodować niedowidzenie połowicze jednoimienne, a uszkodzenie obu pasm wzrokowych całkowitą ślepotę (podkorową).
Do diagnostyki uszkodzeń w obrębie pasma wzrokowego stosuje się obrazowanie rezonansu magnetycznego (ocena morfologiczna) i wzrokowe potencjały wywołane (ocena czynnościowa).

</doc>
<doc id="1355761" url="https://pl.wikipedia.org/wiki?curid=1355761" title="Spartak Iwano-Frankiwsk">
Spartak Iwano-Frankiwsk

Spartak Iwano-Frankiwsk (ukr. Народний футбольний клуб «Спартак» Івано-Франківськ, "Narodnyj Futbolnyj Kłub „Spartak” Iwano-Frankiwśk") – ukraiński klub piłkarski, mający siedzibę w mieście Iwano-Frankiwsk, na zachodzie kraju. Założony w roku 1940. Latem 2007 roku klub został rozwiązany.
Historia.
Chronologia nazw: 
Piłkarski zespół w Stanisławowie (tak do 1962 roku nazywał się Iwano-Frankiwsk) został założony w 1940 roku. Otrzymał nazwę Spartak – od imienia gladiatora i przywódcy największego powstania niewolników w starożytnym Rzymie – Spartakusa.
21 kwietnia 1940 roku Spartak Stanisławów w towarzyskim meczu zwyciężył swoich rodaków Łokomotyw Stanisławów - 3:2, a pierwszą nagrodę, którą zdobył Spartak był Puchar miasta. W 1946 oraz w latach 1949-1955 zespół ciągle gra w mistrzostwach Ukraińskiej SRR wśród drużyn zakładowych. W 1955 roku Spartak zdobył mistrzostwo Ukrainy i w meczach ze SKIF Sewastopol (0:2, 2:0, 2:0) zdobył awans do klasy „B” Mistrzostw ZSRR. W 1957 roku, Spartak zajął pierwsze miejsce w turnieju strefowym i zdobył prawo do konkurowania w finale, w którym zwycięzca turnieju w Taszkencie (spośród 4 drużyn) zdobywał awans do jednej z największych lig - Klasy A ZSRR. W decydującym meczu Spartak spotkał się z Admirałtiejcem Leningrad i tylko nieobiektywne, stronnicze sędziowanie nie pozwoliło zachodnioukraińskiemu zespołowi okazać się w najwyższym klasie.
Powtórzenie sukcesu należało czekać długie 12 lat. W 1969 roku, z dużą przewagę wygrał turniej strefowy w klasie B w turnieju finałowym, który odbył się w rodzimym Iwano-Frankiwsku, Spartak zdobył awans do II grupy Klasy A. Barwy klubu wtedy prezentowali: Iwan Krasnecki, Myrosław Stupar, Myrosław Hryhoruk, Bohdan Hornczok, Stepan Bałan, Jurij Iwanow, Bohdan Kopytczak, Wałerij Hołubcow, Ołeksandr Martynenko, Stepan Rybak, Petro Chaszczewski, Stepan Czopej, Mychajło Hnatyszyn. Większość z nich byli miejscowymi wychowankami, którzy walczyli za honor sportowy swego regionu. A po trzech sezonach na zespół czekał nowy sukces. W 1972 roku, w napiętej walce z rywalami Spartak Iwano-Frankiwsk zdobył pierwsze miejsce w strefie 1 Wtoroj ligi ZSRR. Potem w dwóch meczach play-off na neutralnym polu w Symferopolu z Daugavą Ryga (0:1, 3:1) okazał się lepszym i awansował do Pierwoj Ligi ZSRR. W tej lidze występował przez dziewięć sezonów (1973-1981). Najwyższe osiągnięcie - 10 miejsce w 1973 roku. W 1981 roku zespół zmienił nazwę na Prykarpattia – od nazwy regionu (ukr. "«Прикарпаття»" oznacza Podkarpacie). Od 1982 roku zespół grał w jednej z 9 grup Wtoroj Ligi ZSRR. W 1987 roku Prykarpattia zdobył brązowe medale w grupie, a w 1991 - srebrne medale. Tak jak w grupie grali wszystkie ukraińskie zespoły (z wyjątkiem klubów Dynamo Kijów, Szachtar Donieck, Czornomoreć Odessa, Dnipro Dniepropetrowsk, Metalist Charków, Karpaty Lwów i Metałurh Zaporoże, którzy grali na wyższych szczeblach mistrzostw), to zwycięzca grupy był uznawany za mistrza Ukraińskiej SRR. Od 1992 roku "Prykarpattia" bierze udział w krajowych mistrzostwach Ukrainy.
Od początku rozrywek w niezależnej Ukrainie klub występował w Wyższej Lidze. Po pierwszym sezonie klub spadł do Pierwszej Ligi, w której występował dwa sezony. Od sezonu 1993/94 Prykarpattia Iwano-Frankiwsk ponownie występował w Wyższej Lidze, gdzie zmagał się przez 7 sezonów. Po sezonie 2000/01 klub został zdegradowany do Pierwszej Ligi.
Sytuacja finansowa była coraz gorsza. Doprowadziło to do tego, że po sezonie 2002/03 klub spadł do Drugiej Ligi, ale po fuzji z LUKOR Kałusz, który akurat awansował do Pierwszej Ligi, pozostał w Pierwszej lidze z nową „starą” nazwą NFK Spartak Iwano-Frankiwsk. Klub Prykarpattia Iwano-Frankiwsk, który spadł do Drugiej Ligi, otrzymał nazwę Prykarpattia Kałusz.
NFK Spartak Iwano-Frankiwsk jeszcze przez trzy sezony występował w Pierwszej Lidze. Po sezonie 2006/07 klub ponownie spadł do Drugiej Ligi i postanowieniem Biura PFL od dnia 24 lipca 2007 roku został skreślony z listy PFL. Klub został rozwiązany i przestał istnieć na mapie piłkarskiej Ukrainy.
Barwy klubowe, strój, herb, hymn.
Klub ma barwy biało-czerwone. Zawodnicy swoje domowe spotkania zazwyczaj grają w czerwonych koszulkach, białych spodenkach oraz czerwonych getrach.
Logo klubu zaprojektowane w formie okrągłej tarczy koloru różowopomarańczowego. Duży herb zawiera wizerunek małego herbu, podobnego do herbu Iwano-Frankiwska. Na małym herbie w formie tarczy zaokrąglanej z dołu umieszczono rysy gór Karpat oraz złota litera „C” (pierwsza litera nazwy klubu "Spartak" - ukr. Спартак) z piłką nożną w środku. Tarcza herbowa podtrzymywana jest przez dwie czarne kawki (ukr. галка) z podniesionymi skrzydłami w złotej koronie - historyczny symbol ziemi halickiej (ukr. Галичина).
U górnej części herbu klubu widnieje napis koloru czarnego w języku ukraińskim "Spartak" oraz niżej "NFK", a na dole napis "1940" oraz niżej "Iwano-Frankiwsk".
Maskotką klubu jest smok o imieniu "Urakosza".
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2007).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach o Puchary europejskie.
Statystyki.
Rekordy indywidualne.
Najlepsi strzelcy klubu.
Stan na 24 lipca 2007.
Najwięcej występów w ligach ZSRR i Ukrainy.
Stan na 24 lipca 2007.
Struktura klubu.
Stadion.
Klub piłkarski rozgrywał swoje mecze domowe na stadionie Ruch w Iwano-Frankiwsku, który może pomieścić 16 000 widzów.
Inne sekcje.
Klub prowadzi drużyny dla dzieci i młodzieży w każdym wieku.
Sponsorzy.
Sponsorem technicznym była niemiecka firma Adidas, włoska firma Diadora. Sponsorem głównym do 2005 był zakład chemiczny ŁUKOR, a potem firmy prywatne.
Kibice i rywalizacja z innymi klubami.
Kibice.
Największa liczba kibiców klubu znajduje się w mieście oraz w obwodzie iwanofrankiwskim. Są też fani, mieszkające w dalszych miejscowościach. Fani Prykarpattia utrzymywali dobre relacje z fanami Skały Stryj, Desny Czernihów i Obołoni Kijów oraz wrogo traktowali fanów Nywy Tarnopol, Nywy Winnica, Bukowyny Czerniowce, Zakarpattia Użhorod i Czornomorca Odessa..
Rywalizacja.
Największymi rywalami klubu są inne zespoły z okolic oraz sąsiednich obwodów.
Derby.
Najbardziej zagorzały mecz z udziałem klubu to "Zachodnioukraińskie derby" z Nywą Tarnopol, zawsze trzymane w bardzo napiętej atmosferze. Główną rywalizacją w obwodzie było "Podkarpackie derby" z Enerhetykiem Bursztyn. Również dużym zainteresowaniem cieszy się pojedynek z głównym klubem Zachodniej Ukrainy - Karpatami Lwów.
Oto derby:

</doc>
<doc id="1355764" url="https://pl.wikipedia.org/wiki?curid=1355764" title="I-ken">
I-ken



</doc>
<doc id="1355765" url="https://pl.wikipedia.org/wiki?curid=1355765" title="Iken">
Iken



</doc>
<doc id="1355766" url="https://pl.wikipedia.org/wiki?curid=1355766" title="Santa Susana (Portugalia)">
Santa Susana (Portugalia)

Santa Susana – sołectwo w powiecie Alcácer do Sal (Portugalia). Położone na obszarze 166,45 km², zamieszkane przez 501 osób ("dane z 2001"). Gęstość zaludnienia: 3 osoby/km².

</doc>
<doc id="1355770" url="https://pl.wikipedia.org/wiki?curid=1355770" title="Santa Maria do Castelo">
Santa Maria do Castelo

Santa Maria do Castelo – sołectwo w powiecie Alcácer do Sal (Portugalia). Położone na obszarze 461,77 km², zamieszkane przez 4268 osób ("dane z 2001"). Gęstość zaludnienia: 9,2 osoby/km².

</doc>
<doc id="1355784" url="https://pl.wikipedia.org/wiki?curid=1355784" title="Muzeum Narodowe w Szczecinie">
Muzeum Narodowe w Szczecinie

Muzeum Narodowe w Szczecinie – muzeum wielodziałowe, gromadzące zbiory archeologii, sztuki dawnej i współczesnej, historyczne, numizmatyczne, nautyczne, etnograficzne. 
Historia.
Utworzone zostało 1 sierpnia 1945 roku jako polskie Muzeum Miejskie w Szczecinie. Założycielem i organizatorem placówki był przybyły z Poznania Lech Krzekotowski, a jego działania wspierał pionier szczecińskiego muzealnictwa - Kazimierz Haska. Muzeum przejęło pozostałości zbiorów Stadtmuseum na Hakenterrasse (dziś Wały Chrobrego) i Pommersches Landesmuseum - dawniej Pałac Sejmu Stanów, przy ul. Staromłyńskiej 27, gdzie mieści się Muzeum Tradycji Regionalnych. Rozpoczęło także kolekcjonowanie polskiej sztuki współczesnej. W kolejnych latach zwiększało swoje zbiory najpierw dzięki depozytom z innych muzeów polskich, potem tworząc stopniowo kolekcje własne. Jednocześnie utraciło część zbiorów poniemieckich na rzecz innych muzeów warszawskich (szczególnie etnograficznych). Kopia posągu Bartolomeo Colleoniego z Wenecji, pochodząca z kolekcji Heinricha Dohrna (przez lata stojąca na dziedzińcu warszawskiej Akademii Sztuk Pięknych), oraz marmurowa kopia posągu Mojżesza Michała Anioła (tamże), były "darem" Szczecina dla stolicy, wziętym ze szczecińskiego muzeum. 
Jesienią 1947 roku muzeum zyskało status placówki okręgowej i jako Muzeum Pomorza Zachodniego sprawowało opiekę merytoryczną nad muzeami zachodniopomorskimi. W roku 1970 w uznaniu ponadregionalnej wartości zbiorów zostało podniesione do rangi Muzeum Narodowego. W latach 70. Muzeum Narodowe w Szczecinie wzbogaciło się o dalsze dwa gmachy: Ratusz Staromiejski, w którym utworzono Muzeum Historii Szczecina oraz lewe skrzydło budynku dawnej komendantury garnizonu twierdzy szczecińskiej, w którym dzisiaj mieści się Muzeum Sztuki Współczesnej.
Zbiory.
Muzeum jest obecnie największą instytucją kultury w województwie zachodniopomorskim, sprawującą opiekę nad ponad 150 tys. obiektów, wśród których są arcydzieła sztuki średniowiecznej: "Madonny z Dzieciątkiem" z Gardna, najstarsze figury NMP na terenie Polski, romańskie kolumny z Kołbacza, krucyfiks z Kamienia Pomorskiego, „piękna Madonna” z Bukowa, cenne zabytki archeologiczne, w tym laska magiczna z poroża łosia sprzed 12 tys. lat z najstarszym przedstawieniem figuralnym na terenie Polski, zbiory nautologiczne, etnograficzne, a także cenne numizmaty. W szczecińskim muzeum znajduje się także największy w Polsce zbiór świadectw kultury materialnej krajów pozaeuropejskich - szczególnie cenna jest kolekcja sztuki afrykańskiej.
Zbiory Muzeum Narodowego w Szczecinie obejmują szeroki zakres dzieł sztuki i kultury technicznej powstałych od czasów prehistorycznych do współczesności.
Podstawowe kategorie zbiorów: (każdą z kategorii opiekuje się osobny dział muzeum)
Siedziby i wystawy stałe.
Muzeum Narodowe w Szczecinie mieści się w sześciu siedzibach (jednym współczesnym i czterech historycznych budynkach w centrum miasta i jednej ekspozycji w Gryficach). Zorganizowano w nich ok. 20 wystaw stałych i liczne wystawy tymczasowe

</doc>
<doc id="1355785" url="https://pl.wikipedia.org/wiki?curid=1355785" title="SMS Danzig">
SMS Danzig

SMS Danzig – niemiecki lekki krążownik typu "Bremen" zbudowany w Stoczni Cesarskiej w Gdańsku i nazwany na cześć tego miasta. Zwodowany 23 września 1905, wprowadzony do służby 1 grudnia 1907. Brał udział w I wojnie światowej, działając na Morzu Północnym i Bałtyku, choć od początku wojny był już okrętem przestarzałym. W pierwszych dniach wojny brał udział w ratowaniu rozbitków po bitwie pod Helgolandem. W latach 1915-1917 brał wielokrotnie udział w stawianiu zagród minowych. Uszkodzony przez miny dwa razy podczas wojny. W czerwcu 1917 przekształcony w okręt szkolny, wycofany ze służby w marcu 1918. Po wojnie przekazany Wielkiej Brytanii i złomowany w latach 1921-1923.

</doc>
<doc id="1355786" url="https://pl.wikipedia.org/wiki?curid=1355786" title="Franz Peter">
Franz Peter



</doc>
<doc id="1355788" url="https://pl.wikipedia.org/wiki?curid=1355788" title="Profesjonalna Piłkarska Liga Ukrainy">
Profesjonalna Piłkarska Liga Ukrainy

Profesjonalna Piłkarska Liga Ukrainy (ukr. "Професіональна футбольна ліга України") (znana również jako PFL) – związek profesjonalnych piłkarskich klubów Ukrainy, założony w roku 1996 w celu organizacji mistrzostw Ukrainy w piłce nożnej.
PFL organizuje rozgrywki w dwóch ligach:
W latach 1996-2008 organizowała również rozgrywki w Wyszczej Lidze (teraz tym zajmuje się UPL).
Profesjonalna Piłkarska Liga została założona w roku 1996. Do tej pory rozgrywki ligowe organizowała Federacja Piłki Nożnej Ukrainy (FFU). Liczy się, że PFL jest swojego rodzaju przeciwieństwem do FFU, tak jak kierował PFL do 16 grudnia 2008 jeden z byłych wiceprezesów klubu Szachtar Donieck Rawil Safiullin (FFU kieruje honorowy prezes klubu Dynamo Kijów Hryhorij Surkis). Obecnie prezydentem PFL jest Swiatosław Syrota.
PFL łączy 60 profesjonalnych piłkarskich klubów. Niektóre kluby mają kilka drużyn, ale te drużyny nie mogą uczestniczyć w rozgrywkach tej samej ligi w celu uniknięcia konfliktu interesów. Na przykład jeśli Dynamo-2 Kijów zajmie w Pierwszej Lidze jedne z miejsc awansowanych do Wyższej Ligi, to powinien ustąpić miejsce awansu drużynie, jaka zajęła następne miejsce w rozgrywkach.

</doc>
<doc id="1355791" url="https://pl.wikipedia.org/wiki?curid=1355791" title="Miasto Słońca">
Miasto Słońca

Miasto Słońca (łac. "Civitas solis poetica. Idea reipublicae philosophicae") – dialog filozoficzno-polityczny Tomasza Campanelli z początku XVII wieku, wpisujący się w popularny w renesansie nurt tekstów utopijnych.
Okoliczności powstania oraz forma tekstu.
Powszechnie sądzi się, że "Miasto Słońca" powstało w roku 1602, czyli podczas pobytu Campanelli w więzieniu, który trwał od 1599 roku. Utwór został napisany po pierwszym, najtrudniejszym okresie niewoli, którego ślady możemy dostrzec w samym tekście. Pierwotna wersja została napisana po włosku, w roku 1613 autor przetłumaczył książkę na łacinę, w której ukazało się pierwsze wydanie w roku 1623. Utwór ma formę dialogu 2 postaci: Hospitalariusza, czyli mnicha odpowiedzialnego w klasztorze za zakwaterowanie dla pątników i podróżnych, oraz Genueńczyka – sternika z Genui, który odwiedził Miasto Słońca i opowiada o nim mnichowi.
Ustrój idealny w Mieście Słońca.
Model przedstawiony w utopii Campanelli bywa określony monarchią idealną, czasem zaznacza się natomiast że wizja Campanelli miała być niezależna od typowego Arystotelesowskiego podziału i miała tworzyć swoistą „nową jakość”. Celem Campanelli było właśnie opisanie ustroju, w którym życie ludzkie będzie w największym możliwym stopniu bliskie stanowi natury. Jego utopia łączy cechy państwa Platona z porządkami klasztornymi.
Organy Władzy:
"Miasto Słońca" a myśl polityczna.
Campanella bywa często uważany za jednego z prekursorów socjalizmu utopijnego. Oznaki idei, które dziś nazwalibyśmy socjalistycznymi widoczne są szczególnie w poglądach autora na temat nadrzędności własności wspólnej nad prywatną oraz niechęci do niewolnictwa rozumianego przez niego szerzej: jako praca jednych na rzecz zysków innych. Zasada Campanelli „nic nad zasługę” znajduje swoje odzwierciedlenie w myśli Saint-Simona, który uważał, że każdemu należy się zapłata według jego zasług. Natomiast krótka i nienużąca praca, jaką wykonują Solariusze, mogła być inspiracją dla idei pracy harmonijnej Charles’a Fouriera. Niektórzy myśliciele socjalizmu głosili też tezy wspólnoty kobiet oraz potomstwa, które Campanella podobnie jak wspólnotę własności argumentował przeciwdziałaniem ludzkiemu egoizmowi. Egoizm ów miał rodzić się u ludzi wychowujących własne potomstwo, dla którego chcą zdobyć jak najwięcej kosztem dobra wspólnego. Trzeba jednak zaznaczyć, że tak radykalne podejście było odrzucane przez znaczną część myśli socjalistycznej (pogląd Campanelli na temat wychowania dzieci został poddany miażdżącej krytyce np. w pracach Bolesława Limanowskiego) jako niezgodne z naturą.

</doc>
<doc id="1355794" url="https://pl.wikipedia.org/wiki?curid=1355794" title="Światowa Konferencja Mennonicka">
Światowa Konferencja Mennonicka

Światowa Konferencja Mennonicka – ogólnoświatowa organizacja stanowiąca porozumienie chrześcijańskich wspólnot protestanckich nurtu anabaptystycznego i mennonickiego. Wspólnota założona została w Bazylei w 1925 r. w 400 rocznicę powstania ruchu anabaptystów. Konferencja zbiera się na sesjach raz na sześć lub siedem lat. Założycielem organizacji był mennonicki pastor Christian Neff. Podczas Południowoniemieckiej Konferencji Mennonitów pastor Neff zaproponował pierwsze spotkanie w 1925 r. oraz kolejne konferencje w 1930 i 1936 r.
Obecnie, Światowa Konferencja Mennonicka zrzesza łącznie 48 krajowych kościołów członkowskich, należących do anabaptystów, mennonitów lub Kościoła Braci w Chrystusie (wspólnota anabaptystyczna). Wydaje własny kwartalnik pt. „Kurier” w trzech językach: angielskim, hiszpańskim oraz francuskim. Nadrzędnym celem organizacji jest krzewienie „wspólnoty, komunikacji i odciążenia”. Jednym ze środków w ich osiągnięciu są: Synod Generalny, Synod Wiary i Życia oraz Synod Pokoju.
Organizacja włączyła się w działalność Globalnego Forum Chrześcijańskiego.

</doc>
<doc id="1355795" url="https://pl.wikipedia.org/wiki?curid=1355795" title="Maria Szelągowska">
Maria Szelągowska

Maria Magdalena Antonina Szelągowska ps. „Rysia” (ur. 19 stycznia 1905 we Lwowie, zm. 3 sierpnia 1989 w Warszawie) – inżynier chemik, żołnierz Armii Krajowej, uczestniczka powstania warszawskiego, po wojnie w podziemiu niepodległościowym i antykomunistycznym.
Córka profesora historii Uniwersytetu Lwowskiego Adama Szelągowskiego. W 1931 ukończyła Politechnikę Warszawską. W czasie okupacji niemieckiej w Armii Krajowej – współpracowała z rotmistrzem Witoldem Pileckim przepisując m.in. jego tajne raporty na temat działalności w KL Auschwitz, również te zawierające kompromitujące fakty z życia obozowego Józefa Cyrankiewicza.
Wzięła udział w Powstaniu Warszawskim. Po powstaniu trafiła do obozu jenieckiego, a po jego wyzwoleniu w 1945 do Włoch, gdzie pełniła służbę w Pomocniczej Służbie Kobiet II Korpusu gen. Władysława Andersa. Tam też podjęła na nowo współpracę (tym razem antysowiecką) z Witoldem Pileckim. W grudniu 1945 roku jako Krystyna Kwiecińska powróciła do okupowanego przez Sowietów kraju. Obok pracy konspiracyjnej, prowadziła wraz z Pileckim wytwórnię wód kwiatowych.
W utworzonej przez rtm. Pileckiego siatce wywiadowczej, według materiałów bezpieki, odgrywała rolę „informatorki i kierowniczki biura studiów wywiadu Andersa”. 9 maja 1947 r. została zatrzymana przez MBP i trafiła do więzienia mokotowskiego. Po procesie pokazowym 15 marca 1948 skazana została wraz Witoldem Pileckim i Tadeuszem Płużańskim na karę śmierci. W tajnej opinii skład sędziowski zasugerował jednak możliwość zamiany kary śmierci na dożywocie „jedynie ze względu na płeć”. Bierut w przypadku Szelągowskiej skorzystał z prawa łaski i zmienił jej karę zgodnie z tą opinią. W więzieniu przebywała do amnestii w 1956. Po uwolnieniu pracowała w Urzędzie Patentowym.
Została pochowana w grobowcu rodzinnym na cmentarzu Powązkowskim w Warszawie, gdzie spoczywa także jej ojciec Adam (1873–1961) i siostra Aleksandra (1907–1996) (kwatera 155a-5-15).
W 2018 postanowieniem prezydenta RP Andrzeja Dudy została odznaczona pośmiertnie Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej".

</doc>
<doc id="1355799" url="https://pl.wikipedia.org/wiki?curid=1355799" title="August Wilhelm von Bismarck">
August Wilhelm von Bismarck

August Wilhelm von Bismarck (ur. 7 lipca 1750 w Berlinie, zm. 3 lutego 1783) pruski dyplomata i polityk.
W 1772 roku został referendarzem ("Referendarius") w Sądzie Kameralnym ("Kammergericht") w Berlinie. W 1775 radcą ("Legationsrath") Departamentu SZ. W latach 1777-1782 poseł nadzwyczajny Prus w Kopenhadze (Dania). Powrócił z Danii w 1782 roku i został ministrem wojny ("Kriegsminister"). 

</doc>
<doc id="1355800" url="https://pl.wikipedia.org/wiki?curid=1355800" title="Harmostoj">
Harmostoj

Harmostoj – urzędnik w starożytnej Sparcie (namiestnik regionu, prowincji).
Harmostowie zarządzali tymi regionami Lacedemonii, w których pewną autonomię pozostawiono periojkom. Było to 20 regionów, w których zwierzchnią władzę sprawowali harmostowie odpowiadający wyłącznie przed eforami. Sprawując swą władzę opierali się na lokalnych oligarchiach, które dominowały w miastach periojków. 
W okresie późniejszym miano harmostoj dotyczyło również dowódców garnizonów nadzorujących pobite polis, np. Ateny po II wojnie peloponeskiej, popierających zasadniczo wszędzie rządy oligarchii, zgodnie z główną linią polityki Sparty.

</doc>
<doc id="1355801" url="https://pl.wikipedia.org/wiki?curid=1355801" title="Harmostowie">
Harmostowie



</doc>
<doc id="1355803" url="https://pl.wikipedia.org/wiki?curid=1355803" title="Georg Anton von Brentano">
Georg Anton von Brentano

Georg Anton von Brentano (ur. w 1746, zm. w 1798) – szwedzki dyplomata i francuski wojskowy ("Aide-Maréchal"), członek wywodzącej się z Lombardii rodziny szlacheckiej. W latach 1768–1774 z polecenia króla Francji organizował armię turecką, walczącą przeciw Rosji podczas trwającej wówczas wojny rosyjsko-tureckiej. Później był szwedzkim posłem w Stambule; wywarł znaczny wpływ na turecką sztukę wojenną.

</doc>
<doc id="1355804" url="https://pl.wikipedia.org/wiki?curid=1355804" title="John Chapple">
John Chapple

John Chapple (ur. 27 maja 1931, zm. 25 marca 2022) – brytyjski wojskowy, były naczelny dowódca British Army.
Kariera wojskowa.
John Chaple skończył edukację w Haileybury College oraz Trinity College na Uniwersytecie Cambridge. 
W 1954 roku Chapple wstąpił do 2 Regimentu Gurkhów, który służył w Hongkongu oraz na Malajach i Borneo.
W 1970 roku został mianowany na oficera dowodzącego 1 oraz 2 Regimentem Gurkhów natomiast w 1976 otrzymał nominację na dowódcę brygady 48 Brygady Gurkhów.
W 1981 roku Chapple objął dowództwo nad brytyjskim siłami w Hongkongu. W 1983 roku wrócił do Anglii, gdzie objął funkcję szefa biura operacyjnego armii brytyjskiej. W 1986 roku został mianowany na dowódcę armii lądowej natomiast w 1987 roku objął funkcję naczelnego dowódcy British Army. Funkcję tę pełnił do roku 1992 kiedy odszedł na emeryturę.
Kariera cywilna.
W latach 1993-1995 John Chapple pełnił funkcję gubernatora Gibraltaru a po zakończeniu służby w roli gubernatora pełnił role dyrektora londyńskiego ZOO oraz udzielał się w World Wide Fund for Nature.

</doc>
<doc id="1355805" url="https://pl.wikipedia.org/wiki?curid=1355805" title="Friedrich Ulrich Arwegh von Bülow">
Friedrich Ulrich Arwegh von Bülow

Friedrich Ulrich Arwegh von Bülow (ur. 1726, zm. 1791) – pruski wojskowy i dyplomata.
W czasie wojny siedmioletniej (1756-1763) wyróżnił się dowodząc jednym z pułków pruskiej armii. Zafascynowany filozofią Swedenborga i świetnie wykształcony, ułożył dla syna specjalny program kształcenia go. Poślubił córkę namiestnika prowincji.
Najsłynniejszym z jego pięciu synów był generał Friedrich Wilhelm Bülow von Dennewitz (1755–1816).

</doc>
<doc id="1355810" url="https://pl.wikipedia.org/wiki?curid=1355810" title="Thomas Ernst von Danckelman">
Thomas Ernst von Danckelman



</doc>
<doc id="1355811" url="https://pl.wikipedia.org/wiki?curid=1355811" title="Kaszt">
Kaszt

Kaszt – rusztowanie w kopalni podpierające strop lub rozpierające spąg od stropu komory. Kasztem może być zabezpieczona komora lub chodnik w kopalni lub wyrobisku. Robotnik ustawiający kaszty to "kaszciarz".

</doc>
<doc id="1355812" url="https://pl.wikipedia.org/wiki?curid=1355812" title="Siedmiu braci Danckelman">
Siedmiu braci Danckelman

Siedmiu braci Danckelman, niem. "Danckelmansches Siebengestirn" – to grupa siedmiu braci, którzy opanowali pod koniec XVII wieku pruską dyplomację i pruskie życie polityczne. Wszyscy przyszli na świat w Lingen (Ems). Większość zmarła w Berlinie.

</doc>
<doc id="1355814" url="https://pl.wikipedia.org/wiki?curid=1355814" title="Nikolaus Bartholomäus von Danckelmann">
Nikolaus Bartholomäus von Danckelmann

Nikolaus Bartholomäus Michael von Danckelmann (ur. 25 maja 1650 w Lingen (Ems), zm. 27 października 1739 w Lodersleben (Turyngia)), pruski polityk i dyplomata.
Był tajnym radcą stanu. W roku 1688 został brandenburskim posłem przy dworze wiedeńskim. W roku 1697 był ministrem pełnomocnym zawierającym pokój w Ryswick. W roku 1722 nabył trzy posiadłości ziemskie od Clemensa Starschädela i został patronem Lodersleben. Po jego śmierci, jego syn Karl Ludolf von Danckelmann przyjął po nim tę funkcję.

</doc>
<doc id="1355816" url="https://pl.wikipedia.org/wiki?curid=1355816" title="Otto Magnus von Dönhoff">
Otto Magnus von Dönhoff

Otto Magnus Graf von Dönhoff (ur. 18 października 1665, zm. 14 grudnia 1717) – pruski arystokrata, dyplomata i wojskowy, budowniczy pałacu Friedrichstein (1709–1714).
W 1699 był posłem brandenburskim w Wiedniu, a w latach 1711–1713 reprezentantem Prus na kongresie pokojowym w Utrecht.
Jego pierwszą małżonką była Marie Elisabeth von Schlieben (zm. 1698), a drugą, którą poślubił 8 września 1701, Wilhelmine Amalie.

</doc>
<doc id="1355818" url="https://pl.wikipedia.org/wiki?curid=1355818" title="Albrecht Konrad Finck von Finckenstein">
Albrecht Konrad Finck von Finckenstein

Albrecht Konrad Finck von Finckenstein (ur. 30 października 1660, zm. 16 grudnia 1735) – pruski dowódca wojskowy, feldmarszałek.
Od 4 lutego 1710 roku hrabia cesarstwa ("reichsgraf") otrzymał tytuł hrabiowski od Józefa I Habsburga, syna Leopolda I, za odznaczenie się przy zdobyciu Dornika, pełniąc funkcję generała porucznika. Brał udział w wojnie o sukcesję hiszpańską w latach 1702-1714. Wyróżnił się podczas bitwy pod Malplaquet, o czym opowiadał jeszcze Fryderyk II Wielki. W 1733 Finck został feldmarszałkiem. W 1902 roku w Berlinie przemianowano ulicę na Finkestein Alle na cześć Albrechta von Finckenstein.
Żonaty z Sussaną Magdaleną von Hoff, z którą miał trzech synów: Fredricha Ludwiga, Karla Wilhelma i Fredricha Ottona Leopolda oraz dwie córki: Marię Amelię, urodzoną w Cassel Charlottenburg 22 maja 1704, i Charlottę Albertinę ur. 22 stycznia 1706, zmarłą w Berlinie w 8 marca 1795.

</doc>
<doc id="1355820" url="https://pl.wikipedia.org/wiki?curid=1355820" title="Otto Heinrich von Friesen">
Otto Heinrich von Friesen

Otto Heinrich von Friesen (ur. 1654, zm. 1717) – saski dyplomata i polityk, królewsko-polski i elektorsko-saski rzeczywisty tajny radca.
W latach 1683–1687 wysłannik na sejm Rzeszy (Ratyzbona). Następnie tajny radca, a w okresie od 1695 do 1715 roku pierwszy minister. W 1715 zrezygnował z tego urzędu z powodu złego stanu zdrowia.
Jego synem był Heinrich Friedrich von Friesen (1681-1739), wojskowy i polityk .

</doc>
<doc id="1355822" url="https://pl.wikipedia.org/wiki?curid=1355822" title="Lwów (żaglowiec)">
Lwów (żaglowiec)



</doc>
<doc id="1355830" url="https://pl.wikipedia.org/wiki?curid=1355830" title="Bitwa pod Komarowem (1914)">
Bitwa pod Komarowem (1914)

Bitwa pod Komarowem – bitwa stoczona podczas I wojny światowej w dniach 26 sierpnia – 2 września 1914 roku pomiędzy 4 Armią austro-węgierską pod dowództwem Maurycego von Auffenberga a 5 Armią rosyjską generała Pawła von Plehwego. Zakończyła się zwycięstwem wojsk austro-węgierskich.
Sytuacja strategiczna.
Po wybuchu wojny Szef Sztabu Generalnego Austro-Węgier, Franz Conrad von Hötzendorf, zgodnie z wcześniejszymi planami, zamierzał podjąć ofensywę w głąb Królestwa Polskiego na prawym brzegu Wisły w celu zakłócenia mobilizacji armii rosyjskiej i wyprzedzenia jej spodziewanej ofensywy ze strony Lublina. Do zadania tego wyznaczone zostały 1 Armia gen. Victora Dankla i 4 Armia gen. Moritza von Auffenberga. Ryzykownym elementem planu – co miało zaważyć na dalszych losach kampanii – było pozostawienie przez Sztab Generalny znacznie słabszych sił dla osłony wschodniej Galicji i jej stolicy – Lwowa.
Z drugiej strony powstającego właśnie frontu armia rosyjska zamierzała podjąć uderzenie na wielką skalę, zamierzając podwójnie oskrzydlić przeciwnika – odcinając go zarówno od Wisły, jak i od Dniestru i przełęczy karpackich. Pierwszy z tych celów realizować miały armie 4 i 5, nacierając na kierunku północ- południe z granicy pomiędzy Królestwem Polskim a Galicją. W razie realizacji tych zamierzeń, los armii austro-węgierskiej, przypartej do muru Karpat i odciętej od większości dróg zaopatrzenia, mógłby zostać przypieczętowany w pierwszych tygodniach kampanii.
Wojskom austro-węgierskim istotnie udało się przeprowadzić koncentrację szybciej od nieprzyjaciela, w dużej mierze dzięki lepszej od niego sieci kolejowej, i już 21 sierpnia mogły rozpocząć ofensywę. 1 Armia, złożona w znacznej części z korpusów bliskich miejscu koncentracji, uderzając znad dolnego Sanu, odniosła w dniach 23-25 sierpnia 1914 roku zwycięstwo nad 4 Armią Rosyjską pod Kraśnikiem. Natomiast naprzeciwko 4 Armii Austro-Węgierskiej rozwinęła się 5 Armia Rosyjska pod dowództwem Pawła von Plehwego.
Przebieg bitwy.
25 sierpnia Franz Conrad von Hötzendorf rozkazał 4 Armii rozpoczęcie natarcia w kierunku na Chełm. Oprócz sił własnej Armii gen. Auffenberg do realizacji tego celu otrzymał ze składu 3 Armii XIV Korpus, dowodzony przez arcyksięcia Józefa Ferdynanda. Dowódca 4 Armii zamierzał oskrzydlić przeciwnika obustronnie, nacierając na lewym (zachodnim) skrzydle siłami II i IX korpusu (wiedeńskiego i północno-czeskiego), na prawym zaś – wspomnianym już XIV korpusem (tyrolskim). Centrum stanowiły korpusy VI i XVII (koszycki i rezerwowy).
Już następnego dnia II Korpus, stanowiący skraj lewego skrzydła nacierającej armii Auffenberga, zadał spore straty i zmusił do odwrotu pod Zamościem XXV korpus rosyjski. Jednakże 27 sierpnia nacierający bardziej na prawo od niego IX korpus pod Tarnawatką napotkał zaciekły opór XIX korpusu rosyjskiego, który nazajutrz – wsparty przez V korpus – przystąpił do uderzenia na linii Tomaszów-Tarnawatka. Pobita została jedna z dywizji dowodzonego przez gen. Boroevicia VI Korpusu, a sytuacja stała się dla 4 Armii groźna, tym bardziej jej prawemu skrzydłu zaczął zagrażać rosyjski XVII korpus, nadchodzący od strony Hrubieszowa.
Sytuacja odwróciła się na korzyść armii austro-węgierskiej wieczorem 28 sierpnia, w wyniku brawurowego ataku XVII Korpusu na wschód od Tomaszowa. Była to jednostka sformowana nieco ponad tydzień wcześniej, a złożona z rezerwowych oddziałów z terenu Austrii i północnych Czech. Jednocześnie tyrolskie pułki XIV Korpusu rozbiły rosyjskie oddziały, nacierające na prawe skrzydło 4 Armii. 5 Armia rosyjska została obustronnie oskrzydlona, w ciągu najbliższych dni tracąc Komarów. Spychana w stronę rzeki Huczwy, w nocy z 1 na 2 września rozpoczęła odwrót w stronę Bugu, ratując się w ten sposób przed całkowitym okrążeniem.
Rola lotnictwa.
Fliegerkompanie 8. i 10. zostały poddane pod dowództwo c.k. 4. Armii. 23 lipca 1914 roku udało się dokonać rozpoznania rosyjskiej piechoty pod Hrubieszowem, a dnia następnego batalion piechoty przemieszczający się do Turobina i dywizję piechoty do Zamościa. 25 lipca udało się oszacować liczebność większej ilości jednostek rosyjskich, które wynosiły 5 dywizji piechoty i 1 dywizję kawalerii. Personel Fliegerkompanien 8., 10., i 14., wykonały 22 loty rozpoznawcze, pomimo panujących przez pięć dni niekorzystnych warunków atmosferycznych.
Pobite wojska rosyjskie wycofały się na Lublin w celu uzyskania lepszych pozycji obronnych. Lotnictwo musiało rozpoznać okolice Wąwolnicy, Lublina, Dęblina, co zakończyło się stratami w sprzęcie. Wymagane jednak było zlokalizowanie i uzyskanie informacji o tyłach rosyjskich wojsk. Wysłano w tym celu sterowiec Schütte Lanz "Liegnitz". Lot rozpoznawczy potrwał 13 godzin, pomiędzy 21 i 22 sierpnia.
Problemem z jakim borykało się lotnictwo były problemy z silnikami samolotów. Na wykonanych 66 lotów rozpoznawczych aż 25 zakończyło się lądowaniem awaryjnym, a jeden samolot został utracony podczas lotu do 22 sierpnia 1914 roku. 14 sierpnia podjęto decyzję o wymianie samolotów do końca września. Dostarczono samoloty niemieckiej produkcji DFW B. I, Aviatik B. I i Albators B. I. 
Po bitwie.
Zwycięstwo pod Komarowem, wraz z wcześniejszym sukcesem, odniesionym przez Dankla pod Kraśnikiem, nie mogły stanowić zwrotnego punktu kampanii, ale stwarzały dla sił austro- węgierskich dogodną sytuację do jej rozstrzygnięcia na swoją korzyść. Na tym odcinku frontu plan Hötzendorf, polegający na uprzedzeniu uderzenia Rosjan, zakończył się pełnym powodzeniem. Wykorzystanie tych zwycięstw nie było jednak możliwe z uwagi na niepomyślny dla Austriaków rozwój wydarzeń we wschodniej części Galicji. Niebawem rosyjskie siły na Lubelszczyźnie zostały wyraźnie wzmocnione, co zmusiło 1 Armię do odwrotu, zaś 4 Armia niebawem po bitwie pod Komarowem podjęła ambitny, ale zakończony niepowodzeniem atak w kierunku Rawy Ruskiej, usiłując w ten sposób ocalić Lwów przed zajęciem przez siły rosyjskie.
Pomimo tego, iż Austriacy nie mieli szansy wykorzystania chwilowej i lokalnej przewagi strategicznej, wytworzonej w wyniku zwycięstw pod Komarowem i Kraśnikiem, obie bitwy uchroniły ich przed odcięciem sił we wschodniej Galicji przez siły rosyjskie, nacierające na wschodnim brzegu Wisły. Działania wojenne z przełomu sierpnia i września 1914 roku wystawiają też dobre świadectwo armii austro-węgierskiej – okazała się ona nie tylko zdolna do podjęcia skutecznych działań ofensywnych, ale i do pobicia silniejszego przeciwnika w głębi jego terytorium.

</doc>
<doc id="1355831" url="https://pl.wikipedia.org/wiki?curid=1355831" title="Kajko i Kokosz (ujednoznacznienie)">
Kajko i Kokosz (ujednoznacznienie)



</doc>
<doc id="1355835" url="https://pl.wikipedia.org/wiki?curid=1355835" title="Ćajtanja Ćaritamrita">
Ćajtanja Ćaritamrita



</doc>
<doc id="1355836" url="https://pl.wikipedia.org/wiki?curid=1355836" title="Deepak Tijori">
Deepak Tijori

Deepak Tijori (często Depak lub Dipak Tijori, ur. 28 sierpnia 1961 w Mumbaju) – bollywoodzki aktor i reżyser, scenarzysta i producent filmowy.

</doc>
<doc id="1355837" url="https://pl.wikipedia.org/wiki?curid=1355837" title="Chard">
Chard

Chard - miasto w Wielkiej Brytanii, w Anglii w hrabstwie Somerset, w civil parish Chard Town. W 2011 civil parish liczyła 13074 mieszkańców. Jest najwyżej położonym miastem hrabstwa Somerset (121 metrów). Jest również najbardziej na południe wysuniętym miastem hrabstwa. Chard jest wspomniana w Domesday Book (1086) jako "Cerdre".
Prehistoria.
Miasto powstało w IV wieku, kościół św. Marii Dziewicy wybudowano w XI w. i zrekonstruowano w wieku XV (zabytek kl. I). Miasto było główną siedzibą króla Cedrika - pierwszego władcy Wessexu. Badacze eposu "Rycerze Króla Artura" uważają, że Cedric był wzorem na podstawie którego stworzono epos, a także że w pobliżu Chard mieszkał Camelot.

</doc>
<doc id="1355839" url="https://pl.wikipedia.org/wiki?curid=1355839" title="K-S 5 „U Potoka”">
K-S 5 „U Potoka”

K-S 5 „U Potoka” - ciężki schron bojowy w Dolinie Morawy
Schron położony jest ok. 400 m na wschód od rzeki Morawy. Zbudowany był w II klasie odporności co oznacza odpowiednio: grubość stropu 200 cm, grubość ścian od strony nieprzyjaciela 225 cm, grubość ścian tylnych 100 cm. Grubość dzwonów pancernych - 20 cm. Dodatkowo od strony nieprzyjaciela ułożona była zapora kamienna o szerokości 400 cm przysypana ziemią.
Uzbrojenie schronu.
Łącznie uzbrojenie schronu stanowiły 2 działa przeciwpancerne, 7 ciężkich karabinów maszynowych oraz 7 ręcznych karabinów maszynowych.
Załogę schronu stanowiło 37 żołnierzy. W 1938 roku schron był w pełni ukończony i wyposażony w uzbrojenie. W wyniku układu z Monachium został rozbrojony i przekazany Niemcom.
Losy powojenne.
W okresie powojennym schron został zdewastowany - wyrwano między innymi kopuły pancerne. Rekonstrukcja schronu rozpoczęta została przez „Klub vojenské historie KRALKA” w roku 1994. W tym czasie oczyszczono okolice schronu, przygotowano ekspozycje wewnętrzną oraz zamontowano dwie makiety dzwonów pancernych. Udało się także odnowić i zamontować w jednej z izb bojowych działo przeciwpancerne.
Stan aktualny.
Aktualnie schron ma status muzeum, którym opiekuje się „Klub vojenské historie Kralka”. Obiekt i otoczenie utrzymane są w bardzo dobrym stanie. Przy schronie można obejrzeć także zapory przeciwczołgowe typu jeż. 
Obiekt jest okresowo udostępniany dla turystów. Dojście z Doliny Morawy jest oznakowane tablicami informacyjnymi. Należy przejść około 800 m, z czego kilkaset metrów po betonowym fundamencie dawnej zapory przeciwpancernej.

</doc>
<doc id="1355841" url="https://pl.wikipedia.org/wiki?curid=1355841" title="Andrzej Świerczyński">
Andrzej Świerczyński

Andrzej Świerczyński (ur. 25 października 1952 w Warszawie) – polski lekkoatleta (sprinter), olimpijczyk.
Osiągnięcia.
Wystąpił na mistrzostwach Europy w 1974 w Rzymie, gdzie w sztafecie 4 × 100 metrów zajął 5. miejsce (z Markiem Bedyńskim, Grzegorzem Mądrym i Zenonem Nowoszem), a w biegu na 100 metrów odpadł w eliminacjach. Podczas halowych mistrzostw Europy w 1976 w Monachium odpadł w półfinale biegu na 60 metrów.
Startował na igrzyskach olimpijskich w 1976 w Montrealu, gdzie odpadł w ćwierćfinale biegu na 100 metrów, a także w sztafecie 4 × 100 metrów, która był czwarta w finale (wraz ze Świerczyńskim biegli w niej Marian Woronin, Bogdan Grzejszczak i Zenon Licznerski).
Był mistrzem Polski w biegu na 100 metrów w 1974 i 1975, wicemistrzem w biegu na 100 metrów w 1976 i 1977 oraz w biegu na 200 metrów w 1976. W 1977 zdobył brązowy medal w biegu na 200 metrów. Był halowym mistrzem Polski w biegu na 60 metrów w 1976.
Brał udział w 12 meczach reprezentacji Polski odnosząc 1 zwycięstwo indywidualne. Był rekordzistą Polski w sztafecie 4 × 100 metrów.
Jest absolwentem AWF w Warszawie. Startował przez całą karierę w klubie Warszawianka. Jest mężem lekkoatletki Bożeny Nowakowskiej.

</doc>
<doc id="1355845" url="https://pl.wikipedia.org/wiki?curid=1355845" title="Chipping Sodbury">
Chipping Sodbury

Chipping Sodbury – miasto w Wielkiej Brytanii, w Anglii w South Gloucestershire, położone nad rzeką Frome. Miasto rozwinęło się wraz z rozwojem sąsiedniego Yate, tworzy z nim konurbację o wielkości 26 855 mieszkańców (2001 r.). Miasto posiada najprawdopodobniej najszerszą ulicę w Anglii i jedną z najszerszych głównych ulic w Europie.
Nazwa.
Dość szokująca dla mieszkańców (wyraz "sod" jest nieprzyzwoity) wywodzi się ze staroangielskiego "Soppanbyrig" oznaczającego "fort Sloppy". "Chipping" oznaczało targ. 

</doc>
<doc id="1355853" url="https://pl.wikipedia.org/wiki?curid=1355853" title="Język japoński klasyczny">
Język japoński klasyczny



</doc>
<doc id="1355859" url="https://pl.wikipedia.org/wiki?curid=1355859" title="Enosis Neon Paralimni">
Enosis Neon Paralimni

Enosis Neon Paralimni FC – cypryjski klub piłkarski, grający obecnie w pierwszej lidze, mający siedzibę w mieście Paralimni.
Historia.
Klub został założony w kwietniu 1944 roku pod nazwą Enosis Neon Paralimniou. Powstał jako fuzja dwóch innych klubów z miasta Paralimni: Heracles i People’s Love. W logo klubu postanowiono umieścić Partenon wraz z trębaczem. Swój pierwszy mecz Enosis Neon rozegrał w 1945 roku z niemieckimi więźniami, ale pierwsze oficjalne spotkanie odbyło się 16 września tamtego roku, a przeciwnikiem zespołu był Anorthosis Famagusta, który wygrał 5:4. W sezonie 1969/1970 Paralimni po raz pierwszy awansował do pierwszej ligi Cypru i od tego czasu nieprzerwanie występuje w najwyższej klasie rozgrywkowej w kraju. W 1975 roku był wicemistrzem Cypru, a czterokrotnie dochodził do finału Pucharu Cypru, jednak za każdym razem ponosił porażkę.

</doc>
<doc id="1355860" url="https://pl.wikipedia.org/wiki?curid=1355860" title="Wielkomilud">
Wielkomilud

Wielkomilud (oryg. "The BFG" – "The Big Friendly Giant", inne polskie tytuły: "BFO", "BFG") – powieść fantastyczna dla dzieci autorstwa Roalda Dahla (rok wydania 1982), ilustrowana przez Quentina Blake’a.
Niemiecki przekład został nagrodzony Deutscher Jugendliteraturpreis w 1985. Polski przekład Michała Kłobukowskiego uzyskał główną nagrodę Stowarzyszenia Tłumaczy Polskich za rok 1991.
Ekranizacje.
Powieść była dwukrotnie ekranizowana:

</doc>
<doc id="1355861" url="https://pl.wikipedia.org/wiki?curid=1355861" title="EN Paralimni">
EN Paralimni



</doc>
<doc id="1355864" url="https://pl.wikipedia.org/wiki?curid=1355864" title="German z Paryża">
German z Paryża

German z Paryża (ur. ok. 496 niedaleko Autun we Francji, zm. 28 maja 576 w Paryżu) – 20. biskup Paryża, święty Kościoła katolickiego i prawosławnego.
Życiorys.
German przez piętnaście lat przebywał w Laizu u swego krewnego Skopillona, prawdopodobnie prowadząc życie na wpół pustelnicze. Święcenia kapłańskie otrzymał z rąk biskupa Autun, Agrypina, który uczynił Germana przełożonym w klasztorze św. Symforiusza ("Abbay Saint-Symphorien") na przedmieściach Autunu. Gdy z energią chciał przywrócić dyscyplinę, mnisi podnieśli bunt. Około 555 roku German przeniósł się do Paryża. Król Childebert I mianował go biskupem Paryża. Mimo to German nadal wiódł życie skromne i surowe.
Jego przykład i nauki sprawiały, iż wielu grzeszników wracało na łono Kościoła, nawet król przestał poświęcać się wyłącznie sprawom ziemskim i stał się dobroczyńcą biednych, zakładając wiele fundacji dobroczynnych. Św. German w swoim paryskim Kościele założył benedyktyński klasztor, zwany obecnie Saint-Germain-des-Pres, przy którym później został pochowany.
Kult.
Około 660 roku jego grobowiec dekorował św. Eligiusz, natomiast w 754 król Franków Pepin Krótki uczestniczył w uroczystej translacji relikwii.
Patronat.
Święty German jest patronem więźniów i muzyki, jest orędownikiem od ognia i gorączki.
Dzień obchodów.
Wspomnienie liturgiczne w Kościele katolickim obchodzone jest 28 maja, natomiast w Paryżu 1 października i 25 lipca.
Kult w Cerkwi prawosławnej nie jest tak rozpowszechniony. Wyznawcy prawosławia wspominają Świętego 28 maja/10 czerwca, tj. 10 czerwca według kalendarza gregoriańskiego.

</doc>
<doc id="1355865" url="https://pl.wikipedia.org/wiki?curid=1355865" title="WLZ">
WLZ



</doc>
<doc id="1355867" url="https://pl.wikipedia.org/wiki?curid=1355867" title="Worek Bieszczadzki">
Worek Bieszczadzki

Worek Bieszczadzki – nieformalna nazwa (o charakterze turystycznym) określająca teren położony między pasmem polskich Bieszczadów Wysokich na zachodzie a granicą z Ukrainą na wschodzie i południu. Jest to polska część doliny górnego Sanu, od jego źródeł, aż po Tarnawę Niżną.
W okresie PRL ze względu na przepisy graniczne teren ten był niedostępny dla turystów.
Obecnie jeden z najatrakcyjniejszych fragmentów Bieszczadów, z pozostałościami cerkwi i cmentarza w Beniowej, oraz tzw. Grobem Hrabiny na terenie dawnych Sianek.
Do południowej części Worka Bieszczadzkiego doprowadza ścieżka dydaktyczna Bieszczadzkiego Parku Narodowego kończąca się w okolicach Przełęczy Użockiej, przy źródle pierwszego lewego dopływu Sanu.

</doc>
<doc id="1355869" url="https://pl.wikipedia.org/wiki?curid=1355869" title="Anurognaty">
Anurognaty

Anurognaty, "Anurognathidae" – rodzina małych pterozaurów żyjących podczas okresu jurajskiego, a także we wczesnej kredzie.
Ich ogon uległ uwstecznieniu, inaczej niż w standardowym wyobrażeniu członka swego podrzędu.

</doc>
<doc id="1355870" url="https://pl.wikipedia.org/wiki?curid=1355870" title="Lista krążowników Royal Navy">
Lista krążowników Royal Navy

Podział przed Traktatem Waszyngtońskim (1922).
Duże lekkie krążowniki.
"Duże lekkie krążowniki" (ang. large light cruisers) były projektem lorda Fishera przeznaczonymi do operowania na wodach Morza Bałtyckiego, często są także klasyfikowane jako krążowniki liniowe.

</doc>
<doc id="1355874" url="https://pl.wikipedia.org/wiki?curid=1355874" title="DAC 1904 Dunajská Streda">
DAC 1904 Dunajská Streda

DAC Dunajská Streda, właśc. Football Club Dunajskostredský Atletický Club 1904 (skrót. FC DAC 1904) – słowacki klub piłkarski, grający obecnie w pierwszej lidze słowackiej, mający siedzibę w mieście Dunajská Streda, leżącym na Małej Nizinie Naddunajskiej.
Historia.
Klub został założony w 1904 roku jako "Dunaszerdahelyi Atlétikai Club", gdy Słowacja była częścią Austro-Węgier. W 1987 roku zdobył zarówno Puchar Słowacji, jak i Puchar Czechosłowacji. W sezonie 1987/1988 wystąpił w Pucharze Zdobywców Pucharów, jednak odpadł w pierwszej rundzie po dwumeczu z BSC Young Boys ze Szwajcarii (2:1, 1:3). W tamtym sezonie DAC zajął 3. miejsce w lidze, najwyższe w swojej historii i awansował do Pucharu UEFA. W pierwszej rundzie okazał się lepszy od szwedzkiego Östers IF (0:2, 6:0), ale w rundzie drugiej DAC odpadł z Bayernem Monachium dwukrotnie przegrywając – 1:3 i 0:2. W sezonie 1993/1994 klub ponownie wystąpił w Pucharze UEFA, ale odpadł z niego po dwumeczu z SV Salzburg. W 2000 roku zespół spadł z pierwszej ligi. W 2008 roku zespół ponownie pojawił się w ekstraklasie. 
Chronologia nazw.
Źródło: fcdac.sk, claudionicoletti.eu

</doc>
<doc id="1355875" url="https://pl.wikipedia.org/wiki?curid=1355875" title="DAC Dunajská Streda">
DAC Dunajská Streda



</doc>
<doc id="1355876" url="https://pl.wikipedia.org/wiki?curid=1355876" title="DAC 1904 Dunajska Streda">
DAC 1904 Dunajska Streda



</doc>
<doc id="1355877" url="https://pl.wikipedia.org/wiki?curid=1355877" title="DAC Dunajska Streda">
DAC Dunajska Streda



</doc>
<doc id="1355878" url="https://pl.wikipedia.org/wiki?curid=1355878" title="Opalenica (stacja kolejowa)">
Opalenica (stacja kolejowa)

Opalenica – stacja kolejowa w Opalenicy, w powiecie nowotomyskim, w województwie wielkopolskim, w Polsce, leżąca na szlaku kolejowym Warszawa Zachodnia – Frankfurt (Oder).
Opis.
Według klasyfikacji PKP ma kategorię dworca lokalnego. Znajdują się tu 2 perony. Została otwarta w 1870 roku. W 1871 roku została uruchomiona linia do Grodziska Wielkopolskiego.
Pasażerowie.
W roku 2017 wymiana pasażerska wyniosła 548 tys. osób (1,5 tys. dziennie).
W roku 2018 stacja obsługiwała 2,1 tys. pasażerów na dobę (łącznie 767 tys. osób).
W roku 2019 wymiana pasażerska wyniosła 840 tys. osób (2,3 tys. dziennie).
W roku 2020 wymiana pasażerska wyniosła 586 tys. osób (1,6 tys. dziennie).
W roku 2021 wymiana pasażerska wyniosła 365 tys. osób (1 tys. dziennie).
Modernizacja.
W 2020 roku rozpoczęła się kompleksowa przebudowa dworca. Prace – obejmujące m.in. przebudowę budynku (zastąpienie części ścian przeszkleniem, docieplenie), dostosowanie dla osób niepełnosprawnych, budowę parkingu rowerowego – zakończono 23 lutego 2023. 

</doc>
<doc id="1355879" url="https://pl.wikipedia.org/wiki?curid=1355879" title="Powrót włośniczkowy">
Powrót włośniczkowy



</doc>
<doc id="1355881" url="https://pl.wikipedia.org/wiki?curid=1355881" title="Dostęp doszpikowy">
Dostęp doszpikowy



</doc>
<doc id="1355887" url="https://pl.wikipedia.org/wiki?curid=1355887" title="Reguła Parklanda">
Reguła Parklanda



</doc>
<doc id="1355888" url="https://pl.wikipedia.org/wiki?curid=1355888" title="Pont de la Concorde">
Pont de la Concorde

Pont de la Concorde (tłum. most zgody) – most łukowy łączący dwa brzegi Sekwany między bulwarami Tuileries (prawy brzeg) i Orsay w Paryżu, we Francji.
Budowa mostu w tym miejscu była uwzględniona w planach rozwoju miasta od 1725 roku, tj. od momentu zakończenia prac nad placem Ludwika XV (dziś Place de la Concorde). Jednak dopiero w 1787 roku Ludwik XVI polecił wykonanie tego mostu, wstępnie nazwanego jego imieniem, Jeanowi Perronetowi i Danielowi Trudaine’owi. Prace trwały, gdy wybuchła rewolucja francuska. Nowe władze Paryża zarządziły zmianę projektowanej nazwy przeprawy na Pont de la Révolution oraz symboliczne wykorzystanie przy jego budowie kamieni z rozbiórki Bastylii.
W 1810 roku Napoleon Bonaparte nakazał redekorację mostu, na którym pojawiło się 8 posągów tych generałów czasów rewolucji i Cesarstwa, którzy zginęli na polu walki. W czasie Restauracji figury te zostały usunięte i zastąpione posągami wielkich ludzi czasów przedrewolucyjnych – czterech słynnych ministrów Colberta, Richelieu, Sugera oraz de Sully’ego, czterech dowódców wojskowych Bayarda, du Guesclina, Wielkiego Kondeusza i de Turenne’a, wreszcie czterech marynarzy: Duguaya-Trouina, Duquesne’a, Suffrena i Tourville’a. Przy budowie tego imponującego kompleksu rzeźb kierowano się jednak bardziej względami ideowymi niż technicznymi; przeciążały one poważnie most i w 1830 roku musiały zostać przeniesione do Wersalu. Restauracja przywróciła również mostowi imię Ludwika XVI, które ponownie zmieniono po 1830 roku, tym razem na nazwę obecną.
W latach 1930–1932 most został poszerzony (z pierwotnych 14 metrów do 35) i wzmocniony, jako że po licznych zmianach w urbanistyce miasta okazał się, wbrew pierwotnym założeniom, najbardziej obciążoną przeprawą przez Sekwanę. Kierujący przebudową inżynierowie Deval i Malet zachowali jednak klasycystyczny styl oryginału.

</doc>
<doc id="1355889" url="https://pl.wikipedia.org/wiki?curid=1355889" title="Port lotniczy Haikou-Meilan">
Port lotniczy Haikou-Meilan

Port lotniczy Haikou-Meilan (IATA: HAK, ICAO: ZJHK) – międzynarodowy port lotniczy położony 25 km od centrum Haikou, na wyspie Hajnan, w Chinach.

</doc>
<doc id="1355890" url="https://pl.wikipedia.org/wiki?curid=1355890" title="Władimir Burmakin">
Władimir Burmakin

Władimir Burmakin, ros. Владимир Бурмакин (ur. 6 czerwca 1967) – rosyjski szachista, arcymistrz od 1994 roku.
Kariera szachowa.
Jeden z pierwszych sukcesów odniósł w 1991 r., dzieląc III m. w kołowym turnieju w Belgradzie. W 1994 r. podzielił III-VI m. (za Piotrem Swidlerem i Michaiłem Ułybinem, wspólnie z Wasilijem Jemielinem, Siergiejem Rublewskim i Siergiejem Ionowem) w rozegranym systemem szwajcarskim finale indywidualnych mistrzostw Rosji.
Na swoim koncie posiada wiele sukcesów w otwartych turniejach międzynarodowych. Należą do nich zwycięstwa bądź dzielenie I miejsca m.in. w:
Najwyższy ranking w dotychczasowej karierze osiągnął 1 lipca 2009 r., z wynikiem 2627 punktów zajmował wówczas 29. miejsce wśród rosyjskich szachistów.

</doc>
<doc id="1355897" url="https://pl.wikipedia.org/wiki?curid=1355897" title="Hackamore">
Hackamore

Hackamore – rodzaj końskiego ogłowia bezwędzidłowego, często mylony z rodzajem wędzidła. Ogłowia tego typu oddziałują przede wszystkim na kość nosową konia oraz jego potylicę. Hackamore stosuje się najczęściej u koni, które nie reagują na wędzidło oraz u koni z problemami zębowymi. Zakłada się je na nos konia i za pomocą dźwigni wywiera nacisk na to miejsce. Im dłuższa dźwignia (czanki), tym hackamore mocniejsze. Najczęściej używane do skoków i westernu.
Uznawane są za delikatniejsze w działaniu od ogłowi wędzidłowych – w końskiej żuchwie znajduje się o wiele więcej zakończeń nerwowych, niż na końskim nosie. Należy jednak używać go z wyczuciem, ponieważ nachrapnik jest umieszczony dokładnie na stosunkowo delikatnej kości nosowej.
Bardzo podobnie do Hackmore działa ogłowie typu bosal używanym w stylu westernowym.

</doc>
<doc id="1355901" url="https://pl.wikipedia.org/wiki?curid=1355901" title="Hacamore">
Hacamore



</doc>
<doc id="1355904" url="https://pl.wikipedia.org/wiki?curid=1355904" title="Fotoliza wody">
Fotoliza wody

Fotoliza wody – rozpad wody pod wpływem światła (fotodysocjacja) na elektrony, jony wodorowe (protony) i cząsteczki tlenu. Proces zachodzi w fazie jasnej fotosyntezy za sprawą kompleksu rozkładającego wodę (będącego częścią fotoukładu II):
Poprawny jest zapis także zwielokrotniony:

</doc>
<doc id="1355905" url="https://pl.wikipedia.org/wiki?curid=1355905" title="FC Chiasso">
FC Chiasso

Football Club Chiasso – szwajcarski klub piłkarski, mający siedzibę we wsi Chiasso, leżącym w kantonie Ticino. Obecnie występuje w Swiss Promotion League. 
Historia.
Klub został założony w 1905 roku. W latach 1914–1923 występował we włoskiej Serie A, z uwagi na niską aktywność piłkarską w Szwajcarii, od 1923 ponownie zaczął występować w lidze szwajcarskiej. Największe sukcesy święcił w latach 1948–1961, kiedy występował w pierwszej lidze. W 1951 roku został wicemistrzem Szwajcarii, a w 1952 roku zajął 3. miejsce. W 2008 roku spadł z Challenge League (odpowiednik drugiej ligi) do trzeciej.

</doc>
<doc id="1355917" url="https://pl.wikipedia.org/wiki?curid=1355917" title="1Time">
1Time

1Time – południowoafrykańska tania linia lotnicza z siedzibą w Johannesburgu. Głównym węzłem jest port lotniczy Johannesburg. Pierwszy lot odbył się 25 lutego 2004. Linie obsługiwały dziennie 3 powrotne loty Johannesburg – Kapsztad, oraz 1 powrotny lot pomiędzy Johannesburgiem a Durbanem.
W listopadzie 2012 roku linie ogłosiły upadłość. 
Flota.
Flota 1Time (2011):

</doc>
<doc id="1355918" url="https://pl.wikipedia.org/wiki?curid=1355918" title="El Gabal">
El Gabal

El Gabal ("Elah Gabal", Pan Góry, grecki "Heliogabal") – syryjski bóg słońca, lokalna forma kultu ogólnosemickiego Baala, czczony w Emesie. Jego kult za czasów cesarza Heliogabala był okresowo wprowadzony w Imperium Romanum.
W Emesie znajdowała się świątynia El Gabala, wedle relacji Herodiana niezwykle bogata. Bóstwu nie sporządzano żadnych podobizn, w świątyni znajdował się jednak otoczony wielką czcią czarny kamień, prawdopodobnie meteoryt (Herodian podaje iż "spadł on z nieba").
W pierwszym roku swojego panowania cesarz Heliogabal, będący w dzieciństwie kapłanem El Gabala, sprowadził kult bóstwa do Rzymu. Nakazał w budynku senatu umieścić ponad posągiem Wiktorii obraz przedstawiający cesarza składającego ofiarę El Gabalowi, a także wymieniać imię nowego bóstwa przed rodzimymi bogami podczas składania publicznych ofiar. Następnie na Palatynie wybudowano ogromną świątynię o nazwie Elagabalium, w której umieszczono sprowadzony z Emesy czarny kamień. Świątynia stała się głównym centrum nowego kultu; sprowadzono do niej m.in. ogień Westy, tarcze Marsa czy kamień poświęcony Kybele. Codziennie rano cesarz składał El Gabalowi przed świątynią krwawe ofiary i przy wtórze bębenków oraz cymbałów odprawiał rytualny taniec w orszaku syryjskich dziewcząt. Drugą świątynię poświęconą nowemu bóstwu, również ogromnych rozmiarów, wybudowano w ogrodach Eskwilinu.
Kult El Gabala ze względu na swoje wschodnie pochodzenie był od początku niepopularny w Rzymie. Heliogabal nakazywał senatorom uczestniczenie w obrzędach. Co roku w połowie lata urządzano procesję ze świątyni na Palatynie do świątyni na Eskwilinie, podczas której czarny kamień przewożono na zaprzężonym w sześć białych koni powozie.
Ostateczne wzburzenie cesarz wzbudził, ogłaszając wyniesienie El Gabala nad Jowisza. Zaczął też poszukiwać oficjalnej żony dla bóstwa. Początkowo wybór padł na Atenę, potem jednak sprowadził jako żonę dla boga czczoną w Kartaginie boginię Uranię, wyprawiając w Rzymie huczną uroczystość zaślubin obu bóstw.
Po śmierci cesarza jego reformy religijne zostały zniesione, zaś czarny kamień odesłano z powrotem do Emesy. Krótkotrwały kult El Gabala w Rzymie wywarł jednak wpływ na późniejszy kult Sol Invictus.

</doc>
<doc id="1355926" url="https://pl.wikipedia.org/wiki?curid=1355926" title="Przepuklina oponowa">
Przepuklina oponowa

Przepuklina oponowa (łac. "meningocele", ang. "meningocele") zwana również, z uwagi na możliwą zawartość worka przepuklinowego, przepukliną oponowo-rdzeniową (łac. "myelomeningocele") – wada dysraficzna powstająca około 4 tygodnia życia płodowego z powodu niezamknięcia się części grzbietowej cewy nerwowej, w wyniku czego dochodzi w późniejszych okresach życia do powstania ubytku w miejscu niezrośniętych kręgów lub kości pokrywy czaszki, które może stać się punktem wyjścia przepukliny.
Przepuklina oponowa w 80% przypadków umiejscowiona jest w odcinku lędźwiowym lub krzyżowym kręgosłupa. W 90% przypadków towarzyszy jej wodogłowie.
W zależności od stopnia nasilenia wady wyróżnia się:
Rokowanie.
Rokowanie zależy od stopnia nasilenia przepukliny, a więc od początkowych objawów ubytku neurologicznego. W 80% przypadków, pomimo współistnienia wodogłowia, rozwój intelektualny jest prawidłowy. Zwykle do końca życia u dzieci i później dorosłych stwierdza się różnego stopnia ubytki neurologiczne (zwykle niewielkiego stopnia).
W przypadku otwartych przepuklin oponowo-rdzeniowych dodatkowo rokowanie pogarsza ryzyko rozwoju zapalenia opon mózgowo-rdzeniowych.
Uwagi.
Ryzyko wystąpienia wady może być zmniejszone (o około 70%) poprzez profilaktyczne przyjmowanie kwasu foliowego w okresie przedkoncepcyjnym (przed zapłodnieniem) i do 12 tygodnia ciąży. W Polsce od 1997 prowadzony jest "Program pierwotnej profilaktyki wad cewy nerwowej", którego celem jest upowszechnienie spożycia kwasu foliowego w dawce 0,4 mg przez wszystkie kobiety w okresie rozrodczym, które mogą zajść w ciążę. U kobiet z dodatnim wywiadem położniczym w kierunku wad dysraficznych, dawka powinna być dziesięciokrotnie wyższa (4 mg/d).

</doc>
<doc id="1355931" url="https://pl.wikipedia.org/wiki?curid=1355931" title="Stephen Thrower">
Stephen Thrower

Stephen Thrower (ur. 9 grudnia 1963 w Ashton-Under-Lyne, Manchester) – angielski muzyk i pisarz.
Jako muzyk działał w projektach Coil, Possession, Satin Chickens, Put Put, Identical i Skullflower. Obecnie nagrywa razem z Ossianem Brownem (również byłym muzykiem Coila) pod nazwą Cyclobe. Pierwsze dwa albumy duetu, "Luminous Darkness" i "The Visitors" zostały wydane w Wielkiej Brytanii przez label Phantomcode, natomiast split Cyclobe i Nurse With Wound, "Paraparaparallelogrammatica" wydała amerykańska wytwórnia Beta Lactam.
Thrower zajmuje się również kinem niezależnym i horrorami. Opublikował m.in. książki "Beyond Terror: The Films of Lucio Fulci", "The Eyeball Compendium", i "Nightmare USA: The Untold Story of the Exploitation Independents". Cyclobe nagrali temat przewodni do filmu George'a Barry'ego "Death Bed: The Bed That Eats" i muzykę do pierwszego pakistańskiego horroru, "Zibarkhana".

</doc>
<doc id="1355932" url="https://pl.wikipedia.org/wiki?curid=1355932" title="Historia badań nad przewlekłą obturacyjną chorobą płuc">
Historia badań nad przewlekłą obturacyjną chorobą płuc

Historia badań nad przewlekłą obturacyjną chorobą płuc – przewlekła obturacyjna choroba płuc jest poważnym problemem medycznych. Jest to choroba przewlekła i nieuleczalna. Szacuje się, że ponad 10% osób w wieku &gt;40 lat jest dotkniętych tą chorobą. Jest ona związana głównie z paleniem tytoniu, ale inne czynniki, w tym również genetyczne, biorą w udział w patogenezie. Poniżej przedstawiono zarys badań, które na przestrzeni lat doprowadziły do lepszego poznania i zrozumienia mechanizmów POChP.
Prawdopodobnie pierwszy opis rozedmy płuc, określonej jako "voluminous lungs", dokonany przez Théophile'a Boneta (1620-1689) w pracy "Sepulchretum, sive, Anatomica practica, ex cadaveribus morbo denatis".
Giovanni Battista Morgagni (1682 – 1771) opisał 19 przypadków obrzmienia płuc.
Matthew Baillie (1761-1823) w dziele "Morbid Anatomy of Some of the Most Important Parts of the Human Body" zaprezentował ilustracje rozedmowych płuc.
Charles Badham (1780-1845) opisał zapalenie oskrzelików i przewlekłe zapalenie oskrzeli. Użył także słowa "katar" na określenie przewlekłego kaszlu z nadmiernym wydzielaniem błony śluzowej.
René Laënnec (1781-1826) opisał rozedmę. Zaobserwował, że rozedmowe płuca są przepełnione powietrzem i z trudem się opróżniają. Pisał między innymi:
John Hutchinson (1811–1861) wynalazł spirometr – aparat stosowany do dnia dzisiejszego w celu diagnostyki POCHP.
W 8. wydaniu dzieła "The Principles and practices of medicine" William Osler (1849-1919) przypuszczał, że rozedma jest spowodowana nadmiernym ciśnieniem w oskrzelach.
Ronald Christie zidentyfikował składowe POCHP, stwierdzając, że należy się liczyć z rozpoznaniem u pacjentów z zaostrzeniem duszności, u których współistnieje rozedma z przewlekłym zapaleniem oskrzeli oraz astmą oskrzelową.
Oswald opisał ponad 1000 przypadków przewlekłego zapalenia oskrzeli.
Pojawiły się prace na temat powiązania przewlekłego zapalenia oskrzeli z nawracającymi infekcjami układu oddechowego i skażeniem powietrza.
Został wydany podręcznik "Pulmonary emphysema", autorstwa Baracha i Bickermana, w którym opisali współczesne metody leczenia rozedmy.
Również w tym roku ukazał się "Textbook of respiratory medicine", zawierający m.in. spirogramy chorych na rozedmę.
Miała miejsce pierwsza z corocznych konferencji w Aspen na temat problemów związanych z patogenezą, rozpoznawaniem i leczeniem rozedmy.
Próba ustalenia konsensusu w sprawie definicji schorzenia (CIBA Guest Symposium).
Powstała hipoteza genetycznie uwarunkowanej nadwrażliwości oskrzeli u chorych na POChP.
American Thoracic Society zdefiniowało przewlekłe zapalenie oskrzeli jako przewlekły kaszel, trwający przynajmniej 3 miesiące przez co najmniej 2 lata, oraz rozedmę jako poszerzenie dróg oddechowych z degradacją ścian.
Laurel i Eriksson odkryli schorzenie genetyczne – niedobór α1-antytrypsyny. Po przebadaniu 1500 pacjentów u 5 z nich stwierdzono w elektroforezie nieobecność frakcji α1. U 3 pacjentów z niedoborem wykryto rozedmę, którą rozwinęli w młodym wieku.
Powstał eksperymentalny model rozedmy. Po podaniu do dróg oddechowych świnek morskich ekstraktu trzustkowego zawierającego papainę powstała rozedma. Pierwotnym celem badania było wytworzenie eksperymentalnej krzemicy.
William Briscoe podczas konferencji w Aspen prawdopodobnie po raz pierwszy użył określenia COPD (chronic obstructive pulmonary disease – przewlekła obturacyjna choroba płuc).
Do nomenklatury medycznej została wprowadzona nazwa – przewlekła obturacyjna choroba płucna.
Została utworzona Światowa Strategia Rozpoznawania, Leczenia i Prewencji Przewlekłej Obturacyjnej Choroby Płuc (Global Initiative for Chronic Obstructive Lung Disease – GOLD).
Powstał pierwszy raport GOLD.
Teoria o autoimmunologicznym schorzeniu naczyniowym w patogenezie rozedmy.

</doc>
<doc id="1355933" url="https://pl.wikipedia.org/wiki?curid=1355933" title="Ashton-Under-Lyne">
Ashton-Under-Lyne



</doc>
<doc id="1355934" url="https://pl.wikipedia.org/wiki?curid=1355934" title="Stephen Wyndham Thrower">
Stephen Wyndham Thrower



</doc>
<doc id="1355936" url="https://pl.wikipedia.org/wiki?curid=1355936" title="Lucjusz Munacjusz Plankus">
Lucjusz Munacjusz Plankus

Lucjusz Munacjusz Plankus (; ur. ok. 87 p.n.e., zm. ok. 15 p.n.e.) – rzymski senator, konsul w 42 p.n.e. i cenzor w 22 p.n.e. razem z Emiliuszem Lepidusem Paullusem. Obok Talleyranda osiemnaście wieków później stanowi przykład osoby, która potrafiła przetrwać niesprzyjające okoliczności przez ciągłe zmiany sojuszy.
Początki jego kariery są raczej niejasne i niewiele o nim wiadomo. Było oficerem Juliusza Cezara podczas podboju Galii i w wojnie domowej przeciw Pompejuszowi. W czasie zamordowania Cezara 15 marca 44 r. p.n.e. Plankus był prokonsulem prowincji Gallia Comata. W następnym roku jednak poparł Marka Antoniusza i objął urząd konsula razem z Markiem Emiliuszem Lepidusem w 42 r. p.n.e. Został prokonsulem Azji ok. 40 r. p.n.e. Podczas wyprawy Marka Antoniusza do Armenii i Partii, aby pomścić śmierć Krassusa, Plankus został prokonsulem Syrii. Ale kiedy upadła kampania Antoniusza przeciw Partom, opuścił go i przyłączył się do Oktawiana Augusta. Według Swetoniusza, to Plankus zaproponował Oktawianowi przyjąć tytuł Augusta raczej niż być nazywanym Romulusem – drugim założycielem Rzymu.
W 22 r. p.n.e. August wyznaczył Plankusa i Emiliusza Lepidusa Paullusa na urząd cenzora. Okres ich urzędowania nie odznaczył się niczym szczególnym, ale był ostatnim, w którym wyznaczono cenzorów.
Niezbyt pochlebną opinię o Plankusie wydaje Seneka Młodszy. Nazywa go "największym czarodziejem obłudy", który "głosił jako zasadę, że trzeba kadzić - bezczelnie i prosto w oczy, a nie subtelnie i nie nadrabiając anielską miną". Zwracając się do adresata swego dzieła, Lucyliusza, prokuratora Sycylii, stwierdza: "Wyobraź sobie, drogi Lucyliuszu, że otoczy cię sztab takich Plankusów, a wtedy nic ci nie pomoże to jedno - że nie chcesz, by cię chwalono".
Plankus jest jedną z niewielu osobistości rzymskich, których grób zachował się do dziś, choć jego ciała dawno już nie ma. Mauzoleum Plankusa, masywny grób w kształcie cylindra znajduje się w miejscowości Gaeta, na nadmorskim wzgórzu; w środku jest poświęcona mu stała wystawa.

</doc>
<doc id="1355938" url="https://pl.wikipedia.org/wiki?curid=1355938" title="Feline">
Feline

Feline – siódmy studyjny album zespołu The Stranglers, wydany w 1983 roku, nakładem wydawnictwa Epic Records. Na rynku ukazał się 1 stycznia. Producentem płyty był Steve Churchyard. Album zajął 4. miejsce na brytyjskiej liście sprzedaży UK Albums Chart.

</doc>
<doc id="1355939" url="https://pl.wikipedia.org/wiki?curid=1355939" title="Roberto Matosas">
Roberto Matosas

Roberto Matosas (ur. 11 maja 1940 w Mercedesie) – piłkarz urugwajski noszący przydomek "Abuelo", pomocnik, potem obrońca, stoper. Później trener.
Był w kadrze "40" na finały mistrzostw świata w 1966 roku. Jako piłkarz klubu CA Peñarol wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał we wszystkich sześciu meczach – z Izraelem, Włochami, Szwecją, ZSRR, Brazylią i Niemcami.
Od 23 marca 1963 do 10 lutego 1971 rozegrał w reprezentacji Urugwaju 20 meczów.
Nigdy nie zagrał w turnieju Copa América.
Występował w "Peñarolu", z którym zdobył Copa Libertadores 1961 oraz dotarł do finału w Copa Libertadores 1962 i do półfinału Copa Libertadores 1963. Potem grał Argentynie w klubie River Plate, z którym dotarł do finału Copa Libertadores 1966, gdzie wystąpił przeciwko swemu poprzedniemu klubowi, "Peñarolowi". Po powrocie do Urugwaju znów w "Peñarolu", z którym dotarł do półfinału Copa Libertadores 1969 oraz pomógł klubowi w dotarciu do finału Copa Libertadores 1970, choć w samym finale nie zagrał. Ostatni raz w Pucharze Wyzwolicieli Matosas zagrał podczas nieudanego dla jego klubu turnieju Copa Libertadores 1973.
Łącznie w Copa Libertadores w latach 1961–1973 Matosas rozegrał 78 meczów i zdobył 6 bramek
Karierę piłkarską zakończył w Meksyku, gdzie potem osiadł na stałe i został trenerem (kierował m.in. drużyną klubu CF Monterrey). W 1976 pracował jako trener w USA, w klubie San Antonio Thunder. Uchodził za piłkarza myślącego i inteligentnego.
Jego syn Gustavo Matosas również jest trenerem.

</doc>
<doc id="1355941" url="https://pl.wikipedia.org/wiki?curid=1355941" title="CIDP">
CIDP



</doc>
<doc id="1355942" url="https://pl.wikipedia.org/wiki?curid=1355942" title="Skalnica cienista">
Skalnica cienista

Skalnica cienista ("Saxifraga umbrosa" L.) – gatunek rośliny należący do rodziny skalnicowatych. W Polsce jest uprawiana jako roślina ozdobna.
Zmienność.
W uprawie występuje mieszaniec "S. × geum" L. (syn. "S. × umbrosa") o owłosionych liściach.
Zastosowanie.
Jest uprawiana jako roślina ozdobna. Nadaje się szczególnie do ogródków skalnych, poza tym bywa uprawiana jako roślina okrywowa na mniejsze powierzchnie. Wymaga próchnicznej i wilgotnej gleby.

</doc>
<doc id="1355943" url="https://pl.wikipedia.org/wiki?curid=1355943" title="Saxifraga umbrosa">
Saxifraga umbrosa



</doc>
<doc id="1355944" url="https://pl.wikipedia.org/wiki?curid=1355944" title="Siewierski Komisariat Biskupi">
Siewierski Komisariat Biskupi



</doc>
<doc id="1355946" url="https://pl.wikipedia.org/wiki?curid=1355946" title="Pont des Invalides">
Pont des Invalides

Pont des Invalides – najniżej położony most w Paryżu, łączący dwa brzegi Sekwany.
W 1821 inżynier Claude Navier opracował projekt rewolucyjnego technicznie jak na owe czasy mostu pod nazwą Pont des Invalides na miejscu dzisiejszego Pont d'Alexandre III. W 1824 rozpoczął realizację swojego projektu mostu podwieszonego, przechodzącego przez rzekę bez dodatkowych filarów. Już w trakcie budowy okazało się, że projekt zawierał wiele technicznych błędów, w rezultacie rozpoczęte fragmenty mostu rozebrano.
Nowy projekt, sporządzony przez de Vergesa oraz Bayarda de la Vingtrie, zainspirowany był pracą Naviera. Zaproponowano most podwieszony, oparty dodatkowo na dwóch filarach położonych w rzece. W 1829 most według tego projektu został otwarty na obecnym miejscu, jednak i w tym wypadku ambitny projekt nie sprawdził się i w 1854 most musiał zostać zburzony. Kolejny most na tym miejscu wznieśli Jules Savarin i Paul Martin Gallocher de Lagalisserie w rok później, gdy Paryż przygotowywał się do organizacji Wystawy Światowej. Wykorzystali przy tym filary, które poprzednio podtrzymywały most, jednak zmienili jego formę, dobudowując trzeci filar i tworząc tym samym most łukowy. Na środkowym filarze rzeźbiarze Wiktor Vilain oraz Georges Diebolt wykonali alegoryczne kompozycje zatytułowane odpowiednio "Zwycięstwo na lądzie" oraz "Zwycięstwo na morzu", zaś filary boczne ozdobiły płaskorzeźby sławiące armię cesarską.
W 1878 nieoczekiwanie most obsunął się o 25 cm, a dwa lata później ponownie uszkodziło go poważne oblodzenie rzeki. Przeszedł zatem gruntowny remont, a jeszcze w 1956 dobudowano do niego chodniki dla ruchu pieszego (wcześniej służył jedynie pojazdom).
Łączna długość mostu wynosi 152 metry, szerokość - 18 m, z czego 14 zajmuje szosa.

</doc>
<doc id="1355952" url="https://pl.wikipedia.org/wiki?curid=1355952" title="Prayers on Fire">
Prayers on Fire

Prayers on Fire – album zespołu The Birthday Party, został wydany w kwietniu 1981 przez wydawnictwo 4AD. Płyta jest właściwie pierwszym pełnym wydawnictwem międzynarodowym zrealizowaną pod nazwą "The Birthday Party". Pomimo to, że zespół definitywnie opuścił Australię aby zdobywać popularność w Anglii, płyta została nagrana w Melbourne, pomiędzy grudniem 1980 a styczniem 1981. Członkowie lokalnego zespołu z Melbourne Equal Local, wspomogli zespół w nagraniu utworu "Nick the Stripper" (Saksofon tenorowy został nagrany przez Micka Hausera, który został błędnie opisany na okładce jako "Mick Hunter").

</doc>
<doc id="1355956" url="https://pl.wikipedia.org/wiki?curid=1355956" title="Port lotniczy Tel Awiw-Sede Dow">
Port lotniczy Tel Awiw-Sede Dow

Port lotniczy Sede Dow (hebr. נמל התעופה דב הוז, "Namal HaTe’ufa Dov Hoz") (IATA: SDV, ICAO: LLSD) – lotnisko położone w mieście Tel Awiw, w centralnej części Izraela.
Lotnisko przypomina kształtem literę „L”, której pionowa długa kreska jest wykorzystywana przez lotnictwo cywilne, natomiast poziomą krótką podstawę wykorzystują Siły Powietrzne Izraela – baza lotnicza Sede Dow.
Historia.
W 1937 burmistrz Tel Awiwu, Jisra’el Rokach, zwrócił się z prośbą do brytyjskich władz w Mandacie Palestyny o wydanie zezwolenia na budowę lotniska w mieście. Jako powód podano problemy Żydów w bezpiecznym poruszaniu się po Palestynie podczas arabskiej rewolty 1936-39. Prace budowlane rozpoczęto na terenach położonych na północ od rzeki Jarkon. Uroczystość otwarcia lotniska odbyła się w 1938. Jako pierwsze uruchomiono połączenia z Hajfą i Bejrutem. W 1940 lotnisko zostało nazwane Sede Dow, na cześć syjonistycznego pioniera lotnictwa Dowa Hoza.
Podczas wojny o niepodległość 1948 było to podstawowe lotnisko izraelskich sił powietrznych, które dysponowały wówczas zaledwie 21 samolotami. W grudniu 1947 utworzono pierwszą eskadrę, w skład której wchodziły samoloty RWD-13. Po wojnie lotnisko stopniowo odzyskiwało swoje znaczenie cywilne. Początkowo używano go dla pojedynczych klientów, którzy korzystali z samolotów Piper Cub na trasach krajowych. Z czasem utworzono stałe krajowe połączenia pasażerskie.
W 1960 władze miejskie rozrastającego się Tel Awiwu, zażądały przeniesienia lotniska na północ, aby w tym miejscu utworzyć nowe tereny pod budownictwo mieszkaniowe. Komisja, która badała zagadnienie, orzekła w 1961, że lotnisko może zostać zlikwidowane, gdyż w pobliżu znajduje się Międzynarodowy Port Lotniczy im. Ben Guriona. Zasugerowano, że wystarczy jedynie rozbudować połączenia drogowe z Tel Awiwu do Lod. Jednakże tę opcję zablokowały Siły Obronne Izraela.
W 1968 rząd powołał drugą komisję, która zasugerowała zamknięcie starego wschodniego pasa startowego i zmniejszenie obszaru lotniska. Powstał także plan budowy nowego pasa, który miał znajdować się w bezpośrednim sąsiedztwie plaży (nigdy go nie wybudowano). W ten sposób zamknięto stary pas startowy, a na tym terenie powstało osiedle mieszkaniowe.
Linie lotnicze i połączenia.
Obsługuje w większości krajowe loty do Ejlatu, i Rosz Piny. Międzynarodowe połączenia z Cyprem.

</doc>
<doc id="1355957" url="https://pl.wikipedia.org/wiki?curid=1355957" title="Witold Jerzy Fałkowski">
Witold Jerzy Fałkowski

Witold Jerzy Fałkowski, ps. „Wik” (ur. 1 listopada 1914 w Chełmie, zm. 3 lutego 1994 tamże) – komendant Obwodu AK Chełm (od stycznia do sierpnia 1943) Okręgu AK Lublin, nauczyciel WF w Liceum Ogólnokształcącym im. Stefana Czarnieckiego w Chełmie, żołnierz konspiracji KOP/POZ/AK, ppor. rez. (11 listopada 1942), por. (1944), więzień polityczny PRL.
Życiorys.
Urodzony 1 listopada 1914 w Chełmie jako syn Kazimierza i Celiny z Barylskich. Mieszkał z rodzicami we wsi Strupin Mały pow. Chełm. Żonaty od 1942 z Ireną Franciszką Osessówną, która po urodzeniu w 1943 syna Andrzeja zmarła. Po raz drugi żonaty od 1 czerwca 1947 z Ireną Zofią z d. Górniak. Miał synów – Jerzego i Zbigniewa oraz córkę Barbarę.
Od grudnia 1939 działał w organizacji konspiracyjnej KOP. Po zdradzie w KOP, wyjechał do Chełma i działał w konspiracji jako komendant rejonu na terenie Obwodu POZ Chełm. Po scaleniu w 1942 POZ z AK, od czerwca 1942 do stycznia 1943 pełnił funkcję adiutanta komendy Obwodu AK Chełm. 11 listopada 1942 awansowany został na ppor. rez. Od stycznia 1943 do sierpnia 1943 pełnił funkcję p.o. komendanta Obwodu AK Chełm. W 1943 roku, prowadził w akcję zbrojną, w której zniszczono urząd gminny w Wojsławicach, spalono wykazy kontyngentowe i rozbito mleczarnię. 17 kwietnia 1944 - oddziały AK, BCh i AL oraz oddział partyzantki radzieckiej mjr Nikołaja Fiodorowa (zginął on w tej bitwie), pod dowództwem por. Witolda Fałkowskiego i komendanta miejscowego rejonu AK, stoczyły bitwę o Wojsławice. Była to najpoważniejsza akcja zbrojna na terenie powiatu chełmskiego w czasie okupacji. Od września 1943 do października 1944 był komendantem rejonu I AK Rakołupy w Obwodzie AK Chełm. 3 maja 1944 awansowany został na stopień porucznika. W lipcu i sierpniu 1944 brał udział w akcji „Burza”. 24 marca 1944 rozbroił załogę posterunku policji wojsławickiej, ewakuującej się do Chełma. Cały konwój wpadł w lesie koło Sarniaka w zasadzkę utworzoną przez „Wika”, z plutonów AK przybyłych z okolicznych miejscowości oraz z Chełma. Zdobyto broń, amunicję i przejęto dokumentację zawierającą m.in. spis konfidentów. Po wejściu wojsk sowieckich na teren obwodu, działał nadal w konspiracji AK. 
W dniu 17 października 1944 został aresztowany przez NKWD. Więziony był potem na Zamku Lubelskim. 13 sierpnia 1945 został skazany przez Wojskowy Sąd Garnizonowy w Lublinie na karę 10 lat więzienia. Po procesie, był więziony na Zamku Lubelskim, skąd został przewieziony w końcu sierpnia 1945 do Centralnego Więzienia Karnego we Wronkach. 17 października 1945 na podstawie amnestii, został zwolniony z więzienia. Powrócił do Chełma i od 1 października 1946 rozpoczął pracę jako nauczyciel WF w Liceum im. St. Czarnieckiego, a od 1951 pełnił funkcję z-cy dyrektora szkoły. 18 maja 1952 zdał państwowy egzamin na Akademii Wychowania Fizycznego i otrzymał dyplom nauczyciela szkół średnich. Od 1 sierpnia 1969 do czasu przejścia na emeryturę w dniu 1 sierpnia 1977, był dyrektorem Szkoły Podstawowej nr 9 im. Mikołaja Kopernika w Chełmie. 
Był dokumentalistą dziejów konspiracji na terenie miasta i powiatu Chełm. Awansowany został 15 września 1988 na stopień kapitana. Należał do grona organizatorów Stowarzyszenia Żołnierzy AK w Chełmie, gdzie pełnił funkcję prezesa. Ze względu na stan zdrowia 15 czerwca 1991 zrezygnował z pełnienia funkcji. 
Zmarł w Chełmie 3 lutego 1994. Został pochowany z honorami wojskowymi na starym cmentarzu przy ul. Lwowskiej.

</doc>
<doc id="1355961" url="https://pl.wikipedia.org/wiki?curid=1355961" title="Port lotniczy Jotwata">
Port lotniczy Jotwata

Port lotniczy Jotwata (IATA: YOT, ICAO: LLYT) – lotnisko położone we wschodniej części pustyni Negew, w Izraelu. Leży przy kibucu Jotwata, w odległości 40 km na północ od Ejlatu.

</doc>
<doc id="1355963" url="https://pl.wikipedia.org/wiki?curid=1355963" title="Parapodium">
Parapodium

Parapodium – parzysty boczny wyrostek występujący na każdym segmencie u wieloszczetów z wyjątkiem płatów tworzących głowę i odcinek odbytowy. Jest narządem lokomotorycznym i oddechowym. Parapodia są zwykle dwugałęziste – wyróżnia się gałąź grzbietową i brzuszną, które są dodatkowo zaopatrzone w pęczki chitynowych szczecinek.

</doc>
<doc id="1355967" url="https://pl.wikipedia.org/wiki?curid=1355967" title="Nick the Stripper">
Nick the Stripper

Jedyny singel wydany z płyty Prayers on Fire w czerwcu 1981 roku. Płyta dwunastocalowa zawierała następujące utwory:
Istnieją dwie wersje tego wydawnictwa w kolorach czarno-białym oraz niebiesko-różowym. Oprócz tego wydano krążek 7" który nie zawierał ostatniego, trzeciego utworu.

</doc>
<doc id="1355974" url="https://pl.wikipedia.org/wiki?curid=1355974" title="FC Winterthur">
FC Winterthur

Fussballclub Winterthur – szwajcarski klub piłkarski, grający obecnie w Swiss Super League, mający siedzibę w mieście Winterthur, leżącym w kantonie Zurych.
Historia.
Klub został założony w 1896 roku jako Fussballclub Winterthur. Trzykrotnie zostawał mistrzem kraju w latach 1906, 1908 i 1916. W swojej historii dwukrotnie awansował do Pucharu Ligi Szwajcarskiej oraz dwukrotnie do finału Pucharu Szwajcarii. W latach 1970-1975 pięciokrotnie wystąpił w rozgrywkach Pucharu Intertoto. Obecnie zespół występuje w rozgrywkach Challenge League (odpowiednika II ligi).

</doc>
<doc id="1355985" url="https://pl.wikipedia.org/wiki?curid=1355985" title="Czynnościowa pojemność zalegająca">
Czynnościowa pojemność zalegająca

Czynnościowa pojemność zalegająca (, FRC) – ilość gazu oddechowego, która pozostaje w drogach oddechowych po zakończeniu spokojnego wydechu. Jest sumą zapasowej objętości wydechowej (ERV) i objętości zalegającej (RV).
Czynnościowej pojemności zalegającej nie da się zmierzyć podczas zwykłego badania spirometrycznego. W tym celu stosuje się układ zamkniętego spirometru z wykorzystaniem niewchłanialnego gazu wskaźnikowego, zazwyczaj helu. Pacjent oddycha przez kilka minut mieszanką helową, a analizator mierzy stężenie helu w kabinie. Znając początkowe i końcowe stężenia He oraz jego objętość, można obliczyć ze wzoru czynnościową pojemność zalegającą (przy założeniu, że pacjent zaczyna badanie od zwykłego wydechu).
gdzie:
FRC można także określić w bodypletyzmografii. Po zakończeniu spokojnego wydechu poleca się pacjentowi wykonanie forsownego wydechu przy zamkniętym ustniku. Powoduje to spadek objętości płuc i w efekcie spadek ciśnienia w całej kabinie. Na tej podstawie, przy użyciu prawa Boyle’a-Mariotte’a, można obliczyć wartość FRC.
gdzie:

</doc>
<doc id="1355986" url="https://pl.wikipedia.org/wiki?curid=1355986" title="FRC">
FRC



</doc>
<doc id="1355987" url="https://pl.wikipedia.org/wiki?curid=1355987" title="Funkcjonalna pojemność zalegająca">
Funkcjonalna pojemność zalegająca



</doc>
<doc id="1355988" url="https://pl.wikipedia.org/wiki?curid=1355988" title="Order Bernardo O’Higginsa">
Order Bernardo O’Higginsa

Order Bernardo O’Higginsa (hisz. "Orden Bernardo O’Higgins") – chilijski order nadawany cudzoziemcom za wybitne zasługi w nauce, sztuce, edukacji, przemyśle, handlu albo współpracy społecznej i humanitarnej. Drugie odznaczenie co do kolejności starszeństwa i jednocześnie rozszerzenie najważniejszego chilijskiego Orderu Zasługi Chile.
Order został ustanowiony w 1956 na cześć południowoamerykańskiego rewolucjonisty, dowódcy zbrojnego powstania przeciwko Hiszpanii i pierwszego przywódcy Chile – Bernardo O’Higginsa.
W 1967 odznaczenie zostało nieznacznie zmienione – do pierwszych dwóch dodano trzy niższe klasy, a w 2006 dodano klasę łańcucha jako najwyższą. Obecnie order posiada sześć klas:

</doc>
<doc id="1355992" url="https://pl.wikipedia.org/wiki?curid=1355992" title="Zapasowy Batalion SS Deutschland">
Zapasowy Batalion SS Deutschland

Zapasowy Batalion SS "Deutschland" - w momencie powstania, w roku 1939 nosił nazwę SS-VT-Ers-Sturmbann "Deutschland" kolejno ulegał reorganizacji, oraz zmianom nazwy: 
Była podstawą do utworzenia, a zarazem istotnym elementem, przez cały okres istnienia 2. Dywizja Pancernej SS "Das Reich", wraz z którą zmieniała ona swoją nazwę i przechodziła reorganizację.
Jednostka swoją ostateczną nazwę – SS-Panzer Grenadier Ausbildungs und Ersatz Bataillon 2 (2. Szkolno-zapasowy Baon Grenadierow Pancernych SS) otrzymała dnia 1 maja 1943.

</doc>
<doc id="1355993" url="https://pl.wikipedia.org/wiki?curid=1355993" title="Towarzystwo Pomost">
Towarzystwo Pomost

Towarzystwo Pomost – stowarzyszenie społeczno-kulturalne, od jesieni 1986 działające na Uniwersytecie Warszawskim nieformalnie jako Klub Pomost, od grudnia 1988 r. zarejestrowane. Twórcami byli Tomasz Szczepański (wówczas student UW) i Andrij Maruszeczko (wówczas student ASP).
Działalność towarzystwa.
Celem klubu, a później stowarzyszenia, była popularyzacja idei antykomunistycznej i antyimperialnej współpracy narodów obszaru Międzymorza. Chociaż cel ten nie był deklarowany publicznie, realizowano go w praktycznym działaniu. Chodziło też o wykształcenie zespołu ludzi znających problematykę środkowoeuropejską mogących w przyszłości – po spodziewanym już obaleniu komunizmu – pracować na rzecz tego programu w służbie państwowej.
Początkowo klub organizował otwarte spotkania członków i sympatyków ze znanymi osobistościami na Uniwersytecie Warszawskim, później w jednym z klubów osiedlowych w Warszawie, przez pewien czas także w warszawskim lokalu BTSK. Prelegentami byli naukowcy w większym lub mniejszym stopniu sympatyzujący z opozycją. W tym okresie zorganizowano spotkania m.in. z Januszem Radziejowskim, Jerzym Turonkiem, Bohdanem Skaradzińskim, Tadeuszem Andrzejem Olszańskim, Sokratem Janowiczem, Eugeniuszem Misiło, Stefanem Zabrowarnym, Andrzejem Ziębą. Spotkania cieszyły się także pewnym zainteresowaniem tych osób ze środowisk opozycyjnie nastawionej inteligencji Warszawy, które z różnych przyczyn interesowały się problematyką narodowościową. Działalność klubu odnotowała prasa podziemna i legalnie wydawana prasa mniejszościowa.
Członkowie.
W ciągu 2 lat nieformalnej działalności w ramach „Pomostu” skupiło się grono kilkunastu osób – studentów i młodej inteligencji zajmujących się zagadnieniami etnicznymi. Członkami omawianej grupy byli m.in.: Paweł Cieplak, Michał Kurkiewicz, Tomasz Marek Leoniuk, Joanna Strzelczyk (wszyscy w MSZ po 1989 r.), Paweł Kazanecki, Tomasz Szczepański (po 1989 r. w MKiS – w Biurze ds. Mniejszości Narodowych), Tadeusz A. Olszański (po 1989 r. pracownik Ośrodka Studiów Wschodnich), Eugeniusz Wappa (po 1989 r. przewodniczący Związku Białoruskiego w Polsce), Włodzimierz Pac (po 1989 r. dziennikarz sekcji białoruskiej Radia „Polonia”, korespondent PR w Mińsku), Jerzy Leszczyński (po 1989 r. dziennikarz redakcji białoruskiej Polskiego Radia w Białymstoku), Mirosław Czech (po 1989 r. członek władz Związku Ukraińców w Polsce).
Byli wśród nich także działacze młodego pokolenia mniejszości ukraińskiej i białoruskiej o zdecydowanie narodowo-niepodległościowej, a zarazem antykomunistycznej orientacji. W 1988 roku Towarzystwo „Pomost” zostało zarejestrowane jako stowarzyszenie. Jego dalsza działalność do końca PRL polegała głównie na organizowaniu odczytów i dyskusji, podjęto też próbę powołania oddziałów terenowych. W 1989 roku powołano oddział w Łodzi (przewodniczący Zbigniew Pruski), nieco później także w Krakowie (przewodniczący Andrzej Izdebski) i Olsztynie (przewodniczący dr Andrzej Borkowski). Podjęto też nieudaną próbę powołania oddziału w Białymstoku. Przez pewien czas po 1992 r. działał oddział w Sochaczewie (dr Zbigniew Gajewski). Nie udało się rozwinąć działalności wydawniczej na większą skalę, mimo prób podejmowanych w tym kierunku w 1989 roku. Pojawiło się jedynie efemeryczne wydawnictwo „Międzymorze”, które wydało 3 książki, w tym reprint „Słownika ukraińsko-polskiego i polsko ukraińskiego” Hrycaka i Kisielewskiego z 1930 r. Część nakładu słownika nieodpłatnie przekazano na Ukrainę.
Działalność po 1989 roku.
Po 1989 r. stowarzyszenie kontynuowało działalność odczytową, wszędzie tam gdzie powołano jego oddziały (Warszawa, Kraków, Łódź, Olsztyn). Zorganizowano lub współorganizowano kilka sesji naukowych („Wielokulturowość Lwowa”, Warszawa, 1990 r.; „Białoruś – dziedzictwo i nowa tożsamość”, Olsztyn 1992 r. – przy współpracy ze Studium Nauk Społecznych ART). Oddział łódzki w 1990 r. zorganizował wystawę „Białoruski drugi obieg”. Katalog z niej wydany był przez pewien czas jedyną bibliografią białoruskich druków podziemnych w języku polskim. Staraniem oddziału łódzkiego „Pomostu” nawiązano kontakt z mieszkańcami wsi Kostiuchnówka na Wołyniu, zapoczątkowując proces odnowienia cmentarza żołnierzy Legionów poległych tam w 1916 r.
Nakładem oddziału krakowskiego „Pomostu”, którego przewodniczącym był wówczas Andrzej Izdebski, ukazał się skrót pracy doktorskiej Mirosława Boruty zatytułowany „Polacy o i dla niepodległości wschodnich sąsiadów Rzeczypospolitej” (Kraków 1995) oraz kilka broszur popularyzujących idee współpracy geopolitycznej narodów obszaru Międzymorza bałtycko-czarnomorskiego (m.in. Niepodległość Białorusi polską racją stanu. Z historii polskiej myśli politycznej lat 1950-1985 (Kraków 1996), „Międzymorze” w myśli politycznej ośrodków emigracji narodów Europy środkowej i wschodniej w latach 1945-1985 (Kraków 1998), Idea niepodległości Ukrainy jako wyraz polskiej racji stanu w okresie II Rzeczypospolitej (Kraków 1999) oraz Problemy etniczne i polityka. Wybrane zagadnienia w opiniach środowisk niezależnych. Ludzie – Partie – Czasopisma (Kraków 2000), wszystkie autorstwa Mirosława Boruty).
W 1993 r. nowym prezesem stowarzyszenia została Monika Plutecka, a dotychczasowy prezes T. Szczepański pozostał w składzie zarządu głównego jako sekretarz. Od 1993 r. stowarzyszenie zaczęło wydawać dwujęzyczny polsko-białoruski magazyn nieregularny „Dyskusja – Dyskusija” (pod redakcją Jarosława Iwaniuka). Do 1996 roku ukazało się 9 numerów, każdy w nakładzie 500 egzemplarzy. W listopadzie 1993 r. została otwarta w Warszawie w Muzeum Niepodległości wystawa białoruskiej fotografii artystycznej. Jej organizatorami było Towarzystwo Pomost, Muzeum Niepodległości oraz Związek Studentów Białoruskich z Mińska. Komisarzem wystawy był ówczesny działacz „Pomostu”, Paweł Kazanecki.
Zakończenie działalności.
Przez cały okres swojego istnienia stowarzyszenie opierało się na pracy społecznej swoich członków. Na niektóre przedsięwzięcia, przede wszystkim wydawnictwa, stowarzyszenie zdobywało niewielkie dotacje – głównie z MKiS. Pewnej pomocy udzielił Klub Osiedlowy „Jowisz” na warszawskim osiedlu Bródno, godząc się na nieodpłatne użytkowanie sali na spotkania organizacyjne oraz umieszczenie tam adresu stowarzyszenia. Nie udało się jedna pozyskać znaczących sponsorów, co oznaczało niemożność przejścia na pewien poziom profesjonalizacji działań. Działalność stowarzyszenia spotykała się też z niechęcią wpływowego środowiska lewicowo-liberalnego, uważającego obszar kontaktów Polska-Wschód za swoją wyłączną strefę wpływów. Wszystkie te czynniki spowodowały zanik działalności stowarzyszenia pod koniec lat 90. XX wieku.

</doc>
<doc id="1355994" url="https://pl.wikipedia.org/wiki?curid=1355994" title="Galalit">
Galalit

Galalit (sztuczny róg, kazeinit) – tworzywo sztuczne otrzymywane z kazeiny, która zostaje poddana procesowi homogenizacji i zahartowana w formalinie; wyglądem przypomina masę rogową. Po raz pierwszy wytworzone przypadkowo przez Wilhelma Krische w 1897 roku.
Galalit należy do duroplastów chemoutwardzalnych i stanowi zmodyfikowany polimer naturalny. Otrzymywanie polega na wyodrębnieniu kazeiny z mleka krowiego i utwardzeniu jej 5% wodnym roztworem formaldehydu.
Galalit jest tworzywem twardym. Gotowe wyroby otrzymuje się prawie wyłącznie metodą obróbki skrawaniem z odpowiednich rur, prętów itp. Obróbka mechaniczna jest łatwa i może być prowadzona za pomocą narzędzi do metali.
Podczas ogrzewania galalit mięknie w temperaturze 90 °C. Wprowadzony do płomienia palnika gazowego daje jaskrawy, jasny płomień, wydzielając zapach spalonego mleka.
Galalit jest mało odporny na działanie wody, w której nasiąka, mięknie i paczy się. W temperaturze pokojowej w ciągu 24 godzin chłonie do 12% wody. Podobne efekty następują pod działaniem kwasów i zasad oraz w temperaturze powyżej 50 °C. Natomiast znaczną odporność wykazuje galalit na działanie rozpuszczalników organicznych. Pęknięte lub złamane przedmioty galalitowe można skleić np. klejem kazeinowym.
Dawniej był używany do wyrobu zabawek i przedmiotów galanteryjnych (np. guzików), żetonów, piór wiecznych, oprawek do okularów, figur szachowych, a także w elektrotechnice.

</doc>
<doc id="1355996" url="https://pl.wikipedia.org/wiki?curid=1355996" title="Dyskografia Atreyu">
Dyskografia Atreyu

To jest dyskografia metalcore'owej grupy muzycznej Atreyu. Zespół ten wydał pięć albumów studyjnych, trzy EP, i jedną kompilację.

</doc>
<doc id="1355998" url="https://pl.wikipedia.org/wiki?curid=1355998" title="Order Wyzwoliciela San Martina">
Order Wyzwoliciela San Martina

Order Wyzwoliciela San Martina (hisz. "Orden del Libertador San Martín") – argentyńskie najwyższe odznaczenie państwowe, jeden z dwóch istniejących w tym kraju orderów, z których oba przeznaczone są dla obcokrajowców.
Order Wyzwoliciela San Martina został ustanowiony 17 grudnia 1957 na cześć przywódcy walk o niepodległość Argentyny José de San Martína, zwanego Ojcem Ojczyzny i Wyzwolicielem. Order nadawany jest "cudzoziemskim funkcjonariuszom cywilnym i wojskowym, którzy wykonując swoje obowiązki zdobyli sobie uznanie Narodu".
Order Wyzwoliciela San Martina dzieli się na sześć klas:

</doc>
<doc id="1356000" url="https://pl.wikipedia.org/wiki?curid=1356000" title="Jean Malouel">
Jean Malouel

Jean Malouel (ur. w XIV wieku, zm. 1415) – flamandzki malarz pochodzący w Geldrii a działający we Francji. 
Na temat jego życia i twórczości wiadomo niewiele. Był wujem braci Limbourg. Pracował na dworze królowej Izabeli w Paryżu, a następnie na dworze książąt Burgundii. Dla Filipa Śmiałego namalował około 1400 roku Pietę w formie tonda. Po roku 1398 pracował nad cyklem obrazów dla kartuzji w Champmol, do którego zalicza się scenę komunii i męczeństwa św. Dionizego (dziś w Luwrze). Obraz ten po śmierci Malouela dokończył Henri Bellechose.

</doc>
<doc id="1356005" url="https://pl.wikipedia.org/wiki?curid=1356005" title="Amszit">
Amszit

Amszit (arab. عمشيت) – miasto w zachodnim Libanie, liczące około 25 tys. mieszkańców. Leży nad Morzem Śródziemnym i jest ośrodkiem maronitów. W mieście zamieszkuje niewielka mniejszość szyicka. Amszit było obiektem ataków w 2006 podczas II wojny libańskiej. 21 stycznia 1948 roku urodził się tam Michel Sulaiman, libański wojskowy i polityk, prezydent Libanu od 2008 roku.

</doc>
<doc id="1356006" url="https://pl.wikipedia.org/wiki?curid=1356006" title="Pyhrn Autobahn">
Pyhrn Autobahn

Autostrada A9 – autostrada w Austrii o długości 230 km w ciągu tras europejskich E57 i E59. Autostrada łączy Linz i Graz ze Słowenią.

</doc>
<doc id="1356008" url="https://pl.wikipedia.org/wiki?curid=1356008" title="Świadkowie Jehowy w Izraelu">
Świadkowie Jehowy w Izraelu

Świadkowie Jehowy w Izraelu – społeczność wyznaniowa w Izraelu, należąca do ogólnoświatowej wspólnoty Świadków Jehowy, licząca w 2022 roku 2067 głosicieli należących do 33 zborów. Na dorocznej uroczystości Wieczerzy Pańskiej w 2022 roku zebrało się 3670 osób.
Biuro Oddziału koordynujące działalność Świadków Jehowy w Izraelu oraz Świadków Jehowy w Autonomii Palestyńskiej znajduje się w Tel Awiwie.
Historia.
Początki.
W 1891 roku podczas swojej pierwszej podróży za ocean Charles Taze Russell przebywał na terenie Palestyny. 24 kwietnia 1910 roku C.T. Russell przemawiał w przepełnionej jerozolimskiej "Akademii Muzycznej" (około 2000 osób nie mogło się dostać do środka). W tym mieście Russell ze swymi towarzyszami obchodzili Pamiątkę, zwiedzili również inne miejscowości w Palestynie. Małżeństwo Thompsonów, które odwiedzało niektóre miasta, rozpowszechniając literaturę biblijną jako kolporterzy, założyło pierwszą grupę studium w Jerozolimie.
W 1915 roku Hanna Hechmi, który w 1913 roku powrócił do rodzinnego Ramallah, lecz musiał wrócić do Stanów Zjednoczonych, osiedlił się tym razem w Hajfie i dzielił się swoimi wierzeniami.
W roku 1920 Joseph Franklin Rutherford oraz Alexander Hugh Macmillan odwiedzili Palestynę, a Rutherford wygłosił przemówienie publiczne w Jerozolimie. W Ramallah utworzono biuro Towarzystwa Strażnica wraz ze składem literatury biblijnej. Arabski zbór w Ramallah, liczący wówczas 12 głosicieli, rozpoczął organizowanie działalności kaznodziejskiej w Jerozolimie, Nazarecie, Hajfie i innych miastach Brytyjskiego Mandatu Palestyny.
W latach 30. dzięki działalności zboru w Ramallah powstała mała grupa w Hajfie, którą przez pewien czas wspierał egipski współwyznawca David Farjini, który czasowo pracował w Hajfie. Ta kilkuosobowa grupa spotykała się w domach prywatnych do końca II wojny światowej, a okazjonalnie odwiedzali ją współwyznawcy z Bejrutu. Przewodzili jej wówczas Ibrahim (zm. 1978) i Atallah Szehadi (zm. 1979).
Wkrótce po II wojnie światowej do Hajfy powrócił Joseph Abdennour, który wierzenia Świadków Jehowy przyjął na Kubie. Posiadając większe doświadczenie lepiej zorganizował działalność zboru. Później ze względów biznesowych przeniósł się do Nablusu, gdzie samotnie prowadził działalność kaznodziejską aż do swej śmierci w roku 1968.
W 1947 roku Izrael odwiedził Nathan H. Knorr i Milton G. Henschel. W całym kraju publikacje Towarzystwa Strażnica studiowało 55 osób. Byli wśród nich Arabowie, Rosjanie, Ukraińcy i Niemcy. Grupa emigrantów z Europy w Bat Jam studiowała „Strażnicę” w języku niemieckim. W Bajt Dżala utworzono skład literatury biblijnej. Jeszcze w tym samym roku w Hajfie zorganizowano zgromadzenie pod hasłem „Rozrost wszystkich narodów”, w którym uczestniczyło około 80 osób z Hajfy, Bat Jam, Ramallah i Bajt Dżala.
Lata 1948–1967.
Po wybuchu wojny izraelsko-arabskiej utracono kontakt z Biurem Głównym w Brooklynie. Nadzór nad działalnością sprawowało cypryjskie Biuro Oddziału. W 1948 roku, w związku z powstaniem państwa Izrael i zmianami granic, grupy głosicieli z Jerozolimy, Hajfy i Tel Awiwu znalazły się na terytorium państwa Izrael, a dwa zbory z rejonów Betlejem i Ramallah na terytorium Transjordanii. Niektórzy głosiciele pochodzenia arabskiego przenieśli się do Egiptu, Libanu i Syrii, aby tam kontynuować działalność kaznodziejską. Dwóch pionierów pochodzących z Rosji, prowadzących działalność kaznodziejską w Jerozolimie, zostało aresztowanych przez wojsko izraelskie.
W lutym 1948 roku Frieda Susser, która została ochrzczona w Polsce w roku 1942 roku, osiedliła się w Izraelu i jakiś czas później spotykała się z grupą w Bat Jam a po wyjeździe innych samotnie głosiła w Tel Awiw-Jafa. W roku 1950 dołączyła do niej Fanny Mintzer, imigrantka z Polski. W czerwcu 1951 roku do Izraela, przybyli również pierwsi misjonarze, absolwenci Biblijnej Szkoły Strażnicy – Gilead. Byli to Ben i Grace Wiens oraz Thomas i Mary Wayne. Przez kilka lat działalność prowadzili głównie w Jerozolimie, a później także w okolicach Hajfy i Tel Awiwu. W roku 1951 w Izraelu było 11 głosicieli. Wiosną 1951 roku 22 osoby zostały ochrzczone w rzece Jordan. W styczniu 1952 roku do kraju przybyli Nathan Knorr i Milton Henschel z nowojorskiego Biura Głównego. 24 stycznia w Jerozolimie wygłosili przemówienie publiczne, którego wysłuchało 51 osób.
W roku 1955 miała miejsce pierwsza wizyta w Izraelu cypryjskiego sługi Biura Oddziału, sprawującego nadzór nad działalnością miejscowych głosicieli. W Hajfie zorganizowano niewielkie zgromadzenie, na którym był obecny Don Rendell, sługa oddziału cypryjskiego. W zgromadzeniu uczestniczyło około 50–60 osób, a program był przedstawiany w sześciu językach. W Jerozolimie Don Rendell wyświetlał film "Społeczeństwo nowego świata w działaniu", o działalności Świadków Jehowy i wygłosił związany z nim wykład publiczny.
W 1955 roku w kraju działało 23 głosicieli. W czerwcu 1956 roku grupa w Hajfie przekształciła się w samodzielny zbór, a w październiku tego samego roku niewielki zbór uformował się w Tel Awiwie. W siedmioosobowym zborze w Tel Awiwie zebrania były tłumaczone z języka angielskiego i polskiego na hebrajski lub odwrotnie. W roku 1958 do Tel Awiwu zostali skierowani misjonarze Alex i Athena Pannis oraz pochodząca z Urugwaju pionierka specjalna Anita Seclenov. Nadali oni rozmach działalności kaznodziejskiej w tym mieście. Gdy misjonarze zostali przeniesieni do Nazaretu, nadzorcą zboru został pochodzący z Turcji Abaye Behar, również absolwent Gilead. Z czasem do zboru dołączył przybyły z Turcji David Namer, późniejszy członek Komitetu Oddziału.
W grudniu 1962 roku wydano pierwszy numer „Strażnicy” w języku hebrajskim. W tłumaczeniu brała udział wychowana w Izraelu Szoszana Giwati, która powróciła ze Stanów Zjednoczonych, a ochrzczona została w roku 1960. Nakład czasopisma szybko wzrósł z 300–400 do 2000 egzemplarzy. W związku z zakazem sprowadzania do kraju literatury w języku hebrajskim „Strażnica” była drukowana w lokalnej prywatnej drukarni.
1 stycznia 1963 roku w Hajfie utworzono Biuro Oddziału, a 15 listopada tego roku izraelskie władze zarejestrowały jednostkę prawną reprezentującą Świadków Jehowy. W tym samym roku Towarzystwo Strażnica zakupiło budynek w centrum Tel Awiwu z przeznaczeniem na Salę Królestwa dla dwóch lokalnych zborów. Delegaci na "Okołoziemski Kongres Świadków Jehowy" pod hasłem „Wiecznotrwała dobra nowina”, który odbył się w roku 1963 również w Izraelu zwiedzali miasta biblijne. W czerwcu 1966 roku w Hajfie wynajęto budynek, w którym urządzono Salę Królestwa, Biuro Oddziału oraz pomieszczenia mieszkalne dla małej rodziny Betel. W roku 1967 roku w działalności kaznodziejskiej brało udział 126 głosicieli.
Od roku 1967.
Przez blisko 20 lat Świadkowie Jehowy w Izraelu i Palestynie nie mogli się ze sobą kontaktować. Ta sytuacja prawna trwała aż do tzw. „wojny sześciodniowej”, po której zbory w Ramallah i Betlejem znalazły się na terenie kontrolowanym przez państwo Izrael W 1967 roku kontakty wznowiono, a Świadkowie Jehowy mogli ponownie wspólnie się zgromadzać. Od tego roku w zgromadzeniach obwodowych i okręgowych, które organizowano w Izraelu uczestniczyli Świadkowie Jehowy z Zachodniego Brzegu
W 1973 roku w trakcie wojny Jom Kipur, gdy rząd anulował wszystkie wcześniej przyznane zwolnienia od służby wojskowej niektórzy Świadkowie Jehowy zostali aresztowani i skazani na karę pozbawienia wolności w więzieniach wojskowych. Miejscowi współwyznawcy zorganizowali wsparcie oraz pomoc materialną dla ich rodzin. Informacje prasowe dotyczące trudnych warunków przetrzymywania więźniów oraz ich nieludzkiego traktowania doprowadziły do zwolnienia ich z więzień.
W 1973 roku zorganizowano program wycieczek do miejsc związanych z Biblią, z którego skorzystało ponad 3500 osób. W roku 1978 program ten został powtórzony, a skorzystało z niego 14 000 gości z ponad 40 krajów. W roku 1979 na kongresie pod hasłem „Żywa nadzieja” w Izraelu zebrało się ponad 350 osób, a delegaci z 40 krajów zwiedzali historyczne miejscowości i inne miejsca biblijne np. górę Synaj, leżącą wówczas na terenie okupowanym przez Izrael oraz górę Karmel.
W roku 1982 Biuro Oddziału przeniesiono do Tel Awiwu.
W 1985 roku w różnych rejonach Izraela Świadkowie Jehowy spotykali się z prześladowaniami. Najpierw zaczęto malować obelżywe napisy na ścianach Biura Oddziału w Tel Awiwie, a wkrótce potem doszło do ataków i do prób podpalenia budynku Biura. U wejścia podłożono bombę odłamkową. Dwa razy na tydzień organizowano demonstracje protestacyjne, w których uczestniczyło do 400 ekstremistów religijnych. Ponieważ wiadomość o nich dotarła poprzez środki masowego przekazu do szerokiego ogółu, wierzenia Świadków Jehowy stały się znane w całym kraju.
W listopadzie 1987 roku pod presją ekstremistów religijnych władze w Tel Awiwie zabroniły Świadkom Jehowy urządzania zebrań w Sali Królestwa, znajdującej się w Biurze Oddziału. Odtąd przez trzy lata spotykali się więc w wynajętych obiektach, a ich liczba wynosiła wówczas 343 osoby.
W 1990 roku ponownie przywrócono prawo do zgromadzeń w Salach Królestwa. Odbył się kongres okręgowy pod hasłem „Czysta mowa” w Hajfie z udziałem 600 osób pochodzenia żydowskiego i arabskiego, będących Świadkami Jehowy. 7 września 1992 roku po zaleceniu prokuratora generalnego Okręgowa Komisja Apelacyjna anulowała swoje rozporządzenie, zabraniające Świadkom Jehowy korzystania z ich Sali Królestwa w Tel Awiwie. W 1994 roku w Izraelu działalność kaznodziejską prowadziło 520 głosicieli. W tym samym roku powstała niewielka Sala Zgromadzeń w Betlejem, z której korzystają również zbory położone w Izraelu.
W marcu 1997 roku skrajnie ortodoksyjni Żydzi trzy razy włamali się do Sali Królestwa w Lod i dwukrotnie ją zdemolowali. Policja odmówiła interwencji. Naprawą zniszczeń zajęło się 15 Świadków Jehowy, którzy jako turyści przypłynęli statkiem wycieczkowym. W grudniu w Jafie koło Tel Awiwu ekstremiści urządzili przed terenem, gdzie odbywał się kongres demonstrację z udziałem około 300 osób. Kilkanaście kobiet zostało dotkliwie pobitych.
W 1999 roku Świadkowie Jehowy złożyli ponad 120 skarg na temat incydentów z izraelską policją, niereagującą na pobicia i niszczenie mienia przez żydowskich fanatyków religijnych. Jeden ze Świadków Jehowy został aresztowany i oskarżony o to, że „"obrażał uczucia religijne"” poprzez rozpowszechnianie literatury religijnej na centralnym dworcu autobusowym w Tel Awiwie. Został aresztowany po skardze członka organizacji "Yad L'achim". Okazało się, że była to zemsta za złożenie przez niego wcześniej pięciu oddzielnych skarg przeciwko członkom "Yad L'achim" o brutalne pobicie.
W latach 90. XX w. w Hajfie powstała pierwsza grupa rosyjskojęzyczna, która z czasem przekształciła się w zbór liczący ponad 120 głosicieli.
Od roku 2000.
W sierpniu 2001 roku delegacja Świadków Jehowy z Izraela i Autonomii Palestyńskiej uczestniczyła w kongresie międzynarodowym pod hasłem „Nauczyciele słowa Bożego” w Rzymie.
5 lutego 2007 roku "Sąd Okręgowy" w Hajfie wydał werdykt, który głosił, że nie zgadzając się na wynajem obiektu na zgromadzenie religijne, kierownictwo miejscowego centrum kongresowego dopuściło się dyskryminacji względem Świadków Jehowy i w ramach zadośćuczynienia winni mają pokryć część kosztów postępowania. Działalność kaznodziejską prowadziło wówczas 1296 osób.
W 2009 roku działalność kaznodziejską prowadziło ponad 1330 głosicieli. Latem delegacja izraelskich oraz palestyńskich Świadków Jehowy była obecna na kongresie międzynarodowym pod hasłem „Czuwajcie!” w Rzymie.
3 maja 2010 roku grupa 100 ultraortodoksyjnych Żydów obrzuciła kamieniami halę w Holonie, w której zgromadziło się około 900 wyznawców. Na corocznej uroczystości Wieczerzy Pańskiej zebrało się 2761 osób.
W lipcu 2012 roku w Tel Awiwie zorganizowano kongres specjalny pod hasłem „Strzeż swego serca!”. Program został przedstawiony w języku hebrajskim, angielskim, arabskim, rosyjskim oraz izraelskim migowym. Ogłoszono wydanie "Chrześcijańskich Pism Greckich w Przekładzie Nowego Świata" w języku hebrajskim (Pisma Hebrajskie (Stary Testament) po hebrajsku został wydany w 2020 roku). W kongresie uczestniczyło 3771 osób, w tym 1500 zagranicznych delegatów, m.in. z Izraela, Grecji, Palestyny, Stanów Zjednoczonych i Włoch. 25 osób zostało ochrzczonych.
W październiku 2014 roku w Tel Awiwie oddano do użytku przebudowane obiekty Betel, w którym pracuje 52 wolontariuszy. W tym samym roku rozpoczęto specjalną publiczną działalność ze stojakami z literaturą biblijną na terenie aglomeracji Tel Awiwu.
29 kwietnia 2015 roku Sąd Najwyższy Izraela podtrzymał prawo Świadków Jehowy do pokojowych zgromadzeń religijnych. Decyzja ta pozwoliła na zorganizowanie zgromadzeń religijnych w dniach 18 kwietnia i 2 maja 2015 roku w mieście Ra’ananna pomimo próby wywarcia presji przez religijnych członków rady miejskiej na urząd miasta. Miejscowa policja zapewniła ochronę i możliwość zorganizowania zgromadzenia grupie około 600 Świadków Jehowy, mimo że doszło do próby zakłócenia przebiegu zgromadzenia przez grupę około 1500 członków ultraortodoksyjnej organizacji.
W październiku 2015 roku delegacja Świadków Jehowy z Izraela uczestniczyła w kongresie specjalnym pod hasłem „Naśladujmy Jezusa!” na Malcie.
29 października 2016 roku naukę zakończyła 1. klasa Kursu dla Ewangelizatorów Królestwa w Izraelu.
W 2017 roku w Tel Awiwie w ośrodku kulturalnym Hatachana zaprezentowano wystawę, zorganizowaną przez Świadków Jehowy, ukazującą przeżycia członków wyznania w czasach nazizmu. Od 26 listopada do 2 grudnia 2017 roku obejrzało ją około 1700 osób. Celem wystawy było zwiększenie społecznej świadomości na temat prześladowań, które spotkały Świadków Jehowy w okresie III Rzeszy. Zawierała ona materiały filmowe, historyczne fotografie, replikę noszonego w obozie koncentracyjnym pasiaka, jak również serię 27 akwarel z kolekcji „The Buchenwald Series” autorstwa Johannesa Steyera (1908–1998), więźnia obozów koncentracyjnych w Buchenwaldzie, Mauthausen, Sachsenburgu i Sachsenhausen. W czasach Holocaustu Świadkowie Jehowy, mimo iż sami byli prześladowani, udzielali pomocy i schronienia Żydom. Do roku 2017 Instytut Pamięci Narodowej Jad Waszem uhonorował 21 członków społeczności badackich narodowości polskiej, węgierskiej, białoruskiej i słowackiej medalem „Sprawiedliwy wśród Narodów Świata”.
W 2019 roku delegacje z Izraela brały udział w kongresach międzynarodowych pod hasłem „Miłość nigdy nie zawodzi!” w Południowej Afryce i w Stanach Zjednoczonych.
Na specjalnym spotkaniu, które z udziałem 2125 osób odbyło się 11 stycznia 2020 roku w Romema Arena w Hajfie, członek Ciała Kierowniczego Geoffrey Jackson ogłosił wydanie Pism Hebrajskich (Tanach) w Przekładzie Nowego Świata w języku hebrajskim. W 2020 roku 603 głosicieli w Izraelu należała do zborów hebrajskojęzycznych.
Z powodu pandemii COVID-19 15 maja 2021 roku zgromadzenie obwodowe przeprowadzono w formie online za pośrednictwem serwisu JW Stream–Studio. Po południu program był trzy razy przerywany z powodu alarmów ogłaszanych przez władze. Pomimo konfliktu w języku hebrajskim skorzystało z niego 804 głosicieli. Oprócz tego ze swoim obwodem połączyło się 297 głosicieli tagalskojęzycznych. 22 maja odbyło się zgromadzenie obwodowe dla pięciu zborów arabskojęzycznych.
7 marca 2022 roku w Centrum Edukacji Humanistycznej, mieszczącym się w Muzeum Bojowników Getta w Lochame ha-Geta’ot, otwarto wystawę ukazującą odważną postawę Świadków Jehowy w czasie nazistowskich prześladowań. Została przygotowana w językach angielskim, arabskim i hebrajskim.
2 maja 2022 roku wydano Pismo Święte w Przekładzie Nowego Świata we współczesnym języku hebrajskim. Wydanie zawiera Pisma Hebrajskie opublikowane w 2020 roku oraz zrewidowane Chrześcijańskie Pisma Greckie. W 2022 roku w 11 zborach hebrajskojęzycznych działało 616 głosicieli.
Zbory Świadków Jehowy prowadzą działalność w Tel Awiwie, Aszdodzie, Aszkelonie, Bajt Dżala, Beer Szewie, Hajfie, Ha-Kerajot, Jerozolimie, Lod, Nazarecie, Netanji, Petach Tikwa, Ramli, Riszon le-Cijjon i w najbliższych okolicach tych miast. Oprócz 8 zborów hebrajskojęzycznych (i grupy hebrajskojęzycznej w Ejlacie) i 4 arabskojęzycznych w Izraelu działa 13 zborów rosyjskojęzycznych (oraz 5 grup rosyjskojęzycznych w Aradzie, Dimonie, Ejlacie, Jerozolimie i Karmiel), 1 zbór angielskojęzyczny (oraz 2 grupy angielskojęzyczne w Hajfie i Jerozolimie), 1 zbór hebrajskiego języka migowego, grupa gruzińskojęzyczna (w Holon), grupa hiszpańskojęzyczna (w Ramli) oraz grupa tagalskojęzyczna i amharskojęzyczna (w Tel Awiwie).
Kongresy regionalne odbywają się w języku hebrajskim, rosyjskim, hiszpańskim i izraelskim migowym w Tel Awiwie, a w języku angielskim w Riszon le-Cijjon. W Biurze Oddziału w Tel Awiwie literaturę biblijną tłumaczy się na język hebrajski oraz na izraelski język migowy.
W latach 2000 i 2014 Świadkowie Jehowy wnioskowali o prawne uznanie ich za społeczność religijną, lecz wniosek ten wciąż oczekuje na rozpatrzenie.

</doc>
<doc id="1356010" url="https://pl.wikipedia.org/wiki?curid=1356010" title="De syv fjell">
De syv fjell

De syv fjell to wspólna nazwa dla szczytów otaczających miasto Bergen w Norwegii. Poszczególne z nich to:

</doc>
<doc id="1356011" url="https://pl.wikipedia.org/wiki?curid=1356011" title="Order Korony Dębowej">
Order Korony Dębowej

Order Korony Dębowej (fr. "Ordre de la Couronne de Chêne", nl. "Orde van de Eikenkroon") – najstarsze odznaczenie Wielkiego Księstwa Luksemburga, nadawane od 1841.
Historia.
Order został ustanowiony 29 grudnia 1841 przez króla Niderlandów i wielkiego księcia Luksemburga Wilhelma II jako odznaczenie specyficznie luksemburskie, jeszcze w czasach gdy Luksemburg był w unii personalnej z Holandią. Statuty otrzymał dopiero w 1848. Po rozwiązaniu unii po śmierci króla i wielkiego księcia Wilhelma III w 1890 Order Korony Dębowej pozostał wysokim odznaczeniem luksemburskim za zasługi cywilne i wojskowe i za wybitne osiągnięcia w sztuce. Nadawany być może zasłużonym Luksemburczykom oraz cudzoziemcom. Obecnie order jest odznaczeniem państwowym nadawanym w imieniu monarchy przez władze Luksemburga, głównie własnym obywatelom oraz niekiedy wysoko postawionym osobistościom zagranicznym.
Order posiada obecnie pięć (początkowo cztery) klas według znanego schematu Legii Honorowej:
Z orderem związany jest także trójstopniowy medal (złoty, srebrny i brązowy).
Insygnia.
Insygnia orderu to oznaka I–V klasy, gwiazdy I i II klasy oraz medal. Oznaką jest obustronnie emaliowany na biało krzyż typu kawalerskiego Wygląd oznaki i wstążki jest inspirowany przez carski Order św. Jerzego (król Wilhelm II był szwagrem carów Aleksandra I i Mikołaja I i otrzymał order św. Jerzego za męstwo pod Waterloo). W medalionie środkowym awersu znajduje się stylizowany w stylu gotyckim, ukoronowany złoty monogram założyciela "W" w zielonym polu, otoczony wieńcem dębowym. Rewers jest taki sam jak awers. Oznaka IV. klasy (oficera) posiada emaliowany na zielono wieniec dębowy między ramionami krzyża.
Gwiazda orderowa I. klasy jest srebrna, ośmiopromienna, z medalionem awersu oznaki w środku, otoczonym napisem: „Je maintiendrai” ("„Utrzymam”" – prawa i swobody narodu), dewizą orderu i dynastii orańskiej oraz wieńcem dębowym, gwiazda II.klasy to duży srebrny krzyż maltański cyzelowany na kształt brylantów z tym samym medalionem i dewizą.
Medal jest ośmiokątny i posiada na awersie podobiznę oznaki orderu, a na rewersie stylizowaną gałązkę dębową.
Order jest noszony na żółtej wstędze z trzema zielonymi paskami. Wszystkie insygnia (oprócz medali) podlegają zwrotowi do kancelarii orderowej po śmierci posiadacza, stąd Order Korony Dębowej rzadko się pojawia na rynku numizmatycznym.

</doc>
<doc id="1356014" url="https://pl.wikipedia.org/wiki?curid=1356014" title="Faridabad">
Faridabad

Faridabad (hindi फरीदाबाद) – miasto w Indiach, na Nizinie Hindustańskiej, w stanie Hariana. W 2011 roku miasto zamieszkiwało 1,4 miliona mieszkańców.
W mieście rozwinął się przemysł bawełniany, odzieżowy oraz cukierniczy. 
Miasto to założono w 1607 r. Prawa miejskie uzyskało w 1867 r.

</doc>
<doc id="1356015" url="https://pl.wikipedia.org/wiki?curid=1356015" title="Ptak Zimbabwe">
Ptak Zimbabwe

Ptak Zimbabwe – wykuta w kamieniu przez miejscowy lud figura ptaka, odnaleziona w Wielkim Zimbabwe. Przypomina ona orła kuglarza siedzącego na tronie. Ptak Zimbabwe jest obecnie jednym z symboli kraju i widnieje na flagach i godłach z tamtych okolic, ale już w kolorze złota. Gdy istniała Rodezja Południowa (potem przekształcona w Rodezję), na jej flagach, godłach i monetach widniał Ptak Zimbabwe. Obecnie jest on także na monetach, fladze i godle Zimbabwe. Symbolizuje on tam kulturę i historię krajów.

</doc>
<doc id="1356018" url="https://pl.wikipedia.org/wiki?curid=1356018" title="33 Szkolno-Zapasowy Batalion Grenadierów SS">
33 Szkolno-Zapasowy Batalion Grenadierów SS

33 Szkolno-Zapasowy Batalion Grenadierów SS (niem. "SS-Grenadier-Ausbildungs und Ersatz-Bataillon 33") – oddział wojskowy Waffen-SS złożony z Estończyków podczas II wojny światowej.
Historia.
Został utworzony w listopadzie 1943 r. z Ersatz Bataillon SS Estnische Legion (Zapasowy Batalion Estońskiego Legionu SS) dla SS-Freiwillige-Estnische-Brigade (Ochotniczej Estońskiej Brygady SS) w SS-Truppubungplatz "Heidelager" (poligon SS "Heidelager") pod Dębicą.

</doc>
<doc id="1356024" url="https://pl.wikipedia.org/wiki?curid=1356024" title="Pozystor">
Pozystor

Pozystor – rodzaj termistora, który zwiększa swą rezystancję (oporność) pod wpływem wzrostu temperatury; termistor typu PTC (Positive Temperature Coefficient).

</doc>
<doc id="1356025" url="https://pl.wikipedia.org/wiki?curid=1356025" title="Bitwa pod Kraśnikiem">
Bitwa pod Kraśnikiem

Bitwa pod Kraśnikiem – bitwa stoczona w dniach 23–25 sierpnia 1914 pomiędzy 1 Armią austro-węgierską pod dowództwem gen. Victora Dankla a 4 Armią rosyjską gen. barona Antona von Zalcy. Pierwsza bitwa tej wojny na południowym odcinku frontu wschodniego i pierwsze zwycięstwo austro-węgierskie.
Bitwa stanowiła pierwszy akt „ofensywy wyprzedzającej”, zaplanowanej przez szefa austriackiego Sztabu Generalnego Franza Conrada von Hötzendorf w celu zdezorganizowania rosyjskiej mobilizacji i spodziewanych działań z Królestwa Polskiego przeciwko siłom austro-węgierskim w Galicji. Razem z rozpoczętą kilka dni później bitwą pod Komarowem przesądziła ona o sukcesie tej ofensywy, która jednak wobec braku obiecywanej przed wybuchem wojny pomocy niemieckiej oraz załamania frontu we wschodniej Galicji nie mogła osiągnąć pełnego sukcesu.
Przed bitwą.
Początek działań wojennych armia austro-węgierska poświęciła na rozpoznanie kawaleryjskie w dniach 20-25 lipca nie przyniosło oczekiwanych rezultatów z powodu 400 kilometrowej długości frontu. Po jego zakończeniu, Franz Conrad von Hötzendorf wydał 1 Armii gen. Victora Dankla rozkaz przekroczenia Sanu i Tanwi.
1 Armia składała się z trzech korpusów – I krakowskiego, V pożońskiego (preszburskiego-bratysławskiego) oraz X przemyskiego, w takim też porządku jednostki te rozciągały się na linii Wisła-Frampol. Jej ruch po lewej stronie Wisły osłaniała niewielka, trzydywizyjna Grupa Armijna Kummera, która nie wzięła udziału w walkach pod Kraśnikiem. 
Przeciwko armii Dankla koncentrowała się rosyjska 4 Armia gen. barona von Zalza, składająca się z korpusu grenadierskiego XIV, XVI i XVIII korpusów armijnych w regionie rozwidlenia Wisły i Sanu w okolicach Lublina.
Przebieg bitwy.
Działania oddziałów austro-węgierskich rozpoczęły się 21 sierpnia. Dwa pierwsze dni zostały poświęcone przebyciu strefy nad Tanwią – niebezpiecznej dla nacierających wojsk z uwagi na lesisty, bagnisty teren, a także ubezpieczenie się na nowych pozycjach.
23 sierpnia 1 Armia przeszła do natarcia, a jej I Korpus odrzucił Rosjan od Wisły na 70 kilometrów w kierunku Kraśnika. Kolejnego dnia zajęto Urzędów, a 25 sierpnia wojska austro-węgierskie osiągnęły Kraśnik. Kontruderzenie przeciwnika, podjęte na linii Janów Lubelski – Frampol zostało odparte, wobec czego cała rosyjska 4 Armia znalazła się w odwrocie w kierunku północnym. Zwycięstwo oddaliło od sił austro-węgierskich groźbę oskrzydlenia od strony Wisły, a także zabezpieczyło flankę sąsiedniej 4 Armii austro-węgierskiej, umożliwiając jej operację pod Komarowem. Wskutek niepowodzenia, von Zalca został zastąpiony na stanowisku dowódcy 4 Armii rosyjskiej przez gen. Aleksieja Ewerta.
Opis bitwy został zawarty we wspomnieniach gen. Tadeusza Jordan Rozwadowskiego.
Rola lotnictwa.
Użyte samoloty w tej bitwie pokazały jego dużą operatywność K.u.K. Luftfschifferabteilung. Siły lotnicze składały się z 7 jednostek:
Przy wykonywaniu lotów przed i w trakcie bitwy pod Kraśnikiem wymontowano broń pokładową. Liczba samolotów w poszczególnych jednostkach była różna. Maszyny na jakich latano to Lohner B „Pfeilfliger”, Lohner C „Gebirgspfeilflieger”, Aviatik B. i DFW B. Loty rozpoczęły się w przeddzień natarcia rozpoznając teren nad Wisłą i Wieprzem. Z powodu zmian kierunku marszu wojsk zmienione zostały również i loty na rejony rzeki Tanwi. 13 sierpnia zakończono rozpoznania w rejonach Sandomierz-Annopol-Krzeszów i Rudnik-Krzeszów-Tarnogród-Biłgoraj-Terespol-Zaklików.
Rozpoznania dotyczyły głównie ruchu kolejowego oraz foto-rozpoznania prac na umocnieniami polowymi. Po kilku dniach lotów silniki okazały się zawodne z powodu usterek technicznych. 16 sierpnia wykryto zwiadem lotniczym jednostki piechoty i artylerii, a następnego dnia wykryto pociąg z 50 wagonami. Na dwa dni przerwano wykonywanie lotów, a 20 sierpnia wykryto wielki transport kolejowy. 22 sierpnia ustanowiono rekord frontowy lotu przelatując 350 kilometrów w czasie 270 minut.

</doc>
<doc id="1356028" url="https://pl.wikipedia.org/wiki?curid=1356028" title="Arenga pierzasta">
Arenga pierzasta

Arenga pierzasta ("Arenga pinnata" (Wurmb.) Merr.), nazywana także arengą cukrową, palmą cukrową, słoczą cukrową, słoczą pierzastą lub winosłoczą cukrową – gatunek rośliny z rodziny arekowatych (dawniej nazywanych palmami). Rośnie głównie w południowo-wschodniej Azji.

</doc>
<doc id="1356029" url="https://pl.wikipedia.org/wiki?curid=1356029" title="Renata Šerelytė">
Renata Šerelytė

Renata Šerelytė (ur. w 1970 w Šimoniai) – litewska poetka, pisarka, wydawca i krytyk literacki.
Życiorys.
Po ukończeniu liceum w rodzinnym Šimoniai podjęła się pracy w szkolnej bibliotece, lecz już po roku zrezygnowała z niej na rzecz studiów. W 1994 r. ukończyła lituanistykę i lingwistykę na Uniwersytecie Wileńskim. Zadebiutowała w roku 1986 publikując swe poezje w magazynie "Moksleivis". Później współpracowała z dziecięcym czasopismem "Žvaigždute", a także z tygodnikiem kulturalnym "7 meno dienos" oraz magazynem "Jaunimo gretos". Aktualnie kieruje sekcją literacką w teatrze dramatycznym Vaivorykšte ("Tęcza"). Mieszka w Wilnie.
W swym dorobku literackim ma wydanych kilka zbiorów opowiadań, z czego jako pierwszy ukazał się "Skinning Fish" w roku 1995, a także zbiór opowieści historyczno-przygodowych, powieści ("Gwiazdy epoki lodowcowej" oraz "Imię w ciemności"), wiersze dla dzieci oraz kilka dramatów. Jej twórczość jest znana również poza granicami Litwy, jej opowiadania tłumaczono m.in. na język angielski, polski, francuski, szwedzki i rosyjski.

</doc>
<doc id="1356031" url="https://pl.wikipedia.org/wiki?curid=1356031" title="Czeskie Siły Zbrojne">
Czeskie Siły Zbrojne

Armia Republiki Czeskiej (cz. "Armáda České republiky") – siły i środki wydzielone przez Republikę Czeską do zabezpieczenia jej interesów i prowadzenia walki zbrojnej.
Wojska czeskie liczą 21 970 żołnierzy zawodowych (stan na rok 2015).
Siły zbrojne Czech składają się z czterech rodzajów sił zbrojnych: wojsk lądowych, sił powietrznych, sił specjalnych (podlegają bezpośrednio pod sztab generalny) oraz sił wsparcia odpowiedzialnych za logistykę i zaopatrzenie. Trzon stanowią dwie brygady ogólnowojskowe, które składają się jedynie z pododdziałów pierwszoliniowych (bez wsparcia np. artylerii i obrony przeciwlotniczej) oraz jedna brygada artylerii. Etatowo bataliony wyposażone są w niewielką liczbę wozów bojowych – ok. 30.
Od 2004 roku czeska armia jest zawodowa. Czechy obecnie utrzymują kontyngent wojskowy w ramach misji ISAF w Afganistanie – Zespół Rekonstrukcji Prowincji Logar – 280 żołnierzy, zabezpieczenie lotniska w Kabulu – 59 żołnierzy oraz ok. 100 operatorów 601. Grupy Sił Specjalnych stacjonujących w prowincji Kandahar.
Uzbrojenie.
Stan na 1 stycznia 2010:

</doc>
<doc id="1356034" url="https://pl.wikipedia.org/wiki?curid=1356034" title="Chindōgu">
Chindōgu

 – niezwykłe narzędzia wymyślone po to, aby usprawnić proste czynności. Twórcą tego terminu jest Kenji Kawakami. Twórcom "chindōgu" przyświeca myśl, aby produkt z pozoru użyteczny był całkowicie nieużyteczny.
Kawakami ma na swoim koncie 600 pomysłowych wynalazków np.: okulary do zakraplania oczu i czapkę z zapasem papieru toaletowego. Swoimi wynalazkami Kawakami drwi z opętanego konsumpcjonizmem społeczeństwa, które bezmyślnie goni za kolejnymi elektronicznymi gadżetami. Zyskał on szereg naśladowców, około 10 tys. osób, których jednoczy Międzynarodowe Towarzystwo Chindōgu z siedzibą w Los Angeles.
Międzynarodowe Towarzystwo Chindogu deklaruje że przedmioty zaliczane do "chindōgu" muszą spełniać 10 zasad: 

</doc>
<doc id="1356037" url="https://pl.wikipedia.org/wiki?curid=1356037" title="Rezerwat przyrody Lipowy Jar">
Rezerwat przyrody Lipowy Jar

Rezerwat przyrody Lipowy Jar – rezerwat leśny położony w województwie warmińsko-mazurskim w powiecie oleckim, w gminie Kowale Oleckie.
Został utworzony zarządzeniem Ministra Leśnictwa i Przemysłu Drzewnego z dnia 3 grudnia 1981 roku. Zajmuje powierzchnię 49,54 ha (akt powołujący podawał 48,50 ha).
Utworzony dla zachowania drzewostanów i rzeźby terenu. Rezerwat stanowi centralny fragment Puszczy Boreckiej. Występują w nim porośnięte mchami głazy narzutowe i bogate runo. W drzewostanie można spotkać: grab, lipę drobnolistną, dąb szypułkowy, klon zwyczajny, wiąz górski, niewielkie ilości brzozy brodawkowatej, a także świerka pospolitego.
W wielu miejscach na terenie rezerwatu można spotkać jaćwieskie kręgi kamienne.

</doc>
<doc id="1356038" url="https://pl.wikipedia.org/wiki?curid=1356038" title="Reprezentacja Polski na mistrzostwach Europy w piłce nożnej">
Reprezentacja Polski na mistrzostwach Europy w piłce nożnej

Reprezentacja Polski w piłce nożnej cztery razy wystąpiła na Mistrzostwach Europy. W 2008 r. na turnieju w Austrii i Szwajcarii odpadła w fazie grupowej. Cztery lata później jako współorganizator mistrzostw (wraz z Ukrainą) zajęła ostatnie miejsce w grupie A. Największy sukces Polacy odnieśli na mistrzostwach Europy w 2016 r. we Francji, docierając do ćwierćfinału, w którym przegrali z Portugalią dopiero po serii rzutów karnych. W przesuniętych o rok z powodu pandemii Covid-19 Mistrzostwach Europy 2020 w trzech spotkaniach zdobyli tylko jeden punkt i zajęli ostatnie miejsce w grupie E.
Historia.
Lata 1960–2004.
Pierwsze mistrzostwa Europy w piłce nożnej (pod nazwą Puchar Europy Narodów) odbyły się w 1960 r. we Francji. Polska wzięła udział w kwalifikacjach do nich – 28 czerwca 1959 rozegrała na Stadionie Śląskim w Chorzowie mecz z Hiszpanią. W obecności 71 tys. widzów przegrała 2:4, a gole strzelali Ernest Pohl i Lucjan Brychczy. W rewanżu, który został rozegrany 14 października 1959 na Santiago Bernabéu w Madrycie, Polacy przegrali 0:3 i to rywale awansowali do kolejnej rundy. W eliminacjach przed następnym czempionatem (Hiszpania 1964) reprezentacja Polski zmierzyła się z Irlandią Północną – w pierwszym meczu rozegranym 10 października 1962 wygrali goście 2:0. Również w rewanżu, który odbył się pod koniec listopada zwycięstwo odnieśli rywale i to oni przeszli do dalszej rundy.
W eliminacjach do Mistrzostw Europy 1968 (Włochy) reprezentacja Polski trafiła do grupy VII. W pierwszym meczu zwyciężyła 4:0 z Luksemburgiem, jednak późniejsze porażki w spotkaniach z Francją zadecydowały o ostatecznym układzie tabeli – Polacy zajęli 3. miejsce i nie wywalczyli awansu. Najlepszym strzelcem Polski w kwalifikacjach okazał się Janusz Żmijewski, który w pojedynku z Belgią zdobył trzy bramki.
W kolejnych kwalifikacjach reprezentacja Polski musiała uznać wyższość późniejszych mistrzów Europy – Niemców. To właśnie pojedynki z tym zespołem zadecydowały o układzie tabeli VIII grupy – Polacy zakończyli eliminacje na 2. miejscu. W kwalifikacjach do turnieju w 1976 roku Polska minimalnie uległa w ostatecznym rozrachunku Holandii. Tak samo zakończyły się eliminacje do mistrzostw w 1980, o czym w dużej mierze zadecydowały nieudane mecze podopiecznych Ryszarda Kuleszy z NRD.
W kwalifikacjach do Euro 1984 we Francji jedno zwycięstwo (z Finlandią po golach Włodzimierza Smolarka, Dariusza Dziekanowskiego i Janusza Kupcewicza), dwa remisy i trzy porażki oznaczały 3. miejsce w grupie eliminacyjnej i brak awansu. Kolejne kwalifikacje również zakończyły się niepowodzeniem – Polska uplasowała się na 4. miejscu, a wpływ na to miał m.in. bezbramkowy remis w Gdańsku z najsłabszym w grupie Cyprem. W eliminacjach do turnieju w 1992 roku reprezentacja Polski (selekcjoner Andrzej Strejlau) zaprezentowała się dobrze, lecz nie zdołała wyprzedzić Anglii oraz Irlandii.
W eliminacjach do turnieju w Anglii (1996) Polska znalazła się w grupie z pięcioma innymi reprezentacjami. Trzy zwycięstwa, cztery remisy i trzy porażki oznaczały 4. miejsce i brak awansu. Również w kolejnych kwalifikacjach reprezentacji Polski nie udało się wywalczyć promocji – o 3. miejscu w grupie zadecydował gorszy bilans meczów bezpośrednich z Anglią. W eliminacjach do Euro 2004 Polacy zajęli 3. miejsce i nie wzięli udziału w meczach barażowych.
Statystyki mistrzostw Europy.
Występy na mistrzostwach Europy.
Dotychczas na boisko podczas mistrzostw Europy wybiegło 58 reprezentantów Polski. Na cztery turnieje powołanych zostało łącznie 73 zawodników.

</doc>
<doc id="1356039" url="https://pl.wikipedia.org/wiki?curid=1356039" title="Bode">
Bode



</doc>
<doc id="1356041" url="https://pl.wikipedia.org/wiki?curid=1356041" title="Adaptive Cruise Control">
Adaptive Cruise Control

Adaptive Cruise Control (ACC), Intelligent Cruise Control (ICC) – urządzenie utrzymujące odpowiedni (bezpieczny) odstęp między poruszającymi się pojazdami samochodowymi, jeśli ruch odbywa się po tym samym pasie.
Działanie.
Układ ten, z pomocą umieszczonego z przodu pojazdu radaru, tak dostosowuje szybkość jazdy, aby cały czas utrzymywana była bezpieczna odległość od poprzedzającego pojazdu – a w razie potrzeby urządzenie samo zahamuje pojazd.
Radar pełni rolę nadajnika i odbiornika (wysłana fala, która odbija się od poprzedzającego pojazdu, odbierana jest z powrotem); odległość między pojazdami ustalana jest na podstawie pomiaru opóźnienia odbitej fali lub jej przesunięcia fazowego. Na podstawie tej odległości ustalane są względne prędkości obu pojazdów i układ przystępuje do czynności wykonawczych (zwiększa lub zmniejsza szybkość poprzez automatyczne oddziaływanie na przepustnicę silnika i układ hamulcowy).
Układ ACC współpracuje z tempomatem.
Bibliografia.
Jerzy Wicher, Bezpieczeństwo samochodów i ruchu drogowego 

</doc>
<doc id="1356047" url="https://pl.wikipedia.org/wiki?curid=1356047" title="La Folie (album)">
La Folie (album)

La Folie – szósty studyjny album zespołu The Stranglers, wydany w 1981 roku, nakładem wydawnictwa Liberty. Na rynku ukazał się 9 listopada. Producentami płyty byli Tony Visconti i Steve Churchyard. Album zajął 11. miejsce na brytyjskiej liście sprzedaży UK Albums Chart.
Lista utworów.
Bonusy CD

</doc>
<doc id="1356051" url="https://pl.wikipedia.org/wiki?curid=1356051" title="Rezerwat przyrody Małga">
Rezerwat przyrody Małga

Rezerwat przyrody Małga – rezerwat położony w województwie warmińsko-mazurskim, w powiecie szczycieńskim, w gminie Jedwabno, na terenie leśnictw Dębowiec i Uścianek (Nadleśnictwo Jedwabno).
Utworzony został na podstawie Zarządzenia Ministra Ochrony Środowiska, Zasobów Naturalnych i Leśnictwa (MP Nr 38 poz. 273, §12) dla ochrony miejsc gniazdowania i żerowania rzadkich gatunków ptaków i zachowania noclegowisk żurawi. Rezerwat obejmuje zabagniony odcinek doliny Omulwi, w okolicach zniszczonej wsi Małga. We wsi obok ruin zniszczonego kościoła zachowała się wieża z czerwonej cegły. Występują rozlegle turzycowiska, trzcinowiska oraz zarośla wierzbowo-brzozowe.
Rezerwat zajmuje powierzchnię 163,92 ha (pierwotnie 147,09 ha).
W rezerwacie znajdują się miejsca lęgowe m.in. żurawi, łabędzi, cietrzewi, czajek, derkaczy. Można spotkać wydry i ślady wilków.

</doc>
<doc id="1356053" url="https://pl.wikipedia.org/wiki?curid=1356053" title="Bode (Nepal)">
Bode (Nepal)

Bode (nep. बोडे, Bodegau) – miejscowość w centralnej części Nepalu w Dolinie Katmandu, leżąca na północ od Thimi i Nagadesh w strefie Bagmati. Znajduje się w niej XVI-wieczna świątynia Mahalakszmi Mandir. Według narodowego spisu powszechnego w 2001 roku mieszka tu 6152 osób w 1011 domach.

</doc>
<doc id="1356055" url="https://pl.wikipedia.org/wiki?curid=1356055" title="Audi S8">
Audi S8

Audi S8 − samochód osobowy typu sedan klasy luksusowej produkowany przez niemiecką markę Audi od 1996 roku jako sportowa odmiana modelu A8. Od 2018 roku produkowana jest czwarta generacja modelu.
Pierwsza generacja.
Audi S8 D2 – pierwsza generacja S8, która zadebiutowała pod koniec 1996 roku, a wyszła z produkcji w 2002 roku. Dostępne silniki o wariantach mocy od 340 do 360 KM. Silnik miał pojemność 4.2 l w dwóch wersjach. Standardowo oferowane było 5 biegowe skrzynie automatyczne (tip-tronic) a na życzenie 6-biegowe manualne skrzynie Getraga. W standardzie znajdowało się m.in. quattro. Silnik z jakiego korzysta pierwsza generacja S8 to 4.2 litrowy motor jaki oryginalnie znalazł się w standardowym modelu A8 tyle, że posiadał on 300 KM. W modelu S8 powiększono w nim moc do 340 a później przy okazji face-liftingu w 1999 roku do 360 KM dodatkowo wprowadzając 5 zaworów na cylinder.
Druga generacja.
Audi S8 D3 – druga generacja S8, która zadebiutowała w 2005 roku, a produkcja ruszyła latem 2006 roku, kończąc się w 2010 roku. Dostępny był silnik o mocy 450 KM. Silnik miał pojemność 5.2 l. Audi S8 D3 standardowo oferowane było z 6-biegową skrzynią automatyczną firmy ZF z przekładnią hydrokinetyczną.
Trzecia generacja.
Audi S8 D4 – trzecia generacja S8, która zadebiutowała w 2011 roku, produkcja ruszyła w 2012 roku, a auto było modelem na 2013. Dostępny jest silnik TFSI V8 o pojemności 4.0 litrów i mocy maksymalnej 520 KM. Silnik ten znajduje się w modelach S6, S7, a także w Bentleyu Continentialu GT. Audi S8 D4 jest standardowo oferowane tylko z 8-biegową skrzynią automatyczną firmy ®ZF 8HP. Nowe S8 w porównaniu do starszej generacji D3 jest mocniejsze o 70 KM i emituje o 23% mniej szkodliwych związków CO2. Nowe S8 jest zaopatrzone w dezaktywujące się cylindry zwane technologią "cut-off", oznacza to w praktyce, iż jeśli nie jest potrzebna cała moc, reszta cylindrów nie pracuje (odłączanie czterech cylindrów odbywa się poprzez zamykanie zarówno zaworów wylotowych jak i spalin na cylindrach 2, 3, 5 i 8, a następnie wyłącza się zapłon i bezpośredni wtrysk, silnik pracuje wówczas jako 4 cylindrowy rzędowiec). Wszystko to owocuje niesamowicie niskim zużyciem paliwa jak na silnik o takim potencjale, mocy i momentu obrotowego - średnie zużycie paliwa podawane w testach tego modelu przez Audi wynosi ok. 10,2l na 100km. Audi S8 D4 potrzebuje o 15% mniej paliwa od poprzednika na każde pokonanie 100km. Przy pełnym wciśnięciu pedału gazu, odłączone cylindry się załączją i auto może pracować dalej oddając 100% swojej mocy maksymalnej.

</doc>
<doc id="1356057" url="https://pl.wikipedia.org/wiki?curid=1356057" title="Adaptive Front Lighting System">
Adaptive Front Lighting System

Adaptive Front Lighting System – system oświetlenia reflektorowego pojazdów samochodowych (Adaptacyjne Światła Mijania). System automatycznie steruje światłami mijania dostosowując ich wiązkę do zmieniających się warunków ruchu tj. prędkości pojazdu, zakrętów, terenu zabudowanego, autostrady, pogorszonych warunków atmosferycznych - opady deszczu, śniegu, mgła. Informacje do sterowania światłami AFS mogą być pobierane z różnych czujników np. prędkości, kąta skrętu kierownicy, przyspieszenia, trajektorii jazdy, żyroskopu, GPS, czujnika opadów i in. Dane te są przeliczane na przewidywany kierunek jazdy pojazdu i wyprzedzająco sterują skręcaniem poziomym i pionowym wiązki świateł, a także rozszerzaniem bądź zwężaniem kąta ich świecenia albo wycinaniem z wiązki pewnych fragmentów (np. odbijających się w mokrej nawierzchni i dodatkowo oślepiających nadjeżdżających z przeciwka). Celem jest dynamiczne skierowanie światła tam gdzie jest bardziej potrzebne (np. zakręt). Szczegółowe rozwiązania techniczne AFS mogą znacznie różnić się między sobą i działać w różny sposób np. realizując tylko niektóre funkcje. Najbardziej popularną funkcją jest tryb (ang. mode) "zakrętowy" (ang. bending, bend lighting), dostępny także w niektórych standardowych światłach mijania. Jest to funkcja świateł, w odróżnieniu od specjalnych, dodatkowych, statycznych świateł narożnych (ang. cornering) działających wyłącznie przy małych prędkościach jazdy.

</doc>
<doc id="1356059" url="https://pl.wikipedia.org/wiki?curid=1356059" title="Gwoździanka (Beskid Sądecki)">
Gwoździanka (Beskid Sądecki)

Gwoździanka (899 m) – szczyt w Paśmie Radziejowej, w Beskidzie Sądeckim. Wznosi się w bocznym grzbiecie odbiegającym od Kuniego Wierchu na południowy zachód. Stoki zachodnie, północne i południowe opadają do doliny Potoku pod Górami – znajduje się w widłach dwóch jego źródłowych cieków. Na północno-zachodnim zboczu położona jest niewielka i silnie już zarastająca Polana Podjabconiowa, poza tym Gwoździanka jest całkowicie porośnięta lasem. Nie prowadzi nią żaden szlak turystyczny, ale z Sewerynówki w dolinie Sopotnickiego Potoku stokami Gwoździanki na grzbiet powyżej Gabańki prowadzi droga leśna.
Przez masyw Gwoździanki nie prowadzą szlaki turystyczne.

</doc>
<doc id="1356066" url="https://pl.wikipedia.org/wiki?curid=1356066" title="Pete Parada">
Pete Parada

Pete Parada (ur. 9 lipca 1974) – amerykański perkusista, członek wielu zespołów. Karierę perkusisty rozpoczął w 1996 roku, kiedy wstąpił do Steel Prophet i nagrał z nimi rok później jeden album. Następnie wstąpił do zespołu Face to Face i Saves the Day, w roku 2007 został nowym perkusistą The Offspring. Był również związany z metalowym zespołem Engine i solowym projektem Roba Halforda, Halford, krótko zagrał na perkusji w zespole Alkaline Trio.
Kariera muzyka.
Face to Face.
Po przesłuchaniu 25 różnych perkusistów aby zastąpić Roba Kurtha, Parada dołączył oficjalnie do Face to Face w 1998 roku. Obecny był on na czterech albumach zespołu: "Ignorance is Bliss", "Standards &amp; Practices" (oba wydane w 1999), "Reactionary" (2000) i "How to Ruin Everything" (2002).
Kalifornijski zespół punkrockowy Face to Face był aktywny do 2003 roku, chociaż rozpoczął pożegnalne tournée w następnym roku. Grupa na czas nieokreślony zrobiła sobie przerwę. 29 stycznia 2008 Face to Face ogłosił na swojej oficjalnej stronie internetowej, że ponownie się połączył, aby zagrać szereg koncertów w USA. 5 kwietnia 2008 zespół zagrał razem po raz pierwszy od czasu pożegnalnego tournée na The Bamboozle Left, ale Parada nie wystąpił z nimi.
Pomimo ponownych występów plany na pełną skalę tournée i nowy album nie zostały w chwili obecnej dokonane.
Saves the Day.
Przed rozpadem Face to Face Parada wstąpił do Saves the Day w 2002 roku, aby zastąpić byłego perkusistę Bryana Newmana. Nagrał trzy albumy zespołu "In Reverie" i "Sound the Alarm" i "Bug Sessions Volume One".
28 marca 2007 ogłoszono, że Parada opuszcza zespół. Miał on powiedzieć:
"Po czterech i pół roku z Saves The Day z przykrością muszę ogłosić, że postanowiłem opuścić zespół. Życzę wszystkim wam wszystkiego najlepszego i nie mogę się doczekać wystartowania z nowym zespołem."'
The Offspring.
W dniu 27 lipca 2007 The Offspring ogłosił na swojej stronie internetowej, że Parada będzie nowym perkusistą zespołu i zastąpi Atoma Willarda, który musiał się skoncentrować nad swoim obecnym projektem Angels &amp; Airwaves.
Dyskografia.
Ze Steel Prophet
Z Engine
Z Halford
Z Ali Handel
Z Face to Face
Z Jackson/Jackson United
Z Saves The Day
Z The Offspring

</doc>
<doc id="1356068" url="https://pl.wikipedia.org/wiki?curid=1356068" title="Władcy marionetek">
Władcy marionetek

Władcy marionetek (tytuł oryg. "The Puppet Masters") – powieść fantastyczno-naukowa amerykańskiego pisarza Roberta A. Heinleina. Wydana w 1951 r.; polską edycję, w tłumaczeniu Anity Zuchory, wydała oficyna Phantom Press International w 1991 r.
Klasyczna powieść science fiction o inwazji Obcych na Ziemię, którzy opanowują umysły ludzi. Walczy z nimi dzielna grupa amerykańskich agentów. Książkę odbierano jako alegorię na temat możliwej agresji ZSRR na USA.
Na podstawie powieści zrealizowano film " o tym samym tytule". Kilkakrotnie nakręcano także filmy w jakimś stopniu inspirowane powieścią, jak np. "The Brain Eaters" w 1958 r., czy jeden z odcinków .

</doc>
<doc id="1356069" url="https://pl.wikipedia.org/wiki?curid=1356069" title="Opactwo w Mont-Saint-Éloi">
Opactwo w Mont-Saint-Éloi

Opactwo w Mont-Saint-Éloi – zespół zrujnowanych obecnie budynków klasztornych augustianów, założony przez św. Vindiciena z Arras na przełomie VII i VIII wieku. W przeszłości ważny ośrodek średniowiecznego życia intelektualnego. Zniszczony w czasie rewolucji francuskiej, pozostaje w zakonserwowanej ruinie. Od 1921 obiekt ma status szczególnie cennego zabytku (Monument historique).
Historia.
Początki opactwa owiane są legendą. Według ustnych przekazów jego przyszły patron przychodził często na tutejsze wzgórze, by modlić się i rozmyślać. Pod koniec życia założył tu kaplicę oraz zamieszkał w pustelni razem z kilkoma uczniami. Jeden z nich, Vindicien, przyszły biskup Arras, opiekował się kompleksem budynków po śmierci swojego nauczyciela, a następnie opłacił przebudowę wolno stojących pustelni w jeden kompleks klasztorny. W testamencie poprosił też o pochówek na jego terenie. 
W 880 najazd Normanów zniszczył poważnie cały region, w tym i opactwo, które, zrujnowane, zostało na kilka dziesięcioleci porzucone. W 929 biskup Fulbert nakazał odbudować klasztor i kościół (w randze bazyliki) po tym, gdy podobno na jego miejscu zdarzył się cud – św. Vincidien ukazał się ponad swoim grobem i wskazał drogę do domu zagubionemu w ruinach dziecku. I ten obiekt został zniszczony w dramatycznych okolicznościach przez grupę samowolnie działających żołnierzy księcia Normandii Ryszarda II, którzy wymordowali mnichów, by złupić bez przeszkód klasztorny skarbiec. Książę sfinansował odbudowę zabudowań i osobiście zwrócił zagrabioną sumę. Po reformie kluniackiej opactwo zostało siedzibą kanonii i otrzymało oficjalnie regułę św. Augustyna. W 1140 przeprowadzono pierwszą przebudowę opactwa, a w latach 1208-1221 całkowicie przekształcono jego styl na gotyk. W tej formie przetrwało ono kolejne 529 lat. 
W 1477 opactwo służyło jako koszary w czasie oblężenia Arras przez Ludwika XI. Zabudowania były kilkakrotnie używane do celów wojskowych również w czasie wojen religijnych. W 1750 przeszło ostatnią poważną przebudowę, w czasie której kościół klasztorny otrzymał nową, klasycystyczną fasadę. W niecałe 40 lat później w czasie rewolucji francuskiej opactwo, tak jak wszystkie pozostałe obiekty tego typu, zostało zamknięte, zaś dwa lata później jego ostatni przeor został zgilotynowany za odmowę złożenia przysięgi wierności państwu. W 1793, na wielkiej fali dechrystianizacji organizowanej przez najradykalniejsze ugrupowania rewolucji (często bez zgody rządu), zabudowania klasztorne zostały zdewastowane, a następnie zupełnie zniszczone w celu pozyskania materiału budowlanego. 
W 1836, gdy zaczęło się zainteresowanie ochroną zabytków, państwo wykupiło pozostałości opactwa, by uchronić je przed ostatecznym zniszczeniem. Przeprowadzono pierwsze prace restauracyjne i zamurowano pierwotne okna kościelne. W czasie I wojny światowej na położonych wysoko ponad równinnym regionem wieżach Francuzi usytuowali punkt obserwacyjny, co wywołało ostrzelanie zabytku z niemieckiej artylerii dalekiego zasięgu i zniszczenie górnych kondygnacji wież. 
Architektura.
Obiekt zbudowano z dostępnych w okolicy materiałów – piaskowca i kredy. Nie znamy żadnych wykonanych przed 1793 wizerunków budynku; jedynie na podstawie opisów w źródłach udało się przeprowadzić hipotetyczną rekonstrukcję obiektu. Był on prawdopodobnie trójnawową bazyliką z transeptem i szeregiem bocznych kaplic, opartą na rzędach przypór, z półkolistymi oknami i co najmniej trzema rozetami w ścianach prezbiterium oraz transeptu. Prezbiterium nie było wyodrębnione, zaś wieże (co wiadomo z fotografii) wieńczył płaski dach. 
Do dnia dzisiejszego zachowały się jedynie pozostałości dwóch wież pierwotnej zachodniej fasady kościoła wchodzącego w skład opactwa oraz część położonej bezpośrednio za nimi kruchty. Wieże te, pierwotnie pięciokondygnacyjne i wznoszące się na wysokość 53 metrów, zachowały się jedynie do poziomu drugiego i trzeciego piętra (44 m). Łączący obie wieże gzyms został odrestaurowany w 1990. Zachowany fragment fasady reprezentuje styl klasycystyczny, dobrze widoczne są korynckie pilastry oraz półkoliste, zamurowane obecnie okna ze skromnymi obramowaniami. Wejście na teren klasztornego kościoła prowadziło poprzez równie dobrze zachowany skromny portal, również oparty na korynckich pilastrach oraz półkoliste drzwi główne. Zachowało się również kilka budynków gospodarskich niegdyś administrowanych przez opactwo oraz fragment otaczającego cały kompleks muru. Również tarasowe ułożenie najbliższych łąk jest dziełem dawnych mieszkańców Mont-Saint-Éloi.

</doc>
<doc id="1356070" url="https://pl.wikipedia.org/wiki?curid=1356070" title="Janisław Muszyński">
Janisław Muszyński

Janisław Stanisław Muszyński (ur. 9 października 1942 w Kaliszu, zm. 10 września 2020 we Wrocławiu) – polski inżynier, menedżer, polityk, były wojewoda wrocławski.
Życiorys.
Syn Stefana i Barbary. Ukończył studia na Wydziale Łączności Politechniki Wrocławskiej (1966) oraz na Wydziale Matematyki Uniwersytetu Wrocławskiego (1970).
W latach 1966–1978 i 1980–1982 związany z Wrocławskim Zakładem Techniki Obliczeniowej, był m.in. dyrektorem ZETO (odwołanym w styczniu 1982 w stanie wojennym). Pomiędzy tymi okresami pełnił funkcję zastępcy dyrektora Centrum Obliczeniowego na Politechnice Wrocławskiej. Od lat 80. prowadził własną działalność gospodarczą w ramach spółek prawa handlowego, od 1999 był właścicielem zajmującej się m.in. doradztwem biznesowym firmy „Infrakom” Sp. z o.o. Od 22 stycznia 1990 był wicewojewodą, następnie od 12 lipca 1990 do 22 kwietnia 1991 sprawował urząd wojewody wrocławskiego.
Zaangażowany w organizacje przedsiębiorców, przyczynił się do powołania Dolnośląskiego Towarzystwa Gospodarczego, Dolnośląskiej Izby Przemysłowo-Handlowej, Dolnośląskiego Forum Dialogu. Od 1996 działał w Business Centre Club, pełniąc do 2006 funkcję kanclerza Loży Dolnośląskiej. Organizował Dolnośląskie Forum Polityczne i Gospodarcze w Krzyżowej, należał do inicjatorów utworzenia Dolnośląskiego Certyfikatu Gospodarczego.
Został pochowany na cmentarzu Osobowickim.
Odznaczenia.
Odznaczony Złotym Krzyżem Zasługi (2000).

</doc>
<doc id="1356071" url="https://pl.wikipedia.org/wiki?curid=1356071" title="Grenzallee">
Grenzallee

Grenzallee - stacja metra w Berlinie na linii U7, w dzielnicy Neukölln, w okręgu administracyjnym Neukölln. Stacja została otwarta w 1930.

</doc>
<doc id="1356072" url="https://pl.wikipedia.org/wiki?curid=1356072" title="Blaschkoallee">
Blaschkoallee

Blaschkoallee - stacja metra w Berlinie na linii U7, w dzielnicy Britz, w okręgu administracyjnym Neukölln. Stacja została otwarta w 1963.

</doc>
<doc id="1356073" url="https://pl.wikipedia.org/wiki?curid=1356073" title="Karol Malapert">
Karol Malapert

Karol Malapert, właśc. Charles Malapert (ur. 12 lipca 1581 w Mons, zm. 5 listopada 1630 w Vitorii) – flamandzki uczony i jezuita. Zajmował się przede wszystkim matematyką i astronomią. Był także autorem kilku różnych poematów.
Życiorys.
Karol był najstarszym synem Michaela Malaperta. Jego rodzina należała do miejscowej szlachty i cieszyła się szacunkiem sąsiadów. Mimo szlacheckiego pochodzenia większość członków rodu zajmowało się handlem. Na przykład dziadek, po którym Karol otrzymał imię, był kupcem jedwabnym. Malapertowie byli zaangażowani nie tylko w interesy gospodarze swojego miasta, ale również w miejscową politykę. Źródła podają, że przynajmniej dziewięciu krewnych Karola pełniło funkcję radnych miasta Mons między 1552 a 1635 rokiem. Za zasługi dla społeczności lokalnej mieli przywilej chowania zmarłych członków rodu w kolegiacie Sainte-Waudru. Malapertowie byli również blisko związani z kościołem. Wielu krewnych Karola decydowało się na wstąpienie do stanu duchownego, na przykład bratankowie Michael i Nicolas byli jezuitami.
Młodość Karola przypadła na bardzo niespokojne dla Niderlandów czasy. XVI i XVII wiek to bowiem okres reformacji i wojen związanych z dążeniami mieszkańców współczesnej Holandii do niepodległości. Nie do końca wiadomo jak ówczesna sytuacja polityczna i społeczna wpłynęła na Malaperta, gdyż źródła zawierają bardzo mało wzmianek na temat jego wczesnego życia. Prawdopodobnie bardzo wcześnie zainteresował się zakonem jezuitów i starał się o przyjęcie w grono nowicjuszy. Być może był to efekt ożywionej działalności Towarzystwa w Niderlandach, które zakładało tu swoje szkoły i starało się służyć mieszkańcom i władzom. W przeciwieństwie do większości członków zakonu, bardzo późno zetknął się ze szkołami jezuickimi. Kolegium, które skończył w Mons, nie należało do Zakonu. Jezuitów spotkał dopiero na studiach filozoficznych w Valenciennes i w Douai, gdzie uzyskał tytuł bakalaureata. Ostatecznie do zakonu dołączył 1600 roku w czasie studiów w Douai. Od tamtego momentu był poddany standardowej edukacji jezuickiej, która obejmowała podstawowe informacje z zakresu przedmiotów ścisłych i humanistycznych, z naciskiem na filozofię i teologię. Malapert od momentu wstąpienia do zakonu często zmieniał miejsce pobytu, co było efektem edukacji w różnych szkołach. Przebywał między innymi w Tournai, Arras, Douai, Leuven, Verdun i Pont-à-Mousson. Dzięki coraz większej wiedzy sam zaczyna pracę jako nauczyciel. Interesowały go głównie przedmioty ścisłe, toteż nauczał przede wszystkim geometrii.
W 1607 roku rozpoczął studia teologiczne, które zajęły mu dwa lata. Zaraz po ich ukończeniu otrzymał święcenia kapłańskie i rozpoczął prace jako wykładowca na uczelni w Pont-à-Mousson. W swojej pracy miał wprawdzie styczność głównie z filozofią, ale dzięki znajomości z innymi wykładowcami, rozwija się jego pasja związana z przedmiotami ścisłymi. W 1612 roku, z uwagi na zły stan zdrowia, rezygnuje z pracy na uczelni i przenosi się do Verdun, gdzie naucza w kolegium. W czasie swojego pobytu tutaj pisze pracę "De Ventis". Porusza w niej temat wiatrów które nawiedziły Hainaut i Artois 27 kwietnia 1606 roku. Dzieło to posiada pewne walory naukowe, jest bowiem dokładnym opisem przebiegu zjawiska meteorologicznego, ale jest bardzo moralizatorskie w swojej wymowie, przedstawia bowiem katastrofę naturalną jako karę bożą za rozpustę.
Pod koniec 1613 roku, mimo poważnej choroby, Malapert zostaje wysłany przez swoich przełożonych do Polski. Nieznane są motywy tej decyzji. Początkowo Karol trafia do kolegium w Poznaniu a później do Kalisza. Tam przez dwa lata nauczał matematyki. W czasie wolnym od pracy dydaktycznej zaczął zajmować się własnymi badaniami, które dotyczyły matematyki i astronomii. Jego uczniami i współpracownikami było dwóch polskich jezuitów: Szymon Perovius i Aleksy Sylvius. Malapert był pierwszym astronomem w Polsce, który do swoich badań używał lunety. W 1614 roku, idąc za radą jezuity Christopha Scheinera zaczął stosować helioskop w badaniu plam słonecznych, które uważał za planety. Dzięki jego działalności Kalisz stał się najprężniej działającym ośrodkiem astronomicznym w Polsce. Przy pomocy Sylvusa skonstruował trzy typu przyrządów obserwacyjnych, które miały później wpływ na rozwój astronomii i techniki optycznej. W 1615 roku wydał, przy pomocy kaliskiego drukarza Gedeliusza, swój zbiór wierszy "Variorum poematum fasciculus" i parę innych dzieł, w tym tragedię "Sedecias", którą dedykował królewiczowi Władysławowi Wazie. Była ona później przedrukowywana i tłumaczona w różnych krajach Europy. Znajomości zawarte w Polsce okazały się trwałe i Malapert korespondował z Peroviusem. Sylvus natomiast wyjechał razem ze swoim nauczycielem.
W 1617 roku Malapert powrócił w rodzinne strony i rozpoczął pracę na uniwersytecie w Douai. Przez rok wykładał przedmioty humanistyczne a w 1618 roku był jednym z twórców katedry matematyki i od tamtej pory zajął się nauczaniem tego właśnie przedmiotu. Kontaktował się w tej sprawie między innymi z François d'Aguilonem. Od 1618 roku do 1627 roku zajmował się wykładaniem w Douai. Był to czas, w którym wielu innych belgijskich jezuitów skupiło się na matematyce. Założone przez nich uczelnie przyciągały studentów z całej Europy, do Niderlandów trafiali także brytyjscy katolicy, którzy z uwagi na wydarzenia w ojczyźnie, nie mogli prowadzić tam swoich szkół. W 1627 roku Malapert zostaje mianowany rektorem kolegium w Arras, którą to funkcję pełni do 1630 roku. Po powrocie do ojczyzny kontynuował rozpoczęte w Polsce badania. Dużą rolę w obserwacjach astronomicznych odgrywał Sylvus, stale współpracujący z Karolem. W tym czasie Malapert napisał większość swoich prac poświęconych nauce.
Na przestrzeni dziesięciu lat wydał przynajmniej sześć dzieł traktujących o astronomii lub matematyce. W jednym z nich opisywał sposób budowy teleskopu oraz powierzchnię Księżyca, na który to temat trwała wówczas zacięta debata naukowa. Malapert był więc jednym z pionierów selenografii. Uważał, iż Księżyc ma kształt sferyczny a jego powierzchnia jest bardzo nierówna i naznaczona wieloma kraterami, wzniesieniami i obniżeniami. Karol krytykował również poglądy głoszące, iż na Księżycu występuje życie, wykazując też czemu jego zdaniem jest to niemożliwe. Nie koncentrował się jednak tylko na księżycu. Pisał również o plamach słonecznych, kometach, planetach, pierścieniach Saturna i Drodze Mlecznej. Szczególnie zajmowały go komety, którym poświęcił osobne studium. Wśród mieszkańców Europy popularne były wówczas przesądy mówiące, iż komety są zapowiedzią jakichś nieszczęść bądź doniosłych wydarzeń. Malapert krytykował to podejście i wyjaśniał, iż jest to normalne zjawisko, choć oczywiście był zdania, że Bóg może na nie wpływać i objawiać nimi swoją wolę. W 1633 roku, już po śmierci Karola, ukazała się w Douai jego praca "Austriaca Sidera heliocyclia astronomicis hypothesibus illigata", poświęcona zagadnieniu plam słonecznych. Opóźnienie w publikacji było spowodowane konfliktem z Scheinerem, który uważał się za odkrywcę tych obiektów i z tego powodu był zdania, że to jego praca ma pierwszeństwo.
Oprócz tego był autorem czterech książek napisanych przede wszystkim w celu ułatwienia nauki studentom. Zostały one opublikowane między 1620 a 1627 rokiem. Pierwsza z nich, "Euclidis elementorum priores sex libri", zawierała wytłumaczenie poglądów Euklidesa zawartych w jego "Elementach". Druga, "Faciliorum Geometriae elementorum libri duo", dotyczyła podstaw geometrii. Trzecia, "Paraphrasis in omnes Aristotelis libros didactitos", była komentarzem do prac Arystotelesa. Największe znaczenie miała jednak ostatnia tego typu publikacja Malaperta: "Arithmeticae praticae brevis institutio. In qua nova ratio dividendi per Tabulam Pythagoricam et alia non passim obvia explicantur". Była ona podręcznikiem do arytmetyki, ale oprócz standardowych informacji zawierała także opis urządzenia podobny do tak zwanej Kostki Napiera, opisanej przez Johna Napiera w "Rabdologiæ" z 1617 roku. Jest kwestią dyskusyjną czy był to plagiat czy raczej równoległe odkrycie. Kwestia ta jest obecnie badana przez historyków, ale jest faktem, iż Malapert skończył pisać swoją pracę w 1618 roku, zaledwie rok po Napierze.
W uznaniu wiedzy i zasług Malaperta Filip IV zaoferował mu możliwość wykładania matematyki w kolegium cesarskim w Madrycie. Karol zmarł jednak w czasie podróży do Hiszpanii i nigdy nie objął tej funkcji. Międzynarodowa Unia Astronomiczna nazwała od jego nazwiska krater na Księżycu.

</doc>
<doc id="1356077" url="https://pl.wikipedia.org/wiki?curid=1356077" title="Joachim Streich">
Joachim Streich

Joachim Streich (ur. 13 kwietnia 1951 w Wismarze, zm. 16 kwietnia 2022 w Lipsku) – wschodnioniemiecki piłkarz, występujący na pozycji napastnika. Wielokrotny reprezentant NRD, uczestnik Letnich Igrzysk Olimpijskich w Monachium i Mistrzostw Świata w Niemczech Zachodnich. Rekordzista pod względem liczby rozegranych meczów i strzelonych goli dla wschodnioniemieckiej drużyny narodowej. 
Przez całą seniorską karierę był związany z występującymi w Oberlidze klubami Hansa Rostock i 1. FC Magdeburg, w których barwach strzelił łącznie 229 bramek w 378 meczach. Dzięki tym osiągnięciom, a także stylowi gry nazywano go „Gerdem Müllerem ze Wschodu”. W 2021 roku został wprowadzony do ("Hall of Fame des deutschen Fußballs").
Kariera piłkarska.
Kariera klubowa.
Joachim Streich karierę piłkarską rozpoczął w wieku 6 lat w klubie BSG Aufbau Wismar (później przemianowanym na TSG Wismar. W 1967 roku zdecydował się na przejście do regionalnej sekcji piłkarskiej Hansy Rostock. Od 1969 roku grał w seniorskiej drużynie Hansy Rostock występującej w najwyższej klasie rozgrywek piłkarskich NRD (Oberlidze).
W 1975 roku został zawodnikiem 1. FC Magdeburg, którego barwy reprezentował przez następną dekadę. Z klubem tym Streich w sezonach 1977/1978, 1978/1979 i 1982/1983 zdobywał Puchar FDGB. Podczas występów w Oberlidze strzelił ogółem 229 bramek w 378 meczach. Czterokrotnie zostawał królem strzelców Oberligi (w sezonach 1976/1977, 1978/1979, 1980/1981 i 1982/1983), ponadto w 1979 i w 1983 roku wybierano go Piłkarzem Roku NRD. 
Kariera reprezentacyjna.
W 1968 roku Streich zaczął występować w reprezentacji NRD U-18, z kolei w latach 1969–1984 był piłkarzem seniorskiej reprezentacji NRD (zadebiutował w niej 8 grudnia 1969 roku meczem towarzyskim z Irakiem). 
W głównej kadrze narodowej NRD Streich rozegrał w sumie 102 spotkania i strzelił 55 bramek, choć niektóre źródła zaliczają mu 98 oficjalnych spotkań i o dwie bramki mniej. W obu przypadkach pozostaje jednak rekordzistą zarówno pod względem liczby rozegranych spotkań, jak i ilości zdobytych goli dla reprezentacji Niemiec Wschodnich. W 1972 roku z drużyną narodową zdobył brązowy medal podczas XX Letnich Igrzysk Olimpijskich w Monachium (strzelił na tym turnieju 7 goli). Uczestniczył także w Mistrzostwach Świata w 1974 roku zorganizowanych w Niemczech Zachodnich. Wystąpił we wszystkich czterech meczach rozegranych przez reprezentację NRD podczas tej imprezy i strzelił w nich w sumie 2 gole.
Kariera trenerska.
Joachim Streich od lipca 1985 roku do czerwca 1990 roku był trenerem piłkarzy 1. FC Magdeburg, od lipca 1990 roku do marca 1991 roku trenował zawodników Eintrachtu Brunszwik, od lipca 1991 roku do marca 1992 roku ponownie pełnił funkcję szkoleniowca piłkarzy 1. FC Magdeburg, zaś od grudnia 1996 roku do czerwca 1997 roku trenował piłkarzy FSV Zwickau.
Życie prywatne.
Od 1971 roku był żonaty z Maritą Streich.
Cierpiał na zespół mielodysplastyczny, ponadto w kilku ostatnich tygodniach życia zmagał się z zaawansowaną niedokrwistością i zachorował na zapalenie płuc. Zmarł 16 kwietnia 2022 roku w wieku 71 lat.

</doc>
<doc id="1356078" url="https://pl.wikipedia.org/wiki?curid=1356078" title="Ornitocheiroidy">
Ornitocheiroidy

Ornitocheiroidy, "Ornitocheiroidea" – nadrodzina pterozaurów z podrzędu pterodaktyli.
Obejmuje ona 4 rodziny:

</doc>
<doc id="1356079" url="https://pl.wikipedia.org/wiki?curid=1356079" title="Pseudopałanka wędrowna">
Pseudopałanka wędrowna

Pseudopałanka wędrowna, pałanka wędrowna ("Pseudocheirus peregrinus") – gatunek ssaka z podrodziny pseudopałanek (Pseudocheirinae) w rodzinie pseudopałankowatych (Pseudocheiridae).
Zasięg występowania.
Pseudopałanka wędrowna występuje w zależności od podgatunku:
Nieznany podgatunek introdukowano na Wyspę Kangura.
Morfologia.
Długość ciała (bez ogona) 29–35 cm, długość ogona 29–36 cm, masa ciała 0,8–1,1 kg. Mały torbacz o brązowym futrze (na brzuchu szare). Głowa o dużych oczach i małych uszach z białą plamką z tyłu. Chwytny ogon z białym końcem (jest równy długości ciała). Dwa palce przednich łap są przeciwstawne trzem pozostałym.
Tryb życia.
Pałanka wędrowna jest zwierzęciem aktywnym nocą i prowadzącym nadrzewny tryb życia. Żyje w małych grupkach składających się z samca, kilku samic i młodych. Jest zwierzęciem terytorialnymi. W zależności od rejonu występowania buduje gniazda (wielkości piłki futbolowej) lub zamieszkuje dziuple w pniach i konarach. Rzadko schodzi na ziemię. Okres rozrodczy trwa od kwietnia do grudnia (najczęściej od maja do lipca). Zwykle samica wydaje na świat dwoje młodych (rzadko cztery), które wpełzają do torby i spędzają tam około 4 miesięcy (chociaż okres laktacji trwa 6 miesięcy). Dojrzałość płciową osiągają po ukończeniu pierwszego roku życia. 
Pałanka wędrowna odżywia się liśćmi (głównie eukaliptusa), choć urozmaica to owocami i kwiatami. Pokarm trawiony jest w jelicie ślepym przez bakterie i wydalany w postaci papki, która jest ponownie zjadana (cekotrofia).
Pałanki żyją od 4 do 6 lat, w zależności od twardości spożywanego pokarmu powodującego starcie zębów.
Znaczenie.
Jest uważana za szkodnika, z powodu okradania ogródków przydomowych. W Australii nazywana jest "złodziejem róż".
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów została zaliczona do kategorii niskiego ryzyka LC. Zagrożeniem dla pałanek są domowe psy i koty.

</doc>
<doc id="1356081" url="https://pl.wikipedia.org/wiki?curid=1356081" title="Pseudocheirus peregrinus">
Pseudocheirus peregrinus



</doc>
<doc id="1356082" url="https://pl.wikipedia.org/wiki?curid=1356082" title="Stanisław Tillich">
Stanisław Tillich



</doc>
<doc id="1356083" url="https://pl.wikipedia.org/wiki?curid=1356083" title="Pont de Tolbiac">
Pont de Tolbiac

Pont de Tolbiac - most na rzece Sekwanie położony w Paryżu. Most łączy 12 oraz 13 okręg paryski, został zbudowany w latach 1879-1882 przez Henri-Prospera Bernarda oraz Josepha-Denisa-Alfreda Pérousea.
Najbliżej położoną stacją paryskiego metra jest Cour Saint-Émilion.
Historia.
Pont de Tolbiac został zbudowany na fali rozpoczętej w Paryżu urbanizacji, która miała miejsce w drugie połowie XIX wieku.
Decyzja o budowie mostu zapadła w 1877 roku na sesji rady miasta. Celem budowy Pont de Tolbiac miało być skrócenie dystansu dzielącego Pont National oraz Pont de Bercy. Prace nad budową mostu rozpoczęły się w 1879 roku wraz z uzyskaniem przez miasto środków na realizację budowy i zakończyły się w 1882 roku.
W 1943 roku na most spadła jedna z bomb RAF.
Architektura.
Łączna długość mostu wynosi 168 m. Most jest oparty na pięciu łukach o średnicy 28m, 35m oraz 32m.

</doc>
<doc id="1356084" url="https://pl.wikipedia.org/wiki?curid=1356084" title="Natężona pojemność życiowa">
Natężona pojemność życiowa

Natężona pojemność życiowa, FVC (od ang. "forced vital capacity") – największa objętość powietrza, jaką można wydmuchać z płuc podczas maksymalnego, szybkiego wydechu. Jest zwykle niższa niż pojemność życiowa (VC), z uwagi na uwięzienie części powietrza w drogach oddechowych na skutek zapadania się oskrzeli.

</doc>
<doc id="1356085" url="https://pl.wikipedia.org/wiki?curid=1356085" title="FVC">
FVC



</doc>
<doc id="1356086" url="https://pl.wikipedia.org/wiki?curid=1356086" title="Ekran śmierci">
Ekran śmierci

Ekran śmierci (ang. "kill screen") – plansza lub poziom w grze komputerowej, która powstrzymuje gracza od kontynuowania gry z powodu błędu w implementacji. Zamiast zakończyć się normalnie, gra zacina lub resetuje się bądź wywołuje inne błędy uniemożliwiające rozgrywkę.
Przykłady.
Pac-Man.
Błąd w 256. poziomie gry "Pac-Man." Połowa planszy jest zniekształcona, co w konsekwencji uniemożliwia jej zakończenie. Spowodowane jest to błędem przekroczenia zakresu liczb całkowitych; programiści nie przewidzieli większej liczby poziomów niż 255. 255 to maksymalna wartość, jaką można zapisać za pomocą jednego bajtu. Gdy gracz dochodzi do 256 poziomu, licznik poziomów nie mieści się w zakresie ośmiu bitów (następuje przekroczenie zakresu liczb całkowitych) i wpływa na algorytm rysujący obiekty na planszy.
Donkey Kong.
Gra "Donkey Kong" zawiera błąd na poziomie 22. – gracz ginie już po kilku sekundach od rozpoczęcia gry. W tym przypadku błąd występuje w algorytmie określającym czas dostępny dla gracza na ukończenie danego poziomu. Podczas obliczeń, zerowana jest flaga przeniesienia służąca procesorowi do przechowywania informacji o przekroczeniu zakresu przez wynik poprzedniej operacji. Flaga ta nie jest sprawdzana, przez co w przypadku, gdy wynik nie mieści się w 1 bajcie, odczytywany rezultat jest mniejszy niż spodziewany. Przez to gracz nie dostaje wystarczającej ilości czasu, aby ukończyć poziom.
Dig Dug.
Kolejny przykład kill screen. Błąd na 256. poziomie. W grze "Dig Dug" poziom numer dwieście pięćdziesiąt sześć zostaje wyświetlony jako poziom nr 0, a jeden z przeciwników umieszczony jest dokładnie na graczu, zabijając go natychmiastowo po rozpoczęciu rozgrywki. Spowodowane jest to problemem identycznym jak w grze "Pac-Man", gdzie występuje błąd przekroczenia zakresu liczb całkowitych.
Galaga.
256. poziom w automatowej grze "Galaga" zawiera błąd i kill screen, lecz zależy on od ustawionego poziomu trudności. Na poziomie łatwym gra się resetuje. Na trudnym słowa "Stage 0" zostają na ekranie, a gra się zawiesza. Na najtrudniejszym, zachowuje się on jak na pierwszym poziomie. Jednakże na średnim, poziom zachowuje się jak crossover normalnego poziomu i drugiego "challenging stage" (poziom nr 7).
Duck Hunt.
Poziom nr 100 w "Duck Hunt" jest kolejnym przykładem kill screen. Gra wyświetla go jako poziom 0, a kaczki migają po ekranie. Te
oszalałe kaczki można trafić, lecz przez to, że niektóre z nich w ogóle się nie pokazują, a gra zachowuje się jakby odleciały,
poziom nie może być ukończony.
Tetris.
Błąd na poziomie numer 29. w grze "Tetris"; to także kill screen. Po 29. poziomie, nazwy poziomów składają się z liczb w systemie szesnastkowym. Na tym poziomie klocki spadają z dwukrotnie większą prędkością niż normalnie. Nie jest możliwe ukończenie go bez używania cheatów, hacków lub TAS (tool-assisted speedrun)
Pac-man Jr..
Idąc w ślad swojego protoplasty, "Pac-man Jr." posiada kill screen. Na poziomie 146. gra nie rysuje ani kulek ani ścian, pojawia się jedynie czarny ekran z trzema błędnymi elementami po obu stronach planszy. Poziom nie może być ukończony ze względu na brak kulek. Duszki gonią Pac-Mana po czarnym ekranie, póki nie zostaną stracone wszystkie życia bądź gra nie zostanie zresetowana.

</doc>
<doc id="1356087" url="https://pl.wikipedia.org/wiki?curid=1356087" title="Kill screen">
Kill screen



</doc>
<doc id="1356088" url="https://pl.wikipedia.org/wiki?curid=1356088" title="Stendal (stacja kolejowa)">
Stendal (stacja kolejowa)

Stendal – stacja kolejowa w Stendal, w kraju związkowym Saksonia-Anhalt, w Niemczech. Znajdują się tu 3 perony.

</doc>
<doc id="1356089" url="https://pl.wikipedia.org/wiki?curid=1356089" title="Pudelek.pl">
Pudelek.pl

Pudelek.pl – internetowy serwis plotkarski należący do koncernu Wirtualna Polska Holding.
Historia.
Serwis działa od 15 stycznia 2006. Pudelek.pl był pierwszym w Polsce dużym serwisem zajmującym się życiem celebrytów. W 2011 roku serwis plasował się w połowie drugiej dziesiątki najczęściej odwiedzanych witryn w Polsce i o kilka miejsc wyżej w domenie .pl (według portalu Alexa). W lutym 2021 był najpopularniejszym polskim serwisem o tematyce plotkarskiej – serwis odwiedziło 6,98 mln użytkowników, czyli 24,09 proc. wszystkich internautów w Polsce.
Tematyka i materiały.
Serwis zajmuje się informowaniem o znanych osobach pojawiających się w środkach masowego przekazu (tzw. celebrities). Szczególną uwagę zwraca na informacje sensacyjne, niepotwierdzone i niedostępne w innych mediach.
Według twórców strony informacje umieszczane w portalu pochodzą z tzw. „donosów”, czyli listów na temat znanych postaci wysyłanych do redakcji np. przez paparazzich i dziennikarzy śledczych. Materiały te często dotyczą sfery prywatnej opisywanych osób i publikowane są bez wiedzy i zgody zainteresowanych.
Krytyka.
Teksty pisane są niewyszukanym, potocznym językiem z dużym ładunkiem emocjonalnym, w efekcie poziom publikowanych artykułów i komentarzy bywa odbierany jako niski. Do osób intensywnie krytykujących portal należą niektóre postacie związane z mediami, a zarazem często przedstawiane na jego łamach w niekorzystnym świetle, m.in. Mandaryna (wypowiedziała się ona o Pudelku na swoim oficjalnym blogu oraz w odcinku programu "Uwaga!" z serii „Kulisy gwiazd”), Michał Wiśniewski oraz Gosia Andrzejewicz. Serwis został skrytykowany także wtedy, gdy 16 lipca 2014 pojawiła się w nim fałszywa informacja o śmierci Anny Przybylskiej.
Procesy sądowe.
W 2007 Weronika Rosati zamierzała złożyć pozew do sądu za sugerowanie w artykule „Czy ona uprawia z nim seks?”, iż ma romans z Harveyem Weinsteinem. Podobnie pozwem groził Jarosław Jakimowicz (na Pudelku znalazły się informacje, że wyłudzał pieniądze). W listopadzie 2008, po interwencji prawników radia RMF FM dokonanej miesiąc wcześniej, portal umieścił na stronie publiczne przeprosiny za pomówienia dotyczące działalności radia.
W 2009 portal po raz pierwszy przegrał proces sądowy (sygn. akt IV C 34/08), jaki wytoczył serwisowi w 2006 Mariusz Max Kolonko za naruszenie dóbr osobistych. Mimo uprawomocnienia wyroku w lutym 2010 portal odmówił wykonania wyroku i zamieszczenia przeprosin.
W następnych latach portal opublikował szereg przeprosin w rezultacie przegranych procesów sądowych wytoczonych przez: Radio Zet i Roberta Kozyrę, Tomasza Kammela, Edytę i Cezarego Pazurów, Samantę Janas, Jolantę Pieńkowską i Leszka Czarneckiego, Paulinę Młynarską, Rafała Ziemkiewicza, Janinę Drzewiecką, Monikę Janowską, Mariusza Pujszo, Joannę Jabłczyńską, Piotra Woźniaka-Staraka, Omeneę Mensah, Aleksandrę Rosiak, Piotra Gembarowskiego, Emila Stępnia, Marinę Łuczenko-Szczęsną, Maję Frykowską, Piotra Mochnaczewskiego, Justynę Steczkowską i Łukasza Wojtanowskiego, Michała Milowicza, Joannę Koroniewską i Macieja Dowbora, Kazimierza Marcinkiewicza, Katarzynę Glinkę, Mikołaja Krawczyka, Andrzeja Pietrasa, Joannę Pachlę i Jakuba Dymka.
W 2019 Sąd Najwyższy zwrócił Sądowi Apelacyjnemu do ponownego rozpoznania sprawę wytoczoną przez Pawła i Dorotę Stalińskich, którzy pozwali portal, żądając przeprosin i zadośćuczynienia za szereg tekstów odnoszących się do udziału Pawła w programie "Taniec z gwiazdami".
Pudelek w kulturze masowej.
Nawiązania do nazwy serwisu znajdują się w utworach: „Oglądaj TV” (2008) zespołu Video i „Tlen” (2017) Taco Hemingwaya.
W marcu 2013 nawiązanie do Pudelka pojawiło się w spocie reklamowym kampanii reklamowej sieci komórkowej Orange Serce i Rozum.

</doc>
<doc id="1356091" url="https://pl.wikipedia.org/wiki?curid=1356091" title="Paul Mayer">
Paul Mayer



</doc>
<doc id="1356098" url="https://pl.wikipedia.org/wiki?curid=1356098" title="Puttgarden (stacja kolejowa)">
Puttgarden (stacja kolejowa)

Puttgarden – stacja kolejowa w Puttgarden, w kraju związkowym Szlezwik-Holsztyn, w Niemczech. Znajdują się tu 3 perony.

</doc>
<doc id="1356100" url="https://pl.wikipedia.org/wiki?curid=1356100" title="The Gospel According to the Meninblack">
The Gospel According to the Meninblack

The Gospel According to the Meninblack – piąty studyjny album zespołu The Stranglers, wydany w 1981 roku, nakładem wydawnictwa Liberty. Na rynku ukazał się 7 lutego. Producentem płyty był Alan Winstanley. Album zajął 8. miejsce na brytyjskiej liście sprzedaży UK Albums Chart.

</doc>
<doc id="1356102" url="https://pl.wikipedia.org/wiki?curid=1356102" title="Schleswig (stacja kolejowa)">
Schleswig (stacja kolejowa)

Schleswig – stacja kolejowa w Szlezwiku, w kraju związkowym Szlezwik-Holsztyn, w Niemczech. Znajdują się tu 2 perony.

</doc>
<doc id="1356104" url="https://pl.wikipedia.org/wiki?curid=1356104" title="Ireneusz Lazurowicz">
Ireneusz Lazurowicz

Ireneusz Lazurowicz (ur. 29 czerwca 1951 w Zabrzu, zm. 3 listopada 2020) – polski piłkarz, grający na pozycji pomocnika.
Kariera i życie prywatne.
Karierę rozpoczął jako 15-latek w III lidze śląskiej w klubie MGKS Mikulczyce. W 1973 przeniósł się do Górnika Zabrze. Cały czas był podstawowym zawodnikiem. W czerwcu 1981 roku zdecydował się wyjechać do Francji, gdzie występował w lokalnych drużynach Puy, CS Thonon. W roku 1986 zakończył zawodniczą karierę i przeniósł się do Bourg-an-Bresse. Jego żona Klara także pochodzi z Mikulczyc Ma dwie córki. Starsza – Daria – jest absolwentką Uniwersytetu Cambridge w Anglii, młodsza Izabella pracuje w opiece społecznej. W latach dziewięćdziesiątych przeszedł operację stawu biodrowego, wstawiono mu protezę. Z okazji 88-lecia macierzystego klubu piłkarskiego MGKS Mikulczyce/Sparta Zabrze rozegrał 24 maja 2008 z drużyną Sparty Zabrze mecz oldbojów z Górnikiem Zabrze, strzelając bramkę.

</doc>
<doc id="1356105" url="https://pl.wikipedia.org/wiki?curid=1356105" title="Świadkowie Jehowy w Afganistanie">
Świadkowie Jehowy w Afganistanie



</doc>
<doc id="1356106" url="https://pl.wikipedia.org/wiki?curid=1356106" title="Atramentowe serce">
Atramentowe serce

Atramentowe serce (tyt. oryg. niem "Tintenherz") – pierwsza część młodzieżowej trylogii fantastycznej o Atramentowym świecie autorstwa niemieckiej pisarki Cornelii Funke. Opowiada ona o 12-letniej dziewczynie Meggie Folchart, jej ojcu Mo i ich niezwykłych przygodach spowodowanych unikalnym darem, który posiada ojciec Meggie i ona sama – zdolności do przywoływania fikcyjnych postaci z książek, gdy czytają o nich na głos. 
Adaptacja.
Premiera filmu, opartego na książce, o tym samym tytule miała miejsce 29 grudnia 2008 (na świecie) i 3 kwietnia 2009 w Polsce.

</doc>
<doc id="1356107" url="https://pl.wikipedia.org/wiki?curid=1356107" title="Centralne Laboratorium Elektroniki">
Centralne Laboratorium Elektroniki

Centralne Laboratorium Elektroniki – laboratorium utworzone w roku 1955 z inicjatywy prof. Wiesława Barwicza na bazie biura konstrukcyjnego Zakładów Wytwórczych Lamp Elektrycznych (ZWLE) w Warszawie. W 1956 r. przekształcone w Przemysłowy Instytut Elektroniki.

</doc>
<doc id="1356111" url="https://pl.wikipedia.org/wiki?curid=1356111" title="Helmut Rix">
Helmut Rix

Helmut Rix (ur. 4 lipca 1926 w Ambergu, zm. 3 grudnia 2004 we Fryburgu Bryzgowijskim) – niemiecki indoeuropeista i etruskolog. Zajmował się badaniami nad językami indoeuropejskimi i etruskim. Jako pierwszy (1998) zaproponował rodzinę języków tyrreńskich, w którą połączył języki etruski, retycki i lemnijski.
Życiorys.
Helmut Rix urodził się w 1926 roku w rodzinie nauczycielskiej w Ambergu. Po otrzymaniu świadectwa maturalnego i służbie w marynarce, od 1946 roku studiował indoeuropeistykę, filologię klasyczną i historię na uniwersytecie w Würzburgu, a od 1947 w Heidelbergu, gdzie w 1950 doktoryzował się pracą pt. "Bausteine zu einer Hydronymie Alt-Italiens". Od 1951 był asystentem Hansa Krahego w Tybindze, a od 1955 docentem łaciny i greckiego w Evangelischen Augustana-Hochschule w Neuendettelsau (Środkowa Frankonia).
W 1959 habilitował się w Tybindze, pracą "Das etruskische Cognomen. Untersuchungen zu System, Morphologie und Verwendung der Personennamen auf den jüngeren Inschriften Nordetruriens" (opublikowane w Wiesbaden w 1963). 
W 1966 roku został powołany na nowo założony Uniwersytet Ratyzboński, a od 1982 roku pełnił funkcję profesora na uniwersytecie we Fryburgu. W 1993 przeszedł na emeryturę.
Zmarł 3 grudnia 2004 wskutek wypadku samochodowego.
Helmut Rix był członkiem Heidelbergskiej Akdamii Nauk, Comitato internezionale de letteratura Archivio Glottologico Italiano, Istituto Nazionale di Studi Etruschi, Société Linguistique de Paris i Towarzystwa Indoeuropejskiego, któremu przewodniczył, w latach 1973–1978.

</doc>
<doc id="1356112" url="https://pl.wikipedia.org/wiki?curid=1356112" title="Rada Najwyższa Republiki Autonomicznej Krymu">
Rada Najwyższa Republiki Autonomicznej Krymu

Rada Najwyższa (ukr. Верховна Рада Автономної Республіки Крим, ros. Верховная Рада Автономной Республики Крым, krymsk. Къырым Мухтар Джумхуриетининъ Юкъары Радасы) – unikameralny parlament Republiki Autonomicznej Krymu. Parlament składa się ze 100 członków wybieranych w wyborach samorządowych, które odbywają się na Krymie.
Rada Najwyższa Republiki Autonomicznej Krymu powstała powołana do życia 10 lutego 1998 roku na sesji Najwyższej Rady Ukrainy. Składa się z 100 deputowanych.
Po jednostronnym proklamowaniu niepodległości przez Krym, 17 marca 2014 Rada Najwyższa Republiki Autonomicznej Krymu podjęła decyzję o przekształceniu się w Radę Państwową Republiki Krymu (ros. Государственный Совет Республики Крым, ukr. Державна Рада Республіки Крим).
Skład oraz kompozycja.
Wyniki wyborów z 26 marca 2006 roku. Oto wyniki oraz rozkład głosów:
W wyniku wyborów w 2010 większość w 100 miejscowym parlamencie zdobyła Partia Regionów (48,93% głosów; 32 mandaty z podziału proporcjonalnego i 48 w obwodach jednomandatowych).

</doc>
<doc id="1356113" url="https://pl.wikipedia.org/wiki?curid=1356113" title="Jena Paradies">
Jena Paradies

Jena Paradies – stacja kolejowa w Jenie, w kraju związkowym Turyngia, w Niemczech. Znajdują się tu 2 perony.

</doc>
<doc id="1356115" url="https://pl.wikipedia.org/wiki?curid=1356115" title="Towarzystwo Szkoły Białoruskiej">
Towarzystwo Szkoły Białoruskiej

Towarzystwo Szkoły Białoruskiej (biał. Таварыства беларускай школы, TBS) – białoruska instytucja oświatowo-kulturalna działająca na wschodnich obszarach Polski w latach 1921–1937.
Historia.
Towarzystwo powstało 7 grudnia 1921 w Radoszkowiczach z inicjatywy Bronisława Taraszkiewicza, łącząc się z działającą krótko Wileńską Centralną Radą Szkolną. Jego siedzibą stało się Wilno. Początkowo działało jedynie na terytorium Litwy Środkowej, zaś po jej przyłączeniu do Polski w kwietniu 1922 stopniowo rozwinęło działalność na wszystkie białoruskie ziemie II RP. Statutowym celem organizacji było krzewienie i popieranie oświaty białoruskiej poprzez: zakładanie szkół ludowych, seminariów nauczycielskich, organizowanie kursów dla analfabetów, zakładanie szkół średnich i wyższych, tworzenie domów ludowych dla celów oświatowych, urządzanie odczytów i wykładów, wydawanie i rozpowszechnianie podręczników białoruskich oraz czasopism naukowych, udzielanie młodzieży szkolnej stypendiów, zapomóg i innej pomocy. Statut został jednak zatwierdzony przez polskie władze dopiero w 1926.
Na czele TBS stanął Arkadź Smolicz, zaś w jego kierownictwie znaleźli się m.in. białoruscy parlamentarzyści i członkowie Białoruskiego Komitetu Narodowego w Wilnie, co nadało tej organizacji charakteru politycznego. Do najaktywniejszych działaczy należeli Fabian Akińczyc, Franciszak Alachnowicz, Radosłau Ostrouski, Barys Rahulia, ksiądz Adam Stankiewicz, Fabian Jaremicz, Feliks Stackiewicz, Mikoła Marcinczyk, Mitrofan Kepel, Grzegorz Szyrma, Michał Piatkiewicz, Ihnat Dwarczanin, Symon Rak-Michajłouski, Piotr Miatła, Jazep Haurylik, Maksim Harecki, Alaksandar Ułasau, Uładzimir Samojła, Anton Łuckiewicz, Jazep Drazdowicz, Paweł Żauryd, Michał Kachanowicz, Pilip Kiziewicz, Iwan Kraskouski, Paweł Krynczyk, Alena Łabeckaja, Pilip Piestrak, Siargiej Paulowicz, Flegant Wałyniec, Jan Hrecki. Środki na działalność TSB pochodziły z miesięcznych składek członkowskich, dobrowolnych datków, zapisów i darowizn, dochodów z odczytów i pogadanek. Datki dawali też zamożniejsi członkowie organizacji. Członkami Towarzystwa mogły zostać osoby fizyczne i prawne zgromadzone w kołach i szkolnych radach okręgowych. Naczelnym organem TBS wybieranym przez walne zgromadzenie członków była Centralna Rada Szkolna zarządzająca majątkiem Towarzystwa. Istniało 12 zarządów okręgowych TBS w Baranowiczach, Białymstoku, Wilejce, Grodnie, Głębokim, Kosowie, Lidzie, Nowogródku, Słonimie, Świsłoczy i Wilnie. Organizacja przeprowadzała różnorodne akcje propagujące szkolnictwo białoruskie, subsydiowała kilka białoruskich szkół powszechnych i gimnazjum w Wilnie, wspierała drukowanie podręczników dla nich, organizowała kursy i seminaria pedagogiczne dla nauczycieli Białorusinów, zakładała biblioteki i czytelnie, wydawała swoje pisma, np. „Летапіс Таварыства беларускай школы”.
Pod koniec 1926 organizacja została opanowana przez działaczy Białoruskiej Włościańsko-Robotniczej Hromady (co odbiło się także w rozkładzie wpływów politycznych w Białoruskim Komitecie Narodowym w Wilnie, gdzie do zarządu weszli aktywiści BWRH). W rezultacie nastąpił silny wzrost liczby terenowych kół TBS, na czele których często stali przewodniczący lokalnych struktur Hromady. Wzrosło też jego znaczenie wśród ludności białoruskiej. Likwidacja Hromady spowodowała czasowe osłabienie działalności Towarzystwa, lecz wkrótce ponownie doszło do jego wzrostu. W 1928 osiągnęło ono ok. 30 tys. członków skupionych w ok. 500 kołach terenowych. Powiązania z Hromadą doprowadziły jednocześnie do pojawienia się tendencji komunistycznych w kierownictwie TBS. Ich wzrost spowodował pierwsze kontrakcje ze strony polskich władz, jak zawieszenie w sierpniu 1928 Zarządu Centralnego TBS. Pod wpływem Komunistycznej Partii Zachodniej Białorusi (KPZB) Towarzystwo zaangażowało się mocno w działalność polityczną. W czasie kampanii wyborczej w 1928 poparło kandydatów Centralnego Wyborczego Komitetu Białoruskiego Włościańsko-Robotniczego Zjednoczenia „Zmahanie” za Interesy Włościan i Robotników, a następnie utworzony w Sejmie jego klub poselski.
Ingerencje polskich władz i rosnące wpływy komunistyczne doprowadziły do rozłamu w kierownictwie TBS na 2 frakcje. Pierwsza z nich, reprezentowana przez R. Ostrouskiego i jego zwolenników, uważała, że Towarzystwo powinno się zajmować tylko działalnością kulturalno-oświatową. Druga frakcja, radykalna, na czele z I. Dwarczaninem, opowiadała się za utrzymaniem politycznego charakteru działalności Towarzystwa. Rozbieżność poglądów spowodowała, że dotychczasowy Zarząd Główny TBS złożył mandaty. Do czasu nowych wyborów organizacją kierowała Tymczasowa Komisja, zajmująca się przygotowaniem zjazdu. Ulegając namowom posłów „Zmahania” większość terenowych kół TBS nie uznała władzy Komisji. Część struktur organizacyjnych dostała się pod wpływy Komunistycznej Partii Zachodniej Białorusi, co stworzyło pretekst do ich likwidacji przez polskie władze. Posłowie „Zmahania” w walce o całkowite opanowanie TSB postanowili w 1929 r. zwołać zjazd, podczas którego miano dokonać wyboru nowego Zarządu Centralnego. Gdy władze nie udzieliły na niego pozwolenia, postanowiono, że 19 maja odbędzie się zjazd nielegalny. Pomimo tego, że nie doszedł do skutku z powodu utrudniania wielu delegatom z prowincji przyjazdu do Wilna, grupa działaczy TSB, pozostająca pod wpływem posłów „Zmahania”, podczas nielegalnego zebrania dokonała wyboru Zarządu Centralnego. W jego skład weszli: F. Stackiewicz, M. Marcinczyk, M. Kepel oraz posłowie Dworczanin, F. Wałyniec, J. Hrecki, P. Krynczyk i Hawrylik. Podjęto rezolucję wzywającą wszystkie zarządy okręgowe do walki z dotychczasowym kierownictwem TSB. Jednocześnie nowe władze, chcąc jak najszybciej zakończyć okres dwuwładzy, doprowadziły 9 lipca 1929 r. do zwołania zjazdu TSB, który do Zarządu Centralnego wybrał: F. Steckiewicza, M. Marcinczyka, M. Kepela, M. Pietkiewicza, R. Szyrmę oraz posłów: F. Wałyńca, Dworczanina, J. Hreckiego i P. Krynczyka. Zjazd podjął również rezolucję mówiącą, że podstawą działalności dla TSB są zadania o charakterze kulturalno-oświatowym. Okazało się to jednak niemożliwe, gdyż po likwidacji przez polskie władze „Zmahania”, do przyjęcia władzy w Zarządzie Centralnym zaczęli dążyć komuniści. Konflikty w kierownictwie Towarzystwa doprowadziły do podupadnięcia kulturalno-oświatowej roli TBS. Wykorzystała to KPZB, opanowując na początku lat 30. wiele kół terenowych, głównie w województwach poleskim i nowogródzkim. W odpowiedzi polskie władze zlikwidowały ich działalność.
W ten sposób zasięg działań Towarzystwa poważnie się zmniejszył. Wiele istniejących struktur terenowych było nękanych ciągłymi rewizjami i okresowymi zawieszeniami działalności. Na początku 1932 liczba członków TSB spadła do ok. 8 tys., a wielu z nich przestało opłacać składki. Lokalnym zarządom zaczęło brakować pieniędzy na utrzymanie lokali i wynagrodzenia instruktorów. Wskutek małej aktywności Zarządu Centralnego TSB nie odbył się zjazd planowany na 1932. Pod koniec 1933 największa liczba kół terenowych działała w województwie białostockim. Na terenie pozostałych województw północno-wschodnich struktury Towarzystwa zostały zawieszone lub zdelegalizowane. Działał natomiast Zarząd TSB w Wilnie. Na początku 1934 próbował z małym skutkiem odbudować wpływy na terenie województwa wileńskiego.
Próbując wzmocnić swoją pozycję Towarzystwo nawiązało współpracę z Białoruskim Instytutem Gospodarki i Kultury z siedzibą w Warszawie. Efektem porozumienia było wydanie wspólnych odezw skierowanych do ludności białoruskiej, nawołujących do przeprowadzenia tzw. plebiscytu szkolnego. Akcja na rzecz szkolnictwa białoruskiego przybrała wkrótce większe rozmiary. Nadzorował ją utworzony przez obie instytucje Sekretariat Szkolny. Kolejnym przejawem działalności było wydanie 16 czerwca 1936 przez Sekretariat jednodniówki „Za szkołę białoruską”, informującej Białorusinów o szykanach ze strony polskich władz szkolnych. Pismo zostało jednak skonfiskowane przez policję. Wszystkie te działania zaniepokoiły polskie władze. Uznały one, że obie instytucje tworzące Sekretariat działają pod wpływem czynników komunistycznych, zagrażając bezpieczeństwu publicznemu. W rezultacie w listopadzie 1936 dokonano rewizji w mieszkaniach wielu działaczy TBS, a w grudniu tego roku jego działalność została zawieszona. 22 stycznia 1937 polskie władze podjęły ostatecznie decyzję o rozwiązaniu Towarzystwa.
22 marca 1996 na Białorusi powstało Republikańskie Państwowe Zrzeszenie „Towarzystwa Szkoły Białoruskiej”, nawiązujące do tradycji instytucji z okresu międzywojennego.

</doc>
<doc id="1356116" url="https://pl.wikipedia.org/wiki?curid=1356116" title="Markus Katzer">
Markus Katzer

Markus Katzer (ur. 11 grudnia 1979 w Wiedniu) – piłkarz austriacki grający na pozycji lewego obrońcy.
Kariera klubowa.
Karierę piłkarską Katzer rozpoczął w amatorskim klubie o nazwie ASK Erlaa. Grał tam do 2000 roku i wtedy też przeszedł do pierwszoligowej Admiry Wacker Mödling. W swoim pierwszym sezonie rozegrał tylko jedno spotkanie, ale już w następnym był podstawowym zawodnikiem zespołu. W 2002 roku spadł z nim z ligi, ale mistrz kraju Tirol Innsbruck nie otrzymał licencji na grę w ekstraklasie i został zdegradowany do trzeciej ligi, a Admira Wacker pozostała w Bundeslidze. W klubie tym Katzer grał do końca sezonu 2003/2004 i łącznie rozegrał dla niego 92 spotkania, w których zdobył 12 goli.
Latem 2004 Katzer przeszedł na zasadzie wolnego transferu do Rapidu Wiedeń. W barwach Rapidu zadebiutował 14 lipca w wygranym 5:1 wyjazdowym spotkaniu z SC Bregenz. W 90. minucie meczu zdobył gola ustalając wynik spotkania. Natomiast w maju 2005 świętował zdobycie tytułu mistrza Austrii. Dotarł także do finału Pucharu Austrii, jednak w nim lepsza okazała się Austria Wiedeń wygrywając 3:1. Jesienią 2005 wystąpił z Rapidem w fazie grupowej Ligi Mistrzów. W sezonie 2007/2008 leczył kontuzję i wystąpił tylko w 17 spotkaniach. Rapid o 5 punktów wyprzedził Red Bull Salzburg i ponownie został mistrzem Austrii.
W 2013 roku Katzer wrócił do Admiry Wacker Mödling, a w 2015 przeszedł do First Vienna FC 1894.
Kariera reprezentacyjna.
W reprezentacji Austrii Katzer zadebiutował 20 sierpnia 2003 roku w wygranym 2:0 towarzyskim meczu z Kostaryką. W 2008 roku został powołany przez selekcjonera Josefa Hickersbergera do kadry na Mistrzostwa Europy 2008.

</doc>
<doc id="1356117" url="https://pl.wikipedia.org/wiki?curid=1356117" title="Marek Zygmunt">
Marek Zygmunt

Marek Zygmunt (ur. 16 lipca 1975 w Gdyni) – polski artysta nowych mediów, muzyk, performer. Tworzy: performance, videoperformance, realizacje i instalacje multimedialne, scenografie multimedialne, filmy wideo, muzykę eksperymentalną, fotografię.
Studiował architekturę na Politechnice Gdańskiej, gdzie w 2002 roku uzyskał dyplom. W swojej twórczości eksperymentuje przede wszystkim z dźwiękiem. Współpracował z takimi muzykami jak np. Jerzy Mazzoll czy Robert Knuth. Od 1997 związany jest z gdańską galerią Marka Rogulskiego Spiż 7. Od 2004 prowadzi eksperymentalny zespół muzyczny Z^2 ("Zet kwadrat"). 

</doc>
<doc id="1356122" url="https://pl.wikipedia.org/wiki?curid=1356122" title="Saalfeld (stacja kolejowa)">
Saalfeld (stacja kolejowa)

Saalfeld – stacja kolejowa w Saalfeld/Saale, w kraju związkowym Turyngia, w Niemczech. Według klasyfikacji Deutsche Bahn posiada kategorię 3. Znajdują się tu 3 perony.

</doc>
<doc id="1356125" url="https://pl.wikipedia.org/wiki?curid=1356125" title="Nowoarchangielsk">
Nowoarchangielsk



</doc>
<doc id="1356130" url="https://pl.wikipedia.org/wiki?curid=1356130" title="Stanislav Čeček">
Stanislav Čeček

Stanislav Čeček (ur. 13 listopada 1886 w Líšnie – obecnie część miasta Bystřice u Benešova; zm. 29 maja 1930 w Czeskich Budziejowicach) – czeski generał.
Życiorys.
Po ukończeniu Akademii Handlowej w Pradze i Wyższej Szkoły Handlowej w Lipsku pracował w Rosji jako urzędnik.
W sierpniu 1914 r. wstąpił do Drużyny Czeskiej, z którą brał udział w wielu akcjach wywiadowczych oraz bojowych.
Zwrócił na siebie uwagę podczas ofensywy generała Brusiłowa (1916) oraz w bitwach pod Zborowem (1917) i Bachmaczem (1918). Latem 1918 r. był komendantem tzw. penzenskiej grupy czechosłowackich wojsk, z którą przebił się do Wołgi i potem aż za Ural. W 1918 r. generał. W latach 1919-20 komendant czechosłowackich wojsk na Dalekim Wschodzie (we Władywostoku).
Do domu się powrócił w 1920 r. Potem studiował na Wyższej Szkole Wojennej w Paryżu (1921-23). W latach 1923-29 naczelnik Wojskowej Kancelarii Prezydenta Republiki. Z 1929 r. komendant dywizji piechoty w Czeskich Budziejowicach. Od 1927 r. generał dywizji.

</doc>
<doc id="1356131" url="https://pl.wikipedia.org/wiki?curid=1356131" title="Ornitocheir">
Ornitocheir

Ornitocheir ("Ornithocheirus") – rodzaj dużego pterozaura żyjącego we wczesnej kredzie (alb) na obszarze dzisiejszej Europy.
Nazwa.
"Ornithocheirus" pochodzi z greki ( ornis- oznacza ptaka, natomiast cheir- rękę). Nazwę rodzajową można więc przetłumaczyć na "ptasią rękę" albo "rękę ptaka".
Gatunki.
Z pewnością do tego rodzaju można zaliczyć wyłącznie jego gatunek typowy, "Ornithocheirus simus", znany z kilku fragmentów szczęk odkrytych na terenie angielskiego hrabstwa Cambridgeshire. Uznawany przez różnych autorów za pterozaura o długim pysku z kostnym grzebieniem na przedniej części pyska, bądź też za pterozaura o krótkim, wysokim i masywnym pysku; Rodrigues i Kellner (2013) wskazują, że fragmentaryczność zachowanych kości "O. simus" bardzo utrudnia określenie, która z tych interpretacji jest poprawna.
W przeszłości do tego rodzaju zaliczano również szereg innych gatunków pterozaurów znanych ze skamieniałości odkrytych w Europie i Ameryce Południowej; np. Unwin (2001, 2003) zaliczył do rodzaju "Ornithocheirus" południowoamerykański gatunek "Tropeognathus mesembrinus" Wellnhofer (1987). Jednakże w ocenie Rodrigues i Kellnera (2013) różnice w budowie zachowanych kości "O. simus" i odpowiadających im kości "T. mesembrinus" uzasadniają pozostawienie tych gatunków w odrębnych rodzajach; ponadto przeprowadzone przez autorów analizy filogenetyczne nie potwierdzają bliskiego pokrewieństwa obu gatunków. Z kolei z analizy filogenetycznej przeprowadzonej przez Andresa i Myersa (2013) wynika, że "T. mesembrinus" jest taksonem siostrzanym do kladu obejmującego "Ornithocheirus simus", "Coloborhynchus clavirostris" i "Coloborhynchus wadleighi" (przenoszony przez część autorów do odrębnego rodzaju "Uktenadactylus"); wymienione cztery gatunki tworzyły klad siostrzany do rodziny Anhangueridae.
Następujące gatunki (według obecnego stanu wiedzy) były mylnie włączane do rodzaju "Ornithocheirus":

</doc>
<doc id="1356133" url="https://pl.wikipedia.org/wiki?curid=1356133" title="Sequential Manual Transmission">
Sequential Manual Transmission

Sequential Manual Transmission w skrócie SMT, jest to sekwencyjna ręczna skrzynia biegów umożliwiająca zmianę biegów bez wciskania sprzęgła. System SMT automatycznie włącza sprzęgło podczas zmiany biegów, dzięki specjalnym siłownikom. SMT stosowana jest np. w pojazdach Formuły 1.

</doc>
<doc id="1356134" url="https://pl.wikipedia.org/wiki?curid=1356134" title="Brake Assist System">
Brake Assist System

Brake Assist System w skrócie BAS (zwane także Brake Assist, BA lub AFU we Francji), jest to system wspomagania nagłego hamowania w sytuacjach awaryjnych. System ten działa we współpracy z ABSem. System wykrywa sytuacje gdy kierowca chce szybko zahamować. Wtedy system BAS zwiększa maksymalnie ciśnienie w układzie hamulcowym, aby uzyskać jak największą siłę hamowania. W niektórych pojazdach, w czasie działania systemu BAS włączają się również światła awaryjne ostrzegające o nagłym hamowaniu.

</doc>
<doc id="1356135" url="https://pl.wikipedia.org/wiki?curid=1356135" title="Bridget Marquardt">
Bridget Marquardt

Bridget Marquardt (ur. 25 września 1973 w Tillamook) – amerykańska modelka, prezenterka telewizyjna, spikerka, aktorka, znana z programu "The Girls Next Door" (dawniej "The Girls of The Playboy Mansion"). W Polsce program emitowany jest na programie E! oraz MTV.
Kariera.
"Filmy:"
"Programy telewizyjne:"

</doc>
<doc id="1356136" url="https://pl.wikipedia.org/wiki?curid=1356136" title="Active Height Control">
Active Height Control

Active Height Control w skrócie AHC, jest to system umożliwiający ręczne ustawienie wysokości zawieszenia w pojeździe. Kierowca może sam obniżać lub podwyższać zawieszenie pojazdu. System ten potrafi także automatycznie ustawić wysokość pojazdu w zależności od prędkości.

</doc>
<doc id="1356137" url="https://pl.wikipedia.org/wiki?curid=1356137" title="Elefterupoli">
Elefterupoli

Elefterupoli (gr. Ελευθερούπολη; bułg. / mac. "Правишта") – miejscowość w północno-wschodniej Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Kawala, siedziba administracyjna gminy Pangeo. W 2011 roku liczyła 4360 mieszkańców.

</doc>
<doc id="1356138" url="https://pl.wikipedia.org/wiki?curid=1356138" title="Brake Assist">
Brake Assist



</doc>
<doc id="1356139" url="https://pl.wikipedia.org/wiki?curid=1356139" title="Kieramoti">
Kieramoti

Kieramoti (gr. "Κεραμωτή") – miejscowość w północno-wschodniej Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Kawala, w gminie Nestos. W 2011 roku liczyła 1438 mieszkańców. Z portu w Kieramoti odchodzą promy na wyspę Tasos.

</doc>
<doc id="1356140" url="https://pl.wikipedia.org/wiki?curid=1356140" title="ISOFIX">
ISOFIX

International Organisation for Standardisation – ISO Fixture bardziej znane w skrócie jako Isofix także ISOFIX (standard ISO 13216), jest systemem mocowania fotelików dziecięcych na siedzeniach w samochodach. System Isofix składa się z dwóch uchwytów, które znajdują się między siedziskiem a oparciem fotela. Uchwyty te są przymocowane bezpośrednio do konstrukcji pojazdu. Wcześniej stosowano (wciąż powszechne) mocowanie fotelika pasami bezpieczeństwa. W stosunku do pasów, Isofix zapewnia sztywniejsze zamocowanie, co przekłada się na wyższe bezpieczeństwo. Zastosowanie systemu zatrzasków praktycznie wyklucza nieprawidłowy montaż. Wadą Isofixu jest brak zabezpieczenia fotelika przed przemieszczeniem w osi obrotu wokół uchwytów. Jedyne zabezpieczenie stanowią siedzisko i oparcie fotela.
Z tego powodu w fotelikach wyposażony w ten system stosuje się górny pas kotwiczący fotelik do karoserii samochodu top tether lub częściej spotykane rozwiązanie nogę stabilizującą. Wyjątkiem są foteliki w grupie III (15–36 kg) które nie wymagają tych rozwiązań.
System Isofix zaproponowano w 1991, a standardem stał się w 1999 roku.

</doc>
<doc id="1356141" url="https://pl.wikipedia.org/wiki?curid=1356141" title="Manipulacje psychologiczne">
Manipulacje psychologiczne



</doc>
<doc id="1356145" url="https://pl.wikipedia.org/wiki?curid=1356145" title="Lista lotniskowców Royal Navy">
Lista lotniskowców Royal Navy

Lista lotniskowców Royal Navy.

</doc>
<doc id="1356147" url="https://pl.wikipedia.org/wiki?curid=1356147" title="Basel Badischer Bahnhof">
Basel Badischer Bahnhof

Basel Badischer Bahnhof (Basel Bad Bf) – dworzec kolejowy w Bazylei, w Szwajcarii. Jest drugim co do wielkości dworcem kolejowym w Bazylei (po Basel SBB). Znajduje się tu 6 peronów. Dworzec, pomimo że znajduje się w Szwajcarii, należy do Kolei Niemieckich Deutsche Bahn. 

</doc>
<doc id="1356150" url="https://pl.wikipedia.org/wiki?curid=1356150" title="Tamaryszka">
Tamaryszka

Tamaryszka ("Acrocephalus melanopogon") – gatunek małego ptaka z rodziny trzciniaków (Acrocephalidae), wcześniej zaliczany do pokrzewkowatych (Sylviidae). Zamieszkuje plamowo Europę Południową, południowe części Europy Środkowej i Wschodniej, Bliski Wschód, Azję Środkową oraz północno-zachodnią Afrykę. Występuje głównie w krajach śródziemnomorskich, jednak w wielu miejscach można spotkać ją tylko latem albo zimą. Do Polski zalatuje wyjątkowo. Trzecie stwierdzenie pochodzi ze stawów w Spytkowicach w Małopolsce z kwietnia 2016 r.
Podgatunki i zasięg występowania.
Wyróżniono trzy podgatunki "A. melanopogon":
Morfologia.
Ten gatunek reprezentuje trzciniaki, a dokładniej trzciniaki prążkowane. Jest dość podobna do rokitniczki i wodniczki, ale u niej dominuje barwa rdzawo-brązowa i jasnobrązowa.
Długość ciała 12–13 cm. Masa ciała 8,5–13 g.
Ekologia i zachowanie.
Nie zasiedla „czystych” trzcinowisk, ale trzcinowiska z pałką i sitowiem. Odżywia się głównie małymi owadami jak krętaki. Czasami zjada też pająki. Niekiedy skład diety uzupełnia owocami wiśni ("Prunus") i bzu ("Sambucus").
Podczas okresu godowego samiec wydaje dźwięki podobne do głosu trzcinniczka, a czasami pieśń przypominającą śpiew słowika rdzawego. Gniazdo jest zwykle uwite wśród suchych trzcin lub kępy wysokich turzyc. W zniesieniu 2–7 jaj, najczęściej 3–6. Wysiadywaniem i opieką nad pisklętami zajmują się oboje rodzice. Inkubacja trwa 13–15 dni, a pisklęta opuszczają gniazdo po około 12 dniach od wyklucia.
Status i ochrona.
IUCN uznaje tamaryszkę za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy na rok 2015, zawiera się w przedziale 434–712 tysięcy dorosłych osobników. Ze względu na brak dowodów na spadki liczebności bądź istotne zagrożenia dla gatunku trend liczebności populacji oceniany jest jako prawdopodobnie stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="1356157" url="https://pl.wikipedia.org/wiki?curid=1356157" title="Yamaha YZF-1000 Thunderace">
Yamaha YZF-1000 Thunderace



</doc>
<doc id="1356170" url="https://pl.wikipedia.org/wiki?curid=1356170" title="Ulica Ogrodowa w Zamościu">
Ulica Ogrodowa w Zamościu

Ulica Ogrodowa – ulica Zamościa, która jest jedną z głównych ulic Nowego Miasta (dawniej Nowej Osady), będącą jednojezdniową drogą. Kończy się ona tuż za mostem nad Łabuńką.
Historia.
Ulica ta powstała w 2. ćw. XIX wieku jako połączenie centrum Nowej Osady z pobliskimi zabudowaniami mieszkalnymi.
Nazwa.
Ulica ta otrzymała obecną nazwę w latach 20. XX wieku. Nazywana była też ul. Rzymską, co najprawdopodobniej wzięło się od figury św. Michała Archanioła.
Obecnie.
Obecnie ulica stanowi jedno z licznych połączeń ul. Partyzantów i centrum Nowego Miasta z ul. L. Waryńskiego łącząc pośrednio z ul. Krasnobrodzką (stanowi tym samym dojazd do drogi wylotowej w kierunku Krasnobrodu). Ulicę otaczają głównie osiedla jednorodzinne, brak tutaj obiektów usługowych poza tymi, które są skoncentrowane wokół Nowego Rynku. Na działce przy jednym z prywatnych budynków przy ul. Ogrodowej można zauważyć figurę św. Michała Archanioła z XVIII wieku, jaka dawniej trafiła tu z Bramy Szczebrzeskiej na Starym Mieście.

</doc>
<doc id="1356173" url="https://pl.wikipedia.org/wiki?curid=1356173" title="Animetal">
Animetal

 – japoński zespół heavy metalowy specjalizujący się w nagrywaniu coverów piosenek z seriali anime i tokusatsu.

</doc>
<doc id="1356176" url="https://pl.wikipedia.org/wiki?curid=1356176" title="Etruskologia">
Etruskologia

Etruskologia – historyczna nauka interdyscyplinarna, dział filologii klasycznej, której przedmiotem zainteresowań i badań jest starożytna cywilizacja Etrusków, wchłonięta przez Rzym w czasach republiki. 
Za prekursora etruskologii można uznać szkockiego historyka, Thomasa Dempstera, który z polecenia Wielkiego Księcia Toskanii Kosmy II napisał dzieło pt. "De Etruria Regali Libri Septem". 
Wyróżniającymi się etruskologami byli i są m.in.:
Badaczami zainteresowanymi bardziej etruskimi wpływami na kulturę i rozwój państwa rzymskiego byli m.in.: Robert E.A. Palmer, John F. Hall i Howard Hayes Scullard.

</doc>
<doc id="1356184" url="https://pl.wikipedia.org/wiki?curid=1356184" title="Dopełnienie Kleene'ego">
Dopełnienie Kleene'ego



</doc>
<doc id="1356192" url="https://pl.wikipedia.org/wiki?curid=1356192" title="Jürgen Patocka">
Jürgen Patocka

Jürgen Patocka (ur. 30 lipca 1977 w Wiedniu) – piłkarz austriacki grający na pozycji środkowego obrońcy.
Kariera klubowa.
Karierę piłkarską Patocka rozpoczął w klubie SC Untersiebenbrunn. W jego barwach występował w rozgrywkach Regionalligi, a w 1999 roku awansował z nim do drugiej ligi, dzięki wygraniu barażu z zespołem SC Spittal/Drau. Jürgen został jednak na trzecim froncie i przeszedł do zespołu Florisdorfer AC, w którym grał do końca 2000 roku w Regionallidze.
Na początku 2001 Patocka zmienił barwy klubowe i został piłkarzem drugoligowej Austrii Lustenau. Tam był jej czołowym obrońcą, a w 2002 roku był bliski awansu do pierwszej ligi, jednak Austria zakończyła sezon o 2 punkty za pierwszym SV Pasching. W 2003 roku zajął z Austrią 3. miejsce, a w 2004 – ponownie 2.
Latem 2004 Patocka w końcu trafił do ekstraklasy Austrii, gdy przeszedł na zasadzie wolnego transferu do SV Mattersburg. W lidze zadebiutował 14 lipca w przegranym 1:3 wyjazdowym spotkaniu ze Sturmem Graz. W Mattersburgu był podstawowym zawodnikiem, a na koniec sezonu 2006/2007 zajął z nim 3. miejsce, najwyższe w historii klubu.
Latem 2007 po zakończeniu kontraktu z Mattersburgiem Jürgen odszedł za darmo do Rapidu Wiedeń. W barwach wiedeńskiego klubu w lidze po raz pierwszy wystąpił 11 lipca w wygranym 3:1 domowym meczu z Wacker Innsbruck. W 31. minucie zdobył gola na 1:1. Wystąpił z Rapidem w Pucharze Intertoto, a następnie w Pucharze UEFA. Na koniec sezonu Rapid o 5 punktów wyprzedził Red Bull Salzburg i został mistrzem Austrii. W 2012 roku wrócił do Austrii Lustenau, w której zakończył karierę.
Kariera reprezentacyjna.
W reprezentacji Austrii Patocka zadebiutował 30 maja 2007 roku w przegranym 0:1 towarzyskim meczu ze Szkocją. W 2008 roku został powołany przez selekcjonera Josefa Hickersbergera do kadry na Mistrzostwa Europy 2008. W kadrze narodowej rozegrał 5 meczów.

</doc>
<doc id="1356194" url="https://pl.wikipedia.org/wiki?curid=1356194" title="Juergen Patocka">
Juergen Patocka



</doc>
<doc id="1356195" url="https://pl.wikipedia.org/wiki?curid=1356195" title="Baza lotnicza En Szemer">
Baza lotnicza En Szemer

Baza Lotnicza En Szemer – wojskowa baza Sił Powietrznych Izraela położona przy kibucu En Szemer, na południe od masywu górskiego Karmel, w Izraelu.
Historia.
Lotnisko zostało wybudowane w 1945 roku przez Brytyjczyków. Służyło ono jako baza Royal Air Force. W 1948 kontrolę nad lotniskiem przejęli Izraelczycy.
W 2001 planowano budowę na terenie bazy baterii rakiet antyrakietowych Arrow, jednak silne sprzeciwy mieszkańców uniemożliwiły realizację tego projektu.
Obecna eksploatacja.
Wyjątkową rzeczą jest wykorzystanie wojskowych lotnisk Izraela do celów cywilnych. Wynika to głównie z kwestii braku nowo budowanych lotnisk. W związku z tym, nie ma żadnego innego rozwiązania jak tylko wykorzystywać istniejące lotniska wojskowe do celów cywilnych. Na mocy zawartych porozumień Siły Powietrzne Izraela wyraziły zgodę na wykorzystywanie bazy En Szemer do celów cywilnych. Przy lotnisku działa nieliczny klub, którego członkowie dysponują trzema szybowcami i jednym samolotem szkolno-turystycznym Piper Cub Organizują oni kursy szybowcowe oraz oferują loty wycieczkowe.
Na terenie bazy nie stacjonuje żadna eskadra bojowa. Baza pełni funkcję rezerwowego lotniska. 2 czerwca 2003 roku Israel Aerospace Industries i Europejski Koncern Lotniczo-Rakietowy i Obronny przeprowadziły na lotnisku En Szemer próbne loty bezzałogowego aparatu latającego UAV pod nazwą „Eagle 1”, który został zbudowany dla potrzeb Francuskich Sił Powietrznych.

</doc>
<doc id="1356198" url="https://pl.wikipedia.org/wiki?curid=1356198" title="Junkyard">
Junkyard

Junkyard – trzeci i zarazem ostatni studyjny album zespołu The Birthday Party, wydany w 1982 roku.
Nagrania z producentem Tonym Cohenem odbyły się w Armstrong's Audio Visual Studios w Melbourne w grudniu 1981 roku i w styczniu 1982 roku. Utwory nagrane z producentem Richardem Mazdą zostały zarejestrowane w londyńskim studiu Matrix Studios w marcu 1982 roku. Późniejsze wydania albumu (na płytach CD) zawierają dodatkowy utwór zatytułowany „Release the Bats“, wyprodukowany z Nickiem Launayem w londyńskim studiu Townhouse Studio w kwietniu 1981 roku.
Tracy Pew (basista zespołu) na początku 1982 roku został skazany na dwa i pół miesiąca pobytu w zakładzie karnym w Australii. W tym czasie w nagraniach zastępował go Barry Adamson.
Okładka albumu zaprojektowana przez rysownika Eda Rotha przedstawia postać Szczura Finka.

</doc>
<doc id="1356202" url="https://pl.wikipedia.org/wiki?curid=1356202" title="Stanisław Kłak (nauczyciel)">
Stanisław Kłak (nauczyciel)

Stanisław Kłak (ur. 21 kwietnia 1954) – polskich nauczyciel, związkowiec.
Absolwent Zespołu Szkół Spożywczych w Jarosławiu (1973), Akademii Nauk Społecznych w Warszawie na kierunku ekonomii i historii (1985). Studia podyplomowe z negocjacji i mediacji układów zbiorowych pracy, z zakresu prawa pracy i prawa oświatowego oraz z informatyki.
Kariera zawodowa i osiągnięcia.
W latach 1973-1974 nauczyciel w Szkole Podstawowej w Majdanie Sieniawskim, a od 1974 - w Szkole Podstawowej w Krasne (powiat przeworski). Jako nauczyciel prowadził społecznie zajęcia pozalekcyjne w ramach kółka matematycznego i - w ostatnich latach - z informatyki dla uczniów szkół podstawowych i gimnazjów.
Przez kilka kadencji radny gminy Adamówka. Dzięki jego staraniom wyremontowano w latach 1990-1993 wszystkie szkoły podstawowe na terenie gminy. Osobiście nadzorował i prowadził remont kapitalny SP w Krasnem, angażując do pracy społecznej mieszkańców trzech wiosek oraz skutecznie zabiegając o pozabudżetowe środki. Przyczynił się do wybudowania w latach 2000-2001 jedynego gimnazjum w gminie. 
W okresie transformacji ustrojowej i przeprowadzanych później w oświacie zmian strukturalnych zadbał, by nie ucierpiała wiejska oświata, przede wszystkim jednak, by obyło się bez zwolnień pracowników oświaty. Pomagał również dzieciom z rodzin ubogich i patologicznych oraz ich rodzinom, dla których w latach 1992-1998 uzyskał dodatkową pomoc materialną i rzeczową od Polonii Amerykańskiej.
Działalność związkowa.
Równocześnie działał w strukturach OPZZ województwa przemyskiego, a obecnie podkarpackiego. Aktualnie jest członkiem Rady Wojewódzkiej OPZZ w Rzeszowie i od 1998 przewodniczącym Rady OPZZ w Przeworsku. Wielokrotnie podejmował mediacje w zakładach pracy, celem rozwiązania nabrzmiałych konfliktów pracowniczych.
Od 1974 czołowy działacz ZNP szczebla lokalnego i centralnego, znawca prawa oświatowego, pełnomocnik stron powodowych i skuteczny obrońca nauczycieli w Sądach Pracy województwa podkarpackiego i poza Podkarpaciem, autor wielu poradników, opinii i ekspertyz z zakresu prawa oświatowego, prawa pracy, twórca projektów regulaminów wynagradzania nauczycieli z obszernym komentarzem, a także programów działania dla Oddziałów, Okręgów i ZG. Aktywny uczestnik i prowadzący wiele spotkań z władzami związkowymi, państwowymi i samorządowymi, organizator ogólnopolskich imprez, między innymi Przeglądu Kabaretów Nauczycielskich (1984, 1986, 1998), Przeglądu Chórów Nauczycielskich, plenerów malarskich i innych.
W 1983 r. uczestniczył w reaktywowaniu struktur ZNP w gminie Adamówka i województwie przemyskim.
Funkcje w ZNP.
W latach 1986-1998 był oddelegowanym do pracy w Związku Nauczycielstwa Polskiego w którym pełnił różne funkcje. Był między innymi:
Uczestnik wszystkich Krajowych Zjazdów Delegatów w Warszawie od 1983 i aktywny pracownik Komisji Statutowych na tych Zjazdach.
Aktualnie - członek Komisji Organizacyjnej ZG ZNP w Warszawie oraz Komisji Gospodarczej i ds. Majątku ZG, doradca prawny przy Zarządzie Okręgu w Rzeszowie.

</doc>
<doc id="1356203" url="https://pl.wikipedia.org/wiki?curid=1356203" title="Ursynowska Społeczność Ewangeliczna">
Ursynowska Społeczność Ewangeliczna

Ursynowska Społeczność Ewangeliczna (USE) – chrześcijański wolny kościół protestancki nurtu ewangelicznego, stanowiący wspólnotę o charakterze lokalnym, prowadzący działalność na terenie warszawskiej dzielnicy Ursynów. Siedzibą władz Kościoła było miasto stołeczne Warszawa. Zwierzchnikiem społeczności był pastor Paweł Jarosz. W 2005 roku społeczność liczyła 40 wiernych.
Społeczność została rozwiązana w 2009, a jej dotychczasowy pastor Paweł Jarosz rozpoczął następnie pracę w Zborze Stołecznym Kościoła Zielonoświątkowego w RP.
Historia.
Ursynowska Społeczność Ewangeliczna rozpoczęła funkcjonowanie w latach dziewięćdziesiątych XX wieku. 14 kwietnia 1997 roku została wpisana do Rejestru Kościołów i związków wyznaniowych Ministerstwa Spraw Wewnętrznych i Administracji w dziale A, pod numerem 124. Społeczność współpracowała z innymi ewangelicznymi kościołami oraz organizacjami.

</doc>
<doc id="1356205" url="https://pl.wikipedia.org/wiki?curid=1356205" title="Robert Rychtrmoc">
Robert Rychtrmoc

Robert Rychtrmoc (ur. 9 kwietnia 1875 w Czegléd, zm. 21 stycznia 1946 w Pradze) – czeski generał.
Ukończył praski korpus kadetów i Wyższą Szkołę Wojenną w Wiedniu (1903). Potem był oficerem wywiadu austro-węgierskiego sztabu generalnego.
Na początku I wojny światowej naczelnik sztabu dywizji piechoty na froncie serbskim, potem naczelnik sztabu na froncie rumuńskim i włoskim w randze pułkownika.
Od 1919 r. w armii czechosłowackiej. W latach 1919-1923 stopniowo komendant brygady w Lewicach, Žilinie, Ołomuńcu i Spiszskiej Nowej Wsi, 1923-1934 dowódca dywizji piechoty w Litoměřicach; od 1923 generał brygady i od 1933 generał dywizji. Na emeryturze od 1934 r.
W czasach okupacji niemieckiej wyrażał sympatię dla nazistów. W latach 1943-1945 kierował Czeskim Związkiem Wojskowym i starał się o udział wojska czeskiego w walkach na froncie wschodnim. Od marca do maja 1945 r. główny kierownik Narodowego Zjednoczenia.
W maju 1945 r. aresztowany, w styczniu 1946 r. skazany na śmierć i stracony.

</doc>
<doc id="1356210" url="https://pl.wikipedia.org/wiki?curid=1356210" title="Gold Is The Metal with the Broadest Shoulders">
Gold Is The Metal with the Broadest Shoulders



</doc>
<doc id="1356212" url="https://pl.wikipedia.org/wiki?curid=1356212" title="Objętość zapasowa wydechowa">
Objętość zapasowa wydechowa

Objętość zapasowa wydechowa (, ERV) – objętość gazu oddechowego jaką można wydalić z płuc podczas maksymalnego wydechu. Nie obejmuje objętości wydechowej, która jest wydalana podczas spokojnego oddychania (objętość oddechowa – TV).

</doc>
<doc id="1356213" url="https://pl.wikipedia.org/wiki?curid=1356213" title="Objętość wydechowa zapasowa">
Objętość wydechowa zapasowa



</doc>
<doc id="1356215" url="https://pl.wikipedia.org/wiki?curid=1356215" title="ERV">
ERV



</doc>
<doc id="1356221" url="https://pl.wikipedia.org/wiki?curid=1356221" title="Richard Breyer">
Richard Breyer

Richard Breyer (ur. 8 lutego 1917 w Sankt Petersburgu, zm. 30 grudnia 1999) - historyk zachodnioniemiecki, doktor nauk historycznych, wieloletni przewodniczący Kommission für die Geschichte der Deutschen in Polen (RFN).
Życiorys.
Był synem polskiego oficera rezerwy i nauczyciela Alberta Breyera (ur. 2 lutego 1889 w Żyrardowie, zm. 11 września 1939 w Warszawie). 
Spędził młodość w Sompolnie, gdzie jego ojciec był dyrektorem niemieckojęzycznego gimnazjum. Ukończył liceum w Szkole Goethego w Grudziądzu, jednej z czterech prywatnych niemieckojęzycznych szkół średnich w województwie pomorskim i poznańskim. Od 1936 r. studiował historię i germanistykę na Uniwersytecie Warszawskim.

</doc>
<doc id="1356225" url="https://pl.wikipedia.org/wiki?curid=1356225" title="Wojskowy Medal Zasługi">
Wojskowy Medal Zasługi



</doc>
<doc id="1356226" url="https://pl.wikipedia.org/wiki?curid=1356226" title="Sergio Porrini">
Sergio Porrini

Sergio Porrini (ur. 8 listopada 1968 roku w Mediolanie) włoski piłkarz – zawodnik takich klubów jak Atalanta BC, Juventus F.C. czy Rangers F.C., trener piłkarski.
Porrini występował na pozycji prawego obrońcy, swoją karierę zaczynał w Milanie. W 1989 roku dołączył do Atalanty BC, w której grał przez 4 lata.
W 1993 zasilił Juventus F.C., z którym zdobył Mistrzostwo Włoch, a także wystąpił w finałach Pucharu Włoch i Ligi Mistrzów, w którym Juventus F.C. przegrał 3-1 z Borussią Dortmund
W 1997 dołączył do szkockiego Rangers F.C., gdzie dwukrotnie wygrywał Scottish Premier League.
Po 4 latach gry w Rangers F.C. Porrini wrócił do Włoch, gdzie reprezentował barwy mniejszych klubów takich jak: Alessandria, Padova czy A.S. Pizzighettone, w którym w 2006 roku zakończył karierę.
Porrini dwukrotnie wystąpił w reprezentacji Włoch.

</doc>
<doc id="1356228" url="https://pl.wikipedia.org/wiki?curid=1356228" title="Objawy prodromalne">
Objawy prodromalne

Objawy prodromalne, prodrom, zwiastun – wczesny, nieswoisty objaw (lub zbiór objawów) wskazujący na początek choroby, zanim wystąpią objawy swoiste dla danej choroby. Przykładowo gorączka, złe samopoczucie, bóle głowy i brak chęci do jedzenia są częścią prodromu dla świnki lub innych chorób zakaźnych. Prodrom może być prekursorem występującym na początku chronicznych zaburzeń neurologicznych, takich jak migrena lub padaczka, gdzie objawy prodromalne obejmują mroczki, dezorientację, afazję lub światłowstręt.

</doc>
<doc id="1356229" url="https://pl.wikipedia.org/wiki?curid=1356229" title="Faza prodromalna">
Faza prodromalna



</doc>
<doc id="1356230" url="https://pl.wikipedia.org/wiki?curid=1356230" title="Waitress">
Waitress



</doc>
<doc id="1356233" url="https://pl.wikipedia.org/wiki?curid=1356233" title="USE">
USE



</doc>
<doc id="1356239" url="https://pl.wikipedia.org/wiki?curid=1356239" title="František Slunečko">
František Slunečko

 František Slunečko (ur. 2 października 1886 w Mladej Vožici, zm. 10 grudnia 1963 w Pradze) – czeski generał.
Życiorys.
Po wybuchu I wojny światowej służył w armii austro-węgierskiej. Potem oficer Korpusu Czechosłowackiego w Rosji.
W latach 1920-28 dowódca pułku piechoty, 1928-30 i 1937 dowódca brygady, 1930-36 zastępca komendanta okręgu wojskowego w Koszycach oraz 1938-39 zastępca dowódcy dywizji.
W czasach okupacji niemieckiej jeden z przedstawicieli wojskowej organizacji czeskiego ruchu oporu Obrona Narodu. Po rozbiciu tej organizacji (1942) przeszedł do podziemia i w latach 1944-45 kierował tzw. Wojskową Komendanturą Alex, która przygotowywała wybuch powstania zbrojnego na ziemiach czeskich pod koniec wojny i odegrała doniosłą rolę przy powstaniu praskim, gdy jej była podporządkowana też Wojskowa Komendantura Wielkiej Pragi.
Po wojnie dowódca Pierwszego Korpusu Wojskowego w Pradze. Od 1946 na emeryturze.
Przed końcem 1948 aresztowany przez StB. Kilka miesięcy przebywał w więzieniu. Nie postawiono mu zarzutów, ale po uwolnieniu został zdegradowany i wysiedlony z Pragi do wsi Branžež. Zezwolono mu na powrót dopiero w latach 60.
Po aksamitnej rewolucji pośmiertnie zrehabilitowany – przywrócono mu godność generała i odznaczenia.

</doc>
<doc id="1356242" url="https://pl.wikipedia.org/wiki?curid=1356242" title="Przystanek na żądanie">
Przystanek na żądanie

Przystanek na żądanie (skróty NŻ, N.Ż., N/Ż) lub warunkowy przystanek, na którym autobusy, tramwaje, trolejbusy czy pociągi zatrzymują się wyłącznie wtedy, gdy potrzeba wsiadania lub wysiadania zostanie odpowiednio zasygnalizowana przez podróżnych. Pasażer informuje kierującego pojazdem, że chce wsiąść, np. podnosząc wysoko rękę, a żeby wysiąść naciskając odpowiedni przycisk lub powiadamia głosem.

</doc>
<doc id="1356244" url="https://pl.wikipedia.org/wiki?curid=1356244" title="24h Le Mans 1928">
24h Le Mans 1928

24h Le Mans 1928 – 6. edycja długodystansowego wyścigu 24h Le Mans. Wyścig odbył się w dniach 16-17 czerwca 1928, udział w nim wzięło 66 kierowców z 6 państw.

</doc>
<doc id="1356245" url="https://pl.wikipedia.org/wiki?curid=1356245" title="Przystanek warunkowy">
Przystanek warunkowy



</doc>
<doc id="1356246" url="https://pl.wikipedia.org/wiki?curid=1356246" title="Pont de l’Alma">
Pont de l’Alma

Pont de l’Alma – most na Sekwanie w Paryżu.
Charakterystyka.
Łączy prawobrzeżną 16. z lewobrzeżną 7. dzielnicą Paryża. Jego nazwa pochodzi od bitwy nad Almą stoczonej podczas wojny krymskiej. Most został wzniesiony w latach 1854-1856 pod kierownictwem inżyniera Gariela i zainaugurowany 12 kwietnia 1856 przez Napoleona III. Był to oparty na trzech filarach most łukowy, ozdobiony czterema wizerunkami żołnierzy wojny krymskiej – artylerzysty, grenadiera, piechura oraz żuawa. Najbardziej znana była ostatnia figura, która stała się nieformalnym wskaźnikiem zmian poziomu wody w Sekwanie. W momencie, gdy rzeka sięgała do stop żuawa, zatrzymywany był ruch barek na Sekwanie, zaś jej wzniesienie się do poziomu kolan oznaczało alarm powodziowy. Podczas rekordowego przyboru wód w 1910 poziom rzeki sięgał ramion żuawa. Modelem tej figury był autentyczny uczestnik wojny krymskiej, żołnierz André Louis Gody.
W latach 1970-1974 stary most rozebrano z powodu zarówno osunięcia, jak i zbyt małej szerokości utrudniającej ruch uliczny. Wówczas usunięto z niego trzy rzeźby, które umieszczono w Lasku Vincennes (piechur), miasteczku La Fère (artylerzysta), w Dijon (grenadier). Nowy most opiera się tylko na jednym filarze, na którym usytuowano powiększoną kopię figury żuawa, nie spełniającą już jednak funkcji pomiarowych (przeniesionych na Pont de Grenelle). Kamienny żuaw jest bohaterem piosenki Serge Reggianiego "Le zouave du Pont de l’Alma".
Niedaleko Pont de l’Alma zginął w 1993 potrącony przez samochód poeta Jacek Bierezin. W 1997 roku w tunelu drogowym przebiegającym wzdłuż Sekwany i znajdującym się pod wjazdem na most Almy zginęła księżna Diana Spencer. Nad tunelem, przy prawobrzeżnym wjeździe na most (w 16. dzielnicy), umieszczona jest rzeźba Płomień Wolności, nazywana nieoficjalnym pomnikiem księżnej Diany. Miejsce jest oficjalnie nazywane Place Diana.
W 2016 przy lewobrzeżnym wjeździe na most Alma otwarto prawosławną Katedrę Świętej Trójcy, wraz z centrum kultury rosyjskiej.

</doc>
<doc id="1356250" url="https://pl.wikipedia.org/wiki?curid=1356250" title="Rezerwat przyrody Mazury">
Rezerwat przyrody Mazury

Rezerwat przyrody Mazury – rezerwat krajobrazowy położony w województwie warmińsko-mazurskim w powiecie oleckim w gminie Kowale Oleckie, w nadleśnictwie Czerwony Dwór. Leży na Pojezierzu Ełckim (część Pojezierza Mazurskiego) i obejmuje porośnięty lasem teren między jeziorami: Szwałk Wielki, Piłwąg i Łaźno, oraz wschodnią część jeziora Piłwąg wraz z trzema zalesionymi wysepkami.
Powołany został na podstawie zarządzenia Ministra Leśnictwa i Przemysłu Drzewnego z dnia 3 grudnia 1981 roku. Celem ochrony rezerwatu jest zachowanie walorów krajobrazowych obszaru wodno-leśnego, charakterystycznego dla Puszczy Boreckiej, wraz z naturalnymi zbiorowiskami leśnymi.
Rezerwat zajmuje powierzchnię 388,65 ha (akt powołujący podawał 372,69 ha).
W rezerwacie występują grądy odmiany mazurskiej z dorodnym drzewostanem. Tworzą je lipa drobnolistna, klon zwyczajny, dąb szypułkowy, wiąz górski, grab zwyczajny, świerk pospolity. W bogatym runie występuje zawilec gajowy, naparstnica zwyczajna, koniczyna dwukłosowa, kokoryczka wonna i inne.

</doc>
<doc id="1356251" url="https://pl.wikipedia.org/wiki?curid=1356251" title="Gerolstein">
Gerolstein

Gerolstein – miasto w Niemczech, w kraju związkowym Nadrenia-Palatynat, w powiecie Vulkaneifel, siedziba gminy związkowej Gerolstein. Do 31 grudnia 2018 siedziba gminy związkowej Gerolstein. Miasto liczy 7676 mieszkańców (31 grudnia 2018).

</doc>
<doc id="1356253" url="https://pl.wikipedia.org/wiki?curid=1356253" title="Tour de Pologne 1964">
Tour de Pologne 1964

21. edycja wyścigu kolarskiego Tour de Pologne odbyła się w dniach 2–9 sierpnia 1964. Rywalizację rozpoczęło 159 kolarzy, do drugiego etapu dopuszczono 100 najlepszych, a ukończyło 59. Łączna długość wyścigu – 1394 km.
Pierwsze miejsce w klasyfikacji generalnej zajął Rajmund Zieliński (LZS I), drugie Władysław Kozłowski (LZS I), a trzecie Jan Magiera (Start I). 
Sędzią głównym wyścigu był Tadeusz Brzozowski.

</doc>
<doc id="1356254" url="https://pl.wikipedia.org/wiki?curid=1356254" title="Bad Dürkheim">
Bad Dürkheim

Bad Dürkheim – uzdrowiskowe miasto powiatowe w Niemczech, w kraju związkowym Nadrenia-Palatynat, siedziba powiatu Bad Dürkheim. W 2009 liczyło 18 848 mieszkańców. Zajmuje powierzchnię 102 km².
Miasto dzieli się na pięć dzielnic: Grethen, Hardenburg, Leistadt, Seebach i Ungstein, przez które przebiega 14 ścieżek rowerowych prowadzących do zabytków kultury i sztuki oraz malowniczych zakątków.
W mieście znajduje się stacja kolejowa Bad Dürkheim. 
Historia.
Około 1000 p.n.e. osiedlili się na tych terenach Celtowie, po których przyszli Rzymianie, przynosząc ze sobą pierwsze winorośla. Obecnie Bad Dürkheim jest jedną z gmin, w których produkcja wina jest prowadzona na znaczącą skalę (powierzchnia winnic wynosi 900 ha).
W XIV wieku miejscowości przyznano prawa miejskie. Ze swoimi siedmioma leczniczymi źródłami od 1847 jest uzdrowiskiem solankowym, w 1904 miasto otrzymało przedrostek „Bad” i od tego czasu nazywa się Bad Dürkheim. Miasto jest centrum kuracyjnym i leczniczym. W 1969 r. Bad Dürkheim zostało siedzibą administracyjną powiatu Bad Dürkheim. W 2003 świętowano 1225. rocznicę powstania miasta.
Gospodarka.
Bad Dürkheim to centrum obróbki papieru i tworzyw sztucznych, przeróbki drewna, uszlachetniania metali, salonów samochodowych, małych i dużych przedsiębiorstw oraz firm usługowych. W ponad 1 tys. podmiotach gospodarczych pracuje około 9 tys. osób. Na istniejącym od prawie 40 lat terenie przemysłowym "Bruch" znajduje się 120 zakładów zatrudniających 1,4 tys. pracowników. Obok winiarstwa (ze 154 przedsiębiorstw rolniczych aż 149 zajmuje się uprawą winorośli) duże znaczenia odgrywa w Bad Dürkheim turystyka oraz uzdrowiska. Miasto dysponuje 2,7 tys. miejscami noclegowymi oraz ponad 120 restauracjami i kawiarniami.
Turystyka.
Miasto słynie z wina oraz wielu atrakcji turystycznych. Można tu zobaczyć m.in. liczne kościoły, ruiny klasztoru, pijalnie wód, muzea, kasyna, uzdrowiska z parkami, centrum kultury i wiele innych atrakcyjnych miejsc.
Z powstaniem największego festynu wina Wurstmarkt w Bad Dürkheim wiąże się historia pielgrzymek do kaplicy św. Michała. W zamierzchłych czasach właściciele winnic częstowali pielgrzymów przybywających do kaplicy winem i kiełbasą (stąd jego nazwa). W 1601 kaplica została zniszczona, a w 1990 r. powstała nowa, ufundowana przez mieszkańców miasta.
Atrakcją Bad Dürkheim jest największa na świecie beczka wina z 1934 o pojemności 1,7 milionów litrów. Wybudował ją winiarz i mistrz bednarski Fritz Keller jako realizację swoich marzeń. Do jej budowy wykorzystano 200 świerków o wysokości 40 m. Przerobiono ponad 200 m³ drewna. Obecnie mieści się w niej restauracja dla 150 gości, gdzie serwuje się przede wszystkim wino.
Przez Bad Dürkheim przebiega Deutsche Weinstraße "(Niemiecki Szlak Wina)". Miasto znane jest z produkcji wina czerwonego i białego oraz festynów z tym związanych. Odbywają się tu największe na świecie targi wina i szampana. Szczególnym specjałem są wina Barrique. W marcu każdego roku w ogrodach właścicieli winnic rozpoczynają się festyny wina i trwają aż do późnej jesieni.
Poza miastem znajdują się ruiny byłego klasztoru benedyktynów Limburg. Obecnie odbywają się tam koncerty i spektakle teatralne. Miejsce to leży na szlaku turystycznym przebiegającym przez Bad Dürkheim.
W części parku uzdrowiskowego znajduje się pijalnia wód pochodząca z przełomu 1934/35 roku. Można w niej korzystać z inhalacji.
W barokowym budynku z 1781 mieści się centrum kultury "Catoir", gdzie znajduje się muzeum i gdzie odbywają się różne imprezy i wystawy. Jednak wielką chlubą dla Bad Dürkheim jest muzeum nauk przyrodniczych "Pfalzmuseum für Naturkunde – Pollichia-Museum", w którym eksponowane są najstarsze okazy przyrody.
Rezydencja z lat 1822–1826 położona obok parku uzdrowiskowego jest siedzibą uzdrowiska i restauracji z kasynem. W pobliżu wybudowano studnię ku czci Valentina Ostertag – mecenasa miasta.
Kuracjusze przebywający na terenie miasta mają do dyspozycji urządzenia medyczne do leczenia kręgosłupa. Tu znajduje się także jedna z największych tężni w Niemczech "Saline". Źródła wód solnych, znajdujących się na tym terenie, znane były mnichom z klasztoru Limburg już w 1136 roku. Długość całego obiektu wynosi 333 m i jest czynny w okresie od maja do końca września.
W Bad Dürkheim znajdują się uzdrowiska, w których można skorzystać z kuracji winogronowej, sauny, basenu, studia fitness, odnowy biologicznej. Klinika na terenie miasta specjalizuje się w leczeniu chorób reumatycznych i psychosomatycznych. Jedną z atrakcji turystycznych jest najstarszy budynek pochodzący z 1559 roku.
Będąc w Bad Dürkheim można zwiedzić kilka zabytkowych kościołów, m.in. kościół św. Ludwika "(St. Ludwig)", a także ratusz w dzielnicy Leistadt czy rzymską piwnicę wina.
Współpraca.
Miejscowości partnerskie:

</doc>
<doc id="1356256" url="https://pl.wikipedia.org/wiki?curid=1356256" title="Uniwersytet Teksański w Austin">
Uniwersytet Teksański w Austin

Uniwersytet Teksański w Austin, Uniwersytet Teksasu w Austin (, zwyczajowo ) – amerykański uniwersytet publiczny, jedna z czołowych uczelni badawczych w kraju usytuowana w Austin w Teksasie. Jest jedną z ośmiu instytucji wyższej edukacji należących do Public Ivy, grupy instytucji publicznych „oferujących jakość nauczania równą uniwersytetom Ligi Bluszczowej w cenie szkoły publicznej” i stale plasuje się na czołowych miejscach w narodowych i międzynarodowych rankingach. Założony w 1883, od 2006 uniwersytet jest na piątej pozycji, jeśli chodzi o liczbę studentów, rzędu , przy wykładowców i personelu. W 2005 czasopismo „Sports Illustrated” uznało go za najlepsze kolegium sportowe w Stanach Zjednoczonych.
Historia.
Pierwsze wzmianki na temat uczelni publicznej w Teksasie pojawiają się w konstytucji meksykańskiego stanu Coahuila y Tejas w 1827. Mimo że postanowiono wówczas ustanowić system publicznej edukacji w zakresie nauk humanistycznych i ścisłych, rząd Meksyku nie podjął żadnych działań w tym kierunku. Gdy Teksas uzyskał niepodległość od Meksyku w 1836 roku, Kongres Teksasu przyjął Konstytucję Republiki, która zawierała proviso mówiące o założeniu systemu publicznej edukacji, w tym dwóch uniwersytetów i college’ów. 26 stycznia 1839 Kongres Teksasu zgodził się przeznaczyć na ten cel grunty o powierzchni ponad 30 kilometrów kwadratowych oraz dodatkowe 16 kilometrów kwadratowych w nowo powstałej stolicy, Austin, który to teren to nazwano „College Hill”.
W 1846 Teksas został dołączony do Stanów Zjednoczonych. Władze stanowe przyjęły ustawę, w ramach której dolarów ze środków stanowych zostało przeznaczonych na budowę uniwersytetu. Mimo to, późniejsze odłączenie się Teksasu od USA i wojna secesyjna uniemożliwiły realizację tych planów. Konstytucja Teksasu z 1876 roku upoważniła władze stanowe do założenia uniwersytetu, University of Texas.
W 1881 Austin zostało wybrane na lokalizację głównego uniwersytetu, a Galveston – na siedzibę szkołę medycyny. Na „College Hill” rozpoczęła się w 1882 budowa głównego budynku. Uniwersytet rozpoczął działalność 15 września 1883. Wiktoriańsko-gotycki główny budynek służył wówczas jako punkt centralny kampusu; wkrótce jednak, ze względu na brak wystarczającej przestrzeni bibliotecznej, budynek zburzono i zastąpiono nowymi zabudowaniami. Istniejące obecnie główny budynek i wieża powstały na jego miejscu.
Ograniczenia wynikające z ówczesnej konstytucji uniemożliwiały rozbudowę uniwersytetu ze środków publicznych. Na rozwój pozwoliły jednak pieniądze pozyskane ze sprzedaży ropy odkrytej na terenach należących do uniwersytetu. Zdobyte w ten sposób fundusze pozwoliły na spłacenie długów uniwersytetu i podtrzymanie dalszego rozrostu, niezbędnego w obliczu gwałtownego wzrostu zapisów po zakończeniu drugiej wojny światowej. 19 budynków zostało otwartych w latach 1950–1965, gdy uniwersytet uzyskał prawo wywłaszczenia, które umożliwiło wykup dodatkowych terenów.
W 1966 roku na terenie kampusu doszło do strzelaniny, której sprawcą był student tejże uczleni, Charles Whitman. Z wieży uniwersyteckiej na 28 piętrze zabił 16 ludzi, a 32 ranił, używając karabinu z zamontowanym celownikiem optycznym.
Kampus.
Uniwersytet ma tereny o powierzchni 3,5 kilometrów kwadratowych, w tym główny kampus i J. J. Pickle Research Campus w północnym Austin, jak również inne nieruchomości w Teksasie.
Jedną z najbardziej rozpoznawalnych budowli jest Beaux-Arts Main Building, częścią którego jest wieża o wysokości 94 metrów zaprojektowana przez Paul Philippe Cret. Ukończony w 1937, budynek położony jest na terenie głównego kampusu. Na szczycie wieży znajduje się carillon z 56 dzwonami, największy w Teksasie. Na wieży znajduje się również platforma widokowa otwarta dla zwiedzających.
Na uniwersytecie znajduje się 7 muzeów i 17 bibliotek, zawierających ponad 10 milionów książek. Uniwersytecki Harry Ransom Humanities Research Center ma w swoich zbiorach jedną z 21 istniejących kopii Biblii Gutenberga oraz pierwszą odbitkę zdjęcia wykonanego przez Josepha Nicéphore’a Niépce’a "Widok z okna", pierwszej udanej fotografii w historii. Najnowsze muzeum, Blanton Museum of Art, zostało otwarte w kwietniu 2006 roku i obejmuje ponad prac z Europy, Stanów Zjednoczonych i Ameryki Południowej. UT ma rozległą sieć podziemnych tuneli łączących wiele spośród uniwersyteckich budynków. Sieć ta, używana w celach komunikacyjnych gospodarczych, nie jest dostępna dla zwiedzających. Uniwersytet ma również reaktor atomowy o mocy 1,1 MW usytuowany na J. J. Pickle Research Campus.
Uniwersytet kontynuuje rozbudowę kampusu: w lutym 2006 roku Senat Uniwersytecki podjął decyzję o unowocześnieniu i rozbudowaniu stadionu piłkarskiego, a w Marcu 2006 referendum wśród studentów zadecydowało o budowie Centrum Studenckiego; budowa centrum, zależna od zatwierdzenia przez Senat Uniwersytecki, ma kosztować 51 milionów dolarów i zakończyć się między jesienią 2010 a 2012 roku.
Na uniwersytecie działa radio studenckie, KUT, nadające na falach FM, jak również poprzez internet. Uniwersytet operuje również lokalny system komunikacji publicznej dla studentów.
Profil akademicki.
Rankingi.
Uniwersytet Teksański w Austin stale plasuje się w czołówkach amerykańskich i międzynarodowych rankingów uczelni. Według raportu sporządzonego przez Uniwersytet Zhejiang jest na czwartym miejscu na świecie, jeśli chodzi o innowacyjność. Angielski "Times Higher Education Supplement" przyznał mu 15. lokatę na świecie. Uniwersytet zajął szóste miejsce na liście Amerykańskich Uniwersytetów Badawczych w 2007 roku oraz jako „numer jeden jeśli chodzi o źródło przyszłych dyrektorów generalnych firm z listy Fortune 1000”.
Na równie wysokich pozycjach znajdują się poszczególne szkoły wchodzące w skład uniwersytetu, w tym: McCombs School of Business (piąta według raportu Bloomberga z 2005 roku); Szkoła Prawa; Wydział Farmacji; Wydział Inżynierii. Uniwersytecki system biblioteczny plasuje się na szóstym miejscu wśród bibliotek akademickich w USA.
Wydziały.
W skład uniwersytetu wchodzi osiemnaście wydziałów. Do najstarszych i najbardziej znanych należą: McCombs School of Business, Szkoła Prawa (powstała w momencie założenia uniwersytetu), Cockrell School of Engineering oraz College of Pharmacy. Uniwersytet Teksański w Austin ma w swojej ofercie ponad 100 programów licencjackich oraz 170 podyplomowych. W roku akademickim 2003/04 przyznał dyplom ponad studentom: 68% licencjackich, 21% magisterskich, 5% doktoranckich i 4% innych dyplomów.
Zapisy.
Jako publiczna uczelnia stanowa, Uniwersytet Teksański w Austin jest zobowiązany przez prawo stanowe przyjąć wszystkich studentów szkół średnich, którzy znajdą się w pierwszych 10% swoich roczników. Studenci aplikujący o przyjęcie wedle innych zasad podlegają bardziej selektywnemu procesowi.
Kadra akademicka.
Uniwersytet zatrudnia pracowników naukowych. Stosunek kadra/studenci wynosi 16,5. W skład uniwersyteckiej kadry wchodzą laureaci Nagrody Nobla, Nagrody Pulitzera, National Medal of Science, National Medal of Technology, jak również wielu innych nagród. Roczny budżet an badania naukowe wynosi ponad $446 milionów.
Majątek.
Uniwersytet otrzymuje zyski z wyposażenia kapitałowego o wartości 11,6 miliarda dolarów (czwarte pod względem wielkości w USA), z którego 30 procent zostało podarowane uniwersytetowi. Dochody pozyskane z nieruchomości przekazanych uniwersytetowi w 1839 i 1876 roku, jak również pieniądze ze sprzedaży ropy naftowej, stanowią większość powyższych sum, zaś $2 miliardów pochodzi z darowizn od osób prywatnych.
Życie studenckie.
Na uniwersytecie studiowało w jesiennym semestrze 2015 roku studentów kierunków licencjackich i magisterskich. Studenci uniwersytetu pochodzą ze wszystkich 50 stanów USA, jak również ok. 125 innych krajów, głównie Korei Południowej, Indii i Chin. Na uniwersytecie działa również wiele bractw (korporacji akademickich) – są one jednymi z najbardziej aktywnych w kraju.
Na terenie kampusu znajduje się obecnie czternaście akademików, w których mieszka ponad 7100 studentów. Pozostali studenci mieszkają w prywatnie wynajmowanych kwaterach.
Na uczelni istnieje ponad organizacji studenckich. Studenckie ciało zarządzające reprezentuje interesy studentów w kontaktach z kadrą, administracją i władzami Teksasu.
Działalność sportowa.
Uniwersytet oferuje szereg programów sportowych, zarówno na poziomie lokalnym, jak i międzyuczelnianym – przez „Sports Illustrated” został wybrany najlepszym college’em sportowym w Ameryce w 2002. Uczelnia znalazła się również na pierwszym miejscu, jeśli chodzi o dochody ze sprzedaży gadżetów i ubrań sygnowanych znakami uczelnianej drużyny sportowej.
Uniwersyteckie drużyny sportowe znane są jako „Longhorns”. Na początku sezonu 2007 uczelniana drużyna futbolu amerykańskiego znalazła się na trzecim miejscu. Czasem największych sukcesów były lata 1963, 1969 i 1970, kiedy pod wodzą trenera Darrella Royala drużyna wygrywała zawody narodowe.
Stałym rywalem uniwersyteckich drużyn sportowych jest Texas A&amp;M University. Zawody między tymi dwoma uczelniami organizowane są we wszystkich dyscyplinach sportowych. Rozgrywki futbolu akademickiego tych drużyn są trzecimi pod względem długości tradycji zawodami w kraju. Równie znaczące są spotkania Longhornsów z zawodnikami Uniwersytetu Oklahomy, potocznie nazywane Red River Shootout.
Absolwenci.
Wśród absolwentów Uniwersytetu Teksańskiego w Austin znajduje się wielu znanych amerykańskich polityków, naukowców, prawników, biznesmenów oraz sportowców. Ukończyli go między innymi: John Maxwell Coetzee (pisarz i noblista), Laura Bush (była pierwsza dama), Steven Weinberg (fizyk i noblista), Janis Joplin (piosenkarka), Michael Dell (założyciel Dell, Inc.), Jayne Mansfield (aktorka), Robert Rodriguez (reżyser), Renée Zellweger (aktorka), Hermann Joseph Muller (genetyk i noblista), Ilya Prigogine (fizyk i chemik oraz noblista).

</doc>
<doc id="1356262" url="https://pl.wikipedia.org/wiki?curid=1356262" title="Heiligenhafen">
Heiligenhafen

Heiligenhafen (pol. hist. "Świętowiec") – miasto w Niemczech w kraju związkowym Szlezwik-Holsztyn, w powiecie Ostholstein. W 2008 r. liczyło 9 275 mieszkańców.

</doc>
<doc id="1356267" url="https://pl.wikipedia.org/wiki?curid=1356267" title="Perfekcjonizm">
Perfekcjonizm

Perfekcjonizm – postawa człowieka, która stawia dokładność wykonywanych czynności na najwyższym miejscu. Nadmierny perfekcjonizm jest w psychologii czasem nazywany dewiacją, która praktycznie uniemożliwia normalne funkcjonowanie. Psycholodzy uważają to zjawisko za problem społeczny i często stosują specjalne terapie.

</doc>
<doc id="1356270" url="https://pl.wikipedia.org/wiki?curid=1356270" title="Missä miehet ratsastaa">
Missä miehet ratsastaa

Missä miehet ratsastaa – singel powermetalowej grupy Teräsbetoni, wydany 27 lutego 2008 nakładem wytwórni Warner Music Finland. Utwór reprezentował Finlandię w 53. Konkursie Piosenki Eurowizji w 2008, na którym zajął 22. miejsce.

</doc>
<doc id="1356271" url="https://pl.wikipedia.org/wiki?curid=1356271" title="Oldenburg in Holstein">
Oldenburg in Holstein

Oldenburg in Holstein, Oldenburg i. H. – miasto w Niemczech w kraju związkowym Szlezwik-Holsztyn, w powiecie Ostholstein, siedziba urzędu Oldenburg-Land. W 2008 r. liczyło 9 663 mieszkańców.
Toponimia.
Nazwa "Oldenburg" jest dosłownym tłumaczeniem pierwotnej połabskiej nazwy "Starigard" „stary gród”. Pośrednią nazwą była wzmiankowana w źródłach nazwa "Aldinborg". Na język polski tłumaczona jest jako "Stargard Wagryjski".
Historia.
Oldenburg założony został jako główne miasto Wagrów, najbardziej na północny zachód wysuniętego plemienia Obodrytów. Z tych czasów pochodzi tzw. Wał Oldenburski, datowany na rok 700. W końcu VIII w. gród znacznie rozszerzony ku wschodowi, gdzie wzniesiono rezydencję słowiańskiego księcia; od południa rozwinęło się otwarte podgrodzie. W połowie X w. wzniesiono nową rezydencję w zachodniej części grodu.
W 968 zlokalizowano tu siedzibę biskupa, a we wschodniej części grodu wzniesiono kościół, który został zniszczony w 1000 roku oraz ponownie w 1066 roku. 
Adam z Bremy w 1076 roku opisał gród w swojej kronice następująco: "„Aldinborg civitas magna Sclavorum, qui Waigri dicuntur, sita est iuxta mare, quod Balticum sive Barbarum dicitur, itinere die. .. ab Hammaburg“" czyli "Starigard jest wielkim grodem Słowian zwanych Wagrami, który położony jest w pobliżu morza nazywanego Barbarum albo Bałtykiem, o dzień drogi od Hamburga."
Gród zniszczony został na przełomie 1148 i 1149 roku. Około 1150 roku zbudowano kościół. Siedzibę biskupa ok. 1160 przeniesiono do Lubeki. 
Na początku XIII w. hrabiowie Holsztynu wznieśli na terenie słowiańskiego grodu nowe założenie obronne, zniszczone w końcu tego wieku. Wokół targu na podgrodziu rozwinęło się niemieckie osiedle, które w 1233 otrzymało prawa miejskie od hrabiego Adolfa IV.

</doc>
<doc id="1356272" url="https://pl.wikipedia.org/wiki?curid=1356272" title="Ustrój polityczny Holandii">
Ustrój polityczny Holandii



</doc>
<doc id="1356273" url="https://pl.wikipedia.org/wiki?curid=1356273" title="Bir Hadadż">
Bir Hadadż

Bir Hadadż (hebr. 'ביר הדאג; arab. بئر هداج; pisownia ang. Bir Hadaj) - wieś położona w Samorządzie Regionu Abu Basma, w Dystrykcie Południowym, w Izraelu.
Historia.
W 1978 rejon wioski Bir Hadaj ogłoszono zamkniętym obszarem wojskowym, a mieszkańców zmuszono do przeniesienia się do Wadi al-Na'am, obok Beer Szewy. W 1994 mieszkańcy uzyskali pozwolenie powrotu na swoją ziemię. Wioskę odbudowano w odległości 2 kilometrów na północ od swojej pierwotnej lokalizacji.

</doc>
<doc id="1356275" url="https://pl.wikipedia.org/wiki?curid=1356275" title="Krążek (ujednoznacznienie)">
Krążek (ujednoznacznienie)



</doc>
<doc id="1356279" url="https://pl.wikipedia.org/wiki?curid=1356279" title="Neustadt in Holstein">
Neustadt in Holstein

Neustadt in Holstein − miasto w Niemczech w kraju związkowym Szlezwik-Holsztyn, w powiecie Ostholstein. W 2008 r. liczyło 16 535 mieszkańców.
Leży na terenie krainy Wagria, której nazwa pochodzi od mieszkającego na tym terenie do XII wieku słowiańskiego plemienia Wagrów, wchodzącego w skład Związku obodryckiego.
Podczas II wojny światowej w mieście znajdował się podobóz nr 1049 obozu koncentracyjnego KL Neuengamme. W zatoce na południe od miasta w dniu 3 maja 1945 roku zatopione zostały statki SS Cap Arkona i SS Thiebleck wraz z ponad 7 tys. więźniów obozów koncentracyjnych.
Po 1945 roku miasto znajdowało się w Republice Federalnej Niemiec.

</doc>
<doc id="1356280" url="https://pl.wikipedia.org/wiki?curid=1356280" title="Miloš Žák">
Miloš Žák

 Miloš Žák (ur. 11 czerwca 1891 w Blansku, zm. 16 maja 1970 w Pradze) – czeski generał.
Życiorys.
Przed I wojną światową studiował na fakultecie filozoficznym w Pradze i fakultecie prawnym w Wiedniu.
Po wybuchu I wojny światowej oficer Korpusu Czechosłowackiego w Rosji, gdzie był uczestnikiem bitew pod Bachmaczem i Zborowem. W latach 1918-20 odznaczył się w walkach przy kolei transsyberyjskiej. 1919 naczelnik sztabu dywizji strzeleckiej. 1919-20 podnaczelnik sztabu czechosłowackiego wojska w Rosji.
Po powrocie do kraju w 1920 r. był krótko zastępcą naczelnika generalnego (wówczas głównego) sztabu armii czechosłowackiej. 1921-22 Attaché wojskowy w Jugosławii (pułkownik). 1922-23 czechosłowacki delegat przy francuskim ministerium wojny i równocześnie student Wyższej Szkoły Wojennej w Paryżu. 1923-24 naczelnik wydziału wywiadowczego głównego sztabu. 1924-26 attaché wojskowy w Rumunii. 1926-34 komendant brygady piechoty w Nitrze. 1934-39 komendant dywizji piechoty w Bratysławie. 1938-39 równocześnie komendant bratysławskiego garnizonu. Od 1931 r. generał brygady i od 1938 r. generał dywizji.
W czasach niemieckiej okupacji członek Obrony Narodu, wojskowej organizacji czeskiego ruchu oporu. Został schwytany i w latach 1943-45 przebywał w obozie koncentracyjnym.
Po ukończeniu II wojny światowej był komendantem 5. Korpusu Wojskowego (1945-47) i zastępca komendanta Obszaru Nr 2 (1947-48). Po lutym 1948 r. na emeryturze, później był ofiarą prześladowań. 1949-56 w więzieniu. W latach 1968-69 brał udział przy odnowieniu Czechosłowackiej Organizacji Legionowej. Pośmiertnie w pełni rehabilitowany (1991).

</doc>
<doc id="1356283" url="https://pl.wikipedia.org/wiki?curid=1356283" title="Makhul">
Makhul

Makhul (hebr.: מכחול) – wieś położona w samorządzie regionu Abu Basma, w Dystrykcie Południowym, w Izraelu.
Leży w północnej części pustyni Negew.
Historia.
Wioskę założono 29 września 2003, jako wynik rządowego planu budowy ośmiu nowych wiosek beduińskich.
Komunikacja.
Na południe od wioski przebiega droga ekspresowa nr 31 (Eszel ha-Nasi–Newe Zohar).

</doc>
<doc id="1356286" url="https://pl.wikipedia.org/wiki?curid=1356286" title="Rezerwat przyrody Bukowy">
Rezerwat przyrody Bukowy

Rezerwat przyrody Bukowy – leśny rezerwat przyrody położony w województwie warmińsko-mazurskim w powiecie olsztyńskim, w gminie Kolno, nadleśnictwie Mrągowo. Przedmiotem ochrony objęty jest 150-letni drzewostan buka.

</doc>
<doc id="1356287" url="https://pl.wikipedia.org/wiki?curid=1356287" title="Eutin">
Eutin

Eutin – miasto powiatowe w Niemczech, w kraju związkowym Szlezwik-Holsztyn, siedziba powiatu Ostholstein. W 2013 r. liczyło 17 298 mieszkańców.
Toponimia.
Współczesna nazwa niemiecka jest bezpośrednią adaptacją wcześniejszej słowiańskiej nazwy "*Utin", będącej formą odosobową od męskiego imienia własnego "Uta". Stanisław Kozierowski tłumaczył ją jako "Utyń".

</doc>
<doc id="1356289" url="https://pl.wikipedia.org/wiki?curid=1356289" title="Mulada">
Mulada

Mulada (hebr.: מולדה) – wieś położona w samorządzie regionu Abu Basma, w Dystrykcie Południowym, w Izraelu.
Leży w północnej części pustyni Negew.
Historia.
Wioskę założono 29 września 2003, jako wynik rządowego planu budowy ośmiu nowych wiosek beduińskich.

</doc>
<doc id="1356293" url="https://pl.wikipedia.org/wiki?curid=1356293" title="Bad Schwartau">
Bad Schwartau

Bad Schwartau − miasto uzdrowiskowe w Niemczech w kraju związkowym Szlezwik-Holsztyn, w powiecie Ostholstein. W 2019 r. liczyło 20 044 mieszkańców.

</doc>
<doc id="1356297" url="https://pl.wikipedia.org/wiki?curid=1356297" title="Kasr as-Sirr">
Kasr as-Sirr

Kasr as-Sirr (arab. قصر السر; hebr. קסר א-סיר) – wieś w Izraelu, w Dystrykcie Południowym, w samorządzie regionu Abu Basma.
Leży w centralnej części pustyni Negew.
Historia.
Wioskę założono 29 września 2003 w ramach rządowego planu budowy ośmiu nowych wiosek beduińskich.

</doc>
<doc id="1356299" url="https://pl.wikipedia.org/wiki?curid=1356299" title="Tirabin al-Sana">
Tirabin al-Sana

Tirabin al-Sana (hebr.: תראבין א-צאנע) – wieś położona w samorządzie regionu Abu Basma, w Dystrykcie Południowym, w Izraelu.
Leży w centralnej części pustyni Negew.
Historia.
Wioskę założono 29 września 2003, jako wynik rządowego planu budowy ośmiu nowych wiosek beduińskich.

</doc>
<doc id="1356301" url="https://pl.wikipedia.org/wiki?curid=1356301" title="Reinfeld (Holstein)">
Reinfeld (Holstein)

Reinfeld (Holstein) – miasto w Niemczech, w kraju związkowym Szlezwik-Holsztyn, w powiecie Stormarn, siedziba urzędu Nordstormarn. W 2008 r. miasto liczyło 8 535 mieszkańców.

</doc>
<doc id="1356302" url="https://pl.wikipedia.org/wiki?curid=1356302" title="Kołowanie">
Kołowanie

Kołowanie () – ruch statku powietrznego po powierzchni lotniska przy użyciu mocy własnej, wyłączając start i lądowanie.
Stanowi manewrowanie statku powietrznego o własnym napędzie po dobiegu lub przed rozbiegiem (ewentualnie, tylko w celu lokalnego przemieszczenia się na terenie portu lotniczego) poprzez przetaczanie się na ziemi lub analogicznie, przemieszczanie się w wodzie w przypadku wodnosamolotu, z wyszczególnieniem helikopterów pozbawionych podwozia kołowego (na płozach), które to kołują poprzez uniesienie się w powietrze nieznacznie i przemieszczanie się w powietrzu, także nieznacznie nad nawierzchnią (metr) pola wzlotów lub pola manewrowego.

</doc>
<doc id="1356305" url="https://pl.wikipedia.org/wiki?curid=1356305" title="Witold Szabłowski">
Witold Szabłowski

Witold Szabłowski (ur. 27 czerwca 1980 w Ostrowi Mazowieckiej) – polski dziennikarz i reportażysta, laureat Nagrody Dziennikarskiej Parlamentu Europejskiego. Od 2006 roku związany z „Gazetą Wyborczą” i „Dużym Formatem”. Wcześniej pracował między innymi w TVN24. Szabłowski zajmuje się przede wszystkim Turcją, gdzie mieszkał i studiował blisko rok. Jako jeden z niewielu polskich pisarzy wydał książkę w „Penguin Random House”.
Życiorys.
Urodził się w Ostrowi Mazowieckiej. Ukończył studia na Wydziale Dziennikarstwa i Nauk Politycznych Uniwersytetu Warszawskiego, studiował również politologię w Stambule.
Jako stażysta CNN Türk objechał całą Turcję. W Polsce karierę dziennikarską rozpoczynał w TVN24. W 2006 roku dołączył do Gazety Wyborczej jako najmłodszy reporter w zespole Dużego Formatu. Pracował tam do 2016. Od 2018 związany jest z redakcją Dzień dobry TVN, a od kwietnia 2019 prowadzi autorską audycję poświęconą podróżowaniu w radiu „Newonce”.
W 2006 był pierwszym Polakiem, który w tureckiej Malatyi rozmawiał z rodziną Mehmeta Ali Agcy, zamachowca, który próbował zabić papieża Jana Pawła II. Dotarł też do mniej znanego Orala Celika, organizatora zamachu, który również strzelał do polskiego papieża. W 2008 roku otrzymał nagrodę Melchiora za 2007 rok, w kategorii Inspiracja Roku, za „nawiązanie do najlepszej szkoły reportażu – ukazanie nieznanego oblicza Turcji, rzetelną dokumentację, oszczędny, ale obrazowy język”.
Także w 2008 roku otrzymał wyróżnienie w konkursie Amnesty International dla autorów najlepszych tekstów poświęconych tematyce praw człowieka za artykuł "To z miłości, siostro", który ukazał się w Dużym Formacie. Tekst opowiadał o dramacie kobiet z Turcji, które padły ofiarami gwałtów oraz „honorowych zabójstw”, także tych, które dopuściły się „grzechu” decydowania o swoim losie.
W 2010 roku był pierwszym dziennikarzem z Europy, który dotarł do Aung San Suu Kyi, dzisiejszej premier Birmy, po jej wyjściu z aresztu domowego. Pomógł mu w tym Lech Wałęsa. W tym samym roku wyszła jego pierwsza książka, "Zabójca z miasta moreli". "Reportaże z Turcji" (Czarne, Wołowiec 2010), za którą dostał Nagrodę im. Beaty Pawlak i nominację do Nagrody Literackiej Nike 2011. , a „World Literature Today” wyróżniło ją jako jedno z godnych odnotowania tłumaczeń w 2013 roku na ten język.
W 2012 roku otrzymał specjalne wyróżnienie od jury nagrody im. Anny Lindh za artykuły o emigracji z Albanii do krajów Unii Europejskiej i o wychodzeniu Albanii z komunizmu. By je napisać, sam nielegalnie przeszedł przez zieloną granicę. , któremu przewodniczył francuski filozof Edgar Morin.
Jego napisana z Izabelą Meyzą książka "Nasz mały PRL. Pół roku w M-3 z trwałą, wąsami i maluchem" (Znak, Kraków 2012) to zapis eksperymentu. Para przeniosła się na pół roku do bloku z wielkiej płyty, zrezygnowała z internetu i telefonów komórkowych; Szabłowski stawał w kolejkach, wysyłał pocztówki i pisał teksty na maszynie. Wszystko po to, aby w 2011 roku doświadczyć życia w Polsce z 1981 roku.
W 2014 roku wydał książkę "Tańczące niedźwiedzie" (Agora), będącą zbiorem reportaży mówiących o środkowoeuropejskiej drodze do wolności. Orlando Figes, recenzent "The New York Review of Books" nazwał ją perłą, a Timothy Garton Ash z "Foreign Affairs" stwierdził, że to jakby „Milan Kundera zrobił remake "Tańczącego z wilkami"”. "Tańczące niedźwiedzie" zostały wybrane jedną z najlepszych książek roku 2018 przez największe amerykańskie radio, NPR, a w 2019 otrzymały nominację do The Edward Stanford Travel Writing Awards jako jedyna nie-angielska książka.
W 2016 Szabłowski opublikował reportaż "Sprawiedliwi zdrajcy. Sąsiedzi z Wołynia" poświęcony Ukraińcom ratującym Polaków na Wołyniu (Znak). W tym samym roku książka została uhonorowana Nagrodą „Newsweeka” im. Teresy Torańskiej.
W 2018 roku ukazało się nowe wydanie "Zabójcy z miasta moreli" zatytułowane "Merhaba" (Wydawnictwo W.A.B.) i wzbogacone subiektywnym słownikiem turecko-polskim autora. Na jesień 2019 zapowiedziano publikację w Polsce i USA jego kolejnej książki "Kucharze dyktatorów". Jest ona opisywana jako reportaż na temat kucharzy, którzy gotowali dla największych tyranów XX i XXI wieku.

</doc>
<doc id="1356307" url="https://pl.wikipedia.org/wiki?curid=1356307" title="Bargteheide">
Bargteheide

Bargteheide (dolnoniem. "Bartheil") – miasto w Niemczech w kraju związkowym Szlezwik-Holsztyn, w powiecie Stormarn, siedziba urzędu Bargteheide-Land. W 2008 r. miasto liczyło 14 882 mieszkańców.

</doc>
<doc id="1356308" url="https://pl.wikipedia.org/wiki?curid=1356308" title="Passerelle Debilly">
Passerelle Debilly

Passerelle Debilly – most dla pieszych łączący paryskie bulwary New-York i Branly. 
Historia.
W 1898 zarządzający przygotowaniami do wystawy światowej w 1900 Alfred Picard zarządził budowę prowizorycznej żelaznej przeprawy dla ruchu pieszego, która miała ukazywać techniczny poziom Francuzów i zarazem ułatwiać ruch przyszłym zwiedzającym. Projekt przeprawy wykonał Jean Résal, znany już z wykonania Pont d'Alexandre III oraz Pont d’Austerlitz. 
Przeprawa otrzymała nazwę "Passerelle de l'Exposition militaire" (Wystawy wojskowej), następnie "Passerelle de Magdebourg", zanim przybrała noszone po dziś dzień imię Jeana Debilly’ego, generała epoki napoleońskiej zabitego pod Jeną-Auerstedt. W 1906, po zakończeniu wystawy, zdecydowano o pozostawieniu przeprawy na stałe jako własności miasta. W 1941 istniał wprawdzie projekt jego rozbiórki, jednak ostatecznie planów tych nie zrealizowano. W latach 90. XX wieku most przechodził remont i został udekorowany drewnem drzew tropikalnych. Most jest obok Wieży Eiffla drugim paryskim zabytkiem metalurgii zaklasyfikowanym jako zabytek o szczególnej wartości historycznej. W 1989, na kilka dni przed upadkiem Muru Berlińskiego na moście znaleziono ciało dyplomaty niemieckiego, który, jak się później okazało, pracował dla wywiadu NRD. 
W 2002 Brian De Palma kręcił tutaj film "Femme fatale".

</doc>
<doc id="1356316" url="https://pl.wikipedia.org/wiki?curid=1356316" title="Fernando de Rojas">
Fernando de Rojas

Fernando de Rojas (ur. ok. 1465–1475 w La Puebla de Montalbán, zm. 1541 w Talavera de la Reina) – pisarz hiszpański, autor (lub jeden z autorów) utworu "Celestyna" (inny tytuł: "Tragikomedia o Kalikście i Melibei").
Niewiele wiadomo o jego biografii. Pochodził z rodziny żydowskiej, która zmieniła wyznanie na chrześcijańskie. Studiował prawo na uniwersytecie w Salamance. W 1499 opublikował anonimowo w Burgos "Celestynę". Zamieszkał w Talavera de la Reina, gdzie pracował jako prawnik i założył rodzinę. Ok. 1538 roku został burmistrzem Talavery. Zmarł w 1541 roku.
Jego "Celestyna" cieszyła się wielką popularnością w Hiszpanii i szybko została przetłumaczona na inne języki (m.in. angielski i francuski). Wywarła znaczny wpływ na teatr hiszpański, w tym na twórczość Lope de Vegi.

</doc>
<doc id="1356317" url="https://pl.wikipedia.org/wiki?curid=1356317" title="Rezerwat przyrody Mokre">
Rezerwat przyrody Mokre

Rezerwat przyrody Mokre – istniejący w latach 1958–2017 leśny rezerwat przyrody położony w województwie warmińsko-mazurskim, w powiecie węgorzewskim, w gminie Węgorzewo, nadleśnictwo Borki. Znajdował się na półwyspie wcinającym się w jezioro Dargin od północnego zachodu.
Akt powołujący rezerwat ukazał się w MP nr 16, poz. 106 z 15.03.1958 r.Ochroną objęto las łęgowy o naturalnym
charakterze.
W 2017 roku terytorium rezerwatu Mokre przyłączono do otaczającego go rezerwatu Sztynort.

</doc>
<doc id="1356320" url="https://pl.wikipedia.org/wiki?curid=1356320" title="Reginald Dorman-Smith">
Reginald Dorman-Smith

Reginald Hugh Dorman-Smith (ur. 10 marca 1899 w hrabstwie Cavan w Irlandii, zm. 20 marca 1977) – brytyjski polityk i dyplomata, kolonialny gubernator Birmy, członek Partii Konserwatywnej, minister w rządach Neville’a Chamberlaina.
Życiorys.
Wykształcenie odebrał w Harrow School i w Royal Military Academy Sandhurst. Przez krótki czas służył w Brytyjskiej Armii Indyjskiej, następnie wstąpił do ochotniczego batalionu Queen’s Royal Regiment. W 1931 r. został przewodniczącym Narodowego Związku Rolników.
W 1935 r. został wybrany do Izby Gmin jako reprezentant okręgu Petersfield. W styczniu 1939 r. otrzymał stanowisko ministra rolnictwa i rybołówstwa. Pozostał na tym stanowisku do objęcia stanowiska premiera przez Winstona Churchilla w maju 1940 r. Rok później zrezygnował z miejsca w Izbie Gmin.
6 maja 1941 r. Dorman-Smith został gubernatorem Birmy. W 1942 r. musiał opuścić Birmę, która znalazła się pod okupacją japońską. Od maja 1942 do października 1945 r. urzędował w indyjskim mieście Simla. W 1946 r. przejął obowiązku gubernatora z rąk generała Hugh Rance’a, który zarządzał administracją wojskową. Kiedy w 1946 r. Dorman-Smith z powodów zdrowotnych przebywał w Wielkiej Brytanii, rząd pozbawił go stanowiska gubernatora i przekazał je generałowi Rance’owi.
Kawaler Krzyża Wielkiego Orderu Imperium Brytyjskiego (GBE).

</doc>
<doc id="1356323" url="https://pl.wikipedia.org/wiki?curid=1356323" title="Puchar świata w rugby 7">
Puchar świata w rugby 7

Puchar świata w rugby 7 (Rugby World Cup Sevens) – międzynarodowe zawody w rugby 7 w randze mistrzostw świata. Organizatorem imprezy jest World Rugby i od początku biorą w niej udział męskie reprezentacje narodowe, a od 2009 roku również żeńskie. Pierwszy turniej odbył się w 1993 roku w Szkocji. Od tamtej pory kolejne zawody są rozgrywane co cztery lata. Aktualnymi zwycięzcami są reprezentacje Nowej Zelandii.
W związku z przyjęciem rugby siedmioosobowego w poczet sportów olimpijskich, przyszłość Pucharu Świata stanęła pod znakiem zapytania, IRB bowiem przekonywała MKOl, że występ na igrzyskach będzie najważniejszą imprezą sportową w tej dyscyplinie. W marcu 2013 roku pojawiły się jednak informacje o zachowaniu turnieju i dopasowaniu jego terminarza do cyklu olimpijskiego, potwierdzone następnie przez IRB w połowie czerwca tego roku.
Trofeum.
Zwycięzcy turnieju męskiego oprócz tytułu mistrzowskiego otrzymują Puchar Melrose, trofeum przechodnie nawiązujące do pierwszego turnieju rugby 7 który odbył się w Melrose w roku 1883.

</doc>
<doc id="1356325" url="https://pl.wikipedia.org/wiki?curid=1356325" title="Monica Mayhem">
Monica Mayhem

Monica Mayhem (ur. 14 marca 1978 w Brisbane) – australijska aktorka pornograficzna pochodzenia walijskiego, nazywana „Nicole Kidman przemysłu pornograficznego”.
Życiorys.
Wczesne lata.
Urodziła się w Brisbane w stanie Queensland. Uczęszczała do Kenmore State High School. Pracowała w Sydney, a później w biurze maklerskim International Petroleum Exchange w Londynie. Następnie zaczęła tańczyć w barze ze striptizem w Spearmint Rhino na Tottenham Court Road, zaliczyła w tym czasie kilka sesji zdjęciowych i występów w filmach typu softcore.
Kariera.
Po przeniesieniu się do Stanów Zjednoczonych zaczęła występować w filmach typu hardcore. Karierę w branży zaczęła w grudniu 2000. Po raz pierwszy wzięła udział w scenie seksu z Lee Stone w "Real Sex Magazine 38".
W 2001 zdobyła XRCO Award w kategorii „Najlepsza nowa gwiazdka” i FOXE Award w kategorii „Wiedźma roku”.
Wystąpiła w "Sex Games" (2001) w reżyserii Jill Kelly z Evanem Stone’em, Herschelem Savage’em i Markiem Davisem, porno parodii filmu "Diablica" – "She Devil" (2004) z Anthonym Hardwoodem, "Top Porn Stars" (2005) z Brianem Surewoodem, "Gotowe na wszystko" – "Desperate Housewives Confessions" (2007) z Charlesem Derą, "Perfect Match" (2007) z Derrickiem Pierce’em, "Squirts Illustrated 3" (2008)/"Water Sports" (2009) z Jayem Lassiterem.
W 2007 dostała nominację do AVN Award w kategorii „Najlepsza scena solo”.
Oprócz udziałów w filmach erotycznych i pornograficznych, Mayhem pojawiła się jako Katrina Wells w dreszczowcu "Expose" (2005) z Jeremym Jacksonem i Gregiem Cipesem.
Zagrała również niewielką rolę dziewczyny Dantego (Gilles Marini), atrakcyjnego sąsiada Samanthy Jones (Kim Cattrall) w filmowej wersji serialu HBO "Seks w wielkim mieście", a także filmie dokumentalnym "Adult Entertainment: Disrobing an American Idol" (2007), "Love in the Bosses Office 2" (2007) z Monicą Sweetheart i "Adventures Into the Woods: A Sexy Musical" (2015).
W latach 2003–2004 była związana z aktorem porno Barrettem Blade’em.

</doc>
<doc id="1356329" url="https://pl.wikipedia.org/wiki?curid=1356329" title="Danilo Astori">
Danilo Astori

Danilo Astori (ur. 23 kwietnia 1940 w Montevideo) – urugwajski polityk lewicowy, senator, minister gospodarki i finansów od 2005 do 2008, lider ugrupowania Asemblea Uruguay. Wiceprezydent Urugwaju od 2010 do 2015.
Kariera polityczna.
Danilo Astori urodził się w 1940 w Montevideo. W 1963 ukończył ekonomię i administrację na Uniwersytecie Republiki w Montevideo. W wyborach w 1989 ubiegał się o stanowisko wiceprezydenta u boku Liberena Seregnima. Uzyskał wówczas trzecie miejsce, zdobywając 23% głosów poparcia.
W 1994 utworzył socjaldemokratyczną partię Asemblea Uruguay. Obecnie jest ona częścią lewicowej koalicji Szeroki Front (FA, "Frente Amplio"). Od 1 marca 1990 do 15 lutego 2005 Astori zasiadał w urugwajskim Senacie.
Po wygranych przez Szeroki Front wyborach parlamentarnych i prezydenckich z października 2004, Astori 1 marca 2005 objął stanowisko ministra gospodarki i finansów w gabinecie prezydenta Tabare Vazqueza. Jako minister zwiększył wydatki budżetowe na opiekę zdrowotną, edukację i pomoc socjalną. Jest także zwolennikiem utrzymywania i
zawierania układów handlowych z USA, UE, ChRL i Indiami.
W lutym 2008 Astori wyraził zamiar wzięcia udziału w wyborach prezydenckich w październiku 2009. 18 września 2008 zrezygnował ze stanowiska ministra gospodarki i finansów, by przygotować się do walki o prezydenturę. 28 czerwca 2009 przegrał jednak prawybory Szerokiego Frontu z José Mujicą stosunkiem głosów 39,7% do 52,1%. 11 lipca 2009 Mujica wybrał Astoriego swoim kandydatem na stanowisko wiceprezydenta kraju.
Po zwycięstwie Mujicy w wyborach prezydenckich w 2009, Astori 1 marca 2010 objął stanowisko wiceprezydenta Urugwaju.

</doc>
<doc id="1356331" url="https://pl.wikipedia.org/wiki?curid=1356331" title="Gubernatorzy Birmy">
Gubernatorzy Birmy

Lista gubernatorów brytyjskiej administracji kolonialnej w Birmie.

</doc>
<doc id="1356333" url="https://pl.wikipedia.org/wiki?curid=1356333" title="Tenkswatawa">
Tenkswatawa



</doc>
<doc id="1356335" url="https://pl.wikipedia.org/wiki?curid=1356335" title="Anna Katarzyna Konstancja">
Anna Katarzyna Konstancja

Anna Katarzyna Konstancja Wazówna (ur. 7 sierpnia 1619 w Warszawie, zm. 8 października 1651 w Kolonii) – królewna polska, córka króla Zygmunta III Wazy i jego drugiej żony Konstancji Austriaczki. Była najmłodszym dzieckiem króla Zygmunta III i jedyną córką, która dożyła wieku dorosłego.
Życiorys.
Zanim skończyła 13 lat kolejno straciła matkę (1631) i ojca (1632). W celu zabezpieczenia materialnego bytu królewny w 1632 sejm wyznaczył jej jako oprawę należące wcześniej do jej matki starostwa brodnickie, gołubskie i tucholskie. Starostwa te zostały jednak odebrane królewnie po jej dojściu do pełnoletniości w 1638. Od 1637 toczyły się rozmowy na temat małżeństwa Anny Katarzyny Konstancji i Ferdynanda Karola Habsburga, dziedzica Tyrolu, bratanka cesarza Ferdynanda II. Małżeństwo to, mimo ponawianych układów w latach 1639 i 1641, nie doszło do skutku. Na przeszkodzie stanęły młody wiek Ferdynanda Karola oraz brak porozumienia w kwestii wysokości posagu.
Kandydatami do jej ręki byli również Fryderyk Wilhelm (elektor brandenburski) oraz Gaston Orleański (brat króla Francji, Ludwika XIII).
Ostatecznie 8 czerwca 1642 poślubiła w Warszawie Filipa Wilhelma, przyszłego palatyna Renu, któremu wniosła znaczny posag w klejnotach i gotówce obliczany łącznie na dwa miliony talarów. Zmarła bezpotomnie.
Została pochowana w kościele jezuitów w Düsseldorfie.

</doc>
<doc id="1356338" url="https://pl.wikipedia.org/wiki?curid=1356338" title="Elskwatawa">
Elskwatawa



</doc>
<doc id="1356339" url="https://pl.wikipedia.org/wiki?curid=1356339" title="Ostatnia zagadka">
Ostatnia zagadka

Ostatnia zagadka – opowiadanie Arthura Conana Doyle’a o detektywie Sherlocku Holmesie. Pierwszy raz opublikowane w czasopiśmie The Strand Magazine w grudniu 1893, później jako część zbioru "Wspomnienia Sherlocka Holmesa". Ilustracje wykonał Sidney Paget. Conan Doyle umieścił je na czwartym miejscu najlepszych według niego opowiadań o Holmesie.
Inne tytuły polskich przekładów to: "Ostatnia karta" i "Ostatnie zagadnienie".
Fabuła.
Historia dzieje się w 1891, gdzie to pojawia się największy wróg Holmesa, przestępczy geniusz, nazywany przez Holmesa Napoleonem zbrodni, profesor Moriarty.
Holmes przybywa pewnego wieczora do domu doktora Watsona w stanie wyraźnego poruszenia, mając otarte i krwawiące kostki u rąk. Tego dnia ledwo uniknął trzech zamachów na swoje życie po wizycie profesora Moriarty’ego, który to ostrzegł detektywa, by ten zrezygnował z prób dopadnięcia go i postawienia przed obliczem sprawiedliwości. Pierwszy raz, gdy Holmes wychodził zza zakrętu ulicy, prawie przejechała go dorożka i w porę zdążył odskoczyć. Za drugim razem, kiedy szedł ulicą, z dachu spadła cegła, ledwo mijając detektywa. Zawołał wtedy policję, by sprawdziła cały teren, lecz nie mógł udowodnić, że było to coś więcej, niż tylko przypadek. Za ostatnim razem, gdy szedł do domu Watsona, został zaatakowany przez zbirów uzbrojonych w pałki. Holmes zdołał pokonać przeciwników i dostarczył ich w ręce policji, ale przyznał, że właściwie nie było szansy na udowodnienie, iż byli to podwładni profesora.
Holmes śledzi Moriarty’ego i jego agentów od miesięcy i prawie ma szansę na złapanie ich wszystkich w sidła i posadzenie na ławie oskarżonych. Moriarty to geniusz kryjący się za bardzo dobrze zorganizowaną i ściśle tajną siłą przestępczą i pokonanie go Holmes uzna za ukoronowanie swojej kariery. Moriarty jest zdolny pokrzyżować mu plany, gdyż, jak Holmes przyznaje, jest mu równy intelektualnie.
Holmes pyta Watsona, czy pojedzie z nim na kontynent, dając mu dziwne instrukcje, aby zatrzeć jego ślady na dworzec Victoria. Holmes nie jest do końca pewny dokąd pojadą, co wydaje się raczej dziwne Watsonowi. Holmes, przekonany, że był śledzony w drodze do domu przyjaciela, oddala się, schodząc po ścianie w ogrodzie na tyłach domu. Następnego dnia Watson wypełnia dokładnie instrukcje Holmesa i oczekuje go w wagonie pierwszej klasy, ale spotyka tam tylko włoskiego księdza. Wkrótce okazuje się, że to tylko przebrany za księdza Sherlock.
Kiedy pociąg odjeżdża z dworca, Holmes wypatruje Moriarty’ego na peronie, który wyraźnie próbuje zatrzymać pociąg. Holmes jest zmuszony podjąć działania, jako że Moriarty najwyraźniej śledził Watsona, pomimo podjęcia nadzwyczajnych środków ostrożności. On i Watson wysiadają w Canterbury i zmieniają plan podróży. Gdy czekają na inny pociąg do Newhaven, specjalny pociąg z jednym wagonem przejeżdża przez Canterbury, co przypuszczał Holmes. Jechał nim Moriarty, który wynajął go, aby prześcignąć Holmesa. Razem z Watsonem chowają się za bagażami.
W drodze do Strasburga przez Brukselę, następnego poniedziałku Holmes otrzymuje wiadomość, iż większość z członków gangu Moriarty’ego została aresztowana w Anglii i poleca Watsonowi, aby natychmiast wracał, jako że on sam będzie od tej pory bardzo niebezpiecznym kompanem. Watson jednak decyduje się pozostać z przyjacielem. Sam Moriarty wyślizgnął się z sieci angielskiej policji i najwyraźniej jest wraz z nimi na kontynencie.Wraz z Moriarty'm policji ucieka pułkownik Sebastian Moran, który jest przyjacielem profesora.On i Moriarty cały czas śledzą Holmesa i Watsona.
Tymczasem Holmes i Watson docierają do Szwajcarii, gdzie zatrzymują się w Meiringen. Stamtąd decydują się iść na brzemienny w skutkach spacer w kierunku wodospadu Reichenbach. Oczywiście Moriarty i Moran idą ich śladem. Tam też pojawia się chłopak, który wręcza Watsonowi notatkę, w której mowa o chorej Angielce, która leży w hotelu i chciałaby zobaczyć angielskiego lekarza. Holmes od razu spostrzega, że to blef, lecz nic nie mówi. Watson idzie do pacjentki, zostawiając Holmesa samego.Okazuje się, że w tym czasie Moran pozostawił Moriartego i pozwolił mu iść na spotkanie z detektywem.On natomiast obserwował ich starcie z daleka.
Kiedy Watson dociera do "Englisher Hof", okazuje się, że oberżysta nie ma pojęcia o żadnej chorej Angielce. Zdając sobie sprawę, że został oszukany, Watson pędem rusza z powrotem do wodospadu Reichenbach, ale nikogo tam nie spotyka. Widzi jednak ślady dwóch par butów schodzących w kierunku końca błotnistej ścieżki i żadnych śladów powrotnych. Znajduje tam także notkę od Holmesa, wyjaśniającą, iż ten wiedział, że Watsona okłamano i jest gotów do walki z Moriartym, który to łaskawie zgodził się dać mu czas na napisanie ostatniego listu. Watson widzi, że w stronę końca ścieżki są widoczne ślady walki. Staje się jasne, iż Holmes i Moriarty razem wpadli w otchłań wodospadu walcząc na śmierć i życie. Zrozpaczony Watson powraca do Anglii.
Tematy i okoliczności powstania.
"Ostatnia zagadka” miała być faktycznie ostatnią. Arthur Conan Doyle chciał zakończyć po tym opowiadaniu pisanie o sławnym detektywie; czuł, że opowiadania o Sherlocku Holmesie uniemożliwiają mu rozwój w kierunku poważniejszej literatury i „zabicie” Holmesa było jedynym wyjściem na powrót jego kariery na właściwie tory. „"Muszę ocalić swój umysł dla ważniejszych spraw"”, napisał w owym czasie swojej matce, „"nawet jeśli muszę wraz z nim zakopać swój notatnik."”
Pisarz w odpowiedzi na liczne prośby i groźby czytelników, „wskrzesił” Holmesa pozwalając mu powrócić w blasku chwały. Wpierw napisał powieść Pies Baskerville’ów dziejącą się przed wydarzeniami w „Ostatniej zagadce”, następnie przywrócił detektywa do życia w opowiadaniu Pusty dom. Było zbyt wiele luk w relacjach naocznych świadków, by pozwolić Conan Doyle’owi wiarygodnie wskrzesić Holmesa; tylko kilku członków organizacji Moriarty’ego, którzy pozostali nieujęci, a także brat Sherlocka Mycroft Holmes (który na krótko pojawia się w tym opowiadaniu) wiedzieli, że detektyw wciąż żyje, przeżył walkę nad wodospadem Reichenbach, spychając Moriarty’ego na dno przepaści, chociaż sam prawie zginął z rąk członka gangu profesora.
Conan Doyle powrócił do postaci złowrogiego profesora w Dolinie Trwogi, której akcja przypada na 1888 r. co wygląda na sprzeczne z datą akcji "Ostatniej zagadki". Tajemnica Wisteria Lodge dzieje się w 1892 r., w okresie pomiędzy "Ostatnią zagadką" a "Pustym domem" (1894).
Adaptacje.
Sztuka teatralna z 1899 „Sherlock Holmes” z Williamem Gillette'em jest oparta na kilku historiach, w tym na „Ostatniej zagadce”. W 1916 ukazały się filmy (z Gillette'em w roli Holmesa) i 1922 (z Johnem Barrymore'em) oba zatytułowane „Sherlock Holmes” i były oparte na owej sztuce, tak samo jak adaptacja radiowa z 1938 w The Mercury Theatre on the Air zatytułowana „The Immortal Sherlock Holmes” ("Nieśmiertelny Sherlock Holmes") z Orsonem Wellesem jako Holmesem.
Pierwsza ekranizacja w 1923 r. Holmes - Eille Norwood, Watson - Hubert Willis.
W serialu z 1980 r., w którym Sherlocka Holmesa Wasilij Liwanow, w odcinku pt. "Śmiertelne starcie" akcja jest dalszym ciągiem odcinka Król szantażu, w tej wersji Moriarty i Milverton są wspólnikami.
W telewizyjnej serii z 1985 Przygody Sherlocka Holmesa z Jeremym Brettem w roli głównej historia zaczyna się od kradzieży Mona Lisy, zaplanowanej przez Moriarty’ego, by potem sprzedawać przygotowane wcześniej kopie. Holmes odkrywa oryginalne malowidło tuż przed tym, jak Moriarty dobije targu z panem „Morganem”. Interwencja Holmesa krzyżuje plany profesora, co też przekonuje go, iż detektywa należy wyeliminować. We wcześniejszym odcinku Związek rudowłosych pozostającym w ukryciu twórcą Związku jest Moriarty.
Film z 1931 „The Sleeping Cardinal” (w roli detektywa Artur Wontner) jest oparty częściowo na opowiadaniach „Pusty dom” i „Ostatnia zagadka”. Scena z „Ostatniej zagadki”, w której Moriarty spotyka się z Holmesem na Baker Street i próbuje powstrzymać dalsze śledztwa Holmesa jest użyta w filmach „Triumf Sherlocka Holmesa” (1935) i „Kobieta w zieleni” (1945). Inna wersja tej sceny jest użyta w trzecim odcinku serialu Sherlock z 2010 oraz w filmie .
Pamiątki w Meiringen i wodospad.
Mieszkańcy Meiringen są wciąż wdzięczni Doyle’owi i Holmesowi za zapewnienie wiecznej sławy ich wodospadom i znacznemu przyczynieniu się promocji miasta.
Muzeum dedykowane Holmesowi mieści się w piwnicy English Church, lokalizacji nazywanej Miejscem Conana Doyle’a (Conan Doyle Place).
Na stacji kolejowej w pobliżu wodospadów znajduje się tablica pamiątkowa ku pamięci „najsłynniejszego detektywa na świecie”.
Rzeczywista krawędź, z której Moriarty przypuszczalnie spadł jest po drugiej stronie wodospadu. Jest dostępna poprzez wspinanie się ścieżką w górę wodospadu, przejście przez most i zejście wzdłuż wijącego się w dół góry szlaku. Krawędź jest oznaczona dużym krzyżem oraz tabliczką z napisami w języku angielskim, niemieckim i francuskim. Angielska inskrypcja mówi „W tym przerażającym miejscu Sherlock Holmes zwyciężył profesora Moriarty’ego 4 maja 1891”.

</doc>
<doc id="1356346" url="https://pl.wikipedia.org/wiki?curid=1356346" title="Umm Batin">
Umm Batin

Umm Batin (hebr.: אום בטין; arab. أمّ باتين) – wieś położona w samorządzie regionu Abu Basma, w Dystrykcie Południowym, w Izraelu.
Leży w północnej części pustyni Negew, pomiędzy miastami Arad a Beer Szewą.

</doc>
<doc id="1356349" url="https://pl.wikipedia.org/wiki?curid=1356349" title="Purdah">
Purdah

Purdah (per. پرده, urdu: پردہ, hindi: पर्दा, dosł. "zasłona", "ekran") – praktyka polegająca na uniemożliwieniu publicznej obserwacji kobiety poprzez odpowiedni strój zakrywający ją od stóp do czubka głowy, a także przez wzniesione wysokie ściany wokół domu i zasłony. Ten zwyczaj występuje głównie u muzułmanów.
Tradycja ta prawdopodobnie powstała w starożytnej Persji, a następnie rozpowszechniła się na Bliskim Wschodzie. Po podbojach Arabów została ona przez nich przejęta i dostosowana do religii islamskiej, jako jej element.
Przeciwnicy uważają tę praktykę za narzędzie izolacji kobiet z życia społecznego i utrwalania męskiej dominacji. Natomiast zwolennicy wskazują, że prowadzi to do wyzwolenia kobiety i oceny jej przez otoczenie nie na podstawie jej wyglądu zewnętrznego, ale takich cech jak jej intelekt, wiara i osobowość. Jednocześnie wskazują na aspekty i interpretacje Islamu, w świetle których kobietom przysługują równe prawa, lub role społeczne otoczone szacunkiem.

</doc>
<doc id="1356350" url="https://pl.wikipedia.org/wiki?curid=1356350" title="Durajdżat">
Durajdżat

Durajdżat (arab. دريجات; hebr. דריג'את) – wieś w Izraelu, w Dystrykcie Południowym, w samorządzie regionu Abu Basma.
Leży w północnej części pustyni Negew, pomiędzy Aradem a Beer Szewą.

</doc>
<doc id="1356352" url="https://pl.wikipedia.org/wiki?curid=1356352" title="Thighpaulsandra">
Thighpaulsandra

Thighpaulsandra (Tim Lewis) to walijski muzyk, znany głównie z gry na syntezatorach i keyboardach w eksperymentalnych projektach muzycznych.
Jako Tim Lewis nagrywał w początkach swojej kariery z Julianem Copem, za którego namową przybrał swój pseudonim artystyczny. Od 1993 roku nagrywał z Copem jako Queen Elizabeth; duet wydał dwa albumy, "Queen Elizabeth" (ESP Records 1994) i "Elizabeth Vagina" (Head Heritage 1997). W 1997 były gitarzysta Cope'a Mike Mooney zaprosił Lewisa, by ten zastąpił Kate Radley na trasie Spiritualized. Następnie dołączył do projektu Coil, z którym wydał szereg albumów i grał na trasach koncertowych.

</doc>
<doc id="1356354" url="https://pl.wikipedia.org/wiki?curid=1356354" title="Active Head Restraint">
Active Head Restraint

Active Head Restraint w skrócie AHR - system aktywnych zagłówków. Zadanie systemu polega na tym, aby w razie uderzenia od tyłu zagłówki w bardzo krótkim czasie przemieściły się w kierunku głowy, co zmniejsza uszkodzenia kręgów szyjnych i kręgosłupa. System ten wprowadziła firma Saab w 1997 roku i nazwała ten system Saab Active Head Restraint w skrócie SAHR. AHR jest wzorowany na tym systemie. 

</doc>
<doc id="1356358" url="https://pl.wikipedia.org/wiki?curid=1356358" title="SAHR">
SAHR



</doc>
<doc id="1356359" url="https://pl.wikipedia.org/wiki?curid=1356359" title="Saab Active Head Restraint">
Saab Active Head Restraint



</doc>
<doc id="1356363" url="https://pl.wikipedia.org/wiki?curid=1356363" title="Tim Lewis">
Tim Lewis



</doc>
<doc id="1356366" url="https://pl.wikipedia.org/wiki?curid=1356366" title="Madureira EC">
Madureira EC

Madureira Esporte Clube – brazylijski klub piłkarski z siedzibą w mieście Rio de Janeiro, stolicy stanu Rio de Janeiro.
Historia.
Klub założony został 8 sierpnia 1914 pod nazwą "Fidalgo Madureira Atlético Clube". W 1932 grupa przedsiębiorców, a wśród nich Elísio Alves Ferreira, Manoel Lopes da Silva, Manuel Augusto Maia oraz Joaquim Braia, zapragnęła utworzenia silnego klubu w dzielnicy Madureira. Grupa ta nawiązała kontakt z prezesem klubu "Fidalgo Madureira Atlético Clube" Uassirem do Amaralem, pragnąc doprowadzić do fuzji klubu z "Magno Futebol Clube". Nie doszło do tego z powodu sprzeciwu działaczy "Fidalgo". Ostatecznie, po wielu zebraniach, klub 16 lutego 1933 zmienił nazwę na "Madureira Atlético Clube".
W 1939 Madureira przystąpił do rozgrywek organizownaych przez federację piłkarską "Federação Metropolitana de Futebol", zdobywając amatorskie mistrzostwo stanu Guanabara oraz zwyciężacjąc w "Torneio Início", w którym udział brały kluby zawodowe.
12 października 1971 do klubu "Madureira Atlético Clube" włączono kluby "Madureira Tênis Clube" oraz "Imperial Basquete Clube", zmieniając nazwę klubu na "Madureira Esporte Clube".
"Madureira" 29 marca 2006 pokonała 1:0 drużynę Americano, wygrywając po raz pierwszy turniej "Taça Rio". Dało to prawo do walki o mistrzostwo stanu Rio de Janeiro z Botafogo. W dwóch meczach rozegranych 2 kwietnia i 9 kwietnia drużyna Botafogo okazała się lepsza i "Madureira" musiała zadowolić się tytułem wicemistrza stanu Rio de Janeiro.

</doc>
<doc id="1356369" url="https://pl.wikipedia.org/wiki?curid=1356369" title="KECh">
KECh



</doc>
<doc id="1356370" url="https://pl.wikipedia.org/wiki?curid=1356370" title="Areoscelidy">
Areoscelidy

Areoscelidy (Araeoscelidia syn. Araeoscelida) – rząd wymarłych gadów (diapsydy), kształtem przypominających jaszczurki. Żyły około 300-260 milionów lat temu od późnego karbonu do środkowego permu. Są uważane za takson siostrzany do wszystkich innych diapsydów..
Areoscelidy były małymi (do 40 do 60 cm długości) gadami z długą szyją i cienkimi nogami przystosowanymi do biegu. Żywiły się prawdopodobnie owadami i innymi bezkręgowcami. Najstarszym przedstawicielem tego rzędu jest petrolakozaur uważany za pierwszego diapsyda.

</doc>
<doc id="1356371" url="https://pl.wikipedia.org/wiki?curid=1356371" title="Avicephala">
Avicephala

Avicephala – grupa wymarłych gadów z podgromady Diapsida, żyjących w późnym permie i triasie. Wiele gatunków miało dziwne wyspecjalizowane chwytne kończyny i chwytne ogony, dostosowane do nadrzewnego (ewentualnie wodnego) stylu życia.
Nazwa "Avicephala" oznacza „ptasie głowy” i nawiązuje do głów tych gadów, wykazujących podobieństwo do ptasich. Kilka awicefalów, takich jak np. "Hypuronector", posiadało bezzębny dziób tak jak ptaki. To podobieństwo do czaszki ptaków doprowadziło kilku naukowców do wniosku, że ptaki pochodzą od gadów jak "Longisquama" (jej dziwaczne łuski miały być proto-piórami), choć większość uczonych jest zdania, że to tylko podobieństwa na zasadzie konwergencji.
Awicefale posiadały różne dziwne cechy oprócz ich "ptasich" czaszek. Rodzaj "Longisquama" posiadał wydłużone łuski na grzbiecie o nieokreślonej funkcji, a "Coelurosauravus" miał wydłużone żebra, na których rozpostarta była błona lotna umożliwiająca temu zwierzęciu szybowanie z drzewa na drzewo.
Inne, jak drepanozaury miały szereg cech szkieletu upodabniający je do kameleonów. Nad barkach większości gatunków był rodzaj "garbu" powstały z połączenia kręgów, prawdopodobnie będący zaczepem dla rozrośniętych mięśni szyi, pozwalających na szybkie, uderzające ruchy głowy (być może do połowu owadów). Wiele miało dłonie z dwoma palcami, przeciwstawnie ułożonymi do pozostałych trzech, dostosowane do chwytania gałęzi. Niektóre okazy (być może przejaw dymorfizmu płciowego) mają przeciwstawny palec na każdej stopie, który może spełniał jakąś rolę podczas aktu kopulacji. Większość gatunków miało szerokie, chwytne ogony, czasami zakończone dużym "szponem", pomocnym przy wspinaczce. Ogony te, wysokie i płaskie, takie jak u traszek i krokodyli, skłoniły niektórych do wniosku, że były one bardziej wodne niż nadrzewne. W 2004 r. Senter odrzucił ten pomysł, a Colbert i Olsen, w swoim opisie "Hypuronector" uznali, że podczas gdy inne drepanozaury były prawdopodobnie nadrzewne, "Hypuronector" był wyłącznie przystosowany do życia w środowisku wodnym. Ogon tego rodzaju był niechwytny - bardziej na kształt płetwy niż u innych drepanozaurów.
Systematyka.
Ustalenie pozycji filogenetycznej tych gadów jest trudne i do tej pory nie są jasne ich pokrewieństwa w obrębie diapsydów. Niektóre z tych tajemniczych gadów, szczególnie drepanozaury i "Longisquama", zostały przypisane przez niektórych badaczy do Prolacertiformes. Senter połączył je w jeden klad z Coelurosauravidae, dla którego ukuł nazwę Avicephala. Jest to siostrzany takson do Neodiapsida (grupa, która obejmuje wszystkie nowoczesne diapsydy i ich wymarłych krewnych).
W obrębie Avicephala, Senter utworzył grupę Simiosauria ("małpo jaszczurki") dla ekstremalnie nadrzewnych form. Senter stwierdził, że "Hypuronector", pierwotnie opisany jako drepanozauryd, w rzeczywistości jest poza tą rodziną, wraz z prymitywnych drepanozaurydem "Vallesaurus". On również stwierdził bliskie pokrewieństwo między rodzajami "Dolabrosaurus" i "Megalancosaurus".
Filogeneza.
Kladogram Avicephala za Senter, 2004

</doc>
<doc id="1356373" url="https://pl.wikipedia.org/wiki?curid=1356373" title="Madureira Esporte Clube">
Madureira Esporte Clube



</doc>
<doc id="1356379" url="https://pl.wikipedia.org/wiki?curid=1356379" title="Wiesław Kopczyński">
Wiesław Kopczyński

Wiesław Kopczyński (ur. 7 grudnia 1880 w Młocinach pod Warszawą, zm. 6 listopada 1934 w Warszawie) – polski urzędnik, działacz rolniczy, polityk, minister.
W 1905 ukończył Studium Rolnicze na Uniwersytecie Jagiellońskim. Dzierżawił majątek w guberni grodzieńskiej i administrował tamtejszymi majątkami rolnymi. W 1914 r. objął kierownictwo Rolniczej Stacji Doświadczalnej w Szymanowie. W czasie I wojny światowej, po zniszczeniu stacji, wyjechał do dzierżawionego majątku na Grodzieńszczyźnie. Ewakuowany w głąb Rosji, powrócił do Polski po traktacie brzeskim (marzec 1918). Krótko zatrudniony w Centralnym Towarzystwie Rolniczym, następnie przeszedł do Ministerstwa Rolnictwa i Dóbr Państwowych, początkowo do Wydziału Reform Agrarnych, później był kierownikiem Wydziału Produkcji Roślinnej. Od 22 lipca 1924 do 25 kwietnia 1925 był ministrem reform rolnych w rządzie Władysława Grabskiego. Po dymisji objął kierownictwo Wydziału Drobnych Gospodarstw w Ministerstwie Reform Rolnych.
Współpracował z Instytutem Naukowym Gospodarstwa Wiejskiego w Puławach. W ostatnich latach życia był prezesem zarządu fundacji "Wieś Kościuszkowska" w województwie pomorskim i członkiem Rady Związku Rolników z Wyższym Wykształceniem.
Pochowany na cmentarzu Powązkowskim w Warszawie (kwatera 199, rząd 1, miejsce 16-17).

</doc>
<doc id="1356380" url="https://pl.wikipedia.org/wiki?curid=1356380" title="Delrin">
Delrin



</doc>
<doc id="1356385" url="https://pl.wikipedia.org/wiki?curid=1356385" title="Okręg wyborczy Petersfield">
Okręg wyborczy Petersfield

Okręg wyborczy Petersfield powstał w 1547 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Petersfield w hrabstwie Hampshire. W 1832 r. liczbę mandatów przypadających na okręg zmniejszono do jednego. Okręg został zlikwidowany w 1983 r.

</doc>
<doc id="1356388" url="https://pl.wikipedia.org/wiki?curid=1356388" title="Wytrawianie (metalurgia)">
Wytrawianie (metalurgia)

Wytrawianie (trawienie metali) – proces roztwarzania powierzchni przedmiotów metalowych.

</doc>
<doc id="1356405" url="https://pl.wikipedia.org/wiki?curid=1356405" title="FutureSex/LoveShow">
FutureSex/LoveShow

FutureSex/LoveShow – jest to światowe tournée Justin Timberlake. Tournée promuje album Timberlake FutureSex/LoveSounds z 2006 roku.
Lista wykonywanych piosenek.
Czas 120.26

</doc>
<doc id="1356412" url="https://pl.wikipedia.org/wiki?curid=1356412" title="Moc akustyczna źródła">
Moc akustyczna źródła

Moc akustyczna źródła dźwięku – całkowita moc fali akustycznej emitowanej przez źródło. Można ją wyznaczyć otaczając źródło dźwięku zamkniętą powierzchnią i sumując strumień mocy akustycznej przez tę powierzchnię. W metodzie tej przyjmuje się, że pochłanianie fali dźwiękowej w ośrodku jest pomijalnie małe lub powierzchnia ściśle otacza źródło. W przypadku powietrza dla niezbyt dużych odległości spełniony jest pierwszy warunek.
Jednostką mocy akustycznej jest 1 W.
Nie należy mylić mocy "PA" akustycznej z mocą źródła dźwięku "P", która jest mocą pobieraną przez źródło. Stosunek tych mocy jest to sprawność źródła dźwięku 
W przypadku głośników nie przekracza ona zwykle kilku procent. Moc głośnika   "P" = "U"·"I"   jest mocą elektryczną dostarczoną do głośnika.
Przykładowe moce akustyczne źródeł dźwięku.
Wartości podane w tabeli mają charakter orientacyjny.

</doc>
<doc id="1356413" url="https://pl.wikipedia.org/wiki?curid=1356413" title="Carl Otto Lampland">
Carl Otto Lampland

Carl Otto Lampland (ur. 29 grudnia 1873, zm. 14 grudnia 1951) – amerykański astronom.
Życiorys.
W 1902 roku po ukończeniu studiów na Indiana University podjął pracę w Lowell Observatory. Zajmował się astrofotografią oraz konstrukcją teleskopów. Skonstruował między innymi termopary do pomiaru temperatur planet.
Wspólnie z Williamem Coblentzem prowadził pomiary różnic temperatury dziennej i nocnej na Marsie.
Odkrył jedną planetoidę – (1604) Tombaugh.
Jego imieniem nazwano kratery na Księżycu i Marsie, a także planetoidę (1767) Lampland.

</doc>
<doc id="1356415" url="https://pl.wikipedia.org/wiki?curid=1356415" title="Pont de la Tournelle">
Pont de la Tournelle

Pont de la Tournelle jest to most łukowy na rzece Sekwana położony w Paryżu.
Historia.
Pont de La Tournelle łączy 4 i 5 okręg paryski. 
Pierwszy most drewniany w obecnym miejscu został zbudowany w średniowieczu, aby połączyć lewy brzeg Sekwany z wyspą Île Saint-Louis. Drewniany most został zniszczony podczas powodzi w 1651 roku i zastąpiony przez most kamienny, który powstał w 1658 roku. Po powodzi w 1910 roku most został poważnie uszkodzony, a w 1918 całkowicie się zawalił. Władze miasta zdecydowały o budowie nowego mostu. Zbudowany w 1928 roku most w obecnej formie istnieje do dziś.
Pont de la Tournelle został zaprojektowany bez zachowania zasad symetrii, przez co odbiega od większości mostów łukowych Paryża, które zostały zbudowane symetrycznie. Na jednym z filarów mostu znajduje się figura Św. Genowefy, patronki Paryża. Monument świętej został zaprojektowany przez polsko-francuskiego rzeźbiarza, Paula Landowskiego.
Najbliższą stacja paryskiego metra jest Pont Marie.
Linki zewnętrzne.
Pont de la Tournelle na oficjalnej stronie Paryża

</doc>
<doc id="1356416" url="https://pl.wikipedia.org/wiki?curid=1356416" title="Moc akustyczna">
Moc akustyczna



</doc>
<doc id="1356418" url="https://pl.wikipedia.org/wiki?curid=1356418" title="Joachim Standfest">
Joachim Standfest

Joachim Standfest (ur. 30 maja 1980 w Leoben) – piłkarz austriacki grający na pozycji środkowego obrońcy lub defensywnego pomocnika.
Kariera klubowa.
Standfest jest wychowankiem amatorskiego klubu SV Rottenmann. Grał tam do 1998 roku i wtedy też trafił do grającego w pierwszej lidze, Grazer AK. W pierwszym składzie zespołu Joachim zaczął grać w sezonie 1999/2000. W tym samym sezonie sięgnął po swój pierwszy Puchar Austrii, a następnie kolejny już superpuchar. Oba osiągnięcia Joachim z partnerami z boiska powtórzył 2 lata później, a w 2004 roku zdobył czwarty w historii klubu krajowy puchar. Swoją postawą przyczynił się też do wywalczenia pierwszego w historii GAK mistrzostwa Austrii, a w 2005 roku Standfest został wicemistrzem Bundesligi. W kolejnych sezonach Grazer spisywał się słabiej, a w sezonie 2006/2007 zajął ostatnią pozycję i nie otrzymał licencji na grę w drugiej lidze. Został zdegradowany do trzeciej ligi Austrii. W zespole GAK Joachim wystąpił 195 razy i zdobył 12 goli.
Jeszcze w trakcie sezonu 2006/2007 Standfest opuścił zespół z Grazu i na zasadzie wolnego transferu przeniósł się do Austrii Wiedeń. 25 lutego 2007 zadebiutował w jej barwach w lidze. W meczu tym Austria zremisowała 2:2 na wyjeździe z FC Wacker Tirol z Innsbrucku. Wiosną 2007 zdobył z Austrią puchar kraju, a jesienią wystąpił w rozgrywkach Pucharu UEFA. Natomiast w Bundeslidze stołeczny klub zajął 3. miejsce w tabeli za Rapidem Wiedeń i Red Bullem Salzburg.
W 2010 roku Standfest przeszedł do SK Sturm Graz. Został z nim mistrzem kraju w sezonie 2010/2011. W sezonie 2012/2013 grał w Kapfenberger SV, a latem 2013 trafił do Wolfsberger AC. W 2017 roku zakończył tam karierę.
W Bundeslidze rozegrał 508 spotkań i zdobył 29 bramek.
Kariera reprezentacyjna.
W reprezentacji Austrii Standfest zadebiutował 11 października 2003 roku w przegranym 2:3 meczu eliminacji do Euro 2004 z Czechami. W 2008 roku został powołany przez selekcjonera Josefa Hickersbergera do kadry na Mistrzostwa Europy 2008.

</doc>
<doc id="1356422" url="https://pl.wikipedia.org/wiki?curid=1356422" title="Studium panelowe">
Studium panelowe

Panelowe studium (od ang. "panel" – wstawka, jury, skład sędziów przysięgłych; od łac. "studium" – zajęcie, nauka) – organizacyjna forma prowadzenia dyskusji publicznej, polegająca na tym, że trzech lub więcej specjalistów z różnych dziedzin wiedzy prowadzi dyskusje na określony temat(polityczny, społeczny, cywilizacyjny), co ma na celu przedstawienie różnych punktów widzenia na ten sam problem, np. na temat stylów rządzenia państwem. Prowadzić mogą dyskusje naukową prawnik, politolog, teolog, socjolog, historyk itp. Studium panelowe stosuje się w realizacji szeroko rozumianej edukacji społeczno-politycznej, m.in. na konferencjach naukowych, szkoleniach, konferencjach specjalistycznych.
Cele panelowego studium.
Celem edukacji panelowej jest jak najszersze obudzenia zainteresowania prezentowanym problemem; najczęściej w panelowym studium prezentuje się kwestie kontrowersyjne, sporne, wymagające społecznej dyskusji. W panelowym studium zakłada się aktywność twórczą tak prowadzących dyskusję, jak i jej wszystkich uczestników (odbiorców). W czasie konferencji, sympozjów zakłada się bezpośrednią dyskusje panelistów z uczestnikami panel; zaś w dyskusji prowadzonej za pośrednictwem mediów (telewizji, radia, prasy, Internetu) zakłada się dyskusję telefoniczną, korespondencyjną, internetową.
Przebieg studium.
W pierwszej części studium panelowego najczęściej paneliści prezentują hipotezy badawcze, wskazują wątki dyskusyjne oraz własny punkt widzenia na dane kwestie, a następnie w dalszej części panelu uczestnicy wyrażają swoje opinie, prezentują nierzadko inny punkt widzenia, polemizują z panelistami. Założeniem panelu jest też dyskusja między panelistami, którzy ustosunkowują się do prezentowanych kwestii.
W panelu powinny być zaprezentowane teoretyczny i praktyczny punkt widzenia, zwykle do uczestnictwa w studium zaprasza się teoretyków (uczonych) i praktyków (polityków, dziennikarzy, pracowników aparatu państwowego, aktywistów życia społeczno-politycznego, dokonując w tym względzie starannego doboru socjologicznego).
Formy prowadzenia studium.
Różne są formy prowadzania panelu, zwykle jednak kieruje jego przebiegiem przewodniczący, przygotowany do pełnienia tej funkcji, ale też przewodniczyć panelowi może jeden z panelistów, który charakteryzuje temat panelu, cele, podstawowe problemy bądź tezy. Uczestnicy (odbiorcy panelowego studium) mogą oceniać krytycznie wypowiedzi referentów panelu, polemizować z nimi bądź zadawać pytania tak specjalistyczne, jak i ogólne. W edukacji politycznej panelowe studium określa się mianem metody poszukującej, otwartej, hipotetycznej. Edukacja odbywa się przez odkrywania, co wymaga aktywności poznawczej uczestników panelu, samodzielności dochodzenia do wiedzy zarówno tej, która jest samym rozwiązaniem problemu, jak i zdobywanej w toku formułowania problemu, rozwiązywania go i weryfikacji.
Problem rozwiązywany w panelowym studium stanowi strukturę o niepełnych danych. Usiłując więc rozwiązać problem, panelista musi ogarnąć myślą całą strukturę, zestawić ze sobą poszczególne poznane elementy, a następnie wykryć elementy brakujące. Od panelowego studium w poznaniu społeczno-politycznym oczekuje się od panelistów (referentów): jasności i wyrazistości zaprezentowania problemu, rzeczowości i zwięzłości wypowiedzi, umiejętności systematycznego podsumowania przebiegu studium i sformułowania wniosków, wdrażania do twórczego sposobu dyskutowania. Panelowe studium zorientowane jest jako metoda edukacyjna społeczeństwa na konfrontację rozważań teoretycznych z rzeczywistością polityczną, ma ona ważki wpływ na kształtowanie kultury politycznej społeczeństwa, wykorzystywanie jej w praktyce społeczno-politycznej ma istotne znaczenie dla kształtowania społecznych podstaw państwa, w tym dla zapobiegania ujawnianiu się różnych deformacji społeczno-politycznych.

</doc>
<doc id="1356426" url="https://pl.wikipedia.org/wiki?curid=1356426" title="Pavel Tigrid">
Pavel Tigrid

Pavel Tigrid, urodzony jako Pavel Schönfeld (ur. 27 października 1917 w Pradze, zm. 31 sierpnia 2003 w Héricy) – czeski dziennikarz, polityk i publicysta.
Biogram.
Urodził się w zasymilowanej rodzinie żydowskiej. Krewny pisarzy Antala Staška i Ivana Olbrachta.
Pod koniec lat 30. studiował prawo na Uniwersytecie Karola w Pradze. Interesował się także teatrem i literaturą (założyciel stowarzyszenia Divadelní kolektiv mladých i redaktor czasopisma „Studentský časopis”).
W marcu 1939 r. uciekł do Londynu, gdzie był najpierw magazynierem i kelnerem, a następnie prowadzącym programy i redaktorem czeskiego serwisu BBC. Publikował w różnych czasopismach – „Kulturní zápisník” (w języku czeskim i angielskim) i „Review 42" (w angielskim). Po powrocie do Pragi był pracownikiem Ministerstwa Spraw Zagranicznych, potem czynny w prasie Czechosłowackiej Partii Ludowej. W latach 1945–1948 komentator gazet „Lidová demokracie” i „Obzory”. 1946-48 redaktor naczelny tygodnika „Vývoj”.
W lutym 1948 r. pozostał w zachodnich Niemczech. W latach 1951–1952 był dyrektorem programów serwisu czechosłowackiego rozgłośni Radio Wolna Europa. W latach 1952–1960 przebywał w Stanach Zjednoczonych, potem w Paryżu. W 1956 r. założył czasopismo „Svědectví”, najpierw drukowane w USA, w latach 1960–1990 we Francji i od 1990 w Czechach. Należał do grona głównych ideologicznych i politycznych rzeczników czechosłowackiego uchodźstwa po 25 lutego 1948 r.
W 1990 r. powrócił do kraju. W latach 1990–1991 był członkiem Rady Konsultantów i Kolegium Prezydenta Czecho-Słowackiej Republiki Federacyjnej, 1991-92 – doradcą Prezydenta Czecho-Słowackiej Republiki Federacyjnej, 1994–1996 na stanowisku czeskiego ministra kultury oraz w latach 1997–1998 jako doradca Kancelarii Prezydenta Republiki Czeskiej ds. stosunków czesko-niemieckich.
Znany także jako autor bardzo licznych artykułów w czasopismach, esejów, słuchowisk radiowych i książek.
W 1992 r. odznaczony francuskim Orderem Legii Honorowej, w 1993 wyróżniony tytułem doktora honoris causa Uniwersytetu Karola w Pradze, a w 1995 r. czeskim Orderem Tomasza Masaryka i w 2000 r. niemieckim Wielkim Krzyżem Zasługi z Gwiazdą.

</doc>
<doc id="1356434" url="https://pl.wikipedia.org/wiki?curid=1356434" title="Numerus">
Numerus

Numerus – w wojskach rzymskich oddział lekkozbrojnej piechoty i jazdy, rekrutowany spośród ludów zależnych (podbitych) lub sprzymierzonych (sojuszniczych). 
Do służby w tych niewielkich jednostkach powstałych za panowania Hadriana, zaciągano żołnierzy z obcych ludów, z reguły rozmieszczając je z dala od terenu rekrutacji. "Numeri" zachowywały sposób uzbrojenia i taktykę walki ludów barbarzyńskich, ale dowodzili nimi rzymscy oficerowie – prepozyci ("praepositi"), dobierani spośród legionowych centurionów. Funkcjonowały one poza armią regularną (legionami) i jej wojskami pomocniczymi (auxiliami), operowały samodzielnie, przeznaczone na ogół do zadań specjalnych.
Składały się z dwóch centurii i liczyły od 120 do 160 żołnierzy; w konnicy odpowiednikiem był "cuneus". Oddziały te zasadniczo stacjonowały w strefie nadgranicznej (limesu rzymskiego), m.in. na Wale Hadriana.

</doc>
<doc id="1356435" url="https://pl.wikipedia.org/wiki?curid=1356435" title="Nowy Pałac (Sanssouci)">
Nowy Pałac (Sanssouci)

Nowy Pałac (niem. "Neues Palais") – barokowy pałac w zachodniej części parku Sanssouci w Poczdamie. 
Zbudowany w latach 1763-69 na zlecenie króla Prus Fryderyka II Wielkiego. Pierwotnie służył jako dom gościnny, w latach 1871-1918 pełnił funkcję rezydencji cesarskiej. Obecnie (2008) w pałacu mieści się muzeum, a dawne budynki gospodarcze zajmuje Uniwersytet Poczdamski.
Historia.
Budowa pałacu rozpoczęła się w 1763, zaraz po zwycięstwie Prus w wojnie siedmioletniej. Nowa budowla miała świadczyć o potędze królestwa pruskiego. Nad projektem pałacu pracowali początkowo Johann Gottfried Büring (1723-1788) i Heinrich Ludwig Manger (1728-90). Wskutek licznych nieporozumień z królem, Büring odszedł, a nadzór nad pracami przejął w 1764 Karl von Gontard (1731-91). Von Gontard zajął się przede wszystkim projektowaniem pałacowych wnętrz. Nad projektem pomieszczeń gospodarczych i mieszkań dla służby (niem. "Communs") pracował również francuski architekt Jean Laurent Le Geay (1710-1786). Pałac został ukończony po prawie siedmiu latach prac w 1769.
Barokowa rezydencja nie cieszyła się jednak sympatią Fryderyka II Wielkiego, który mawiał o niej fanfaronada. Rzadko pomieszkiwał w Nowym Pałacu, preferując Pałac Sanssouci. Rezydencja od początku miała służyć jako kwatera dla królewskich gości, którzy mieli tu do dyspozycji 200 komnat, 4 bawialnie oraz rokokowy teatr. W krótkich okresach pobytu, Fryderyk mieszkał w południowym skrzydle bocznym, w apartamencie królewskim, zwanym też apartamentem Fryderyka. Po jego śmierci w 1786 roku, pałac używany był bardzo rzadko, jedynie z okazji wielkich uroczystości.
W 1859 roku do pałacu sprowadził się z rodziną książę Fryderyk Wilhelm, późniejszy cesarz Fryderyk III. Podczas jego krótkiego 99-dniowego panowania (9 marca – 15 czerwca 1888), pałac otrzymał nazwę "Friedrichskron". W tym czasie na terenie pałacu przeprowadzono szereg prac modernizacyjnych, m.in. zasypano fosę, zainstalowano ogrzewanie parowe, doprowadzono prąd elektryczny, a w poszczególnych apartamentach urządzono łazienki i toalety. W 1903 zainstalowano windę w północnej klatce schodowej. Do 1918 pałac był ulubioną rezydencją ostatniej pary cesarskiej Wilhelma II i Augusty Wiktorii.
Po rewolucji listopadowej, formalnej abdykacji Wilhelma II i po tym, jak książę Wilhelm ostatecznie zrzekł się praw do tronu w 1919, w pałacu urządzono muzeum. Wiele elementów wyposażenia przewieziono do rezydencji cesarza na wygnaniu w Haus Doorn w Holandii. Pod koniec II wojny światowej pałac został ograbiony przez żołnierzy armii sowieckiej. Obecnie cześć budynków (tzw. Communs) zajmuje Uniwersytet Poczdamski.
Architektura.
Nowy Pałac powstał w stylu barokowym, któremu król Fryderyk II pozostawał wierny wbrew nowej modzie na klasycyzm.
Architektura zewnętrzna.
Pałac posiada trzy skrzydła. Trzypiętrowa fasada główna liczy 220 m, nad jej centralną częścią wznosi się 55-metrowa kopuła. Na jej szczycie znajdują się trzy gracje podtrzymujące symboliczną koronę Prus. Kopuła jest jedynie zewnętrznym elementem dekoracji, tzn. nie wieńczy żadnej sali. Podobne, lecz mniejsze kopuły z pozłacanymi orłami zdobią dachy jednopiętrowych budynków gospodarczych.
Ściany pałacu pomalowane są we wzór imitujący mur ceglany. Jedynie południowe skrzydło pałacu – tam gdzie przybywał Fryderyk II – posiada oryginalny mur z cegły. Jako że w czasie budowy dostawy cegieł były nieregularne, a łączenie cegieł różniących się wymiarami wymagało pracochłonnej i drogiej szlifierki, powstał mur o nieregularnej powierzchni, którą następnie pokryto stiukami i pomalowano we wzór imitujący mur ceglany. 
Pałac oraz budynki gospodarcze zdobi ponad 400 figur z piaskowca. Rzeźby te wyszły spod dłuta, m.in. Johanna Petera Benckerta, Johanna Matthiasa Heymüllera oraz braci Johanna Davida i Johanna Lorenza Räntzów.
Architektura wnętrz.
Poza bogato wyposażonymi komnatami królewskimi, w pałacu znajdują się cztery sale bawialne: sala-grota, Galeria Marmurowa, Sala Marmurowa oraz Galeria Górna.
Projekt znajdującej się na parterze sali-groty przypisywany jest Karlowi von Gontardowi. Sala jest najprawdopodobniej wzorowana na sali-grocie z drezdeńskiego Zwingera, zaprojektowanej w 1712-23 przez Matthäusa Daniela Pöppelmanna. Ściany sali-groty wykładane są muszlami, szkłem, kwarcem i kamieniami półszlachetnymi, oddając charakter jaskini. Marmurową posadzkę zdobią wizerunki zwierząt i roślin morskich, sufit zaś, malowidło z 1806 r. przedstawiające postaci Wenus, Amora i Trzech Gracji (przypisywane Gottfriedowi Niedlichowi). Wokół sali rozmieszczone są liczne nisze skrywające posągi i fontanny. Z sufitu zwisają żyrandole z ciętego kryształu. 
Na parterze po stronie południowej biegnie Galeria Marmurowa, która wiedzie do apartamentów królewskich. Galeria udekorowana jest w stylu rokoko fryderycjańskiego, zdobią ją białe marmury z Carrary i czerwone jaspisy. Naprzeciwko każdego z sześciu okien znajdują się lustrzane nisze. Sufit zdobią trzy malowidła Berhnarda Rodego, przedstawiające pory dnia: noc, poranek i południe oraz trzy kryształowe żyrandole. Galeria umeblowana jest obitymi skórą krzesłami z XVIII w., stolikami oraz naczyniami z materiału imitującego porfir egipski.
Bezpośrednio nad salą-grotą usytuowana jest Sala Marmurowa, największa z sal bawialnych, używana jako sala balowa i sala bankietowa. Sala wznosi się na wysokość dwóch pięter a jej ściany i posadzki wyłożone są marmurowymi płytami. Bogato złocony i rzeźbiony sufit jest na wysokości strychu pod wielką miedzianą kopułą. W jego środkowej części znajduje się malowidło Charlesa van Loo przedstawiające Hebe prowadzącą Ganimedesa na Olimp (1769). Rozmiary płótna wynoszą ok. 240 m2. Ściany sali zdobią cztery monumentalne obrazy o tematyce mitologicznej, zamówione jeszcze przed wojną siedmioletnią. Przy pilastrach stoi 12 posągów przedstawiających ośmiu brandenburskich księży-elektorów oraz czterech cesarzy: Juliusza Cezara, Konstantyna, Karola Wielkiego i Rudolfa II. Z powodu błędów budowniczych popełnionych w fazie wykończeniowej, pomieszczenie często groziło zawaleniem. Fryderyk II naglił, by jak najszybciej oddać salę do użytku. Pracownicy szlifujący marmurowe posadzki, robili to w takim pośpiechu, że woda używana do szlifierki zalała drewnianą konstrukcję stropu. Spowodowało to gnicie belek i zawilgotnienie ścian. 
Nad Galerią Marmurową biegnie Galeria Górna, która wystrojem nawiązuje do wczesnego klasycyzmu – nad drzwiami oraz na drzwiach znajdują się owalne medaliony, a bogato złocony sufit pokrywają girlandy białych i żółtych róż. Naprzeciwko okien galerii wisi sześć ogromnych włoskich obrazów barokowych. Z oryginalnego umeblowania pozostały jedynie sofy oraz trzy stoiki z mozaiką marmurową. 
Po rewolucji listopadowej i zdetronizowaniu Wilhelma II, Republika Weimarska zezwoliła monarsze na wywiezienie mebli z pałacu do siedziby na wygnaniu w Haus Doorn w Holandii. Stąd też brak oryginalnego umeblowania w pokojach użytkowanych przez parę cesarską.
Teatr.
Teatr wkomponowano w pałac na życzenie Fryderyka II. Wnętrza teatralne zajęły dwa piętra skrzydła południowego. Salę urządzono w stylu rokoko, z przewagą kolorów czerwonego i białego oraz złoceń. Teatr nie posiada loży królewskiej – Fryderyk II oglądał przedstawienia siedząc razem ze swoimi gośćmi w trzecim rzędzie na widowni. Rzędy widowni ustawione są w półkole na wzór antyczny. 
Communs.
Po przeciwnej stronie cour d'honneur usytuowane są budynki gospodarcze, tzw. Communs, zaprojektowane przez Carla von Gontarda i Jeana Lauerentego Le Geaya w latach 1766-69. Utrzymane w tym samym stylu co pałac, mieściły kuchnię królewską, pomieszczenia dla ogrodników, straży i służby pałacowej. Liczne elementy ozdobne (kolumny, pilastry, kopuły, itd.) nie zdradzały gospodarczego charakteru budowli. Pomiędzy dwoma budynkami rozciąga się kolumnada, ozdobiona posągami i obeliskami. Budynki Communs zasłoniły widok na rozciągające się za pałacem bagna. W 1896 Wilhelm II wybudował przejście podziemne pomiędzy pałacem a Communs. Obecnie budynki zajmuje Uniwersytet Poczdamski.
Park.
Nowy Pałac znajduje się w zachodniej części parku Sanssouci przy głównej alei. W momencie budowy, pałac był zlokalizowany w ogrodzie barokowym. Obecnie park przypałacowy utrzymany jest w duchu parku angielskiego, zgodnie z projektem Petera Josepha Lennégo. Nieopodal znajdują się Świątynia Przyjaźni i Antikentempel.

</doc>
<doc id="1356437" url="https://pl.wikipedia.org/wiki?curid=1356437" title="Govind Nihalani">
Govind Nihalani

Govind Nihalani (ur. 19 sierpnia 1940 w Karaczi) – indyjski operator, scenarzysta, producent i reżyser filmowy. Jego rodzina wyemigrowała z Pakistanu do Indii podczas podziału Indii. Zaczął jako operator (ukończył studia na Shree Jaya Chamrajendra w Bangalore w 1962). Kojarzony z początku z wczesnymi filmami Shyama Benegala i zdjęciami do nagrodzonego Oscarami filmu "Gandhi" Richarda Attenborougha. 5 nagród, 2 nominacje – za zdjęcia do "Junoon" i "Vijeta", za reżyserię "Aakrosh", "Ardh Satya" i "Aghaat", a także za dialogi w filmie "Dev" (z Omem Puri i Amitabhem Bachchanem).

</doc>
<doc id="1356445" url="https://pl.wikipedia.org/wiki?curid=1356445" title="Frederic Maugham">
Frederic Maugham

Frederic Herbert Maugham, "1. wicehrabia Maugham" (ur. 20 października 1866 w Paryżu, zm. 23 marca 1958), brytyjski prawnik, sędzia i polityk, związany z Partią Konserwatywna, minister w pierwszym rządzie Neville’a Chamberlaina.
Był synem Roberta Maughama i Edith Snell, córki majora Charlesa Snella. Wykształcenie odebrał w Dover College oraz w Trinity Hall na Uniwersytecie Cambridge. W 1889 r. został przewodniczącym Cambridge Union Society. Następnie poświęcił się karierze prawniczej. W 1890 rozpoczął praktykę w korporacji Lincoln's Inn. W 1913 otrzymał tytuł Radcy Króla. Dwa lata później zasiadł we władzach korporacji. W latach 1928-1934 był sędzią Wydziału Kanclerskiego Sądu Najwyższego. W 1935 r. został Lordem Prawa i z tytułem barona Maugham zasiadł w Izbie Lordów.
W 1938 r. otrzymał stanowisko Lorda Kanclerza w gabinecie Chamberlaina, mimo iż wcześniej nie piastował żadnego stanowiska politycznego. Po wybuchu II wojny światowej i reorganizacji gabinetu Maugham zrezygnował ze stanowiska. W tym samym roku otrzymał tytuł 1. wicehrabiego Maugham.
W 1896 r. poślubił Helen Romer, córkę sir Roberta Romera. Frederic i Helen mieli razem jednego syna i trzy córki:
Lord Maugham zmarł w 1958 r. Tytuł wicehrabiego odziedziczył jego jedyny syn.

</doc>
<doc id="1356446" url="https://pl.wikipedia.org/wiki?curid=1356446" title="Wicehrabia Maugham">
Wicehrabia Maugham

Wicehrabiowie Maugham 1. kreacji (parostwo Zjednoczonego Królestwa)

</doc>
<doc id="1356452" url="https://pl.wikipedia.org/wiki?curid=1356452" title="Karol Sverkersson">
Karol Sverkersson

Karol Swerkersson, Karol VII, szw. "Karl Sverkersson" (ur. ok. 1130., zm. 12 kwietnia 1167) – król Szwecji 1161–1167 z dynastii Swerkerydów.
Życiorys.
Dokładna data urodzenia Karola nie jest znana. Był synem króla Szwecji Swerkera I Starszego i jego pierwszej żony Ulfhildy (zm. przed 1143), wdowy po królu szwedzkim Inge II oraz po królu duńskim Nielsie Starym.
Ojciec Karola został zamordowany 25 grudnia 1156, w pobliżu opactwa Alvastra z polecenia Duńczyka Magnusa Henrikssona, uznającego się za ostatniego potomka szwedzkich królów z rodu Stenkila. Po śmierci Swekera I samodzielne rządy objął współwładca Eryk IX z rodu Erykidów, a młody Karol zdołał utrzymać się jedynie we wschodniej części Götalandu (tzw. Östergötland). W 1160 Eryk IX także zginął zamordowany, o co podejrzewano sprawcę śmierci Swerkera I, jak również Karola. Gdy Eryk zginął władzę w Szwecji na krótko przejął Magnus Henriksson, ale już w 1161 Swerkersson wykorzystując niechęć ludności do Duńczyka wygnał go z kraju i ogłosił się królem Szwecji.
Aż do czasów panowania Karola Swerkerssona Kościół szwedzki był podporządkowany duńskiemu arcybiskupstwu w Lund (położonemu w duńskiej ówcześnie Skanii). Nowy król postanowił zmienić ten stan rzeczy i wyjednał w rzymskiej kurii zgodę na powołanie nowego arcybiskupstwa w Szwecji. W 1164 siedzibą nowego arcybiskupa Stefana została Uppsala.
W czasie swego panowania król Karol musiał toczyć boje z synem Eryka IX – Knutem Erikssonem. Rywalizacja ta skończyła się 12 kwietnia 1167 zabójstwem Karola Swerkerssona na wyspie Visingsö na jeziorze Wetter dokonanym przez ludzi Knuta. Po śmierci Karola nowym królem Szwecji został Knut Eriksson.
Żoną Karola była Krystyna, córka duńskiego możnego Stiga Tokesena zwanego Hvitaledhr (Białoskóry) i Margaret (córka duńskiego księcia Kanuta Lavarda). Synem królewskiej pary był Swerker II Młodszy (późniejszy król Szwecji w latach 1196-1208), który po śmierci ojca został przez jego stronników wywieziony do Danii.
Karol Swerkersson jest pierwszym znanym historycznie, potwierdzonym źródłowo szwedzkim królem o tym imieniu, jednakże w XVI w. szwedzki uczony Johannes Magnus w dziele "Historia de omnibus gothorum sueonumque regibus" opisał legendarne początki historii Szwedów i Gotów, gdzie przedstawił listę królów panujących jakoby przed Erykiem Zwycięskim (zm. 994) i umieścił na niej sześciu królów o imieniu Karol.

</doc>
<doc id="1356454" url="https://pl.wikipedia.org/wiki?curid=1356454" title="Karol VII Sverkersson">
Karol VII Sverkersson



</doc>
<doc id="1356455" url="https://pl.wikipedia.org/wiki?curid=1356455" title="Karol VII (król Szwecji)">
Karol VII (król Szwecji)



</doc>
<doc id="1356459" url="https://pl.wikipedia.org/wiki?curid=1356459" title="Austria Lustenau">
Austria Lustenau

Sportclub Austria Lustenau – austriacki klub piłkarski, grający obecnie w Bundeslidze, mający siedzibę w mieście Lustenau, leżącym w kraju związkowym Vorarlberg.
Historia.
Klub został założony w czerwcu 1914 roku jako "FA Turnerbund Lustenau". Pierwszym sukcesem w historii klubu było wywalczenie mistrzostwa regionu Vorlarberg w 1930 roku. Zespół wywalczył wówczas także inny sukces - amatorskie wicemistrzostwo Austrii. W finale zespół najpierw uległ 2:7 Kremser SC, a w rewanżu wygrał tylko 3:1. W 1936 roku klub zmienił nazwę na obecnie obowiązującą - "SC Austria Lustenau". Wtedy też po raz pierwszy sięgnął po Puchar Vorlarbergu. Jako Austria jeszcze siedmiokrotnie wywalczył mistrzostwo tego regionu i czterokrotnie zdobył jego puchar. W sezonie 1993/1994 Austria osiągnęła swój kolejny duży sukces - została mistrzem Regionalligi Zachodniej i dzięki temu pierwszy raz w swojej historii awansowała do drugiej ligi. Grała w niej przez 3 lata, a w 1997 roku została jej mistrzem i awansowała do pierwszej ligi Austrii. W 1998 i 1999 roku zajmowała przedostatnią 9. pozycję i obroniła się przed spadkiem, ale w 2000 roku była ostatnia i spadła do drugiej ligi. W 2002 roku została wyprzedzona przez SV Pasching, który wywalczył awans, a w 2004 roku znów była druga, tym razem za FC Wacker Tirol.

</doc>
<doc id="1356463" url="https://pl.wikipedia.org/wiki?curid=1356463" title="Mevlüt Erdinç">
Mevlüt Erdinç

Mevlüt Erdinç (ur. 25 lutego 1987 w Saint-Claude) – turecki piłkarz francuskiego pochodzenia występujący na pozycji napastnika. W latach 2008–2016 reprezentant Turcji.
Kariera klubowa.
FC Sochaux.
Erdinç swoją karierę od początku związał z FC Sochaux, do pierwszej drużyny tego zespołu awansował w sezonie 2005/06. Już w swoim debiucie strzelił gola, który dał zwycięstwo 1-0 w wyjazdowym meczu z AC Ajaccio, mimo że na boisku przebywał tylko kilka minut. W sezonie 2007/08 przebił się do pierwszej jedenastki FC Sochaux i od razu został najlepszym strzelcem drużyny strzelając 11 bramek w 28 występach. Jego kontrakt z FC Sochaux wygasł w czerwcu 2009.
Paris Saint-Germain.
W lipcu 2009 piłkarz przeszedł do Paris Saint Germain.
Stade Rennais.
W styczniu 2012 przeszedł z PSG do Stade Rennais za kwotę 7,5 mln euro i podpisał z tym zespołem kontrakt na 3,5 roku. Pierwszego gola dla Rennes zdobył 11 lutego 2012 w meczu przeciw FC Sochaux wygranym 1:0 (w swoim trzecim meczu w barwach tej drużyny).
AS Saint-Etienne.
2 września 2013 roku podpisał kontrakt z AS Saint-Étienne za kwotę 4,5 mln euro.
Hannover 96.
17 lipca 2015 roku podpisał kontrakt z Hannover 96 za kwotę 3,5 mln euro.
Kariera reprezentacyjna.
Erdinç posiada podwójne obywatelstwo francuskie i tureckie. Jego rodzice przybyli do Francji w 1973. On sam początkowo liczył na powołanie do reprezentacji Francji, jednak zaakceptował ofertę reprezentacji Turcji. Grał w młodzieżowych reprezentacjach tego kraju, a 26 marca 2008 zadebiutował w pierwszej reprezentacji w zremisowanym 2-2 meczu z Białorusią. Niespodziewanie został powołany przez Fatiha Terima do składu reprezentacji Turcji na EURO 2008. Erdinç wystąpił nawet w podstawowym składzie Turcji przeciw Portugalii w pierwszym meczu na EURO 2008. 11 października 2008 zdobył pierwszego gola dla Turcji w meczu eliminacji do mistrzostw świata 2010 przeciw Bośni i Hercegowinie w Stambule.

</doc>
<doc id="1356468" url="https://pl.wikipedia.org/wiki?curid=1356468" title="Fokion">
Fokion

Fokion (ur. ok. 402 p.n.e., zm. 318 p.n.e.) – ateński polityk i dowódca wojskowy.
Życiorys.
Był niskiego stanu, ale w młodości otrzymał staranne wykształcenie. Studiował filozofię w Akademii pod kierunkiem Platona i Ksenokratesa, uczył się strategii walcząc pod dowództwem Chabriasa.
Należąc do stronnictwa arystokratycznego, był przeciwnikiem Demostenesa i stronnictwa demokratycznego. Jako szef partii pokoju nigdy nie nawoływał otwarcie do popierania Macedonii, choć był zwolennikiem Filipa Macedońskiego. 45 razy został wybrany strategiem. Zdołał doprowadzić do tego, że Eubea (w 350 p.n.e.) i Megara (w 341 p.n.e.) nie zostały zajęte przez Filipa Macedońskiego. Był dowódcą floty ateńskiej w 340 p.n.e., gdy ocaliła ona Bizancjum oblegane przez wojska macedońskie. Dowodził również flotą w Hellesponcie w dniu klęski pod Cheroneją w 338 p.n.e. Po bitwie wybrany został głównodowodzącym armii ateńskiej i podjął wtedy z Filipem negocjacje zakończone pokojem na niezbyt dotkliwych dla Ateńczyków warunkach.
W 336 p.n.e. sprzeciwił się powstaniu przeciwko synowi i następcy Filipa Aleksandrowi. Pozostał szefem stronnictwa pokoju przez cały okres panowania Aleksandra i nadal cieszył się popularnością dzięki skromności i uczciwości, ale też i surowości.
Po klęsce wojny lamijskiej w 322 p.n.e. władzę przejęło stronnictwo optujące za wojną z Macedonią. Fokion został wysłany z poselstwem do Antypatra, który domagał się wygnania Demostenesa i przywódców partii demokratycznej.
Ateńczyk zdeklarował się po stronie Kasandra, syna Antypatra, który rozkazał Nikanorowi zajęcie twierdzy Munychia w pobliżu Pireusu. Jednak Aleksander, syn Polysperchona, przeciwnik Kasandra, zajął Pireus i doprowadził do przejęcia władzy przez wrogów Fokiona, którzy skazali go na wypicie cykuty. Nieco później Kasander zajął Ateny i przywrócił władzę oligarchii, która urządziła Fokionowi publiczny pogrzeb.

</doc>
<doc id="1356470" url="https://pl.wikipedia.org/wiki?curid=1356470" title="Verno Phillips">
Verno Phillips

Verno Phillips (ur. 29 listopada 1969 w Belize City) – amerykański bokser, były zawodowy mistrz świata organizacji WBO i IBF (dwukrotnie) w kategorii lekkośredniej.
Kariera zawodowa.
Zawodową karierę rozpoczął w styczniu 1988 roku. Już w pierwszych dwunastu walkach poniósł cztery porażki, jednak szybko zaczął wygrywać z silnymi rywalami – m.in. w czerwcu 1991 roku pokonał byłego dwukrotnego mistrza WBA w kategorii lekkośredniej, Julio Cesara Vasqueza.
30 października 1993 roku zdobył wakujący tytuł mistrza świata WBO, pokonując przez techniczny nokaut w siódmej rundzie byłego mistrza świata WBC, Lupe Aquino. W następnym roku dwukrotnie obronił swój pas mistrzowski, pokonując Jaime Llanesa (techniczny nokaut w 7 rundzie) i Santosa Cardonę (na punkty). Z tym ostatnim pięściarzem zmierzył się ponownie 3 lutego 1995 roku, wygrywając na punkty po niejednogłośnej decyzji sędziów. 17 maja przegrał z byłym mistrzem świata WBC i IBF Gianfranco Rosim, jednak walka została uznana za nieodbytą, ponieważ Włoch nie przeszedł testów antydopingowych. Swój tytuł Phillips stracił w listopadzie 1995 roku, przegrywając decyzją większości na punkty z Paulem Jonesem. Phillips leżał na deskach już w pierwszej rundzie, dodatkowo w rundzie dziewiątej odebrano mu jeden punkt za uderzenie głową.
W krótkim czasie Phillips doznał dwóch kolejnych porażek: z Peterem Venancio (w czerwcu 1996 roku) oraz z przyszłym mistrzem IBF w kategorii półciężkiej, Silvio Branco (w lutym 1997 roku). 21 maja 1997 roku zmierzył się ponownie z Rosim, wygrywając decyzją większości na punkty. 21 stycznia 1998 roku znokautował w dziewiątej rundzie byłego mistrza świata WBA w kategorii junior średniej i WBC w kategorii średniej, Juliana Jacksona, po czym zaprzestał boksowania na ponad dwa lata.
7 września 2001 roku przegrał na punkty z przyszłym mistrzem IBF, Kassimem Oumą. Po wygraniu kilku kolejnych pojedynków (m.in. z Bronco McKartem), dostał szansę walki eliminacyjnej IBF, w której jego rywalem był Julio Garcia. 5 marca 2004 roku pokonał Kubańczyka przez techniczny nokaut już w pierwszej rundzie i został oficjalnym pretendentem do tytułu mistrzowskiego. 5 czerwca w pojedynku o wakujący tytuł mistrza świata IBF pokonał przez techniczny nokaut w szóstej rundzie Carlosa Bojorqueza, który w ostatniej chwili zastąpił kontuzjowanego Kassima Oumę, i zdobył pas mistrzowski. Swój tytuł stracił już w październiku w następnej walce właśnie z Oumą, z którym miał pierwotnie walczyć w czerwcu. Phillips przegrał też następną walkę – 18 czerwca 2005 roku na punkty z Ike Quarteyem.
W 2006 roku stoczył dwa zwycięskie pojedynki: w kwietniu z Juanem Carlosem Candelo i w sierpniu z Teddym Reidem. W następnym roku walczył tylko jeden raz – 16 lutego pokonał na punkty Eduardo Sancheza. 27 marca 2008 roku ponownie zdobył tytuł mistrza świata IBF, pokonując na punkty po niejednogłośnej decyzji sędziów Cory’ego Spinksa.
Phillips zrezygnował jednak z wywalczonego tytułu, aby móc zmierzyć się z Paulem Williamsem. 29 listopada 2008 roku Phillips przegrał z Williamsem, rezygnując z dalszej walki w przerwie między ósmą i dziewiątą rundą. Stawką pojedynku był tytuł tymczasowego mistrza świata WBO. Była to zarazem jego ostatnia walka w karierze.

</doc>
<doc id="1356471" url="https://pl.wikipedia.org/wiki?curid=1356471" title="Decebal">
Decebal

Decebal (Decebalus) – ostatni król Daków, panujący w latach 87–106, syn Skorylli. Podczas swoich rządów prowadził walki z Rzymem.
Zaraz po objęciu panowania pokonał rzymskie wojska dowodzone przez Korneliusza Fuskusa w zasadzce zorganizowanej w przełomie Czerwonej Wieży (rum. "Turnu Roşu") w Karpatach Południowych. Natomiast w roku 88 poniósł klęskę w potyczce z legionem rzymskim dowodzonym przez Tetiusza Junianusa. Mimo tej porażki, dzięki osłabieniu Cesarstwa Rzymskiego przez bunt legionów nadreńskich, cesarz Domicjan podpisał z Decebalem traktat pokojowy - Decebal pozostał królem Daków, ale jako prowincji Rzymu. Zawarty pokój dał czas Decebalowi na odbudowanie i wzmocnienie armii. Przygotowania zostały przerwane przez ofensywę cesarza Trajana, który wiosną 101 roku stanął na czele 150-tysięcznej armii, pokonując latem tego roku Daków w bitwie w dunajskich Żelaznych Wrotach. Nieudana kontrofensywa Decebala zimą 101/102 zakończyła się utratą górskich twierdz położonych wokoło Sarmigezetusy i kapitulacją. Twarde warunki pokoju (wydanie broni i machin wojennych, zburzenie murów twierdz), mimo akceptacji, nie zostały zrealizowane. 
Spowodowało to kolejną ofensywę - cesarz Trajan zebrał jeszcze większą armię i systematycznie zajmował kolejne miasta i osady dackie. W 106 roku okrążył stolicę, zmuszając Decebela do ostatecznej kapitulacji. Ten jednak wraz z częścią oddziałów zdołał uciec z okrążonego miasta, jednak podczas zmierzania do twierdzy Ranisstorum został dogoniony przez żołnierzy rzymskich. Chcąc uniknąć schwytania, popełnił samobójstwo, po czym jego głowę i prawe ramię wysłano do Trajana. Cesarz upamiętnił swoje zwycięstwo, wznosząc Kolumnę Trajana w Rzymie i przeniósł stolicę Dacii o 40 km od Sarmizegetusa Regia.
Tak scharakteryzował Decebala rzymski historyk Kasjusz Dion Kokcejanus:

</doc>
<doc id="1356475" url="https://pl.wikipedia.org/wiki?curid=1356475" title="Urim">
Urim

Urim (hebr. אורים; pol. "Światła"; oficjalna pisownia w ang. Urim) - kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w północno-zachodnim skraju pustyni Negew, w odległości około 22 kilometrów od Morza Śródziemnego i 25 kilometrów na zachód od miasta Beer Szewa. Wzdłuż zachodniej granicy kibucu przebiega wadi strumienia Besor, w którym znajduje się Park Narodowy Eszkol.
W jego otoczeniu jest miasto Ofakim, moszawy Pattisz, Ohad i En ha-Besor, kibuce Ce’elim, Gewulot, Magen i Re’im, oraz wioska rehabilitacyjna Ale Negew. Na wschód od kibucu znajduje się baza wojskowa Urim.
Demografia.
Liczba mieszkańców Urim:
Historia.
Kibuc Urim został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Celem było rozszerzenie granic przyszłego państwa żydowskiego, a jednocześnie budowa osiedli spełniających pierwszą linię obrony w przypadku wrogiej napaści. Założycielami była grupa żydowskich imigrantów z Bułgarii. Byli to członkowie syjonistycznej organizacji młodzieżowej Gordonia, którzy wcześniej przeszli szkolenie w rejonie miasta Ra’ananna w centrum kraju. Pierwotna lokalizacja kibucu była około 8 kilometrów na południe, w rejonie współczesnego kibucu Ce’elim.
Podczas I wojny izraelsko-arabskiej w maju 1948 kibuc znalazł się w odciętej przez wojska egipskie żydowskiej enklawie na pustyni Negew. W trakcie operacji Awak w dniu 10 października oddano do eksploatacji pas "Avaka 2" położony na północny wschód od kibucu Urim. Jeszcze tej samej nocy wylądował tutaj pierwszy samolot z zaopatrzeniem. Kibuc doznał dużych zniszczeń od egipskiego ostrzału. Dopiero w październiku Siły Obronne Izraela zdołały przełamać egipskie linie i dotrzeć do kibucu.
Po wojnie kibuc przeniesiono w dzisiejszą lokalizację. W następnych latach osiedliło się tutaj wielu imigrantów z Ameryki Północnej.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen kąpielowy, centrum odnowy biologicznej, sala sportowa, siłownia i boisko do piłki nożnej.
Edukacja.
Kibuc utrzymuje przedszkole. Starsze dzieci dowożone są autobusem do szkoły w pobliskim kibucu Magen.
Turystyka i rekreacja.
W kibucu jest stadnina koni, oferująca naukę jazdy konnej, zajęcia terapeutyczne i przejażdżki po okolicy.
Gospodarka.
Lokalna gospodarka opiera się na intensywnym rolnictwie. Uprawy rolne zajmują powierzchnię około 30 tys. hektarów, na których uprawia się pszenicę, jęczmień, ziemniaki, groch, warzywa i orzeszki ziemne. Jest tutaj hodowla bydła mlecznego i ferma drobiu. Sad obejmuje plantację cytrusów i jojoba.
W kibucu działa przedsiębiorstwo "Noam Urim Enterprises Ltd." produkujące wyroby włókiennicze, płaszcze i koce. W listopadzie 1987 fabryka całkowicie spłonęła. Została jednak odbudowana i wyposażona w nowoczesne maszyny produkcyjne. Rozszerzono wówczas produkcję o poduszki, śpiwory, materiały tapicerskie i izolacyjne dla potrzeb budownictwa. Jest tu także mała firma "Sonral Lights" produkująca specjalistyczne opakowania dla potrzeb transportu i przemysłu.
Infrastruktura.
W kibucu jest ośrodek zdrowia i sklep wielobranżowy.
Komunikacja.
Z kibucu wyjeżdża się w kierunku wschodnim na drogę nr 234, po której minięciu wjeżdża się na teren bazy wojskowej Urim. Jadąc drogą nr 234 na północny zachód dojeżdża się do skrzyżowania z drogą nr 241 i dalej do kibucu Re’im, natomiast jadąc na południe dojeżdża się do skrzyżowania z drogą nr 22 i kibucu Ce’elim. Wzdłuż północnej granicy kibucu przebiega droga nr 241, którą jadąc na wschód dojeżdża się do moszawu Pattisz i dalej do miasta Ofakim, natomiast jadąc na zachód dojeżdża się do skrzyżowania z drogą nr 232.

</doc>
<doc id="1356476" url="https://pl.wikipedia.org/wiki?curid=1356476" title="Slatina nad Úpou">
Slatina nad Úpou

Slatina nad Úpou – miejscowość i gmina (obec) w Czechach, w kraju hradeckim, w powiecie Náchod. W 2022 roku liczyła 311 mieszkańców.
W dokumentach po raz pierwszy jest wieś wspomniana w 1545 roku. Do 1904 roku nazywała się Slatina. W części Boušín znajduje się barokowy Kościół Nawiedzenia NMP z lat 1682–1692.

</doc>
<doc id="1356477" url="https://pl.wikipedia.org/wiki?curid=1356477" title="Petar Đurković">
Petar Đurković

Petar (Pero) M. Đurković (cyr. Петар (Перо) М. Ђурковић; ur. w 1908 w Donja Trnova, zm. w 1981 w Belgradzie) – serbski astronom, odkrywca dwóch planetoid. Pracował w Obserwatorium w Belgradzie.
Życiorys.
W roku 1932 ukończył studia matematyczne na Uniwersytecie w Belgradzie. W roku 1957 zorganizował grupę badania gwiazd podwójnych. Odkryła ona ponad 200 gwiazd wielokrotnych. W latach 1964–1970 był redaktorem czasopisma „Bulletin de l'Observatoire astronomique de Belgrade”. W latach 1965–1970 był dyrektorem Obserwatorium w Belgradzie. W ramach Towarzystwa Astronomicznego „Ruđer Bošković” otworzył w 1964 Narodowe Obserwatorium Astronomiczne w zaadaptowanej wieży fortecy Kalemegdan w Belgradzie. W latach 1970–1972 był prezesem towarzystwa.
Nazwa asteroidy (1555) Dejan, odkrytej przez Fernanda Rigaux upamiętnia syna Petara Đurkovića.

</doc>
<doc id="1356478" url="https://pl.wikipedia.org/wiki?curid=1356478" title="Tadeusz Wyrwalski">
Tadeusz Wyrwalski

Tadeusz Wyrwalski (ur. 20 września 1923 w Zabłociu, zm. 31 stycznia 2004), puszczańskie miano "Wilk Tropiciel", "Pawian" – lekarz, instruktor harcerski, harcmistrz, woodcrafter. Twórca i inicjator harcerstwa leśnego w Polsce. Prekursor i nestor puszczaństwa "leśnej mądrości", idei głoszonych przez Ernesta Thompsona Setona, których w harcerstwie był gorącym propagatorem. Założyciel i wieloletni wódz Szczepu Harcerzy Leśnych "Watra" im. Wolnego Harcerstwa. Miłośnik kultury i przyrody Beskidów. Autor książek i artykułów w czasopismach o tematyce woodcrafterskiej i harcerskiej.
Życiorys.
Był synem Stanisława Wyrwalskiego, asesora kolejowego, oraz Heleny z Miodońskich. Miał brata, który zginął podczas II wojny światowej. We wczesnej młodości wraz z rodziną zamieszkał w Bielsku, gdzie rozpoczął naukę; następnie Wyrwalscy wrócili do Zabłocia, w którym Tadeusz dokończył szkołę podstawową. Następnie w 1935 rozpoczął edukację w Gimnazjum i Liceum Kopernika w Żywcu. Rok wcześniej wstąpił do harcerstwa. W momencie wybuchu wojny był w 1 klasie liceum. Podczas okupacji jego rodzinę wysiedlono i relokowano w ramach "Saybusch Aktion". Pracował wówczas w sklepie elektrycznym. 
Po wojnie w 1946 przystąpił do egzaminu maturalnego. W tym samym roku został przyjęty na biologię na Wydziale Przyrodniczym Uniwersytetu Wrocławskiego, kształcąc się w kierunku fizjologii zwierząt. Na trzecim roku studiów został zatrudniony na uczelni na stanowisku zastępcy asystenta. W 1949 awansował na stanowisko młodszego asystenta. Publikował wówczas w "Polskim Piśmie Entomologicznym". W 1951 obronił pracę magisterską; miała ona tytuł "Ciała redukcyjne w hemolimfie owadów". Po uzyskaniu magisterium awansowano go na asystenta.
W 1953 awansowany został na starszego asystenta. Zajmował się wówczas elektrofizjologią, wykorzystaniem elektryczności w biologii. Prowadził na uczelni zajęcia z fizjologii zwierząt oraz z biochemii. W 1954 postanowił przekwalifikować się i, nie przerywając pracy na uczelni, rozpoczął studia medyczne na Akademii Medycznej we Wrocławiu. W 1960 uzyskał dyplom lekarza. W 1961 odbywał staż lekarski we Wrocławiu. Około 1964 zrezygnował z pracy na Wydziale Przyrodniczym UWr, poświęciwszy się zawodowi lekarskiemu. Od 1963 zatrudniony był w Szpitalu Klinicznym nr 5 we Wrocławiu. Zajmował się chirurgią przełyku, publikował w "Wiadomościach Lekarskich", "Polskim Przeglądzie Chirurgicznym", "Polskim Tygodniku Lekarskim". W 1975 zamieszkał na powrót w Żywcu, i znalazł zatrudnienie w szpitalu w Jaworzu, gdzie w latach 1984-1988 był zastępcą ordynatora Oddziału Leczniczo-Rehabilitacyjnego dla Dorosłych. W 1988 przeszedł na emeryturę, choć pracował na niepełny etat do 1996. Został pochowany w grobowcu rodzinnym na cmentarzu parafialnym w Żywcu.
Harcerstwo.
W okresie studiów we Wrocławiu zaangażował się ponownie w działalność harcerską. Działał wówczas w ZHP, a po likwidacji harcerstwa przez władze komunistyczne (1950) organizował nieoficjalne, półlegalne obozy harcerskie w Beskidach. Po reaktywacji ZHP w 1956 powrócił do działalności, jako drużynowy 35. Wrocławskiej Drużyny Harcerzy. W 1958 został zweryfikowany jako instruktor harcerski. W 1958 lub 1959 został drużynowym 34. Drużyny Harcerskiej im. Tadeusza Zawadzkiego. W 1962 został podharcmistrzem, a w 1965 harcmistrzem.
Podczas pobytu we Wrocławiu zetknął się z zagraniczną literaturą woodcrafterską pióra m.in. Johna Hargrave'a i Franza Ludwiga Habbela. W oparciu o ich idee skonstruował polski odpowiednik filozofii woodcrafterskiej, który nazwał "puszczaństwem"; kładło ono nacisk na relację harcerza z naturą, przyrodoznawstwo, umiejętności przetrwania w dziczy, czerpało również wzorce z mentalności i symboliki indiańskiej. Wiele symboli, odznaczeń, a także sposób organizacji drużyn Wyrwalski opracował w inspiracji niemiecką organizacją "Kibbo Kift".
W 1965, przekazawszy 34. Drużynę Harcerską innemu instruktorowi, został drużynowym 35. Drużyny. Na następnych obozach z nią wprowadzał elementu wychowania puszczańskiego. W 1968 zorganizował Szczep Drużyn Leśnych "Watra", składający się z drużyn 34. i 35. i drużyny działającej przy Szkole Podstawowej 57. W latach 70. szczep rozrósł się do ośmiu drużyn. 
Po przeprowadzce do Żywca Wyrwalski utrzymywał kontakty z wrocławskim harcerstwem. Podjął też współpracę z krakowskim ośrodkiem harcerskim, udzielając się jako ekspert w ruchu metodycznym "Harcerskie Poradnictwo". We współpracy z Harcerską Oficyną Wydawniczą w Krakowie przygotował serię podręczników i poradników puszczaństwa. W latach harcerskiej odnowy utrzymywał kontakty z redakcją miesięcznika "Harcerz Rzeczypospolitej" w Krakowie. Publikował w nim i w piśmie "W Kręgu Wodzów" swoje materiały dotyczące puszczaństwa. W latach 90. publikował w szczepowym czasopiśmie "Ćwik".

</doc>
<doc id="1356479" url="https://pl.wikipedia.org/wiki?curid=1356479" title="Akceptacja">
Akceptacja

Akceptacja (z , dosł. „przyjmowanie”) – uznanie czegoś, aprobata, potwierdzenie czegoś, pogodzenie się z czymś, czego nie można zmienić, uznanie czyichś cech postępowania za zgodne z oczekiwaniami, a także formalna zgoda na jakieś działania, zwykle wyrażona podpisem na odpowiednim dokumencie i niekoniecznie wynikająca z ich pozytywnej oceny, także wyrażenie zgody przez osobę uprawnioną dla sposobu załatwienia sprawy lub aprobatę treści pisma.

</doc>
<doc id="1356480" url="https://pl.wikipedia.org/wiki?curid=1356480" title="Petar Durkovic">
Petar Durkovic



</doc>
<doc id="1356482" url="https://pl.wikipedia.org/wiki?curid=1356482" title="Be’eri">
Be’eri

Be’eri (hebr. בארי) – kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc leży na niewielkim wzgórzu w północno-zachodniej części pustyni Negew, w odległości 11 kilometrów od Morza Śródziemnego. W odległości 4 km na północny zachód od kibucu znajduje się granica Strefy Gazy.
W jego otoczeniu znajdują się kibuce Alumim i Re’im, moszawy Kefar Majmon i Szokeda, natomiast po stronie Strefy Gazy znajduje się wioska Juhor ad-Dik.
Demografia.
Liczba mieszkańców Be’eri:
Historia.
Kibuc Be’eri został założony w dniu 6 października 1946, jako jedna z nowo tworzonych jedenastu osad obronnych na pustyni Negew. Cały plan (hebr. 11 הנקודות, "11 HaNekudot") został przygotowany przez Agencję Żydowską. Grupa pionierów, która założyła Be’eri operowała z pobliskiego kibucu Be’erot Jicchak. Założyli oni równocześnie kibuce Be’eri, Kefar Darom i Tekuma. Celem było rozszerzenie granic przyszłego państwa żydowskiego, a jednocześnie budowa osiedli spełniających pierwszą linię obrony w przypadku wrogiej napaści.
Kibuc Be’eri pierwotnie znajdował się w pobliżu wadi Nahabir, w odległości 3 km na południowy zachód od Be’erot Jicchak. W 1947 jego populacja wynosiła 150 osób, którzy pracowali przy rekultywacji terenu i sadzeniu drzew. Podczas I wojny izraelsko-arabskiej w maju 1948 kibuc został odcięty przez wojska egipskie o do końca wojny znajdował się w całkowitej izolacji. Dopiero w październiku dotarły do niego Siły Obronne Izraela z zaopatrzeniem. Po wojnie osada znalazła się w bezpośrednim sąsiedztwie granicy ze Strefą Gazy. Ze względów bezpieczeństwa kibuc został wówczas przeniesiony około 3 km na południowy wschód, do swojej obecnej lokalizacji.
Od początku intifady Al-Aksa w 2000, kibuc cierpi od ostrzału rakietowego prowadzonego przez palestyńską organizację terrorystyczną Hamas ze Strefy Gazy.
Nazwa.
Kibuc został nazwany na cześć działacza ruchu syjonistycznego Berla Katznelsona, którego literackim nazwiskiem było Be’eri. Był on zwolennikiem syjonizmu socjalistycznego.
Kultura.
W kibucu znajduje się dom kultury z biblioteką.
Edukacja.
Kibuc utrzymuje przedszkole.
Turystyka.
W pobliżu kibucu znajduje się kilka miejsc popularnych turystycznie. Na północy na obszarze 11 tys. hektarów rozciąga się las Barry, którego sadzenie rozpoczęli w 1946 mieszkańcy kibucu Be’eri. Występują tutaj drzewa iglaste i liściaste, a także zawilce, storczyki, tulipany i inne kwiaty. Ze zwierząt żyją na tym obszarze żółwie, jaszczurki, jelenie i jeżozwierze. Około 5 tys. hektarów lasu zajmuje wyżynny obszar badlands, który charakteryzuje się stromymi zboczami. Obszar ten jest rezerwatem przyrody ("Rezerwat Lasu Be’eri"). Kwitnące zimą zawilce przyciągają licznych turystów.
Na obszarze tym znajdują się także liczne zabytki historii. W lesie Be’eri można zwiedzić opuszczoną kopalnię siarki. W odległości około 4 km na północ od kibucu jest pomnik żołnierzy ANZAC, którzy zginęli Trzeciej bitwie o Gazę (31 października-7 listopada 1917) podczas I wojny światowej. Natomiast na południowy zachód od kibucu rozciąga się obszar brytyjskich bunkrów, w których podczas II wojny światowej przechowywano amunicję.
Sport i rekreacja.
Kibuc Be’eri jest bardzo dobrze znany z własnej drużyny koszykarskiej Hapoel Be’eri B.C., która uczestniczy w rozgrywkach Ligi Leumit
Z obiektów sportowych w kibucu jest basen kąpielowy, centrum odnowy biologicznej, sala treningowa, boisko do piłki nożnej oraz korty tenisowe. Przy kibucu jest wytyczona rowerowa trasa turystyczna po lesie Be’eri, z możliwością wypożyczenia rowerów.
Gospodarka.
Tradycyjnie jest to jeden z najbogatszych kibuców w Izraelu. Lokalna gospodarka opiera się na rolnictwie. Grunty rolne zajmują powierzchnię 11 500 hektarów, na których uprawia się pszenicę, kukurydzę, ziemniaki, marchew, paprykę, słonecznik, arbuzy, orzechy ziemne i cytrusy. Hoduje się tu także bydło mleczne.
W kibucu działa również firma poligraficzna "Be’eri Printers". Specjalizuje się ona w druku namagnesowanych dokumentów, takich jak książeczki czekowe, karty telefoniczne i inne zaawansowane produkty.
Infrastruktura.
W kibucu znajduje się ośrodek zdrowia i sklep ogólnospożywczy.
Komunikacja.
Z kibucu wyjeżdża się w kierunku północno-wschodnim na drogę nr 232, którą jadąc w kierunku południowo-zachodnim dojeżdża się do kibucu Re’im, lub jadąc w kierunku północno-wschodnim dojeżdża się do kibucu Alumim i drogi ekspresowej nr 25.
Osoby związane z kibucem.
Na przestrzeni lat kibuc Be’eri gościł wielu ochotników z prawie całego świata. Jednym z najważniejszych była Michele Bachmann, która w 1974 pracowała w kibucu. Od 2007 reprezentuje szósty okręg wyborczy w stanie Minnesota w Izbie Reprezentantów Stanów Zjednoczonych i kandyduje w 2012 na urząd prezydencki.

</doc>
<doc id="1356484" url="https://pl.wikipedia.org/wiki?curid=1356484" title="Jacqueline MacInnes Wood">
Jacqueline MacInnes Wood

Jacqueline MacInnes Wood (ur. 17 kwietnia 1987 w Windsor, Kanada) – kanadyjska aktorka, DJ-ka, piosenkarka i prezenterka telewizyjna. Najbardziej znana z roli Steffy Forrester w "Modzie na sukces".
Życiorys.
Jacqueline MacInnes Wood urodziła się 17 kwietnia 1987 roku. W wieku 18 lat przeprowadziła się do Toronto w celu kontynuowania kariery aktorskiej.
Po zagraniu kilku epizodów w filmach i serialach, w maju 2008 roku, Wood dostała rolę Steffy Forrester, córki Taylor Hayes (Hunter Tylo) i Ridge'a Forrestera (Ronn Moss) w operze mydlanej "Moda na sukces".
Pierwszą, poważną rolą aktorki na dużym ekranie była rola Olivii Castle w horrorze "Oszukać przeznaczenie 5" z 2011 roku.
W 2012 roku, aktorka została nominowana do nagrody Daytime Emmy za rolę Steffy Forrester.

</doc>
<doc id="1356485" url="https://pl.wikipedia.org/wiki?curid=1356485" title="Gewulot">
Gewulot

Gewulot (hebr. גבולות; pol. "Granice"; pisownia w ang. Gevulot) – kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w zachodniej części pustyni Negew, w odległości 25 kilometrów od Morza Śródziemnego. Na północny wschód od kibucu znajduje się wadi strumienia Besor. Na południe od osady rozciąga się piaszczysta pustynia z wydmami. Znajdują się tam tereny szkoleniowe Sił Obronnych Izraela. W odległości 15 kilometrów na północny zachód przebiega granica Strefy Gazy.
W jego otoczeniu znajdują się moszawy Talme Elijjahu, Ohad i En ha-Besor oraz kibuc Ce’elim.
Demografia.
Liczba mieszkańców Gewulot:
Historia.
W dniu 12 maja 1943 na zachodnim skraju pustyni Negew została założona eksperymentalna stacja rolnicza o nazwie Micpe Gewulot (hebr. מִצְפֶּה גְּבוּלוֹת; ang. "Mitzpe Gevulot"), której zadaniem było sprawdzenie możliwości rozwoju upraw rolniczych w pustynnych warunkach Negewu. Ziemia należała do Żydowskiego Funduszu Narodowego, a pierwszymi jej mieszkańcami byli żydowscy imigranci z Turcji i Rumunii będący członkami młodzieżowego ruchu syjonistycznego Ha-Szomer Ha-Cair. Była to pierwsza żydowska osada wysunięta tak głęboko w pustynię. Powstała razem z kibucami Bet Eszel i Rewiwim. Miały one stanowić pozycją wyjściową do dalszego osadnictwa na Negewie. W październiku 1946 zrealizowano w ten sposób plan budowy 11 osad obronnych na Negewie (hebr. 11 הנקודות, "11 HaNekudot"). W 1947 do kibucu doprowadzono rurociąg z wodą.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Przed odcięciem dróg ewakuacyjnych zdołano wywieźć z kibucu większość kobiet i dzieci. Podczas wojny tutejsza piekarnia dostarczała pieczywo do okolicznych żydowskich osiedli. Dopiero w październiku Siłom Obronnym Izraela udało się przełamać egipskie linie i dotrzeć do kibucu z zaopatrzeniem. Micpe Gewulot stał się wówczas bazą sił 8 Brygady Pancernej.
Po wojnie mieszkańcy osady przenieśli się około 1 kilometra na północny wschód od bazy wojskowej Micpe Gewulot, i założyli cywilny kibuc pod obecną nazwą. W 1954 w kibucu wybudowano pierwszy w regionie Negewu basen kąpielowy. W latach 90. XX wieku kibuc znalazł się w kryzysie ekonomicznym. Z tego powodu w 2004 przeprowadzono jego prywatyzację. Obecnie planowana jest dalsza rozbudowa osady.
Kultura i sport.
W kibucu znajduje się ośrodek kultury z biblioteką. Od 2007 w kibucu corocznie odbywa się Festiwal Muzyki Alternatywnej.
Z obiektów sportowych jest podgrzewany kryty basen kąpielowy, boisko do piłki nożnej i koszykówki, oraz korty tenisowe.
Edukacja.
Kibuc utrzymuje przedszkole i szkołę podstawową.
Turystyka.
Pobliskie pustynne tereny Negewu są dużą atrakcją turystyczną. W budynkach byłej osady Micpe Gewulot urządzono pokoje do wynajęcia. Dla turystów organizowane są także wycieczki itp. usługi.
Gospodarka.
Lokalna gospodarka opiera się na rolnictwie. Uprawy gruntowe obejmują ziemniaki, marchew i orzeszki ziemne. Dodatkowo hoduje się bydło i drób.
Od 1991 w kibucu działa firma "Polymer Gewulot Ltd.", która produkuje materiały na bazie żywic epoksydowych i poliuretanowych. Z usług znajduje się tutaj warsztat mechaniczny, elektryczny i stolarnia.
Infrastruktura.
W kibucu znajduje się ośrodek zdrowia, prywatna klinika stomatologiczna, pralnia i sklep wielobranżowy.
Komunikacja.
Z kibucu wyjeżdża się w kierunku północno-wschodnim na drogę nr 222, którą jadąc na zachód dojeżdża się do moszawu Ohad i dalej do skrzyżowania z drogą nr 232. Natomiast jadąc drogą nr 222 na wschód dojeżdża się do kibucu Ce’elim i dalej do bazy wojskowej Ce’elim.
Osoby związane z kibucem.
W 1978 w kibucu pracował jako wolontariusz Simon Le Bon, wokalista zespołu muzycznego Duran Duran.

</doc>
<doc id="1356488" url="https://pl.wikipedia.org/wiki?curid=1356488" title="Space Panic">
Space Panic

Space Panic – pierwsza w historii gra platformowa, wydana w 1980 roku na automaty do gry. Celem gry jest kopanie dziur w platformach i zwabianie do nich przeciwników. Następnie należy zamurować przeciwnika z góry aby spadł na dół i zniknął z planszy.

</doc>
<doc id="1356494" url="https://pl.wikipedia.org/wiki?curid=1356494" title="Cholit">
Cholit

Cholit (hebr.: חולית) – kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy i granicy z Egiptem.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1982. Zamieszkali tutaj osadnicy żydowscy, których przesiedlono z ewakuowanego osiedla Yamit na Półwyspie Synaj (konsekwencja podpisania traktatu pokojowego izraelsko-egipskiego).
Gospodarka.
Gospodarka kibucu opiera się na intensywnym rolnictwie.

</doc>
<doc id="1356496" url="https://pl.wikipedia.org/wiki?curid=1356496" title="B.J. Penn">
B.J. Penn

Jay Dee "B.J." Penn (ur. 13 grudnia 1978 w Kailua na Hawajach) – amerykański zawodnik brazylijskiego jiu-jitsu i mieszanych sztuk walki (MMA). Pierwszy w historii nie-Brazylijczyk, który zdobył mistrzostwo świata w brazylijskim jiu-jitsu. Były mistrz UFC w wadze lekkiej i półśredniej. Jest drugim w historii UFC zawodnikiem, któremu udało się zdobyć tytuł mistrzowski w dwóch różnych kategoriach wagowych (pierwszym był Randy Couture). Dwukrotny trener w reality show The Ultimate Fighter oraz członek Galerii Sław UFC.
Kariera w BJJ.
Brazylijskie jiu-jitsu zaczął trenować w 1997 roku. W 2000 roku otrzymał czarny pas. Kilka tygodni później zdobył mistrzostwo świata w wadze piórkowej (-70 kg), zostając pierwszym w historii zawodnikiem spoza Brazylii, który wywalczył złoty medal w kategorii czarnych pasów.
Kariera MMA.
Po zwycięstwie na mundialu BJJ zainteresował się MMA i podjął trening przekrojowy (m.in. zaczął ćwiczyć boks). W maju 2001 roku stoczył swój pierwszy zwycięski pojedynek w UFC, wygrywając z Joeyem Gilbertem. Później dwukrotnie – w 2002 i 2003 roku – bezskutecznie walczył o mistrzostwo UFC w wadze lekkiej. W końcu w 2004 roku wywalczył swój pierwszy pas mistrzowski – w wadze półśredniej – pokonując Matta Hughesa poprzez duszenie w pierwszej rundzie. Po tej walce odszedł z UFC, za co odebrano mu mistrzostwo. Startował następnie dla organizacji Rumble on the Rock i FEG w różnych kategoriach wagowych, wygrywając m.in. z dwoma członkami słynnej rodziny Gracie − Rodrigo i Renzo.
Do UFC powrócił w 2006 roku. Po nieudanej próbie odebrania Hughesowi tytułu w kategorii półśredniej zrzucił wagę, by walczyć w wadze lekkiej. W styczniu 2008 roku, pokonując przez duszenia Joego Stevensona, wywalczył pas mistrzowski UFC w tej wadze, który następnie trzykrotnie obronił. W międzyczasie ponownie bez powodzenia starał się zdobyć pas w wadze półśredniej – tym razem został pokonany przez Georges'a St-Pierre'a. 10 kwietnia 2010 roku w czwartej obronie pasa został pokonany przez decyzję sędziów przez Franka Edgara. Cztery miesiące później znów z nim przegrał w mającym jednostronny przebieg rewanżu (45-50, 45-50, 45-50).
W listopadzie 2010 roku przeszedł ponownie do wagi półśredniej, aby zmierzyć się w trzeciej walce z Mattem Hughesem. Podczas "UFC 123" pokonał go przez nokaut w 21. sekundzie pojedynku. 29 października 2011 roku przegrał przez jednogłośną decyzję sędziów z Nickiem Diazem na "UFC 137". Po tym pojedynku zasygnalizował zakończenie kariery, jednak ponownie w oktagonie pojawił się 8 grudnia na gali UFC on Fox 5, a rywalem jego był perspektywiczny Kanadyjczyk Rory MacDonald. Od samego początku Penn nie radził sobie z dużym zasięgiem ramion Kanadyjczyka, co konsekwentnie wykorzystywał sam MacDonald punktując kombinacjami bokserskimi przez cały pojedynek i wygrywając wyraźnie z Pennem jednogłośnie na punkty. Po gali prezydent UFC - Dana White zasugerował Pennowi zakończenie kariery. Mimo to, Penn postanowił kontynuować karierę, tocząc w lipcu 2014 trzeci pojedynek z Edgarem który jednak przegrał przez TKO w 3. rundzie.
Inne informacje.
B.J. to skrót od "Baby Jay" (mały Jay). Penn był tak nazywany od dziecka przez starszych braci.

</doc>
<doc id="1356497" url="https://pl.wikipedia.org/wiki?curid=1356497" title="Tropeognat">
Tropeognat



</doc>
<doc id="1356498" url="https://pl.wikipedia.org/wiki?curid=1356498" title="Kriorynch">
Kriorynch



</doc>
<doc id="1356499" url="https://pl.wikipedia.org/wiki?curid=1356499" title="Cerkiew Zaśnięcia Bogurodzicy w Andrzejówce">
Cerkiew Zaśnięcia Bogurodzicy w Andrzejówce



</doc>
<doc id="1356503" url="https://pl.wikipedia.org/wiki?curid=1356503" title="Kissufim">
Kissufim

Kissufim (hebr.: כיסופים) – kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, przy granicy Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1951 przez imigrantów ze Stanów Zjednoczonych i Ameryki Południowej.
Gospodarka.
Gospodarka kibucu opiera się na intensywnym rolnictwie, hodowli bydła mlecznego i drobiu. Uprawia się także awokado i cytrusy.

</doc>
