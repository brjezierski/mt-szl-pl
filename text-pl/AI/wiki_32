<doc id="1356507" url="https://pl.wikipedia.org/wiki?curid=1356507" title="Edward Ciuk">
Edward Ciuk

Edward Ciuk (ur. 10 października 1909 w Łagisza koło Będzina, zm. 8 marca 1995 w Warszawie) – geolog, specjalista geologii złóż węgli brunatnych oraz geologii trzeciorzędu na Niżu Polskim. Był odkrywcą, współodkrywcą i badaczem większości złóż węgla brunatnego w Polsce. Miał też poważne osiągnięcia w badaniach trzeciorzędu na Niżu Polskim, m.in. był twórcą nadal w zasadzie obowiązującego schematu litostratygrafii trzeciorzędu niżowego. 
Życiorys.
Pochodził z rodziny kolejarskiej. W 1934 ukończył Wydział Górniczy Państwowej Szkoły Górniczo-Hutniczej im. Stanisława Staszica w Dąbrowie Górniczej. Uzyskał dyplom technika górniczego z odznaczeniem w geologii. Odbył szereg praktyk geologiczno-górniczych w kopalniach węgla kamiennego w Zagłębiu Dąbrowskim (kopalnie Czeladź, Flora i Mars), rud żelaza w rejonie częstochowskim (kop. Konopiska), soli potasowych w Stebniku i Kałuszu, rud cynku i ołowiu (kop. Bolesław koło Olkusza) oraz ropy naftowej w Borysławiu.
W latach 1934–1939 pracował w macierzystej szkole, początkowo jako asystent nauczyciela, a od 1936 jako wykładowca mineralogii, petrografii, geologii i złóż surowców mineralnych. Jako ekstern uzyskał maturę ogólnokształcącą w gimnazjum im. St. Staszica w Sosnowcu. W 1938 wstąpił na Wydział Matematyczno-Przyrodniczy Uniwersytetu Jagiellońskiego, gdzie zamierzał studiować geologię i geografię. Studia przerwała wojna niemiecko-polska.
W miesiącach letnich 1939 był współpracownikiem Państwowego Instytutu Geologicznego. Pod kierunkiem Władysława Bobrowskiego prowadził poszukiwania glinek ogniotrwałych i rud żelaza w północnym obrzeżeniu Zagłębia Dąbrowskiego. 
We wrześniu 1939 wziął udział w walkach odwrotowych Armii Kraków, jako plutonowy w Batalionie Obrony Narodowej. W tych walkach przeszedł od Zagłębia Dąbrowskiego, przez Nidę, przeprawę przez Wisłę pod Baranowem, aż do Janowa Lubelskiego. Podczas wojny, w latach 1940–1943, pracował jako górnik w kopalni węgla kamiennego "Mars", w Dąbrowie Górniczej. Potem, w latach 1943–1945, jako kreślarz w biurze mierniczym Towarzystwa Górniczo-Przemysłowego "Saturn", przejętego przez niemiecki "Preussag".
W kwietniu 1945 zgłosił się do reaktywowanego w Krakowie Państwowego Instytutu Geologicznego. Na polecenie dyrektora, Karola Bohdanowicza, objął problematykę węgla brunatnego. W 1947 przeniósł się do Warszawy. Do 1954 był kierownikiem Działu Węgli Brunatnych w Wydziale Węgli kierowanym przez Stanisława Doktorowicz-Hrebnickiego. We współpracy ze Zjednoczeniem Przemysłu Węgla Brunatnego badał obszary czynnych, odbudowujących się i zniszczonych przez wojnę kopalń węgla brunatnego w Polsce Środkowej i Zachodniej. W 1951 rozpoczął prace rozpoznawcze i poszukiwawcze złóż węgla brunatnego w Polsce. W 1954 objął stanowisko kierownika Zakładu Złóż Węgli, zamienionego później na Zakład Geologii Złóż Węgla Brunatnego, którym kierował do 1978.
Po wojnie kontynuował też pracę jako wykładowca geologii, najpierw w Państwowej Szkole Górniczo-Hutniczej w Dąbrowie Górniczej, a później, w latach 1951–1952, na Wydziałach Mechaniczno-Górniczym i Elektryczno-Górniczym Politechniki Wrocławskiej, a w latach 1952–1954 na Wydziale Budownictwa Lądowego Wieczorowej Szkoły Inżynierskiej w Warszawie. W 1955 uzyskał dyplom magistra geologii Akademii Górniczo-Hutniczej im. Stanisława Staszica w Krakowie, na Wydziale Geologiczno-Poszukiwawczym. 
W 1956 za wybitne osiągnięcia zawodowe został mianowany docentem w Instytucie Geologicznym w Warszawie. Stanowisko i tytuł naukowy profesora nadzwyczajnego nauk przyrodniczych otrzymał od Rady Państwa w 1972. Był członkiem Polskiego Towarzystwa Geologicznego, autorem i współautorem ponad 150 publikacji, ponad 350 opracowań archiwalnych i kilkuset ekspertyz, opinii, koreferatów oraz recenzji.
Przeszedł na emeryturę w 1979, nadal pracując jako konsultant naukowy. Pochowany na cmentarzu Bródnowskim w Warszawie (kwatera 17F-5-10).

</doc>
<doc id="1356510" url="https://pl.wikipedia.org/wiki?curid=1356510" title="Albert George Wilson">
Albert George Wilson

Albert George Wilson (ur. 28 lipca 1918 w Houston, zm. 27 sierpnia 2012 w Sebastopol) – amerykański astronom i matematyk.
Życiorys.
W 1947 roku uzyskał stopień doktora na California Institute of Technology. W 1949 podjął pracę w Obserwatorium Palomar, a w 1953 w Lowell Observatory. Od 1962 roku pracował w czasopiśmie „Icarus”.
Był odkrywcą pięciu asteroid, a także współodkrywcą komety 107P/Wilson-Harrington, klasyfikowanej także jako planetoida (4015) Wilson-Harrington. Odkrył również nieregularną galaktykę karłowatą w gwiazdozbiorze Pegaza PegDIG ("Pegasus Dwarf Irregular Galaxy") oraz cztery gromady kuliste: Palomar 3, Palomar 4, Palomar 5 i Palomar 13.

</doc>
<doc id="1356513" url="https://pl.wikipedia.org/wiki?curid=1356513" title="Kerem Szalom">
Kerem Szalom

Kerem Szalom (hebr. כרם שלום; pol. "Winnica Pokoju") – kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w otoczeniu kibucu Cholit, oraz moszawów Jated i Jewul. Na północny zachód od kibucu znajduje się bariera graniczna ze Strefą Gazy, która należy do Autonomii Palestyńskiej. Na południe od kibucu znajduje się przejście graniczne Kerem Szalom ze Strefą Gazy. Po stronie palestyńskiej znajduje się zniszczony w 2001 Port lotniczy Jasera Arafata oraz przejście graniczne Rafah pomiędzy Strefą Gazy a Egiptem.
Członek Ruchu Kibucowego ("Ha-Tenu’a ha-Kibbucit").
Historia.
Grupa założycieli kibucu zawiązała się w 1966 wśród członków szkoły "Ramot Kheffer". Przybrali oni nazwę Gilad. 15 maja 1968 grupa około 40 członków założyła kibuc. Jego założyciele nadali mu nazwę związaną z pokojem, ponieważ mieli nadzieję, że odegra on rolę w zaprowadzaniu pokoju w konflikcie izraelsko-arabskim.
W wyniku wewnętrznych podziałów, kibuc został zamknięty w 1996 i ponownie otworzony w 2001.
Z powodu bezpośredniego sąsiedztwa Strefy Gazy, kibuc wielokrotnie padał ofiarą palestyńskich ataków i ostrzałów terrorystycznych.
Kultura i sport.
W kibucu jest ośrodek kultury, boisko sportowe oraz basen pływacki.
Gospodarka.
Gospodarka kibucu opiera się na intensywnym rolnictwie i hodowli drobiu.
Komunikacja.
Z kibucu wyjeżdża się w kierunku południowo-wschodnim i lokalną drogą dojeżdża do drogi nr 232 , którą jadąc na zachód dojeżdża się do drogi ekspresowej nr 10 (Kerem Szalom-Owda) i przejścia granicznego Kerem Szalom, lub jadąc na północny wschód dojeżdża się do kibucu Cholit i moszawu Jated. Lokalna droga prowadzi na północny wschód do kibucu Sufa.

</doc>
<doc id="1356515" url="https://pl.wikipedia.org/wiki?curid=1356515" title="Johannes Walter">
Johannes Walter



</doc>
<doc id="1356516" url="https://pl.wikipedia.org/wiki?curid=1356516" title="Front Ludowy Wybrzeża Kości Słoniowej">
Front Ludowy Wybrzeża Kości Słoniowej

Front Ludowy Wybrzeża Kości Słoniowej ("Front Populaire Ivorienne", FPI) – jest to socjaldemokratyczna partia działająca na terenie Wybrzeża Kości Słoniowej.
Partia została założona w 1982 roku przez profesora historii, Laurenta Gbagbo podczas jednopartyjnych rządów Félixa Houphouët-Boigny. FPI podczas procesu tworzenia wzorował się na Francuskiej Partii Socjalistycznej. 
Obecnie partia jest pełnoprawnym członkiem Międzynarodówki Socjalistycznej.
Gbagbo został wybrany z list partii na prezydenta Wybrzeża Kości Słoniowej w 2000 roku. W ostatnich wyborach parlamentarnych które odbyły się w 2002 roku partia uzyskała 96 z 225 miejsc w parlamencie. 
Przewodniczącym partii jest Affi N'Guessan, były premier Wybrzeża Kości Słoniowej. Wraz z objęciem funkcji prezydenta przez Gbagbo, N'Guessan został liderem oraz przewodniczącym FPI.

</doc>
<doc id="1356517" url="https://pl.wikipedia.org/wiki?curid=1356517" title="Albert Wilson">
Albert Wilson



</doc>
<doc id="1356518" url="https://pl.wikipedia.org/wiki?curid=1356518" title="Pieprzony los Kataryniarza">
Pieprzony los Kataryniarza

Pieprzony los Kataryniarza – polska powieść fantastycznonaukowa z nurtu politycznego cyberpunk autorstwa Rafała Ziemkiewicza, wydana w 1995 roku. Książkę opublikowało wydawnictwo superNowa, zaś w 2003 nakładem Wydawnictwa MT ukazała się edycja w małym formacie z poprawkami autora.
Świat przedstawiony.
Wirtualna rzeczywistość.
Aby w świecie przyszłości Ziemkiewicza przenieść się do wirtualnej rzeczywistości należy wcisnąć "enter" na klawiaturze, który włącza drajwery VR. Następnie należało założyć gogle oraz pozbawioną palców rękawicę. Po jednym z wejść do wirtualnej rzeczywistości Robert widział rozciągającą się wysoko i szeroką ścianę pełną kolorowych okien. Przed sobą miał główny panel, czyli Wrota do Tamtego Świata. Aby znaleźć się w Studni, prowadzącej do głównej części WorldNetu bohater musiał skierować na niego kursor i dotknąć czubkiem palca sensor rękawicy.
WorldNet nazywany jest także Shellem, lub Skorupą.
Kataryniarze.
Kataryniarze, czyli oficjalnie (jak podaje autor książki) "indirect controller" to operatorzy sieci, którzy przez specjalne przystawki są w stanie podłączyć się do World Netu. Nie potrzebują więc do tego ani rękawic, ani gogli. Kataryniarze mogą przebywać w studni maksymalnie przez siedem godzin dziennie w związku z prawem opartym na badaniach lekarskich.
Fabuła.
Akcja powieści rozgrywa się na początku XXI wieku w Polsce, która jest obiektem rywalizacji międzynarodowych koncernów i służb specjalnych. Tytułowy bohater, Robert, jest kataryniarzem. Wychowany w patriotycznej rodzinie, walczył kiedyś z komunizmem, pracował też dla prawicowych rządów, potem rozczarowany światem polityki przeszedł do biznesu. Robert, poruszając się w cyberprzestrzeni przypadkowo odkrywa plany dotyczące przyszłych losów Europy Środkowej, w tym Polski, a wiedza ta prowadzi go do dalszych niebezpiecznych odkryć.
Nagrody i opinie recenzentów.
Książka zdobyła kilka nagród polskiego środowiska miłośników fantastyki:
W opinii Jacka Dukaja "Pieprzony los Kataryniarza" jest powieścią z kluczem, gdzie pojawiają się atrapy Krzaklewskiego, Szczypiorskiego, Jęczmyka. Dukaj uznał też książkę Ziemkiewicza za najlepszą polską powieść science-fiction, licząc od "Arsenału" Marka Oramusa z 1985.
Kinga Dunin na łamach dodatku literackiego do "Życia Warszawy" – "Ex Libris" poddała zarówno sens powieści jak i samego autora zdecydowanej krytyce, co spotkało się z ripostą Marka Oramusa w piśmie "Fenix" i dyskusją na temat możliwości zajmowania się przez fantastykę „poważnymi sprawami”.

</doc>
<doc id="1356520" url="https://pl.wikipedia.org/wiki?curid=1356520" title="LFE">
LFE

LFE (ang. "Low-Frequency Effects") – w systemach dźwięku wielokanałowego nazwa kanału, służącego do odtwarzania dźwięków o niskiej częstotliwości w zakresie od 20 do 120 Hz. W systemach kina domowego (np. 5.1) sygnał LFE kierowany jest do subwoofera i oznaczany jako 0.1, ponieważ kanał ten przenosi niepełny zakres częstotliwości.

</doc>
<doc id="1356521" url="https://pl.wikipedia.org/wiki?curid=1356521" title="Krystyna Dąbrowska (poetka)">
Krystyna Dąbrowska (poetka)

Krystyna Dąbrowska (ur. 1 kwietnia 1979) – polska poetka, eseistka, tłumaczka z angielskiego.
Życiorys.
Studiowała grafikę na warszawskiej Akademii Sztuk Pięknych. Swoje wiersze publikowała m.in. w „Kwartalniku Artystycznym”, „Gazecie Wyborczej”, „Dwutygodniku”, „Odrze”, „Twórczości”. Tłumaczyła wiersze Williama Carlosa Williamsa, W.B. Yeatsa, Thomasa Hardy'ego, Thoma Gunna, Charlesa Simica, Kim Moore, a także listy Elizabeth Bishop i Roberta Lowella. 
W 2006 wydała swój pierwszy tomik wierszy "Biuro podróży" za który otrzymała trzecią nagrodę w III Ogólnopolskim Konkursie Literackim "Złoty Środek Poezji" 2007, a w 2012 "Białe krzesła", za który w 2013 otrzymała Nagrodę im. Wisławy Szymborskiej (ex aequo z Łukaszem Jaroszem) oraz Nagrodę Fundacji im. Kościelskich. W 2019 za tom "Ścieżki dźwiękowe" otrzymała nominację do Nagrody Poetyckiej im. K.I. Gałczyńskiego – Orfeusz.
W 2019 otrzymała Nagrodę Literacką m.st. Warszawy w kategorii poetyckiej za tom "Ścieżki dźwiękowe" (wyd. a5).
Współpracuje m.in. z Dwutygodnik.com i z "Literaturą na Świecie". Była członkinią Stowarzyszenia Pisarzy Polskich do sierpnia 2020 roku.

</doc>
<doc id="1356526" url="https://pl.wikipedia.org/wiki?curid=1356526" title="Święta Gemma">
Święta Gemma



</doc>
<doc id="1356528" url="https://pl.wikipedia.org/wiki?curid=1356528" title="Pinnawela">
Pinnawela



</doc>
<doc id="1356531" url="https://pl.wikipedia.org/wiki?curid=1356531" title="Roch Zbijewski">
Roch Zbijewski

Roch Igancy Zbijewski herbu Rola (ur. 1710, zm. 5 listopada 1790) – wojewoda gnieźnieński od 1790, kawaler orderu Orła Białego.
Życiorys.
Kolejno: cześnik kaliski (od 9 września 1744), kasztelan nakielski (od 6 lipca 1754), kasztelan gnieźnieński (od 20 grudnia 1756), kasztelan kaliski (od 21 marca 1763), kasztelan poznański (od ok. 25 kwietnia 1782), wojewoda gnieźnieński (od 21 października 1790). 
Był konsyliarzem konfederacji generalnej 1764 roku. W 1764 roku był elektorem Stanisława Augusta Poniatowskiego z województwa kaliskiego, jako delegowany od Rzeczypospolitej podpisał jego "pacta conventa". Komisarz z Senatu Komisji Wojskowej Koronnej.
Roch Zbijewski spoczywa w podziemiach kościoła pw św. Michała Archanioła w Pogorzeli.
Przypisy.
 

</doc>
<doc id="1356534" url="https://pl.wikipedia.org/wiki?curid=1356534" title="The True Black Essence">
The True Black Essence

The True Black Essence – nieoficjalny bootleg szwedzkiego zespołu Bathory. Wydany w 1999 roku. Znajdują się na nim utwory z "Demo 83-84" oraz takie, które nie zostały nigdy wcześniej wydane na albumie studyjnym.

</doc>
<doc id="1356537" url="https://pl.wikipedia.org/wiki?curid=1356537" title="Chrześcijańskie Stowarzyszenie Akademickie">
Chrześcijańskie Stowarzyszenie Akademickie

Chrześcijańskie Stowarzyszenie Akademickie (ChSA) – ewangelikalna organizacja zrzeszająca studentów i absolwentów wyższych uczelni oraz uczniów szkół średnich będących chrześcijanami. ChSA posiada osobowość prawną od 1989 i jest obecna w większości ośrodków akademickich Polski. Stowarzyszenie należy do Aliansu Ewangelicznego w RP oraz International Fellowship of Evangelical Students.

</doc>
<doc id="1356538" url="https://pl.wikipedia.org/wiki?curid=1356538" title="Component video">
Component video

Component video – analogowy sygnał wideo dzielony na trzy lub więcej składowych i transmitowany po niezależnych kablach w celu zmniejszenia wpływu zakłóceń zewnętrznych.
Umożliwia przenoszenie obrazu wysokiej rozdzielczości HDTV.

</doc>
<doc id="1356544" url="https://pl.wikipedia.org/wiki?curid=1356544" title="Magen">
Magen

Magen (hebr.: מגן) - kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949.
Gospodarka.
Gospodarka kibucu opiera się na intensywnym rolnictwie.

</doc>
<doc id="1356545" url="https://pl.wikipedia.org/wiki?curid=1356545" title="Paramount Network">
Paramount Network

Paramount Network, początkowo Spike TV – amerykańska stacja telewizyjna, należąca do korporacji medialnej MTV Networks. Do 2003 roku nosiła nazwę The Nashville Network, w skrócie TNN.
W jej ramówce znajdują się seriale telewizyjne ("Kryminalne zagadki", "Star Trek"), reality shows i programy związane z wrestlingiem i MMA. Regularnie emituje gale Bellator Fighting Championships, dawniej zaś UFC.
Stacja miała dawniej plany startu kanału w Polsce, zapowiadano datę 2010 roku, jednak stacja nie poszerzyła swojego zasięgu na Polskę.

</doc>
<doc id="1356550" url="https://pl.wikipedia.org/wiki?curid=1356550" title="Nir Jicchak">
Nir Jicchak

Nir Jicchak (hebr.: ניר יצחק) – kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony 8 grudnia 1949. Został nazwany na cześć jednego z dowódców Palmach, Jicchaka Sadego.
Gospodarka.
Gospodarka kibucu opiera się na intensywnym rolnictwie.

</doc>
<doc id="1356555" url="https://pl.wikipedia.org/wiki?curid=1356555" title="International Fellowship of Evangelical Students">
International Fellowship of Evangelical Students

International Fellowship of Evangelical Students (IFES) - międzynarodowa organizacja ewangeliczna prowadząca działalność ewangelizacyjną i duszpasterską wśród studentów i absolwentów wyższych uczelni oraz uczniów szkół średnich. W skład IFES wchodzą lokalne, krajowe organizacje studenckie (w Polsce: Chrześcijańskie Stowarzyszenie Akademickie).

</doc>
<doc id="1356556" url="https://pl.wikipedia.org/wiki?curid=1356556" title="Nir Oz">
Nir Oz

Nir Oz (hebr.: ניר עוז) – kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, przy granicy Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1955.
Gospodarka.
Gospodarka kibucu opiera się na intensywnym rolnictwie.

</doc>
<doc id="1356558" url="https://pl.wikipedia.org/wiki?curid=1356558" title="IFES">
IFES



</doc>
<doc id="1356562" url="https://pl.wikipedia.org/wiki?curid=1356562" title="ChSA">
ChSA



</doc>
<doc id="1356570" url="https://pl.wikipedia.org/wiki?curid=1356570" title="Walter Runciman (1. wicehrabia Runciman of Doxford)">
Walter Runciman (1. wicehrabia Runciman of Doxford)

Walter Runciman, 1. wicehrabia Runciman of Doxford (ur. 19 listopada 1870, zm. 14 listopada 1949) – brytyjski polityk, członek Partii Liberalnej i Narodowej Partii Liberalnej, minister w rządach Herberta Henry’ego Asquitha, Ramsaya MacDonalda, Stanleya Baldwina i Neville’a Chamberlaina.
Życiorys.
Był synem liberalnego polityka Waltera Runcimana, 1. barona Runciman.
W 1899 r. został wybrany do Izby Gmin w wyborach uzupełniających w okręgu Oldham. Miejsce w parlamencie utracił już w 1900 r., po wyborach powszechnych. Do ław parlamentu powrócił w 1902 r., tym razem jako reprezentant okręgu Dewsbury. Szybko wspinał się po szczeblach partyjnej hierarchii i w 1908 r. został przewodniczącym Rady Edukacji. W 1911 r. otrzymał stanowisko przewodniczącego Rady Rolnictwa.
Po wybuchu I wojny światowej w 1914 r. ze stanowiska zrezygnował przewodniczący Zarządu Handlu John Burns i Runciman zajął jego miejsce. Po upadku rządu Asquitha w 1916 r. przeszedł do opozycji. Utracił miejsce w parlamencie w 1918 r., ale odzyskał je w 1924 r., wygrywając wybory w okręgu Swansea West. W 1929 r. zamienił okręg na St Ives. W 1931 r. poparł rząd narodowy i przeszedł do Narodowej Partii Liberalnej.
W rządzie narodowym Runciman został po raz drugi w swojej karierze przewodniczącym Zarządu Handlu. Utrzymał się na tym stanowisku także wtedy, kiedy premierem był Stanley Baldwin. Dopiero po objęciu tego urzędu przez Neville’a Chamberlaina w 1937 r. Runciman znalazł się poza gabinetem. W tym samym roku zmarł jego ojciec i Walter odziedziczył tytuł 2. barona Runciman i zasiadł w Izbie Lordów. Wkrótce jego tytuł został podniesiony do rangi wicehrabiego.
Powrócił do czynnego udziału w polityce w 1938 r., kiedy Chamberlain wysłał go do Czechosłowacji, aby wynegocjował tam porozumienie w sprawie Kraju Sudetów. W tym samym roku Runciman został Lordem Przewodniczącym Rady i pozostał na tym stanowisku do wybuchu II wojny światowej w 1939 r.
Życie prywatne.
Jego żoną była inna liberalna deputowana, Hilda Stevenson. Ich najstarszym synem był Walter Runciman, 2. wicehrabia Runciman of Doxford. Walter był również ojcem historyka Stevena Runcimana.

</doc>
<doc id="1356571" url="https://pl.wikipedia.org/wiki?curid=1356571" title="Pont de l’Archevêché">
Pont de l’Archevêché

Pont de l’Archevêché (Most Arcybiskupi) – most łączący 4 i 5 okręg paryski, między bulwarami Montebello i Tournelle, przebiegający przez Île de la Cité
Jest to najwęższy most w Paryżu, wzniesiony w 1828 według projektu inżyniera Plouarda. Zbudowany z drewna i kamienia, jest mostem opartym na trzech niskich łukach, jego wymiary wynoszą 68 metrów długości i 17 szerokości, z czego 11 dla ruchu kołowego. Niewielkie możliwości żeglugi pod mostem sprawiły, że w 1910 wydano decyzję o jego rozbiórce i zastąpieniu bardziej nowoczesną konstrukcją, która jednak nigdy nie weszła w życie.

</doc>
<doc id="1356574" url="https://pl.wikipedia.org/wiki?curid=1356574" title="Nirim">
Nirim

Nirim (hebr. נירים; ang. Nirim; pol. "Łąki") – kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na zachodniej krawędzi pustyni Negew, w odległości około 10 kilometrów od Morza Śródziemnego. W odległości 2 km na zachód od kibucu przebiega granica Strefy Gazy. W jego otoczeniu są kibuce Ein HaSzlosza, Magen i Nir Oz, natomiast w Strefie Gazy są wioski Abasan as-Saghira, Abasan al-Kabira i Kirbat Ikza'a.
Demografia.
Liczba mieszkańców Nirim:
Historia.
Kibuc Nirim został założony w nocy z 5 na 6 października 1946 roku, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Celem było rozszerzenie granic przyszłego państwa żydowskiego, a jednocześnie budowa osiedli spełniających pierwszą linię obrony w przypadku wrogiej napaści. Założycielami była grupa żydowskich imigrantów z syjonistycznej organizacji młodzieżowej Ha-Szomer Ha-Cair, którzy wcześniej przeszli szkolenie w kibucu Nir Dawid na północy kraju. Osada Nirim znajdowała się pierwotnie bardziej na południowy zachód i bliżej egipskiej granicy. Początkowo nazywała się ona Dangor, na cześć rabina Dangora z Suezu.
Podczas I wojny izraelsko-arabskiej w dniu 15 maja 1948 roku doszło tutaj do bitwy o Nirim, w wyniku której Egipcjanie ponieśli ciężkie straty i musieli odstąpić od dalszego oblężenia osady. W wyniku wrogiego ostrzału zniszczone zostały wszystkie domy. Po wojnie, Siły Obronne Izraela ze względów strategicznych podjęły decyzję o przeniesieniu kibucu w nowe miejsce położone w odległości około 10 kilometrów na północny wschód od swojej pierwotnej lokalizacji (powstała tam wioska Nir Jicchak). Współczesna osada Nirim powstała w sąsiedztwie starożytnej synagogi Horvot Maon. Kolejne lata charakteryzowały się dużymi trudnościami gospodarczymi i bezpieczeństwa, dla którego najważniejszym zagrożeniem były ataki Fedainów. W latach 1955-1956 kibuc stał się celem ostrzału egipskiej artylerii ze Strefy Gazy. Wybudowano wówczas schrony dla mieszkańców. Kolejne wojny nie przyniosły spodziewanego pokoju, i wokół kibucu wybudowano ogrodzenie, a okoliczne drogi regularnie patrolowało wojsko. Pomimo to, co jakiś czas dochodziło do incydentów zbrojnych i niektórzy członkowie kibucu zginęli podczas prac polowych. W latach 70. XX wieku kibuc został zasilony imigrantami z Wenezueli, Argentyny i innych krajów Ameryki Łacińskiej. Było to silnym impulsem do rozwoju ekonomicznego. W kolejnych latach powiększono powierzchnię nawadnianych pól i rozbudowano osadę. Wybuch Intifady Al-Aksa w 2000 roku przyniósł początek ostrzału rakietami Kassam. Po ewakuacji osiedli żydowskich ze Strefy Gazy w 2005 roku, część terenów rolniczych przy kibucu Nirim została przejęta na potrzeby budowy dróg patrolowych dla wojska strzegącego granicy. Podczas operacji "Płynny Ołów" w 2008 roku mieszkańcy zostali ewakuowani do kibucu Miszmar ha-Emek.
Nazwa.
Nazwa kibucu Nirim (pol. "Łąki") pochodzi od batalionu pracy „Nir” z ruchu młodzieżowego Ha-Szomer Ha-Cair. Członkowie tego batalionu przyczynili się do powstania kibucu.
Kultura i sport.
W kibucu znajduje się ośrodek kultury z biblioteką. Działa tutaj zespół folklorystyczny "Latino", prezentujący tradycyjną muzykę ludową i folklor kultury języka ladino. Z obiektów sportowych jest basen kąpielowy, centrum odnowy biologicznej, sala sportowa, siłownia, boisko do piłkii nożnej oraz korty tenisowe. W 1996 powstała strzelnica Nirim.
Edukacja.
Kibuc utrzymuje przedszkole.
Turystyka.
Na południowy wschód od kibucu Nirim, przy drodze do sąsiedniego kibucu Nir Oz, znajdują się ruiny starożytnej synagogi Horvot Maon, pochodzącej sprzed VI wieku. W jej wnętrzu zachowały się mozaiki podłogowe. Synagoga została odkryta podczas budowy drogi w 1957. Podczas tych prac uszkodzono część mozaiki. Prace konserwatorskie rozpoczęto dopiero w 2006. Dzięki pomocy Żydowskiego Funduszu Narodowego i filantropa Sandy Galeta, mozaiki zostały oczyszczone i przywrócone do pierwotnego wyglądu. W 2009 ruiny synagogi udostępniono do zwiedzania.
Gospodarka.
Gospodarka kibucu opiera się na intensywnym rolnictwie z wykorzystaniem zaawansowanych metod i technologii. Tutejsze pola są intensywnie nawadniane, powstały także szklarnie. Uprawiane są: pszenica, jęczmień, ziemniaki, rzepa, marchew, kukurydza, arbuzy, słonecznik, groch, rzodkiewka i orzeszki ziemne, które w znacznej części są eksportowane do Europy. Od 1999 w coraz większym stopniu rozwijane są uprawy ekologiczne, które obejmują obecnie ponad 3 tys. hektarów. Sad zajmuje powierzchnię prawie 290 ha, na których uprawia się najbardziej popularne w Izraelu odmiany awokado. Gospodarstwo rolne szklarnii "Nirel Nurseries" specjalizuje się w hodowli różnych odmian kwiatów geranium i sadzonek pelargonii. Rośliny są rozprowadzane przez sieć dystrybutorów w całej Europie.
W branży usługowej w kibucu znajduje się biuro turystyczne i warsztat mechaniczny.
Infrastruktura.
W kibucu znajduje się ośrodek zdrowia, klinika stomatologiczna, zakład kosmetyczny, i sklep wielobranżowy.
Komunikacja.
Z kibucu wyjeżdża się w kierunku wschodnim na drogę nr 2410, którą jadąc na północ dojeżdża się do kibucu Ein HaSzlosza i dalej do drogi nr 242, lub jadąc na południowy wschód dojeżdża się do kibuców Nir Oz i Magen, a dalej do skrzyżowania drogi nr 232 z drogą nr 241.

</doc>
<doc id="1356578" url="https://pl.wikipedia.org/wiki?curid=1356578" title="Grupa Azorro">
Grupa Azorro

Grupa Azorro (Supergrupa Azorro) – grupa artystyczna powstała w 2001 roku działająca w obrębie sztuki wideo i tworząca akcje artystyczne. Grupę współtworzy czterech artystów: Oskar Dawicki, Igor Krenz, Wojciech Niedzielko, Łukasz Skąpski, którzy już w momencie zakładania grupy mieli spory dorobek w dziedzinie performance, fotografii i wideo. Dowcipne działania grupy stanowią swoistą przeciwwagę dla egzystencjalnej powagi sztuki krytycznej poprzedniej dekady. Działania grupy nie są jednak pozbawione głębszych treści, zawierają one dozę ironii określanej jako "lekki krytycyzm", czyli krytyki systemu kultury w sposób, który nikogo nie urazi, i z którym wszyscy się zgodzą. Poruszają kwestie oceny sztuki współczesnej, stanu instytucji wystawienniczych oraz pozycji artysty w hierarchii zarówno artystycznej, jak i społecznej. Prace Azorro charakteryzują się przenikliwością, podważają obowiązujące normy, ukazują wywrotowy sposób myślenia członków grupy.
W 2010 roku w Centrum Sztuki Współczesnej Znaki Czasu odbyła się pierwsza monograficzna wystawa Supergrupy Azorro zatytułowana "Idealna wystawa", której kuratorką była Joanna Zielińska.
Filmografia.
2001:
2002:
2003:
2004:
2005:

</doc>
<doc id="1356579" url="https://pl.wikipedia.org/wiki?curid=1356579" title="Blood on Ice (singel)">
Blood on Ice (singel)

Blood on Ice – jest singlem promującym płytę Blood on Ice szwedzkiego zespołu Bathory. Wydany w 1996 roku.

</doc>
<doc id="1356582" url="https://pl.wikipedia.org/wiki?curid=1356582" title="Wicehrabia Runciman of Doxford">
Wicehrabia Runciman of Doxford

Baronowie Runciman 1. kreacji (parostwo Zjednoczonego Królestwa)
Wicehrabiowie Runciman of Doxford 1. kreacji (parostwo Zjednoczonego Królestwa)
Najstarszy syn 3. wicehrabiego Runciman of Doxford: David Walter Runciman

</doc>
<doc id="1356585" url="https://pl.wikipedia.org/wiki?curid=1356585" title="Franciszek Szafranek">
Franciszek Szafranek

Franciszek Szafranek (ur. 27 września 1901 w Strożyskach, k. Buska-Zdroju, zm. 20 kwietnia 1997 w Słupsku), słupski pionier, organizator powojennej gospodarki i spółdzielczości. Honorowy Obywatel Miasta Słupska od 1995 r.
Życiorys.
W latach trzydziestych XX w. związał się ze spółdzielczością „Społem”, był korespondentem „Gazety Chłopskiej”. Po wybuchu wojny walczył w szeregach Armii Krajowej pod pseudonimem „Frasza”. Brał udział w powstaniu warszawskim, dowodził 2. kompanią batalionu „Kiliński”.
Do Słupska przybył 1 maja 1945 wraz z grupą 32 osób. Zameldowano go jako 16. mieszkańca – Polaka. Pracował w Starostwie Powiatowym, Zarządzie Nieruchomości Miejskich (dyrektor w latach 1948–1950), Banku Rolnym (starszy inspektor w latach 1950–1960, przez szereg lat pełnił funkcję sekretarza komitetu powiatowego w Stronnictwie Demokratycznym. Od września 1945 do 1984 był radnym powiatowym, wojewódzkim i miejskim w Słupsku. Za działalność zawodową i społeczną został uhonorowany wieloma odznaczeniami, w tym Krzyżem Kawalerskim Orderu Odrodzenia Polski.

</doc>
<doc id="1356588" url="https://pl.wikipedia.org/wiki?curid=1356588" title="Sufa">
Sufa

Sufa (hebr.: סופה) - kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, przy granicy Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1982.
Gospodarka.
Gospodarka kibucu opiera się na intensywnym rolnictwie. Uprawia się mango i hoduje drób.

</doc>
<doc id="1356589" url="https://pl.wikipedia.org/wiki?curid=1356589" title="Joseph Ridgeway">
Joseph Ridgeway

Joseph Ridgeway, "Sir Joseph West" (ur. 16 maja 1844, zm. 16 kwietnia 1930) – dyplomata brytyjski.
W latach 1880-1885 był dyplomatą na usługach rządu indyjskiego. Pracował następnie na placówkach dyplomatycznych w Petersburgu, Irlandii i Maroku. Był gubernatorem Cejlonu (1896-1903). Miał znaczny wkład w kształt konstytucji południowo-afrykańskiej (1906).

</doc>
<doc id="1356590" url="https://pl.wikipedia.org/wiki?curid=1356590" title="Pseudocheirus">
Pseudocheirus



</doc>
<doc id="1356591" url="https://pl.wikipedia.org/wiki?curid=1356591" title="Okręg wyborczy Swansea West">
Okręg wyborczy Swansea West

Okręg wyborczy Swansea West powstał w 1918 r. i wysyła do brytyjskiej Izby Gmin jednego deputowanego. Okręg obejmuje zachodnią część miasta Swansea w południowej Walii.

</doc>
<doc id="1356592" url="https://pl.wikipedia.org/wiki?curid=1356592" title="Joseph West">
Joseph West



</doc>
<doc id="1356594" url="https://pl.wikipedia.org/wiki?curid=1356594" title="Cerkiew św. św. Kosmy i Damiana w Banicy">
Cerkiew św. św. Kosmy i Damiana w Banicy

Cerkiew śś. Kosmy i Damiana w Banicy – dawna cerkiew greckokatolicka we wsi Banica.
Włączona do małopolskiego Szlaku Architektury Drewnianej. 
Zbudowana pod koniec XVIII w. na miejscu trzech wcześniejszych cerkwi, z których pierwsza pochodziła z końca XVI w. W 1898 podczas gruntownej przebudowy powiększona została nawa, którą połączono z babińcem. Zmieniono także kształt dachu. W XX w. była kilkukrotnie remontowana. W 1947 przejęta przez kościół rzymskokatolicki. Wezwanie cerkwi nie zostało zmienione.
Cerkiew o budowie trójdzielnej. W centrum wydłużona nawa połączona z babińcem. Na południu prezbiterium, na północy wieża. Ściany obite gontem, dachy blachą. Wewnątrz pochodzący z 1787 ikonostas. Wśród znajdujących się w cerkwi ikon znajdują się pochodzące z przełomu XVI i XVII w. ikony przedstawiające apostołów oraz Deesis, a także pochodzące z 1702 przedstawienie Michała Archanioła. W nawie znajdują się dwa ołtarze boczne z XIX-wiecznym obrazem Wniebowzięcia Matki Bożej oraz współczesnym Matki Boskiej Częstochowskiej. Antepedium zdobione barokowymi malowidłami.
Teren cerkwi otoczony niskim kamiennym murem z bramą – dzwonnicą. W obrębie muru znajduje się pozostałość po pochodzącej z 1696 chrzcielnicy.

</doc>
<doc id="1356595" url="https://pl.wikipedia.org/wiki?curid=1356595" title="Gokhan Zan">
Gokhan Zan



</doc>
<doc id="1356596" url="https://pl.wikipedia.org/wiki?curid=1356596" title="Pont d’Iéna">
Pont d’Iéna

Pont d’Iéna – most łączący dwa brzegi Sekwany w Paryżu, uznany za zabytek historyczny o szczególnej wartości.
Napoleon Bonaparte nosił się już na początku XIX wieku z zamiarem budowy nowego mostu, który zaczynałby się przed gmachem Szkoły Wojskowej. W 1807 oficjalnie zdecydował o rozpoczęciu prac nad nim i sam wybrał dla niego obecną nazwę, mimo wcześniejszych projektów nazwania przeprawy Mostem Pola Marsowego lub Szkoły Wojskowej od położonych w pobliżu obiektów. Budowa trwała od 1808 do 1814. Powstał most łukowy o łącznej długości 155 metrów i pięciu łukach, bogato dekorowany płaskorzeźbami z cesarskim orłem. Dodatkowe dekoracje dobudowano doń w czasie wielkiej przebudowy Paryża, kiedy na narożnikach mostu pojawiły się cztery figury wojowników - galijskiego, rzymskiego, arabskiego oraz greckiego.
W 1937 most został przebudowany, z okazji Wystawy światowej zwiększono jego szerokość z około 14 do 35 metrów. Służy zarówno ruchowi pieszemu, jak i kołowemu.

</doc>
<doc id="1356598" url="https://pl.wikipedia.org/wiki?curid=1356598" title="En ha-Szelosza">
En ha-Szelosza

En ha-Szelosza (hebr. עין השלושה) - kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w zachodniej części pustyni Negew, przy granicy Strefy Gazy.
Historia.
Kibuc został założony w 1950 przez imigrantów z Ameryki Południowej.
Gospodarka.
Gospodarka kibucu opiera się na intensywnym rolnictwie i hodowli drobiu.

</doc>
<doc id="1356599" url="https://pl.wikipedia.org/wiki?curid=1356599" title="Mevlut Erdinc">
Mevlut Erdinc



</doc>
<doc id="1356600" url="https://pl.wikipedia.org/wiki?curid=1356600" title="Mevlut Erding">
Mevlut Erding



</doc>
<doc id="1356601" url="https://pl.wikipedia.org/wiki?curid=1356601" title="Kâzım Kâzım">
Kâzım Kâzım



</doc>
<doc id="1356602" url="https://pl.wikipedia.org/wiki?curid=1356602" title="Kazim Kazim">
Kazim Kazim



</doc>
<doc id="1356603" url="https://pl.wikipedia.org/wiki?curid=1356603" title="Odrobina miłości, odrobina magii">
Odrobina miłości, odrobina magii

Odrobina miłości, odrobina magii () – indyjski komediodramat romantyczny zrealizowany przez Kunal Kohli, twórcę "Mujhse Dosti Karoge!" i "Hum Tum". W rolach głównych para z "Hum Tum" – Rani Mukherjee i Saif Ali Khan. Film miał premierę w Indiach 27 czerwca 2008 roku. W drugoplanowych rolach Amisha Patel i Rishi Kapoor. Muzykę do filmu skomponowało trio Shankar-Ehsaan-Loy. Jest to opowieść o samotnym biznesmenie i jego spotkaniu z czwórką spragnionych miłości sierot i aniołem, który pomaga doświadczyć im miłości.
Fabuła.
Ranbir jako dziecko przeżył rozstanie z dziewczynką, z którą dzielił wszystkie swoje smutki i radości. Od tego czasu rósł nie wiążąc się z nikim. Na uboczu, nieobecny duchem. Z czasem stał skutecznym biznesmenem (Saif Ali Khan). Wielki świat i małe serce. Pewnego dnia musi jednak wpuścić ludzi do swego świata, do swego serca. Chwila roztargnienia za kierownicą, uwaga odwrócona rozmową przez komórkę i Ranbir powoduje wypadek zabijając dwoje ludzi. Proces sławnego bogacza staje się sensacją. Ludzie zakładają się typując wysokość kary. Tymczasem sędzia zaskakuje wszystkich. Ranbir zostaje skazany na wychowywanie czwórki dzieci osób, do których śmierci się przyczynił. Poczucie winy czyni go tylko jeszcze bardziej zamkniętym. Dzieci rozżalone śmiercią rodziców swój ból zamieniają w nienawiść do niego. Gdy ludzi nie stać na skruchę i wybaczenie pomoc mogą otrzymać tylko od Boga. I Bóg odpowiada na potrzebę ich serc posyłając na ziemię anioła w kobiecej postaci (Rani Mukherjee).
Muzyka i piosenki.
Muzykę do filmu skomponowało trio Shankar-Ehsaan-Loy.

</doc>
<doc id="1356604" url="https://pl.wikipedia.org/wiki?curid=1356604" title="Ce’elim">
Ce’elim

Ce’elim (hebr. צאלים; pisownia w ang. Tze'elim) - kibuc położony w Samorządzie Regionu Eszkol, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Leży w zachodniej części pustyni Negew.
Historia.
Kibuc został założony w styczniu 1947 przez imigrantów z Europy Wschodniej i Afryki Północnej.
Gospodarka.
Gospodarka kibucu opiera się na intensywnym rolnictwie i hodowli strusi. Kibuc słynie z naturalnego lecznictwa wodą.

</doc>
<doc id="1356611" url="https://pl.wikipedia.org/wiki?curid=1356611" title="Re’im">
Re’im

Re’im (hebr.: רעים) - kibuc położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949.
Gospodarka.
Gospodarka kibucu opiera się na intensywnym rolnictwie.

</doc>
<doc id="1356614" url="https://pl.wikipedia.org/wiki?curid=1356614" title="Pont d’Austerlitz">
Pont d’Austerlitz

Pont d’Austerlitz jest to most na Sekwanie położony w Paryżu.
Lokalizacja.
Pont d’Austerlitz łączy 12 dzielnice Paryża z 5 na ulicy Ledru-Rollin oraz z 13 na poziomie Jardin des Plantes (Ogrodu Botanicznego).
Historia.
Budowa mostu była konieczna, aby połączyć przedmieście Saint-Antoine na prawym brzegu Sekwany z Jardin des Plantes na lewym brzegu. Pierwsze prace konstrukcyjne rozpoczęły się w 1801 roku; wówczas inżynier Becquey de Beaupré zaproponował budowę mostu opartego na pięciu łukach. W 1854 roku szerokość mostu zwiększono do 18 m, a ostatecznie szerokość Pont d’Austerlitz wynosi 30 m.
Metro.
Najbliższą stacją paryskiego metra jest Quai de la Rapée.

</doc>
<doc id="1356617" url="https://pl.wikipedia.org/wiki?curid=1356617" title="Rozmiary prącia">
Rozmiary prącia



</doc>
<doc id="1356618" url="https://pl.wikipedia.org/wiki?curid=1356618" title="Rezerwat przyrody Mszar">
Rezerwat przyrody Mszar



</doc>
<doc id="1356619" url="https://pl.wikipedia.org/wiki?curid=1356619" title="Mosley">
Mosley

Osoby:

</doc>
<doc id="1356621" url="https://pl.wikipedia.org/wiki?curid=1356621" title="Rudolph Minkowski">
Rudolph Minkowski

Rudolph Leo Bernhard Minkowski (ur. 28 maja 1895 w Strasburgu, zm. 4 stycznia 1976 w Berkeley) – amerykański astronom pochodzenia niemieckiego-żydowskiego.
Życiorys.
Był synem Oskara Minkowskiego i bratankiem Hermanna Minkowskiego. Uczył się w gimnazjach w Kolonii, Greifswaldzie i Wrocławiu. Od dzieciństwa interesował się astronomią. W 1913 roku rozpoczął studia na Wydziale Fizyki Uniwersytetu Wrocławskiego, ale przerwał je z powodu wybuchu I wojny światowej, w czasie której służył w armii niemieckiej. Po wojnie kontynuował studia, uzyskując tytułu doktora w 1921 u Rudolfa Ladenburga.
Po doktoracie pracował na uczelniach w Getyndze (z Maksem Bornem i Jamesem Franckiem) i Hamburgu ("privatdozent" od 1926). W 1926 ożenił się z Luise David, córką sędziego. W Getyndze i początkowo w Hamburgu pracował nad fizyką atomową i widmami spektralnymi, by potem zająć się astronomią.
W obserwatorium hamburskim poznał swego długoletniego przyjaciela Waltera Baadego oraz Bernharda Schmidta, którego konstrukcje teleskopów potem wykorzystywał. W 1930 został profesorem Uniwersytetu Hamburskiego. Po dojściu Hitlera do władzy, stracił ze względu na żydowskie pochodzenie stanowisko profesora i w 1935 roku wyemigrował do Stanów Zjednoczonych razem z żoną i dziećmi, Evą i Hermannem. Tam od lipca 1935 pracował razem z Baadem w Mount Wilson Observatory. W 1940 otrzymał obywatelstwo USA. Uczestniczył w przygotowywaniu obserwatorium Palomar. Kierował projektem Palomar Observatory Sky Survey, który tworzył atlas fotograficzny północnego nieba z wykorzystaniem teleskopów Schmidta.
Krótko przed przejściem na emeryturę odkrył w 1960 największe znane wówczas (do 1975) przesunięcie ku czerwieni w galaktyce 3C 295. Po przejściu na emeryturę w latach 1961–1965 pracował na Uniwersytecie Kalifornijskim w Berkeley. Gościnnie wykładał także na University of Wisconsin-Madison.
Prowadził badania pozostałości supernowych, zwłaszcza ich widm spektralnych. Razem z Baadem podzielił je dwa nowe typy: typ 1 i 2. Zidentyfikowali optycznie źródła szeregu sygnałów radiowych, m.in. galaktyki Cygnus A, Perseus A oraz pozostałości supernowych Cassiopeia A, Puppis A.
Odkrył mgławicę planetarną Minkowski 2-9. W 1942 odnalazł gwiazdę centralną mgławicy Kraba. W 1950 odkrył kometę nieokresową C/1950 K1 (Minkowski), a w 1951 współodkrył (wraz z Albertem Wilsonem) planetoidę (1620) Geographos.
Wyróżnienia i upamiętnienie.
W 1957 został wybrany do National Academy of Sciences. W 1961 został uhonorowany Złotym Medalem Catherine Wolfe Bruce. W 1968 z okazji stulecia uniwersytetu Berkeley przyznano mu doktorat honoris causa uczelni.
Krater Minkowski na Księżycu upamiętnia Rudolfa i Hermanna Minkowskich. Na cześć Rudolfa – poza mgławicą Minkowski 2-9 – nazwana została także planetoida (11770) Rudominkowski oraz tak zwany obiekt Minkowskiego w sąsiedztwie galaktyki NGC 541. Jego nazwiskiem bywa także określana mgławica Minkowski 92, znana także jako IRAS 19343+2926 lub "ślad buta" ().

</doc>
<doc id="1356622" url="https://pl.wikipedia.org/wiki?curid=1356622" title="Ohad">
Ohad

Ohad (hebr.: אוהד) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1969.
Gospodarka.
Gospodarka moszawu opiera się na uprawach warzyw i kwiatów w szklarniach.

</doc>
<doc id="1356625" url="https://pl.wikipedia.org/wiki?curid=1356625" title="Bacterium pyocyaneum">
Bacterium pyocyaneum



</doc>
<doc id="1356626" url="https://pl.wikipedia.org/wiki?curid=1356626" title="Moseley">
Moseley

Osoby:
Inne:

</doc>
<doc id="1356628" url="https://pl.wikipedia.org/wiki?curid=1356628" title="Dekel">
Dekel

Dekel (hebr.: דקל) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy i przejścia granicznego z Egiptem.
Historia.
Moszaw został założony w 1982.
Gospodarka.
Gospodarka moszawu opiera się na uprawach warzyw i kwiatów w szklarniach.

</doc>
<doc id="1356638" url="https://pl.wikipedia.org/wiki?curid=1356638" title="Romet Ogar 900">
Romet Ogar 900

Romet Ogar 900 (Router A-500) – chiński motorower sprzedawany w Polsce w latach 2007−2011 pod marką Romet. Nazwa motoroweru odwołuje się do tradycji zakładów i popularnych motorowerów Romet Ogar, lecz poza nazwą nie ma nic wspólnego z zakładami Predom Romet. Silnik jest kopią Hondy Super Cub. Rama jest zapożyczona z Yamahy X1.
Historia modelu.
W początkowym okresie produkcja odbywała się w chińskiej firmie "Chuanl Motorcycle Manufacturing Co., Ltd" w Taizhou. Bazuje on na modelu "Longbo LB50Q-5".
W listopadzie 2007 roku rozpoczęto montaż w Polsce, kiedy to uruchomiono montownię motocykli i skuterów spółki Romet Motors w Podgrodziu. Jej oficjalne otwarcie nastąpiło 24 stycznia 2008 roku.
24 kwietnia 2008 roku podczas finałowej Gali XV edycji konkursu "Dobry Wzór" organizowanej przez Instytut Wzornictwa Przemysłowego firma Arkus &amp; Romet Group otrzymała w kategorii wzorów przemysłowych w przestrzeni "Sfera Publiczna" wyróżnienia "Dobry Wzór 2007" za modele "Romet Ogar 900" oraz Romet CRS-50.
Odmiana R-Racing posiada dławiony do 45 km/h silnik, wyróżnia się czerwono-srebrnym, połyskującym lakierem i aluminiowymi obręczami dwóch typów (pięcioramienne i trój ramienne).

</doc>
<doc id="1356641" url="https://pl.wikipedia.org/wiki?curid=1356641" title="Vaastu Shastra">
Vaastu Shastra

Vaastu Shastra to bollywoodzki horror z 2004 roku zrealizowany przez debiutanta Sauraba Naranga, wyprodukowany przez Ram Gopala Varmmę. W filmie gra Sushmita Sen i J.D. Chakravarthi. To historia małżeństwa pani doktór i pisarza, którzy w poszukiwaniu samotności wyprowadzają się z Pune na odludzie.

</doc>
<doc id="1356644" url="https://pl.wikipedia.org/wiki?curid=1356644" title="Melogale personata">
Melogale personata



</doc>
<doc id="1356646" url="https://pl.wikipedia.org/wiki?curid=1356646" title="Dana Elcar">
Dana Elcar

Dana Elcar; "właściwie Ibsen Dana Elcar" (ur. 10 października 1927 w Ferndale w stanie Michigan, zm. 6 czerwca 2005 w Ventura w stanie Kalifornia) – amerykański aktor filmowy i telewizyjny. Popularność przyniosła mu rola w serialu "MacGyver", gdzie zagrał Petera Thorntona, szefa głównego bohatera. 
Był absolwentem Uniwersytetu Michigan. Oprócz "MacGyvera" zagrał w kilkudziesięciu filmach; a także pojawił się gościnnie w popularnych serialach telewizyjnych; m.in.: "Bonanza", "Columbo", "Nieustraszony", "Drużyna A", "Riptide", "Prawo i porządek", "Ostry dyżur". 
W ostatnich latach życia zmagał się z licznymi chorobami. W 1991 stracił wzrok w następstwie jaskry. Cierpiał również na cukrzycę. Zmarł w wieku 77 lat w wyniku komplikacji związanych z zapaleniem płuc.

</doc>
<doc id="1356650" url="https://pl.wikipedia.org/wiki?curid=1356650" title="Bitwa koło Helgolandu (1917)">
Bitwa koło Helgolandu (1917)

Druga bitwa pod Helgolandem – bitwa morska stoczona 17 listopada 1917 roku podczas I wojny światowej, na Zatoce Helgolandzkiej.
17 listopada 1917 roku niemieckie trałowce, które oczyszczały z min szlak przez brytyjskie pole minowe w zatoce Helgoland w pobliżu niemieckiego wybrzeża, zostały przechwycone przez dwa brytyjskie lekkie krążowniki HMS „Calypso” i HMS „Caledon”.
Niemieckie okręty uciekły na południe, pod osłonę pancerników SMS „Kaiser” i SMS „Kaiserin” dowodzonych przez kadm. Ludwiga von Reutera. Krążowniki angielskie zaatakowały niemieckie pancerniki, a tymczasem ich osłona w postaci Pierwszej Eskadry Krążowników Liniowych (w składzie: HMS „Tiger”, HMS „Renown”, HMS „Repulse”, HMS „Courageous” i HMS „Glorious”), pod dowództwem adm. Charlesa Johna Napiera, zmierzała na pomoc.
HMS „Calypso” został trafiony pociskiem kal. 305 mm w mostek. Zginęły wszystkie osoby, które się na nim znajdowały, łącznie z kapitanem okrętu. 
HMS „Repulse” (pod dowództwem kmdr Williama Boyle’a starł się z pancernikami niemieckimi, ale te wycofały się poza własne pola minowe. 
Niemcy w bitwie stracili tylko jeden torpedowiec.

</doc>
<doc id="1356651" url="https://pl.wikipedia.org/wiki?curid=1356651" title="Żuraw biały">
Żuraw biały

Żuraw biały, żuraw syberyjski, żuraw śnieżny ("Leucogeranus leucogeranus") – gatunek dużego, wędrownego ptaka z rodziny żurawi (Gruidae). Jest krytycznie zagrożony wyginięciem.
Systematyka.
Jedyny przedstawiciel rodzaju "Leucogeranus". Nie wyróżnia się podgatunków.
Charakterystyka.
Morfologia.
Wygląd zewnętrzny: 
Upierzenie śnieżnobiałe poza czerwoną skórą na przedniej części głowy. Dziób czarny. Nogi, podobnie jak głowa barwy czerwonej, jednak nieco bardziej jasnej. Długie nogi i szyja zapewniają ptakowi szerokie pole widzenia. Samiec jest nieco większy niż samica.
Rozmiary: 
Długość ciała: 125–140 cm, rozpiętość skrzydeł: 210–260 cm
Masa ciała:
4,9–8,6 kg
Występowanie.
Środowisko
Zarówno podczas okresu zimowania, jak i gniazdowania zamieszkuje podmokłe tereny bagienne.
Zasięg występowania
Gniazduje w arktycznej części Rosji – w Jakucji (na terenie Parku Narodowego „Kytałyk”) i zachodniej Syberii. Wschodnie populacje zimują na rzece Jangcy oraz na jeziorze Poyang Hu w Chinach. Centralna populacja zimowała w Parku Narodowym Keoladeo w Indiach, jednak od 2002 roku nie odnotowano tam żadnych stwierdzeń tego ptaka i prawdopodobnie populacja ta wymarła. Natomiast zachodnia populacja zimuje w Isfahanie oraz Fereidoonkenarze w Iranie.
Pożywienie.
Głównie ryby, płazy, małe gryzonie, czasami także większe owady.
Status i ochrona.
Międzynarodowa Unia Ochrony Przyrody (IUCN) od 2000 roku uznaje żurawia białego za krytycznie zagrożony wyginięciem (CR – "Critically Endangered"); wcześniej, od 1994 roku klasyfikowano go jako gatunek zagrożony (EN – "Endangered"). Liczebność światowej populacji w oparciu o liczenia na zimowiskach z lat 2008, 2011 i 2012 szacuje się na 3500–4000 osobników, z tym że populacja zachodnia jest na skraju wymarcia i należą do niej pojedyncze osobniki. Globalny trend liczebności populacji jest silnie spadkowy.

</doc>
<doc id="1356653" url="https://pl.wikipedia.org/wiki?curid=1356653" title="Ratusz w Kluczborku">
Ratusz w Kluczborku

Ratusz w Kluczborku – zabytkowy ratusz miejski w Kluczborku. Jest budowlą renesansowo-barokową zbudowaną w XVIII wieku. W wiekach późniejszych kilkakrotnie rozbudowywany i remontowany, ostatnio w roku 1926. Obecnie jest siedzibą kilku instytucji, między innymi Urzędu Stanu Cywilnego i biblioteki.
Historia.
Pierwszy ratusz w Kluczborku został zniszczony w pożarze w 1738 roku. W latach 1738–1741 obiekt odbudowano, a roku 1752 powiększono go i wzniesiono wieżę. W roku 1841 z powodu złego stanu technicznego wieża została wyburzona, a w roku 1858 wybudowano nową. W 1859 roku na wieży zainstalowano zegar, a w latach 1890–1891 obiekt rozbudowano o północno-wschodnie skrzydło. W latach 1907–1908 po raz kolejny rozbudowano ratusz, a w 1909 roku oddano do użytku nową salę narad. W roku 1925 na rynku wybuchł pożar, który zniszczył osiem z dwunastu kamieniczek zwanych „Dwunastoma apostołami”. Ponieważ w trakcie pożaru ratusz uległ uszkodzeniu, rok później poddano go renowacji.
Decyzją wojewódzkiego konserwatora zabytków z dnia 6 kwietnia 1964 roku ratusz został wpisany do rejestru zabytków..
W latach 2011–2012 budynek został wyremontowany, przebudowano także drogi dojazdowe do ratusza.
Architektura.
Ratusz w Kluczborku jest dwukondygnacyjną budowlą wzniesioną na planie wydłużonego prostokąta, nakrytą dachem mansardowym z ozdobnymi lukarnami. Ściany szczytowe budynku i przylegających do niego kamieniczek są ujęte w spływy wolutowe i posiadają trójkątne naczółki. Na dachu umiejscowiona jest niewysoka wieżyczka pokryta miedzianą blachą, posiadająca latarnię i nakryta ostrosłupowym hełmem. Wokół latarni jest ażurowa balustrada, a poniżej cztery tarcze zegarowe. Główne wejście do budynku obejmuje neobarokowy portal, odtworzony po pożarze z roku 1925, a na zachodniej ścianie jest tympanon z płaskorzeźbą przedstawiającą ratusz razem z zabudową rynku sprzed pożaru. Na szczycie fasady jest ozdobny barokowy kartusz herbowy.
Do ratusza przylegają dwie kamieniczki pozostałe z dawnego barokowego zespołu „Dwunastu Apostołów”. Obecnie budynek jest siedzibą kilku instytucji, między innymi Urzędu Stanu Cywilnego i biblioteki.
Kapsuła czasu na wieży ratuszowej.
W trakcie ostatniego remontu, podczas demontażu iglicy ratusza w dniu 13 lipca 2012 roku, odnaleziono tzw. kapsułę czasu. W miedzianej kuli znajdowała się ocynkowana tuba zawierająca trzy dokumenty zwinięte w rulon i przewiązane wstążką, datowane na rok 1926.
Dokumenty zostały przetłumaczone z języka niemieckiego na polski i zostały udostępnione na stronie Kluczborka.

</doc>
<doc id="1356657" url="https://pl.wikipedia.org/wiki?curid=1356657" title="Twilight of the Gods (singel)">
Twilight of the Gods (singel)

Twilight of the Gods – jest singlem promującym płytę Twilight of the Gods szwedzkiego zespołu Bathory. Wydany 4 listopada 1991 roku.

</doc>
<doc id="1356659" url="https://pl.wikipedia.org/wiki?curid=1356659" title="Grus leucogeranus">
Grus leucogeranus



</doc>
<doc id="1356660" url="https://pl.wikipedia.org/wiki?curid=1356660" title="Sportivo Barracas Buenos Aires">
Sportivo Barracas Buenos Aires



</doc>
<doc id="1356665" url="https://pl.wikipedia.org/wiki?curid=1356665" title="Acrocephalus melanopogon">
Acrocephalus melanopogon



</doc>
<doc id="1356672" url="https://pl.wikipedia.org/wiki?curid=1356672" title="Cosmopolitan">
Cosmopolitan

Cosmopolitan (Cosmo) – magazyn dla kobiet poświęcony modzie, wydawany oryginalnie w USA jako miesięcznik. 
Pierwszy numer czasopisma wyszedł w 1886 wydany przez Schlicht &amp; Field jako The Cosmopolitan. Do 1960 roku było to czasopismo przeznaczone dla całych rodzin. Obecnie Cosmopolitan ukazuje się w ponad 34 wersjach językowych, w tym także w polskiej, i dociera do odbiorców w ponad 100 krajach, w tym w Polsce. W 2019 r. wydawca magazynu Marquard Media Polska zapowiedział zakończenie wydawania magazynu z końcem 2019 r. w związku z wycofaniem się z rynku prasy.
We wrześniu 2018 roku redaktor naczelną polskiego wydania magazynu Cosmopolitan została Joanna Mroczkowska, która zastąpiła na tym stanowisku Hannę Wolską.

</doc>
<doc id="1356673" url="https://pl.wikipedia.org/wiki?curid=1356673" title="Stary Ratusz w Białogardzie">
Stary Ratusz w Białogardzie

Stary Ratusz w Białogardzie - budynek Starego Ratusza w Białogardzie jest klasycystyczną kamienicą kupiecką wybudowaną w 1827. Budynek murowany z cegły, otynkowany, dach dwuspadowy, od ulicy Staromiejskiej naczółek, pokrycie karpiówką, na osi wejścia szachulcowa wstawka, zamknięta tympanonem. Portal prowadzący do piwnic ceglano - kamiennych wbrew pozorom nie barokowy, lecz pseudo. W 1847 została dobudowana do budynku drewniana wieża zegarowa, konstrukcji słupowej, oszalowana deskami. Górna kondygnacja wieży otwarta na cztery strony. Kondygnacje przedzielone gzymsami. Parter na osi wejścia zryzalitowany. Gzyms wieńczący z modylionami, silnie wysunięty, bogato profilowany. Drzwi wejściowe oryginalne, zdobione.
Do 1924 budynek był siedzibą władz miejskich (w tym roku ukończono budowę Nowego Ratusza). W latach 1926-1952 w budynku mieściło się muzeum. Do 1998 mieściły się w nim mieszkania komunalne. Od 2004, po gruntownym remoncie ponownie siedziba muzeum i Pałac Ślubów.

</doc>
<doc id="1356676" url="https://pl.wikipedia.org/wiki?curid=1356676" title="Jegocin">
Jegocin

 
Jegocin – jezioro w woj. warmińsko-mazurskim, w pow. piskim, w gminach Pisz i Ruciane Nida. Jezioro leży na terenie Pojezierza Mazurskiego, na Równinie Mazurskiej, na południowy wschód od miejscowości Wejsuny. W porównaniu z innymi jeziorami regionu poddane jest bardzo małej presji turystyki. W systemie administracji wodnej tworzy jednolitą część wód "PLLW30265 Jegocin (Duży Jegocin)", leżąc w regionie wodnym Środkowej Wisły. Zaliczane jest do typu 5a, czyli jezior o wysokiej zawartości wapnia, małym wpływie zlewni, stratyfikowanych, leżących w północno-wschodniej części Polski.
Jest jednym z młodszych jezior w Polsce – powstało w trakcie holoceńskiego optimum klimatycznego. Z okresu atlantyckiego i subborealnego pochodzą osady jeziornych margli, a z subatlantyckiego torfów.
Morfometria i położenie.
Jezioro leży w Puszczy Piskiej, w obrębie Mazurskiego Parku Krajobrazowego oraz obszarów Natura 2000 Puszcza Piska (PLB280008, obszar specjalnej ochrony ptaków) oraz Ostoja Piska (PLH280048, specjalny obszar ochrony siedlisk). Leży w dorzeczu Pisy, a wraz z nim w dorzeczu odpowiednio Narwi i Wisły.
Powierzchnia zwierciadła wody według różnych źródeł wynosi od 119,0 ha do 127,4 ha.
Zwierciadło wody położone jest na wysokości 122,2 m n.p.m. lub 123,2 m n.p.m. Średnia głębokość jeziora wynosi 9,0 m, natomiast głębokość maksymalna 36,1 m. Objętość to 11439700 m³.
Jest to zbiornik bezodpływowy o nieregularnym kształcie linii brzegowej. Jego północno-wschodnią odnogą jest zatoka Śniardwy. Zlewnia bezpośrednia jeziora mierzy 1,7 km², podczas gdy całkowita 17,5 km². Prawie cała zlewnia jest zbudowana z utworów sandrowych i jest w dużej mierze zalesiona, z dominacją borów sosnowych.
Sandr piski, na którym leży Jegocin, na północ od tego jeziora ma spadek ku północy, w kierunku niecki Śniardw, podczas gdy na południe od niego, ku południowi, zgodnie z biegiem Pisy.
Zbiornik otoczony jest lasem i objęty strefą ciszy. Nie jest użytkowany rekreacyjnie. Nie jest odbiornikiem ścieków. Wokół brzegów nie ma żadnych zabudowań ani miejsc biwakowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jegocin", a jako jego część wyodrębniana jest zatoka "Śniardwy". W większości publikacji i na mapach topograficznych jezioro to występuje pod nazwą "Jegocin Duży". Nazwa "Jegocin Duży" ma pomóc w odróżnieniu od pobliskiego jeziora Jegocinek, zwanego "Jegocinem Małym".
Wcześniej jezioro nosiło niemiecką nazwę "Großer Jagodschin See". W XIX wieku w okolicy znajdowało się leśnictwo Jegodschen.
Stan wód.
Ze względu na sposób użytkowania zlewni zanieczyszczenie wód Jegocina jest nieznaczne. Należy on do jezior, w których wzrost stężenia jonów wapnia – zauważalny we wszystkich badanych polskich jeziorach w drugiej połowie XX wieku – był stały, ale niewielki, podczas gdy w tym samym okresie w jeziorach położonych na obszarach rolniczych był on znaczny.
Jegocin od 1991 roku wchodzi w zestaw jezior reperowych, tj. poddanych regularnemu monitoringowi jakości wody w celu śledzenia trendów zmian środowiska. Ocena w roku 1991 wskazywała na trzecią klasę czystości, w następnych kilku latach zaś na klasę drugą. W 1998 roku czystość wód oceniono już na pierwszą klasę. Poprawa czystości wód umożliwiła zasiedlenie głębszej warstwy dna przez rośliny fitolitoralu. W ciągu siedmiu lat – między 1997 a 2004 – dało to przyrost pokrycia powierzchni jeziora przez fitolitoral o kilka hektarów z 37,6% do 39,8%. Mimo że rynnowa morfometria Jegocina może powodować zaniżanie oceny stanu na podstawie Makrofitowego Indeksu Stanu Ekologicznego, w różnych badanych latach wskazuje on bardzo dobry stan ekologiczny. W podobnym okresie średnia widoczność krążka Secchiego w najgłębszym miejscu jeziora wyniosła 2,7 m. Inne badania współczesne potwierdzają bardzo dobry stan ekologiczny pozostałych badanych biologicznych elementów oceny, czyli fitobentosu i fitoplanktonu. Na przełomie XX i XXI wieku zagęszczenie fitoplanktonu było niskie. Jego miara, czyli zawartość chlorofilu a, wynosiła średnio 2,4 μg dm−3, podczas gdy przeciętna zawartość w polskich jeziorach monitorowanych w tym czasie wynosiła ok. 30 μg dm−3. Stan bezkręgowców bentosowych wyznaczony na podstawie metody badania wylinek ochotkowatych był bardzo dobry. Parametry fizyczno-chemiczne również spełniają kryteria stanu bardzo dobrego lub dobrego, więc jezioru przyznawana była pierwsza klasa jakości. Wyjątkiem są warunki tlenowe, jednak są one wynikiem morfometrii jeziora (głębokie jezioro rynnowe o wysokich brzegach słabo podlegające miksji), a nie zanieczyszczenia. Również stan chemiczny wód jeziora był w pierwszej połowie cyklu monitoringowego 2010-2015 oceniany jako dobry. W 2014 roku zbadano również stan zespołów ryb, uzyskując wartości dla stanu dobrego, czyli drugiej klasy jakości.
Praktyczny brak presji turystycznej ma wpływ nie tylko na ekosystem jeziora, ale również wpływa na entomofaunę przybrzeżnego lasu. W porównaniu z obrzeżami jezior poddanych większej presji, nad Jegocinem jest więcej gatunków wilgociolubnych, potrzebujących do bytowania kryjówek, które w innych warunkach łatwo ulegają zadeptaniu.

</doc>
<doc id="1356679" url="https://pl.wikipedia.org/wiki?curid=1356679" title="Misja specjalna">
Misja specjalna

Misja specjalna – specjalne posłannictwa "ad hoc" (co stanowi główną różnicę między misjami specjalnymi a stałymi przedstawicielstwami dyplomatycznymi) wysyłane przez państwo do innego państwa za jego zgodą, na czas określony, w celu rozpatrzenia z nim określonych spraw lub wypełnienia wobec niego określonego zadania. Misje specjalne mogą służyć interesom państw zarówno w przypadku istnienia stosunków dyplomatycznych i konsularnych jak również w przypadku ich braku (mogą służyć nawiązaniu takich relacji), a także w sytuacji wojny.
Kwestie związane z zasadami działania misji specjalnych reguluje "Konwencja o misjach specjalnych" z 1969 roku. W sprawach nie uregulowanych Konwencją stosuje się międzynarodowe prawo zwyczajowe.
Cechy misji specjalnej:
Zakres tematyczny, czasowy oraz terytorialny jak również skład misji specjalnej są zawsze wynikiem porozumienia zainteresowanych państw.
Nie istnieje podział misji specjalnych ze względu na ich szefa (status osoby stojącej na czele misji specjalnej). Misja specjalna nie traci swego "specjalnego" charakteru ze względu na status jednostki stojącej na jej czele. Przedstawiciele państwa wysyłającego oraz członkowie personelu dyplomatycznego powinni mieć obywatelstwo państwa wysyłającego. Przywileje oraz immunitety przyznawane misji mają charakter funkcjonalny.
Za obopólną zgodą wszystkich zainteresowanych stron:
W każdym wypadku misja każdego z państw jest traktowana osobno (musi zostać zaakceptowana przez państwo przyjmujące).
Podział misji specjalnych ze względu na jej formę:
Podział misji specjalnych oraz ich zakres osobowy (wykształcił się w ramach praktyki państw):

</doc>
<doc id="1356682" url="https://pl.wikipedia.org/wiki?curid=1356682" title="Kierownictwo Walki Konspiracyjnej">
Kierownictwo Walki Konspiracyjnej

Kierownictwo Walki Konspiracyjnej (KWK) – organ kierujący akcją bieżącą Armii Krajowej (AK), utworzony wewnątrz Komendy Głównej AK jesienią 1942 roku na mocy decyzji dowódcy AK gen. S. Roweckiego "Grota". W skład KWK wchodzili: dowódca AK, szef sztabu Komendy Głównej AK oraz szefowie poszczególnych pionów: Kedywu, Biura Informacji i Propagandy, Wydziału Kontrwywiadu w II oddziale Sztabu oraz szef Kierownictwa Walki Cywilnej. 
W połowie lipca 1943 roku KWK przestało istnieć; w myśl porozumienia między Delegatem Rządu Rzeczypospolitej Polskiej na Kraj a dowódcą AK kierowanie całą akcją bieżącą w kraju (nie tylko akcją bieżącą AK) przejęło Kierownictwo Walki Podziemnej. Niektóre źródła podają, że Kierownictwo Walki Podziemnej powstało w wyniku połączenia w 1943 Kierownictwa Walki Konspiracyjnej z Kierownictwem Walki Cywilnej. Jego pierwszym zadaniem było rozpowszechnienie zasad walki cywilnej w całym kraju, następnym- ich egzekwowanie. Miały temu służyć sądy podziemne. Komplet sądzący składał się z trzech sędziów, z których jeden musiał być prawnikiem zawodowym, a orzekał na podstawie zgromadzonego materiału dowodowego i zeznań świadków. Rozprawy były tajne, a o doprowadzeniu oskarżonego decydował przewodniczący, o ile nie zagrażało to bezpieczeństwu sądu. Oskarżonego, nawet nieobecnego, bronił wyznaczony obrońca. Od wyroku nie przysługiwało odwołanie, ale wymagał on zatwierdzenia odpowiedniego delegata rządu. Orzeczenie kary śmierci za zdradę, szpiegostwo, denuncjację lub prześladowania oparte były na polskim kodeksie karnym z 1932 roku a uchwała Komitetu Ministrów do Spraw Kraju z 16.04.1940 roku nadawała sądom podziemnym charakter sądów państwowych.
Kierownictwo posiadało własną sieć radiostacji pozwalającą utrzymać kontakt z Londynem. Szczególną rolę odegrała radiostacja "Świt", uruchomiona pod Londynem. Dzięki stałemu napływowi świeżych informacji drogą radiową z kraju oraz ścisłej tajemnicy utrzymywanej przez Kierownictwo udało się stworzyć pozory nadawania z terenu Polski. Inne działania Kierownictwa obejmowały akcje przeciwko przymusowi pracy, kontyngentom oraz kinom i loterii, z których dochody płynęły na uzbrojenie armii niemieckiej. Po wybuchu wojny niemiecko-radzieckiej wzmogła też działalność organizacja małego sabotażu "Wawer". Od lipca 1942 Kierownictwo informowało drogą radiową Londyn o nasilającej się akcji antyżydowskiej. Niestety, czynniki alianckie nie wierzyły doniesieniom z Polski, uważając je za przesadzone. Dopiero po paru miesiącach, gdy wywiad angielski potwierdził wiadomości o tragedii żydowskiej, depesze Kierownictwa zaczęto traktować poważniej. 17.09.1942 roku Kierownictwo wydało odezwę stwierdzającą bezprecedensowy charakter mordu na Żydach. Nie mogąc mu się przeciwstawić czynnie, Kierownictwo w imieniu całego narodu zaprotestowało przeciw zbrodni dokonywanej na ludności żydowskiej. W listopadzie 1942 roku specjalny emisariusz Delegatury Jan Kozielewski-Karski, który uprzednio dostał się w przebraniu wartownika estońskiego do wnętrza obozu w Bełżcu, dotarł na Zachód, gdzie poinformował w szczegółach rządy RP, Wielkiej Brytanii i USA o ludobójstwie niemieckim na Żydach w Polsce. 
04.12.1942 roku z inicjatywy licznych organizacji podziemnych powołano do życia, za zgodą Delegata Rządu, Radę Pomocy Żydom pod kryptonimem "Żegota" z Julianem Grobelnym z PPS na czele. Rada rozszerzyła i usprawniła opiekę nad ukrywającymi się Żydami, dostarczając im kryjówek, dokumentów, pieniędzy, żywności czy opieki lekarskiej. Przypadki szantażu lub denuncjacji były surowo tępione. W marcu 1943 roku Kierownictwo wydało oświadczenie zapowiadające bezwzględne karanie tego rodzaju przestępstw, a wkrótce wydano pierwsze wyroki śmierci za "szmalcownictwo".

</doc>
<doc id="1356686" url="https://pl.wikipedia.org/wiki?curid=1356686" title="Abraham Cytryn">
Abraham Cytryn



</doc>
<doc id="1356688" url="https://pl.wikipedia.org/wiki?curid=1356688" title="Julio Montero Castillo">
Julio Montero Castillo

Julio Walter Montero Castillo (ur. 25 kwietnia 1944 w Montevideo) – piłkarz urugwajski, lewy defensywny pomocnik i obrońca. Ojciec Paolo Montero.
Był w kadrze „40” na finały mistrzostw świata w 1966 roku. Jako piłkarz klubu Club Nacional de Football wziął udział wraz z reprezentacją Urugwaju w turnieju Copa América 1967, gdzie Urugwaj zdobył mistrzostwo Ameryki Południowej. Zagrał w czterech meczach – z Boliwią (zdobył bramkę), Wenezuelą, Chile i Paragwajem. Nie wystąpił tylko w ostatnim meczu z Argentyną.
Wciąż jako gracz "Nacionalu" wziął udział w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał wówczas we wszystkich sześciu meczach – z Izraelem, Włochami, Szwecją, ZSRR, Brazylią i Niemcami.
Będąc piłkarzem hiszpańskiego klubu Granada CF grał także w finałach mistrzostw świata w 1974 roku, gdzie Urugwaj odpadł już pierwszej rundzie. Montero Castillo wystąpił tylko w jednym spotkaniu – z Holandią, gdzie otrzymał czerwoną kartkę.
Od 4 stycznia 1967 do 3 maja 1978 rozegrał w reprezentacji Urugwaju 41 meczów i zdobył 1 bramkę.
Grał w klubach Liverpool i Nacional, z którym dotarł do finału Copa Libertadores 1967 i Copa Libertadores 1969. W obu przypadkach Nacional przegrał finał z drużyną z Argentyny - najpierw z Racingiem, a za drugim razem z Estudiantes La Plata. W Copa Libertadores 1971 Montero Castillo znów dotarł z Nacionalem do finału i tym razem jego klub pokonał Estudiantes La Plata, zdobywając cenny puchar. W tym samym roku Nacional zdobył Puchar Interkontynentalny, wykazując wyższość nad finalistą Pucharu Mistrzów klubem Panathinaikos Ateny. Montero Castillo dotarł także do półfinału Copa Libertadores 1972. Po tych sukcesach Montero Castillo w 1973 przeniósł się do Argentyny, do klubu CA Independiente.
Od 1966 do 1973 Montero Castillo, grając w Nacionalu oraz w Independiente (w 1973) rozegrał w Pucharze Wyzwolicieli 68 meczów i zdobył 5 bramek.
Po krótkim pobycie w Argentynie Montero Castillo wyjechał do Hiszpanii, gdzie grał w klubach Granada i Elche CF.

</doc>
<doc id="1356689" url="https://pl.wikipedia.org/wiki?curid=1356689" title="Hanna Poznańska-Linde">
Hanna Poznańska-Linde

Hanna Poznańska-Linde (ur. 22 kwietnia 1927 w Łodzi, zm. 2 maja 2008 w Warszawie) – polska lekarka oraz działaczka społeczności żydowskiej i Stowarzyszenia Dzieci Holocaustu, profesor Akademii Medycznej w Bydgoszczy.
Podczas II wojny światowej wraz z matką i ojcem przebywała w getcie łódzkim. W trakcie likwidacji getta (sierpień 1944) wraz z rodzicami ukrywała się na jego terenie do czasu zakończenia okupacji niemieckiej w Łodzi 19 stycznia 1945 roku. Jej ojciec – Jakub Poznański prowadził w getcie dziennik, który został po wojnie dwukrotnie wydany ("Dziennik z łódzkiego getta", Łódź 1960 i Warszawa 2002, wyd. 2 popr. i rozszerzone).
Po wojnie ukończyła studia na wydziale humanistycznym Uniwersytetu Łódzkiego i Akademię Medyczną w Łodzi. Specjalizowała się w zakresie chorób wewnętrznych i diagnostyki laboratoryjnej. Była pracownikiem naukowym w stopniu doktora habilitowanego w Akademii Medycznej w Bydgoszczy, na stanowisku profesora uczelnianego. Przez dziesięć lat była kierownikiem Katedry Diagnostyki Laboratoryjnej. Działała w Stowarzyszeniu Dzieci Holocaustu.
Hanna Poznańska-Linde jest pochowana na cmentarzu żydowskim przy ulicy Okopowej w Warszawie (kwatera 2).
Współautorka lub redaktorka publikacji:
Przełożyła publikacje zagraniczne:

</doc>
<doc id="1356691" url="https://pl.wikipedia.org/wiki?curid=1356691" title="Flatlandia">
Flatlandia

Flatlandia czyli kraina płaszczaków – powieść Edwina Abbotta, wydana w roku 1884, w oryginale zatytułowana "Flatland: A Romance of Many Dimensions".
Rzecz dzieje się w dwuwymiarowej krainie, jej bohaterami są płaszczaki, więc książka przez wielu uważana za wstęp do rozważań na temat wymiarów przestrzennych.
Książka stanowi z jednej strony krytykę społeczeństwa epoki wiktoriańskiej, z drugiej strony może być traktowana jako esej matematyczny na temat czwartego wymiaru. Historia kilkukrotnie ekranizowana.

</doc>
<doc id="1356692" url="https://pl.wikipedia.org/wiki?curid=1356692" title="Julio Walter Montero Castillo">
Julio Walter Montero Castillo



</doc>
<doc id="1356703" url="https://pl.wikipedia.org/wiki?curid=1356703" title="Konsekwencjalizm">
Konsekwencjalizm

Konsekwencjalizm albo konsekwencjonizm – zespół teorii normatywnych dotyczących powinności moralnej, określanych też jako teorie teleologiczne powinności moralnej. Głoszą one, że zachodzenie powinności moralnej zależy w całości od wartości rzeczywistych lub oczekiwanych konsekwencji czynów, które miałaby ta powinność obejmować. Przeciwieństwem konsekwencjalizmu są teorie formalistyczne (deontologiczne), według których powinność moralna zależy od jakichś innych niż konsekwencje czynów czynników, np. od ich natury.
Richard Brandt wyróżnia dwa główne typy konsekwencjalizmu: teorie egoistyczne i teorie uniwersalistyczne. Według teorii egoistycznych powinność moralna obejmuje czyny tworzące maksymalnie wartościowy stan dla ich podmiotu – może to być np. spełnienie jego pragnień. Konsekwencjalizm uniwersalistyczny głosi natomiast, że powinnością moralną jest dokonanie takiego czynu, którego konsekwencją jest przyrost dobra w ogóle.

</doc>
<doc id="1356707" url="https://pl.wikipedia.org/wiki?curid=1356707" title="Ümit Korkmaz">
Ümit Korkmaz

Ümit Korkmaz (ur. 17 września 1985 w Wiedniu) – austriacki piłkarz tureckiego pochodzenia grający na pozycji bocznego pomocnika.
Kariera klubowa.
Korkmaz urodził się w Wiedniu w rodzinie tureckich emigrantów. Pierwsze piłkarskie kroki stawiał w młodzieżowej drużynie zespołu SC Wacker Wiedeń. Z kolei w 1996 roku podjął treningi w innym stołecznym zespole, SK Slovan-HAC Wiedeń. Z czasem występował w pierwszej drużynie w rozgrywkach Oberligi, a latem 2005 roku trener amatorskich rezerw Rapidu Wiedeń Andreas Reisinger postanowił ściągnąć zawodnika do tego klubu. Tuż po debiucie doznał kontuzji dłoni, ale z czasem stał się jednym z czołowych zawodników zespołu. Zdobył 12 bramek, zaliczył 24 asysty, a zespół został mistrzem ligi i awansował do Regionalligi Ost.
Latem 2006 Ümit trafił do składu pierwszego zespołu Rapidu. W drużynie prowadzonej przez Georga Zellhofera zadebiutował 19 lipca w przegranym 0:1 wyjazdowym spotkaniu z SV Mattersburg. W barwach Rapidu często występował w pierwszym składzie, a w kwietniowym meczu z FC Wacker Tirol (3:2) zdobył pierwszego gola w ekstraklasie Austrii. Z Rapidem zajął 4. miejsce w lidze, a na koniec sezonu 2006/2007 został wyróżniony nagrodą dla Debiutanta Roku. W sezonie 2007/2008 wystąpił z Rapidem w Pucharze Intertoto, a następnie w Pucharze UEFA. Na koniec sezonu Rapid o 5 punktów wyprzedził Red Bull Salzburg i został mistrzem Austrii. Korkmaz zaliczył 31 meczów w lidze, w których zdobył 2 bramki.
W letnim okienku transferowym 2008 Korkmaz odszedł za 2,3 miliona euro do niemieckiego Eintrachtu Frankfurt.
Statystyki.
"Aktualne na 15 października 2018:"
Kariera reprezentacyjna.
W 2007 roku Korkmaz zdecydował o wyborze gry dla reprezentacji Austrii. Zadebiutował w niej 27 maja 2008 roku w zremisowanym 2:2 meczu z Nigerią. Dzień później został powołany przez selekcjonera Josefa Hickersbergera do kadry na Mistrzostwa Europy 2008.

</doc>
<doc id="1356708" url="https://pl.wikipedia.org/wiki?curid=1356708" title="Umit Korkmaz">
Umit Korkmaz



</doc>
<doc id="1356709" url="https://pl.wikipedia.org/wiki?curid=1356709" title="Zbigniew Niemczycki">
Zbigniew Niemczycki

Zbigniew Marian Niemczycki (ur. 23 stycznia 1947 w Nisku) – polski przedsiębiorca, od kilkunastu lat znajdujący się na liście 100 najbogatszych Polaków tygodnika „Wprost”. Jego majątek szacuje się na 1,7 mld zł.
Życiorys.
Uczęszczał do Liceum Ogólnokształcącego im. Komisji Edukacji Narodowej w Stalowej Woli, gdzie złożył egzamin maturalny w 1965. W latach 70. był kierownikiem klubu studenckiego. Po wyjeździe do USA pracował jako elektryk w Zionsville i menedżer w wytwórni muzycznej TRC Records, w której zajmował się promowaniem polskich wykonawców, w tym Krzysztofa Krawczyka.
Jest właścicielem Curtis Group – działającej na rynku farmaceutycznym, lotniczym (White Eagle Aviation), RTV, hotelarskim (hotel w Juracie) – oraz założycielem i prezesem Fundacji „Polskie Orły”. Jest prezesem zarządu Polskiej Rady Biznesu i wiceprezesem Rady Głównej Business Center Club. Był również organizatorem corocznego pikniku lotniczego w Góraszce, gdzie teraz należąca do niego firma (Curtis Development) zajmuje się budową centrum handlowego. Wchodzi w skład Komitetu Wspierania Muzeum Historii Żydów Polskich Polin w Warszawie.
Z żoną Katarzyną Frank-Niemczycką ma trzech synów.

</doc>
<doc id="1356710" url="https://pl.wikipedia.org/wiki?curid=1356710" title="Aleksander Friedman">
Aleksander Friedman



</doc>
<doc id="1356713" url="https://pl.wikipedia.org/wiki?curid=1356713" title="Tashan">
Tashan

Tashan („Styl") to bollywoodzki film akcji z wątkiem miłosnym, debiut reżyserski scenarzysty filmów "Guru" i "Dhoom" - Vijaya Krishny Acharyi. W rolach głównych Akshay Kumar, Saif Ali Khan, Kareena Kapoor i Anil Kapoor. Film opowiada o miłości przeplatanej kradzieżami, ucieczkami i pogoniami.
Zdjęcia do filmu kręcone były w indyjskim stanie Kerala, w Haridwar nad Gangesem, w Mumbaju, w Ladakh, Radżastanie i w Grecji.
Film wyprodukowali Yash Chopra i jego syn Aditya Chopra. Do współpracy z nimi aktorzy powrócili po latach: Akshay Kumar grał w filmach produkcji Chopry "Yeh Dillagi" (1994) i "Dil To Pagal Hai" (1997), Kareena Kapoor w "Mujhse Dosti Karoge!" (2002), a Anil Kapoor 16 lat wcześniej - w "Lamhe" (1992).
Fabuła.
Jimmy Cliff, zanglizowany Hindus Jeetender (Saif Ali Khan) robi karierę w wielkiej firmie telekomunikacyjnej dodatkowo dorabiając nauką angielskiego. Resztę czasu spędza na podrywaniu kolejnych dziewczyn. Jego życie zmienia się jednak, gdy pewnego dnia w strugach deszczu wyłania się przed nim ta jedna jedyna: Pooja (Kareena Kapoor). Jimmy skwapliwie zgadza się uczyć angielskiego jej szefa Lakhana Singha (Anil Kapoor). Byle tylko być jak najbliżej Pooji. Urzeczony nią, oburzony jej losem, zależnością od szefa, koniecznością spłacenia mu rodzinnych długów, wymuszaniem na niej małżeństwa. Ujęty urodą dziewczyny, wzruszony jej nieszczęściem, nie wyobrażając sobie jej ślubu z kimś innym, Jimmy postanawia zdobyć dla niej pieniądze. Najłatwiej okraść kogoś, kto nam ufa. Oboje okradają więc szefa Pooji. Do żywego dotknięty zdradą Lakhan Singh zrzuca maskę nieporadnie kaleczącego angielski dobrodusznego dziwaka. Okazuje się groźnym gangsterem zwanym jako Bhaiyyaji. Przerażony Jimmy, pełen obaw o Pooję, biegnie na umówione spotkanie. Wstrząśnięty odkrywa, że Pooja znikła. A wraz z nią pieniądze. Został po niej tylko na lustrze napis: „flirtuję, nabieram, oszukuję"...
Muzyka i piosenki.
Vishal-Shekhar, Muzykę do filmu stworzył duet Vishal-Shekhar, autorzy muzyki do takich filmów jak "Om Shanti Om", "Cash", "I See You", "Szalona przyjaźń", "Taxi Number 9211", "Zinda", "Mistrz blefu", "Ek Ajnabee", "My Brother… Nikhil", "", "Dus" i "Shabd".

</doc>
<doc id="1356714" url="https://pl.wikipedia.org/wiki?curid=1356714" title="Metryka FLRW">
Metryka FLRW



</doc>
<doc id="1356720" url="https://pl.wikipedia.org/wiki?curid=1356720" title="Jerzy Olejniczak">
Jerzy Olejniczak

Jerzy Wojciech Olejniczak (ur. 16 kwietnia 1953 w Głownie) – polski samorządowiec, ostatni wojewoda skierniewicki.
Życiorys.
Ukończył studia na Akademii Rolniczo-Technicznej w Olsztynie oraz studia podyplomowe w Szkole Głównej Gospodarstwa Wiejskiego.
Pracował jako kierownik fermy hodowlanej i główny specjalista w hodowli koni w Walewicach. Był też dyrektorem wydziału rolnictwa w urzędzie wojewódzkim. Działał w NSZZ Rolników Indywidualnych „Solidarność” oraz w PSL-PL.
W latach 1997–1998 z rekomendacji Akcji Wyborczej Solidarność zajmował stanowisko wojewody skierniewickiego, ostatniego w historii tego województwa. Później powrócił do prowadzenia własnej działalności gospodarczej. W latach 1998–2002 zasiadał w sejmiku łódzkim I kadencji. Później działał w Partii Centrum, zasiadając w jej radzie politycznej. Ponownie radnym województwa został w 2007 (z ramienia Platformy Obywatelskiej). W 2010 objął stanowisko prezesa jednej z łódzkich spółek komunalnych. Nie uzyskał reelekcji w wyborach samorządowych w 2010. W 2011 był kandydatem komitetu wyborczego wyborców Unia Prezydentów – Obywatele do Senatu w wyborach parlamentarnych, co w rezultacie skutkowało wykluczeniem z PO.
W 1999 otrzymał Złoty Krzyż Zasługi.

</doc>
<doc id="1356722" url="https://pl.wikipedia.org/wiki?curid=1356722" title="Efekt Wertera">
Efekt Wertera

Efekt Wertera – znaczący wzrost samobójstw spowodowany nagłośnieniem w mediach samobójstwa znanej osoby. Informacje o samobójstwach oraz ich opisy zamieszczane w mediach mogą spowodować naśladownictwo. Dotyczy to także małych społeczności (np. szkół) i rodzin (samobójstwo w rodzinie zwiększa prawdopodobieństwo tego, że kolejna osoba popełni samobójstwo).
Nazwa pochodzi od tytułowego bohatera powieści Johanna Wolfganga von Goethego "Cierpienia młodego Wertera".
Efekt Wertera związany jest z konformizmem informacyjnym.

</doc>
<doc id="1356724" url="https://pl.wikipedia.org/wiki?curid=1356724" title="Pont Aval">
Pont Aval

Pont Aval – most na Sekwanie położony w Paryżu. Most łączy 15 z 16 okręgiem paryskim oraz jest połączony z Bulwarem Peryferyjnym Paryża. 
Lokalizacja.
Pont Aval jest ostatnim mostem Sekwany, który znajduje się w granicach administracyjnych Paryża. Most łączy bulwar d'Issy-les-Moulineaux z bulwarem Saint-Exupéry.
Historia.
Łączna długość, wynosząca 313 metrów, czyni Pont Aval najdłuższym mostem Paryża. Otwarcie mostu nastąpiło w 1968. Pont Aval, podobnie jak Pont Amont wziął swoją nazwę od położenia na Sekwanie – amont znaczy górny odcinek rzeki, natomiast aval – dolny.

</doc>
<doc id="1356726" url="https://pl.wikipedia.org/wiki?curid=1356726" title="Już takich nie robią">
Już takich nie robią

Już takich nie robią – nieoficjalna, pierwsza płyta Afrontu. Nagrana w łódzkim studiu Marka Dulewicza dzięki zajęciu wysokiego miejsca na wrocławskim festiwalu i kontraktowi z wytwórnią Blend Records. Data premiery krążka była wielokrotnie przekładana, po pewnym czasie kontrakt z Blend Records został rozwiązany, w konsekwencji płyta nie została wydana. W 2007 roku, po namowie słuchaczy, Afront umieścił płytę w internecie.

</doc>
<doc id="1356727" url="https://pl.wikipedia.org/wiki?curid=1356727" title="Aster (ujednoznacznienie)">
Aster (ujednoznacznienie)



</doc>
<doc id="1356729" url="https://pl.wikipedia.org/wiki?curid=1356729" title="A miało być tak pięknie (album Afront)">
A miało być tak pięknie (album Afront)

A miało być tak pięknie – drugi, tym razem już oficjalny album Afrontu. Nagrany w studiu Marka Dulewicza, który jest także realizatorem płyty. Premiera miała miejsce 7 czerwca 2004 roku. Teksty są autorstwa Janka i Kasa, natomiast za brzmienie odpowiada O.S.T.R.

</doc>
<doc id="1356731" url="https://pl.wikipedia.org/wiki?curid=1356731" title="Teoria biegunów wzrostu">
Teoria biegunów wzrostu

Teoria biegunów wzrostu - teoria ekonomiczna stworzona przez François Perroux, który w połowie XX w. stwierdził, że rozwój regionalny może być stymulowany przez tzw. bieguny wzrostu.
Biegunami tymi mogą być z jednej strony niektóre branże czy przedsiębiorstwa, wyróżniające się wysoką dynamiką rozwoju, a ponadto mające dużą skalę produkcji oraz liczne powiązania z innymi gałęziami produkcji. Z drugiej strony biegunami wzrostu mogą być niektóre społeczności lokalne, wyróżniające się przedsiębiorczością i innowacyjnością, pobudzające rozwój w skali regionalnej. Założenia tej teorii były popularne w Europie zachodniej w latach 70. XX wieku.

</doc>
<doc id="1356732" url="https://pl.wikipedia.org/wiki?curid=1356732" title="Coraz gorzej">
Coraz gorzej

Coraz gorzej – trzeci (drugi oficjalny) album Afrontu, którego premiera miała miejsce 17 listopada 2006 roku. Nagrania na płycie opatrzył swoimi scratchami DJ Haem oraz DJ Gustaffson. Afront współpracował z Bitmejkerem z Brzegu – Metrem, o którym mowa jest w utworze „Metro”.

</doc>
<doc id="1356738" url="https://pl.wikipedia.org/wiki?curid=1356738" title="24h Le Mans 1929">
24h Le Mans 1929

24h Le Mans 1929 – 7. edycja długodystansowego wyścigu 24h Le Mans. Wyścig odbył się w dniach 15-16 czerwca 1929, udział w nim wzięło 50 kierowców z 4 państw.

</doc>
<doc id="1356739" url="https://pl.wikipedia.org/wiki?curid=1356739" title="Myrmekiaphila neilyoungi">
Myrmekiaphila neilyoungi

Myrmekiaphila neilyoungi – gatunek pająka z rodziny Euctenizidae, szeroko rozprzestrzenionego w stanie Alabama, opisany naukowo jako nowy gatunek w 2007. Taksonom Jason Bond odkrył w wyniku badania DNA pająków z rodzaju "Myrmekiaphila", że osobniki chwytane już od 1940 stanowią odrębny, nowy dla nauki gatunek. Nadał pająkowi nazwę gatunkową "neilyoungi" na cześć muzyka rockowego Neila Younga.

</doc>
<doc id="1356742" url="https://pl.wikipedia.org/wiki?curid=1356742" title="CLISP">
CLISP

CLISP – wolna implementacja Common Lispu, pierwotnie rozwijana przez Brunona Haiblego oraz Michaela Stolla dla Atari ST. Obecnie obsługuje systemy Unix oraz Microsoft Windows.
CLISP jest implementacją języka Common Lisp, włączając interpreter oraz kod bajtowy, kompilator, jak również debugger oraz obiektowe systemy (CLOS i MOP).
CLISP został napisany w języku C oraz Common Lisp. Obecnie CLISP jest częścią Projektu GNU dostępną jako wolne oprogramowanie, dostępne na zasadach Powszechnej Licencji Publicznej GNU (GPL).
Historia.
Haible pierwotnie nie zamierzał rozpowszechniać CLISP na zasadach GPL, jednak ostatecznie zgodził się na taką ewentualność w opublikowanej korespondencji elektronicznej z Richardem Stallmanem. Powstał problem czy CLISP był produktem pochodnym biblioteki GNU readline.
Porty.
CLISP jest programem przenośnym, możliwym do uruchomienia niemal na wszystkich systemach operacyjnym z rodziny Unix jak również na Microsoft Windows. Chociaż interpretowany kod bajtowy jest zazwyczaj wolniejszy niż natywne, kompilowane pliki wykonywalne, nie jest zwykle dużym problemem, zwłaszcza w aplikacjach sieciowych, gdzie wejście/wyjście ma zwykle małą przepustowość.
Wykorzystanie.
Paul Graham wykorzystał CLISP do stworzenia Viaweb.

</doc>
<doc id="1356744" url="https://pl.wikipedia.org/wiki?curid=1356744" title="Release the Bats">
Release the Bats

Release the Bats – jedyny singel wydany z płyty Junkyard pod koniec lipca 1981 roku. Płyta 7" zawierała następujące utwory:

</doc>
<doc id="1356748" url="https://pl.wikipedia.org/wiki?curid=1356748" title="Christoph Leitgeb">
Christoph Leitgeb

Christoph Leitgeb (ur. 14 kwietnia 1985 w Grazu) – austriacki piłkarz grający na pozycji ofensywnego pomocnika.
Kariera klubowa.
Leitgeb pochodzi z Grazu. Karierę zawodniczą rozpoczął w tamtejszym Sturmie Graz. Po grze w młodzieżowych drużynach trafił do amatorskich rezerw pierwszego zespołu i przez dwa sezony występował na boiskach Regionalligi Mitte. W 2005 roku został przesunięty przez trenera Michaela Petrovicia do kadry pierwszego zespołu, a 20 września zadebiutował w pierwszej lidze w zremisowanym 2:2 spotkaniu z Rapidem Wiedeń. W lidze zaliczył 20 spotkań i zdobył jednego gola, a w sezonie 2006/07 był już podstawowym zawodnikiem Sturmu, dla którego strzelił 4 bramki.
W lipcu 2007 roku Leitgeb odszedł ze Sturmu i za 1,7 miliona euro przeszedł do najbogatszego klubu w Austrii, Red Bull Salzburg. W nim swój pierwszy mecz ligowy rozegrał 11 lipca przeciwko Rheindorf Altach (4:1), w którym zdobył jedną z bramek. Występował w eliminacjach do Ligi Mistrzów oraz w Pucharze UEFA. Wraz z klubem dziewięciokrotnie zostawał mistrzem kraju (2009–2010, 2012, 2014–2019) i zdobył sześć pucharów kraju (2012, 2014–2017, 2019).
Kariera reprezentacyjna.
W reprezentacji Austrii Leitgeb zadebiutował 23 maja 2006 roku w przegranym 1:4 towarzyskim meczu z Chorwacją. Dzień później został powołany przez selekcjonera Josefa Hickersbergera do kadry na Euro 2008.

</doc>
<doc id="1356752" url="https://pl.wikipedia.org/wiki?curid=1356752" title="Okręg wyborczy Abercromby">
Okręg wyborczy Abercromby

Okręg wyborczy Abercromby powstał w 1885 r. i wysyłał do brytyjskiej Izby Gmin jednego deputowanego. Okręg położony był w Liverpoolu. Okręg został zlikwidowany w 1918 r.

</doc>
<doc id="1356754" url="https://pl.wikipedia.org/wiki?curid=1356754" title="Zamek Hukvaldy">
Zamek Hukvaldy

Hukvaldy – ruiny morawskiego zamku we wsi Hukvaldy w powiecie Frydek-Mistek w Czechach.
Pierwsza wzmianka o zamku pochodzi z 1285 roku. Od połowy 1359 r. stanowił własność biskupów ołomunieckich i ośrodek administracyjny ich państwa hukwaldzkiego. W 1465 roku właścicielem zamku został król Jerzy z Podiebradów, który sprzedał go biskupowi ołomunieckiemu. Później czasowo był własnością panów z Boskovic, którzy dokonali przebudowy. Na początku XVI w. zamek ponownie stał się ponownie własnością biskupów ołomunieckich. W 1760 roku zarząd państwa hukwaldzkiego przeniesiono do nowo wybudowanego pałacyku. Dwa lata później zamek spłonął od uderzenia piorunu i opustoszał. Od tego czasu pozostaje w ruinie. W 1948 roku został upaństwowiony. Udostępniony do zwiedzania.
Zamek zajmuje szczytowe partie mocno wydłużonego wzgórza. Obejmuje teren o długości 320 m i łącznym obwodzie ok. 800 m. Otaczają go dobrze zachowane mury obronne o grubości 2 m, wzmocnione dziewięcioma basztami. Podzielony jest na sześć kolejnych części. Do każdej z nich prowadzi oddzielna brama. Druga brama, prowadząca na główny dziedziniec, stanowi obecnie główne wejście do zamku. Ponad nią wznosi się potężna wieża zwana "Kulatina" o wysokości 34 m i średnicy 25 m - najstarsza część kompleksu obronnego, zbudowana jeszcze w XIII w. przez Arnolda von Hückenswagen. Na dziedzińcu tym znajduje się renesansowa kaplica zamkowa pod wezwaniem św. Andrzeja, zbudowana w 1602 r. Dziedziniec ostatniej części zamku chroniony jest przez dwa narożne bastiony. Znajduje się na nim XVI-wieczna studnia o pierwotnej głębokości 170 m, częściowo zasypana w 1738 r.
Zamek otacza park w stylu angielskim o powierzchni ponad 450 ha. Otoczony jest on XIX-wiecznym murem z neobarokową bramą wjazdową. W drzewostanie znajdziemy wiele starych dębów, lip, wiązów i kasztanowców. W parku, w rozległej zagrodzie, żyją muflony, daniele i jelenie sika. Wśród wielu gatunków gniazdujących tu ptaków należy wymienić kruka i bociana czarnego.

</doc>
<doc id="1356757" url="https://pl.wikipedia.org/wiki?curid=1356757" title="Orectochilus orbisonorum">
Orectochilus orbisonorum

Orectochilus orbisonorum – gatunek chrząszcza z rodziny krętakowatych. Występuje w Indiach. Został nazwany na cześć zmarłego piosenkarza i wokalisty rockowego Roya Orbisona i jego żony Barbary.

</doc>
<doc id="1356758" url="https://pl.wikipedia.org/wiki?curid=1356758" title="Sytuacja prawna osób LGBT w Turcji">
Sytuacja prawna osób LGBT w Turcji



</doc>
<doc id="1356759" url="https://pl.wikipedia.org/wiki?curid=1356759" title="Okręg wyborczy Fylde">
Okręg wyborczy Fylde

Okręg wyborczy Fylde powstał w 1918 r. i wysyłał do brytyjskiej Izby Gmin jednego deputowanego. Okręg został zlikwidowany w 1950 r., ale przywrócono go ponownie w 1983 r. Okręg położony jest w hrabstwie Lancashire.

</doc>
<doc id="1356761" url="https://pl.wikipedia.org/wiki?curid=1356761" title="Maja Barełkowska">
Maja Barełkowska

Maja Barełkowska, właśc. Marzena Barełkowska-Cyrwus, wyst. też jako Maja Barełkowska-Cyrwus (ur. 6 lipca 1962 w Poznaniu) – polska aktorka teatralna, filmowa i telewizyjna.
Życiorys.
Jest absolwentką Wydziału Aktorskiego PWST w Krakowie (1985) i europeistyki na Uniwersytecie Jagiellońskim.
Pracę aktorki teatralnej zaczęła w 1989, w warszawskim Teatrze Polskim. W tym samym roku za rolę Maszy w spektaklu "Trzy siostry" otrzymała nagrodę za najlepszą rolę kobiecą przyznana przez Międzynarodowe Forum Młodej Krytyki na Przeglądzie Szkół Teatralnych w Łodzi.
W 1986 przeniosła się do Łodzi, gdzie do 1989 występowała w Teatrze im. Stefana Jaracza. Następnie w latach 1989–1992 grała w krakowskim Teatrze STU, po czym do 1997 była bez stałego etatu. Od 1997 do 2015 była aktorką Teatru Ludowego w Krakowie. W latach 2015–2018 aktorka Teatru Polskiego w Warszawie.
Na ekranie zadebiutowała w 1988 u boku doświadczonej już aktorki Anny Polony w siódmej części "Dekalogu" – cyklu filmowego Krzysztofa Kieślowskiego. Zagrała w nim skomplikowaną psychologicznie rolę studentki Majki, matki kilkuletniej dziewczynki, o którą postanawia zawalczyć (dziecko zostało bowiem adoptowane przez babcię, a własną matkę uważa za siostrę).
Wystąpiła także w kilku innych filmach oraz w popularnych serialach telewizyjnych.
Życie prywatne.
Jest żoną aktora Piotra Cyrwusa, z którym poznała się na studiach i jeszcze podczas nich wzięli ślub. Mają troje dzieci – Annę Marię, Mateusza i Łukasza.

</doc>
<doc id="1356767" url="https://pl.wikipedia.org/wiki?curid=1356767" title="24h Le Mans 1930">
24h Le Mans 1930

24h Le Mans 1930 – 8. edycja długodystansowego wyścigu 24h Le Mans. Wyścig odbył się w dniach 21-22 czerwca 1930, udział w nim wzięło 34 kierowców z 4 państw.

</doc>
<doc id="1356780" url="https://pl.wikipedia.org/wiki?curid=1356780" title="Dzieje ludzkiej duszy">
Dzieje ludzkiej duszy

Dzieje ludzkiej duszy (ang. The Holy War – The Losing and Taking Again of the Town of Man-soul) – alegoria chrześcijańska Johna Bunyana, przetłumaczona na wiele języków. Alegoria ta jest barwniejsza i żywsza niż Wędrówka Pielgrzyma, a jednocześnie trudniejsza w odbiorze ze względu na poruszaną tematykę oraz możliwą kilkupoziomową interpretację. Zawiera wiele cennych spostrzeżeń i rad duszpasterskich, a także porad i zachęt do toczenia dobrego boju wiary.
Treść dzieła.
Narrator w trakcie licznych podróży dociera do sławnego i wspaniałego miasta Ludzka Dusza. Narrator przebywał w tym mieście przez długi czas i po powrocie do domu relacjonuje dzieje Ludzkiej Duszy.
Miasto to, zgodnie z najstarszymi i najbardziej wiarygodnymi dokumentami (Biblia) zbudował król Szaddai (Bóg Ojciec) dla własnej przyjemności. Otoczył je potężnym i niezdobytym murem (ciało), w którym było pięć bram (zmysły): Brama Ucha, Brama Oka, Brama Ust, Brama Nosa i Brama Dotyku.
W środku miasta znajdował się monumentalny pałac (Serce), które pierwotnie miało być wyłączną rezydencją króla Szaddai. Pałac miał tę właściwość, że rezydująca w nim osoba była jednocześnie władcą całego miasta.
Niejaki Diabolus, dawny sługa króla Szaddai, pozbawiony najwyższego urzędu za zdradę stanu, postanowił zdobyć miasto, aby zemścić się na królu Szaddai za usunięcie z dworu i utratę wszystkich dawniejszych przywilejów.
W Hadesie Diabolus rozpoczął wraz z książętami: Alekto, Apolyonem, Belzebubem, Legionem, Lucyferem, Tysyfonem i Złowrogim, naradę wojenną. Na naradzie ustalono, że:
Diabolus pod postacią węża przybył do Bramy Ucha, przy czym towarzyszący mu zastęp był dla mieszkańców miasta niewidzialny. Diabolusowi udało się nakłonić swymi argumentami mieszkańców miasta do zjedzenia owoców z drzewa poznania dobra i zła. Podczas przemowy Diabolusa umarł pan Niewinny, zaś kapitan Obrońca został śmiertelnie ugodzony strzałą wystrzeloną przez Tysyfona. Mieszkańcy miasta po utracie kapitana Obrońcy nie stawiali oporu argumentacji Diabolusa i zjedli zakazany owoc, po czym otworzyli przed Diabolusem bramy. Po wpuszczeniu do miasta Diabolus rozpoczął swoje rządy starając się osiągnąć całkowitą kontrolę nad miastem i usunąć wszelkie ślady przypominające o związkach miasta z królem Shaddai.
Z kolei król Shaddai wysłał swojego ukochanego Syna – Emanuela w celu odzyskania Ludzkiej Duszy. Emanuel najpierw wysyła swoje oddziały pod dowództwem czterech generałów: Boanerges, Głos-sumienia, Sędzia oraz Wykonawca-wyroku. Wojskom tym nie udaje się zdobyć miasta i dopiero przyjazd samego Syna króla Shaddai zmienia układ sił i sprawia, że mieszkańcy Ludzkiej Duszy wysyłają do Emanuela poselstwo z prośbą o zawarcie pokoju.

</doc>
<doc id="1356785" url="https://pl.wikipedia.org/wiki?curid=1356785" title="Marek Korona">
Marek Korona

Marek Korona (ur. ok. 1590, zm. 1651) – polski pisarz i duchowny katolicki, franciszkanin konwentualny. 
Najprawdopodobniej był chłopskiego pochodzenia. W wieku 17 lat wstąpił do zakonu franciszkańskiego. Podróżował po Włoszech, gdzie odbył studia, uwieńczone doktoratem z teologii. Po powrocie przebywał w Krakowie, Wilnie, Lwowie. W latach 1636-1639 był prowincjałem. Do śmierci przebywał na wschodnich kresach Rzeczypospolitej, m.in. w Korcu na Wołyniu. Korona był prekursorem spolszczenia łacińskiej terminologii filozoficznej, wprowadzone w dziele "Directorium albo raczej wprowadzenie do pojęcia terminów elementów logicznych i filozoficznych" (wydane 1639). Inne dzieło Korony to "Rozmowa theologa katolickiego z rabinem żydowskim przy arianinie nieprawym chrześcijaninie", wydane w 1645 roku.
Przypisy.
Bibliografia

</doc>
<doc id="1356787" url="https://pl.wikipedia.org/wiki?curid=1356787" title="Michael Turner">
Michael Turner

Michael Turner (ur. 29 lipca 1949 r. w Los Angeles) – amerykański astrofizyk-kosmolog teoretyk, autor pojęcia „ciemna energia”'.
Życiorys.
Uzyskał doktorat na Uniwersytecie Stanforda, potem został profesorem na University of Chicago.

</doc>
<doc id="1356792" url="https://pl.wikipedia.org/wiki?curid=1356792" title="Astrofizyk">
Astrofizyk



</doc>
<doc id="1356793" url="https://pl.wikipedia.org/wiki?curid=1356793" title="Bentonville">
Bentonville

Bentonville – miasto w Stanach Zjednoczonych (stan Arkansas), siedziba hrabstwa Benton. Położone jest na wyżynie Ozark. 54,9 tys. mieszk. (2019); wielki ośrodek drobiarstwa (wylęgarnie, tuczarnie) i przemysłu mleczarskiego (serowarstwo). Siedziba sieci sklepów Walmart. 

</doc>
<doc id="1356795" url="https://pl.wikipedia.org/wiki?curid=1356795" title="Mateusz Kuligowski">
Mateusz Kuligowski

Mateusz Ignacy Kuligowski herbu Drogomir (ur. ok. poł. XVII w., zm. po 1699) – polski pisarz, poeta, tłumacz, ksiądz i magister sztuk wyzwolonych i filozofii.
Życiorys.
Uczył się w szkołach jezuickich w Wilnie, m.in. jego profesorem retoryki był Michał Bujnowski (rektor w Nieświeżu i Połocku), a gramatyki Paweł Bochen. Potem prawdopodobnie studiował w 1682 w Padwie, gdzie został zapisany jako Michał Kulikowski, protonotariusz apostolski. Został księdzem oraz magistrem sztuk wyzwolonych i filozofii. W 1675 został plebanem, a następnie dziekanem brzozowskim, w 1688 dziekanem wołkowyskim oraz proboszczem i plebanem wołpińskim (1688–1699). W 1694 był protonotariuszem Stolicy Apostolskiej i archidiakonem bakowieńskim. Najczęściej przebywał na Litwie. Związany z Sapiehami, którym dedykował swoje księgi. Prawdopodobnie był wykładowcą nauk wyzwolonych.

</doc>
<doc id="1356798" url="https://pl.wikipedia.org/wiki?curid=1356798" title="Zagłębie miedziowe">
Zagłębie miedziowe



</doc>
<doc id="1356799" url="https://pl.wikipedia.org/wiki?curid=1356799" title="Michał Kuschius">
Michał Kuschius

Michał Kuschius (ur. 1600 w Brzeźmierzu, zm. 2 września 1654 we Wrocławiu) – polski i niemiecki kaznodzieja luterański.
Michał Kuschius pochodził z Brzezimierza koło Oławy. Uczęszcza do szkoły gimnazjalnej w Toruniu. Następnie był nauczycielem domowym u wrocławskiego rajcy Hansa Vogta, który sfinansował mu dalszą naukę. W latach 1629–1631 studiował na Uniwersytecie w Wittemberdze a następnie w Toruniu. Po studiach, do 1638 roku pełnił obowiązki pastora w Sadkowie i Jaszkotle. Od 1638 roku przebywał we Wrocławiu jako nauczyciel i kaznodzieja luterański.
Pozostawił po sobie dzieło: "Wegweiser zur polnischer und deutschen Sprache (...) Przewodnik do języka polskiego, to jest gruntowna, potrzebna nauka, jako się niemieckie pacholę i dziewczątko polskiego, a zaś Polak niemieckiego języka łatwiej i rychlej nie tylko prawie pisać, rozumieć i mówić nauczyć, na przesadzie, i słów szukać może (...)." wydane we Wrocławiu w 1646 roku.
Od 1638 roku do śmierci był polskim i niemieckim kaznodzieją w kościele św. Krzysztofa oraz rektorem polskiej szkoły.

</doc>
<doc id="1356801" url="https://pl.wikipedia.org/wiki?curid=1356801" title="Krwawienie dokomorowe">
Krwawienie dokomorowe

Krwawienie do macierzy zarodkowej (ang. "Germinal matrix haemorrhage") – najczęstsza postać krwawienia do ośrodkowego układu nerwowego u noworodków. Większość krwawień pojawia się w pierwszej dobie życia, choć możliwe jest wystąpienie krwawienia do 7. dnia życia, jak również w okresie wewnątrzmacicznym.
Częstość krwawień jest zdecydowanie zwiększona (występuje do 30% przypadków) u wcześniaków, zwłaszcza ze skrajnym wcześniactwem (poniżej 32 tygodni życia) oraz u dzieci z bardzo małą masą urodzeniową.
Etiologia.
Główną przyczyną występowania krwawień dokomorowych w tej grupie noworodków jest ich niedojrzałość. Do 32-34 tygodnia życia płodowego pod wyściółką komór obecna jest warstwa macierzysta, z niedojrzałymi i przez to kruchymi naczyniami krwionośnymi, które mogą stać się źródłem krwawienia. U noworodków donoszonych występują u kilku procent i związane są z obecnością przetrwałej warstwy macierzystej, splotu naczyniówkowego lub malformacji naczyniowej.
Do wystąpienia krwawienia predysponują także następujące sytuacje:
Rozpoznanie.
U noworodków urodzonych przed 32-34 tygodniem ciąży wykonuje się badania przesiewowe pod kątem krwawienia dokomorowego. Jest to m.in. badanie wynaczynienia krwi do wypełnionych płynem przestrzeni (komór mózgu) np. ultrasonografia centralnego układu nerwowego.
Klasyfikacja krwawień dokomorowych według Papille'a.
Standardem rozpoznania krwawienia dokomorowego jest ultrasonografia przezciemiączkowa. Na jej podstawie rozpoznaje się 4 stopnie krwawienia:
Rokowanie.
Krwawienie I stopnia charakteryzuje się niewielką ilością wynaczynionej krwi w przestrzeni podwyściółkowej. W stopniu II nieznaczna objętość krwi pojawia się w komorach mózgu. Ulega ona powolnej resorpcji. Oba stopnie krwawienia nie wpływają niekorzystnie na rozwój dziecka.
W III stopniu krwawienia, komory mózgu ze względu na obecność dużej ilości krwi, ulegają poszerzeniu (czasami może mieć ono postać przejściową). Może pojawić się samoistna resorpcja krwi, jednak jej nadmiar może przyczynić się do blokady prawidłowego krążenia i wchłaniania płynu mózgowo-rdzeniowego wokół mózgu. W rezultacie może dojść do wodogłowia, które uciska tkankę mózgową (w III stopniu krwawienia rzadko dochodzi do wodogłowia). Natomiast u dzieci, u których jest konieczne wykonanie zabiegu chirurgicznego mającego na celu odbarczenie mózgu występuje ryzyko opóźnień rozwojowych.
Krwawienie IV stopnia wiąże się z 85-90% ryzykiem zgonu. Występuje tu krwawienie bezpośrednio do tkanki mózgowej, co wiąże się z zagrożeniem trwałego uszkodzenia mózgu oraz pojawieniem się zaburzeń rozwojowych.

</doc>
<doc id="1356803" url="https://pl.wikipedia.org/wiki?curid=1356803" title="Radosław Baran (samorządowiec)">
Radosław Baran (samorządowiec)

Radosław Baran (ur. 5 czerwca 1960 w Czeladzi) – polski samorządowiec, od 2002 do 2010 prezydent Będzina.
Życiorys.
Ukończył II Liceum Ogólnokształcące im. Hanki Sawickiej w Będzinie, następnie studia magisterskie na Akademii Ekonomicznej w Katowicach. W drugiej połowie lat 80. był zatrudniony jako inspektor w Kopalni Węgla Kamiennego Grodziec. Od 1991 pracował jako menedżer w prywatnych firmach, zajmował też kierownicze stanowiska w spółkach prawa handlowego.
W wyborach samorządowych w 2002 został wybrany na prezydenta Będzina. W wyborach samorządowych w 2006 skutecznie ubiegał się o reelekcję z poparciem Platformy Obywatelskiej, wygrywając wybory w pierwszej turze z wynikiem 57,90% poparcia. Cztery lata później nie uzyskał reelekcji. Został natomiast radnym powiatu będzińskiego, utrzymując mandat również w 2014. W 2018 nie wybrano go ponownie.
W 2006 otrzymał Srebrny Krzyż Zasługi.

</doc>
<doc id="1356804" url="https://pl.wikipedia.org/wiki?curid=1356804" title="Równania Friedmana">
Równania Friedmana

Równania Friedmana – podstawowe równania kosmologii relatywistycznej. Określają one ewolucję wszechświata przy założeniu jego przestrzennej jednorodności i izotropowości (braku wyróżnionego miejsca i kierunku). Zostały po raz pierwszy wyprowadzone przez rosyjskiego uczonego Aleksandra Friedmana w 1922 roku z równań pola Einsteina dla płynu o danym ciśnieniu formula_1 i gęstości formula_2 z metryką zwaną obecnie metryką Friedmana-Lemaître’a-Robertsona-Walkera.
Postać równań.
Istnieją dwa niezależne równania Friedmana. Pierwsze z nich określa zmiany pierwszej pochodnej czynnika skali formula_3 w zależności od czasu kosmicznego formula_4
gdzie:
Drugie z równań Friedmana, zwane również "równaniem na przyspieszenie", zawiera drugą pochodną czynnika skali po czasie kosmicznym:
Parametr Hubble’a zmienia się w czasie, a jego obecna wartość, formula_12 zwana jest "stałą Hubble’a" i pojawia się jako współczynnik proporcjonalności w prawie Hubble’a. Natomiast rosnący w czasie czynnik skali (na co wskazują obserwacje astronomiczne) oznacza ekspansję wszechświata.
Z równań Friedmana można wyeliminować ciśnienie, jeżeli zna się równanie stanu rozważanego płynu, czyli związek między jego gęstością a ciśnieniem. Natomiast wprowadzenie "parametru gęstości" formula_13 gdzie formula_14 jest gęstością krytyczną, pozwala na przeformułowanie pierwszego równania Friedmana do ogólnej postaci:
Wielkości formula_16 formula_17 i formula_18 są odpowiednio parametrami gęstości promieniowania, materii i stałej kosmologicznej, zaś formula_19 jest „parametrem krzywizny”. Znajomość tych parametrów, a więc znajomość składu wszechświata, pozwala wnioskować o jego przeszłej i przyszłej ewolucji, oczywiście w przypadku, gdy spełnione jest założenie o jego jednorodności i izotropowości (lub też jest ono dobrym przybliżeniem).

</doc>
<doc id="1356805" url="https://pl.wikipedia.org/wiki?curid=1356805" title="Ulica Lecznicza w Łodzi">
Ulica Lecznicza w Łodzi

Ulica Lecznicza w Łodzi – łódzka ulica o długości ok. 0,3 km, licząca 17 numerów, położona w dzielnicy Górna w obszarze SIM Chojny.
Rozpoczyna się od skrzyżowania z ulicą Rzgowską, a kończy za posesją nr 17 przechodząc w ulicę Podmiejską prowadzącą do ulicy gen. Jarosława Dąbrowskiego. Od początku do posesji pod numerem 13a ma status drogi wewnętrznej; status odcinka od posesji nr 13a do posesji nr 17 jest niejasny, ponieważ nie uwzględniono go w żadnej kategorii dróg w wykazie dróg publicznych. Na całej długości ulicy obowiązuje ruch dwukierunkowy. Przedłużeniem ul. Leczniczej na południowy zachód, za skrzyżowaniem z ul. Rzgowską, jest ulica Piaseczna.
Ulica Lecznicza w całości znajduje się na terenie działalności duszpasterskiej łódzkiej rzymskokatolickiej parafii Matki Boskiej Anielskiej.
Historia.
Historia.
Ulica została wytyczona po roku 1914 (nie istniała jeszcze na wówczas wydanym planie miasta), najprawdopodobniej w połowie drugiej dekady XX wieku, na gruntach wsi Dąbrowa włączonych w granice miasta rozporządzeniem Rady Ministrów z dnia 18 października 1906 roku. Według "Słownika nazewnictwa miejskiego Łodzi" otrzymała nazwę ulicy Małej, czego inne źródło nie potwierdza. Na planie Łodzi w "Atlasie krajoznawczym województwa łódzkiego" Eugeniusza Romera i Juliusza Jurczyńskiego, wydanym w 1923 roku, była już widoczna – pod nazwą Zimna. Łączyła wtedy ulice Rzgowską i Dolną (ob. ul. Podmiejska) i nie miała między nimi przecznicy. Z kolei na "Planie m. Łodzi", wydanym między 1925 a 1930 rokiem nakładem A. I. Ostrowskiego, widoczna jest wspomniana ulica Mała – jako przedłużenie nienazwanej ulicy (prawdopodobnie Zimnej) za skrzyżowanie z ul. Podmiejską, w kierunku północno-wschodnim (przemianowana na początku lat 30. na ulicę Adama Asnyka).
Przed 1927 rokiem zarząd kasy chorych zakupił przy ulicy Zimnej plac z przeznaczeniem pod budowę lecznicy. Rozpoczęcie prac budowlanych było jednak długo odkładane, ponieważ magistrat planował ostateczne uregulowanie przebiegu ulicy i jej przecięcie (ulicą Kasową). Plany zmieniano trzykrotnie, co zmuszało za każdym razem zarząd kasy chorych do korygowania swojego projektu. Na przełomie lat 1926/27 zarząd polecił rozpocząć wstępne prace, jednak magistrat wstrzymał je (po raz czwarty zmieniając plan regulacji przebiegu ulicy), co spowodowało wniesienie skargi przez zarząd kasy chorych do władz wojewódzkich.
Aktualną nazwę – ulicy Leczniczej – nadano najprawdopodobniej na przełomie maja i czerwca 1931 roku, po wybudowaniu gmachu Przychodni Ubezpieczalni Społecznej (obecnie Przychodnia Miejska „Lecznicza” pod numerem 6). W „Dzienniku Zarządu m. Łodzi” z 26 maja została wymieniona jeszcze jako Zimna, natomiast w „Dzienniku Zarządu m. Łodzi” z 9 czerwca – już jako Lecznicza. Ulica miała już wtedy przebieg zachowany do dziś, ale kończyła się rozwidleniem tuż za gmachem lecznicy kasy chorych. Jej przedłużeniem w kierunku północnym była wówczas ulica Podmiejska (dochodząca po skosie w drugą stronę do Czerwonego Rynku i ul. Rzgowskiej), zaś w kierunku północno-wschodnim – ulica Adama Asnyka (obecnie w jej miejscu stoją bloki pod numerami 15 i 17), sięgająca prawie do ul. Juliusza Słowackiego. Zyskała także przecznicę w postaci ulicy Kasowej.
W czasie obu wojen światowych i niemieckiej okupacji miasta obowiązywało natomiast niemieckie nazewnictwo ulic.
W pierwszej połowie 1931 roku w sąsiedztwie nowego gmachu lecznicy kasy chorych magistrat urządził plac gier i zabaw dla dzieci. Zajmował on teren o powierzchni około 2 ha, należący do spadkobierców Ferdynanda Keniga (właściciela cegielni i zakładu włókienniczego), którzy wyrazili zgodę na takie jego wykorzystanie i byli skłonni oddać go miastu w zamian za część glinianki miejskiej przy ul. Pabianickiej. Teren ten znalazł się wtedy wśród proponowanych do utworzenia w mieście stałych ogrodów jordanowskich i skwerów.
W zakresie bezpieczeństwa ruchu drogowego w latach 2011–13 ulica znalazła się na 299. miejscu wśród 362 łódzkich ulic, na których doszło do wypadków (hierarchia malejąca – od ulic z największą liczbą zdarzeń). W tym okresie wydarzył się na niej tylko 1 wypadek, a 1 osoba została w nim ranna.
Komunikacja.
Ulica Lecznicza wraz z będącą jej przedłużeniem ulicą Podmiejską stanowią skrót łączący ulice gen. Jarosława Dąbrowskiego i Rzgowską. Ulicą Leczniczą nie przebiegają obecnie (ani nie przebiegały w przeszłości) żadne linie MPK Łódź i innych przewoźników.

</doc>
<doc id="1356812" url="https://pl.wikipedia.org/wiki?curid=1356812" title="24h Le Mans 1931">
24h Le Mans 1931

24h Le Mans 1931 – 9. edycja długodystansowego wyścigu 24h Le Mans. Wyścig odbył się w dniach 13-14 czerwca 1931, udział w nim wzięło 52 kierowców z 5 państw.

</doc>
<doc id="1356814" url="https://pl.wikipedia.org/wiki?curid=1356814" title="Danuta Minta-Tworzowska">
Danuta Minta-Tworzowska

Danuta Minta-Tworzowska (ur. 26 października 1953 w Gostyniu) – polska archeolog specjalizująca się w zakresie teorii, metodologii i historii refleksji w archeologii, profesor nauk humanistycnzych.
Życiorys.
Studia magisterskie odbyła w latach 1972-1977 na Uniwersytecie im. Adama Mickiewicza. Magisterium uzyskała na podstawie pracy "Systematyka ceramiki kultury przeworskiej z Kruszy Zamkowej, stan. 3." Następnie podjęła pracę zawodową na macierzystym wydziale, uzyskując z dniem 1 lipca 1977 zatrudnienie w Instytucie Prahistorii UAM. 
Stopień doktora nauk humanistycznych w zakresie archeologii uzyskała 2 listopada 1983 na podstawie pracy " Elementy metodologii prahistorii w historiozofii P. Teilharda de Chardin" pod kierunkiem prof. dr hab. Jana Żaka. 
Stopień doktora habilitowanego nauk humanistycznych w zakresie archeologii uzyskała 16 maja 1994 na podstawie pracy pt. "Klasyfikacja w archeologii jako sposób wyrażania wyników badań, hipotez i teorii archeologicznych.". 
Od 1997 jest profesorem Uniwersytetu im. Adama Mickiewicza w Poznaniu. 
W latach 2002-2008 dziekan Wydziału Historycznego UAM (wybrana na dwie kadencje). 
1 września 2008 objęła stanowisko dyrektora Instytutu Prahistorii UAM.
Danuta Minta-Tworzowska od 1992 r. jest członkiem Komisja Metod i Teorii Badań Archeologicznych (wcześniej: Komisji Dziejów i Metodologii Badań Archeologicznych) przy Komitecie Nauk Pra- i Protohistorycznych w Warszawie. Od 1999 r. jest wiceprzewodniczącą Komisji (również na kadencję 2008-2010). Od 1995 r. jest członkiem European Association of Archaeologists, od 1996 r.- członkiem Komisji Archeologicznej PAN, a od 2005 r. - członkiem PTPN.
Wypromowała czterech doktorów i ok. 50 magistrów. 
Nagrody i wyróżnienia.
Za swoją działalność została uhonorowana Medalem Komisji Edukacji Narodowej oraz Srebrnym Krzyżem Zasługi. Minta-Tworzowska została uhonorowana także nagrodami III Stopnia Ministra Szkolnictwa Wyższego za pracę habilitacyjną oraz przyznano jej nagrody rektorskie, ostatnie w latach: 2002, 2003, 2004, 2005, 2006, 2007 - w tym także Nagrody Rektorskie I Stopnia.
Bibliografia.
Wykaz ważniejszych publikacji: 
Monografie.
1984 "Elementy metodologii prahistorii w historiozofii P. Teilharda de Chardin", Poznań.
1994 "Klasyfikacja w archeologii jako sposób wyrażania wyników badań, hipotez i teorii archeologicznych", Poznań.
2001 (z W. Rączkowski), "Archeologia-Paradygmat-Pamięć", Poznań.
2006 (z Ł. Olędzki), "Komu potrzebna jest przeszłość", Poznań.
Artykuły.
1980 "O metodzie systematyki wytworów kulturowych (na podstawie ceramiki naczyniowej z Kruszy Zamkowej, stan.3)", Fontes Archaeologici Posnanienses, t. 31.
1985 "Pradziejowe i wczesnośredniowieczne osadnictwo w rejonie Lwówka", Fontes Archaeologici Posnanienses, t. 34, s. 94-133.
1986 "Model prahistorii inspirowany przez historiozofię", Archeologia Polski, t.31(2), s. 397- 425.
1987 "Kwestia postępu poznawczego w archeologii i prahistorii", Folia Praehistorica Posnaniensia, t.2, s. 5-12.
1987 "Prehistorical Sources in Józef Kostrzewskis view", Folia Praehistorica Posnaniensia, t.3, s. 189- 196.
1991 "Ujęcie nauki w historiozofii P. Teilharda de Chardin", Studia Metodologiczne, t.26, s. 221-236.
1991 (z J. Żak), "Problematyka prahistorii pozytywistycznej", Folia Praehistorica Posnaniensia, t.4, s. 9-25.
1991 "Pamięci Profesora Doktora Jana Żaka (1923-1990) współtwórcy współczesnej prahistorii polskiej", Archeologia Polski, t. 36, s. 323-336.
1993 "Classification et les moyens d` interpretation dans l'archeologie", Actes du XII Congres de USPP, Bratislava.
1994 "Sposoby formułowania hipotez w archeologii i prahistorii", Folia Praehistorica Posnaniensia, t.6, s. 225-255.
1996 (z W. Rączkowski), "Theoretical Traditions in Contemporary Polish Archaeology", Word Archaeological Congres, t. 8, s. 196-209.
1997 "Culture and Society in Traditional and Procesual archaeology", Archaeologia Polona, 1997, t.34, s. 59-81.
1997 "Francuska szkoła logicystyczna jako program badań w archeologii", (w: ) Archeologia i starożytnicy, Łódź 1997.
1998 "Continuity and change of classification in archaeology", (w: ) Theory and practice of archaeological research: Dialogue with the data: The archaeology of complex societies and its context in the '90, t. III, Warszawa 1998, s. 191-223.
1998 "Jerzego Topolskiego koncepcja źródła historycznego a ujęcia źródeł archeologicznych", (w: ) Świat historii, Poznań, 1998, s. 329-340.
2000 "Postmodernizm, myśl postrukturalistyczna a archeologia (Zarys problematyki)", (w: ) Archeologia w teorii i w praktyce, A. Buko &amp; P. Urbańczyk, red., Warszawa 2000, s. 87-97.
2000 "Kwestia przełomu metodologicznego w archeologii i prahistorii polskiej" (w: ) Archeologia i prahistoria polska w ostatnim półwieczu, Poznań 2000, s. 527-537.
2000 "Symbole i symbolika w perspektywie badań archeologicznych", (w: ) Kultura symboliczna w kręgu pól popielnicowych epoki brązu i wczesnej epoki żelaza w Europie Środkowej, B. Gediga, D. Piotrowska (red.), Warszawa-Wrocław-Biskupin, s. 45-54.
2000 "Rekonstrukcje świata pradziejowego wobec krytyki postmodernistycznej", (w: ) Kultury pradziejowe a rzeczywistość, S. Tabaczyński (red.), Warszawa, s. 185-195.
2000 "Rola i znaczenie doświadczenia w archeologii", Przegląd Archeologiczny, t. 48, s. 5-18.
2000 "Świat archeologii w świetle źródeł archeologicznych", Acta historica et museologica Universitatis Silesianae Opaviensis, t.5, Opava, s. 49-59.
2001 (z W. Rączkowski), "Archeologia - Paradygmat - Pamięć. W dziesiątą rocznicę śmierci Profesora Jana Żaka", [w:] Archeologia. Paradygmat. Pamięć, (red.) D. Minta-Tworzowska, W. Rączkowski. Poznań. s. 7-15.
2002 "Between a community of inspiration and the separateness of archaeological traditions", (w: ) Archaologien Europas/ Archaeologies of Europe. Geschichte, Methoden und Theorien/ History, Methods and Theories, Munster, Tuebinger Archaeologische Taschenbucher, P. Biehl, A. Gramsch, A. Marcinak, red., New York, Munchen, Berlin, s. 53 - 64.
2002 "Debates contemporancos na Arqueologia: o examplo da classificacio, parte 2", Revista de Historia da Arte e Arqueologia, t. 4.
2003 "Zakończenie - kilka refleksji na temat refleksji o przeszłości", [w:] Wiara pamięć archeologia, Ł. Olędzki (red.), Poznań, s. 255-262.
2003 ""Archeologies East - Archaeologies West", sprawozdanie z międzynarodowej konferencji w Poznaniu", Folia Praehistorica Posnaniensia, t. X/XI, 2003, s. 373-383.
2003 "Archeologia- Paradygmat-Pamięć. W dziesiątą rocznicę śmierci Profesora Jana Żaka", Folia Praehistorica Posnaniensia, t.X/XI, s. 383-394.
2004 "Zamiast zakończenia", (w) Horyzonty archeologii, K. Jasiewicz &amp; M. Rozwadowski (red.), Poznań 2004 , s. 117-120.
2004 "Les heros dans l'histoire - resume", [w:] Les heros dans lhistoire- Colloque Poznań, M.Kujawska, B. Jewsiewicki (red.), Laval, s. 7-11.
2005 (z W. Rączkowski), "Overcoming the barriers: Jan Żak's involvement in bulding contacts with German archaeology", Archaeologia Polona, vol. 42, s. 128-143.
2006 "Archeolog i inni "kulturolodzy" wobec pytania o potrzebę przeszłości", [w:] Komu potrzebna jest przeszłość, D. Minta-Tworzowska &amp; Ł. Olędzki (red.), Poznań, s. 25-33.
2006 (z Ł. Olędzkim), "Słowo wstępne, czyli komu potrzebna jest przeszłość", [w:] Komu potrzebna jest przeszłość, D. Minta-Tworzowska &amp; Ł. Olędzki (red.), Poznań, s. 5-25.
2006 "Interdyscyplinarność badań naukowych a archeologia", (w) Studia i materiały do dziejów Pałuk, t.VI - XXV lat badań archeologiczno-architektonicznych w Łekneńskim kompleksie osadniczym, A. Wyrwa (red.), Poznań 2006, s. 17-27.
2006 "Interdisciplinary research and archaeology", Archaeologia Polona, 2006, vol. 44, s. 227-237.
2007 (z W. Rączkowski), "Standardy teoretyczne we współczesnej polskiej archeologii", (w:) Pół wieku z dziejów archeologii polskiej, J. Lech (red.), Warszawa, s. 219-247.
Prace popularnonaukowe.
2006 "Wydział Historyczny - jego wczoraj, dziś i jutro", [w:] 30. rocznica utworzenia Wydziału Historycznego Uniwersytetu im. A. Mickiewicza w Poznaniu, Poznań, 2006, s. 7-13.
2006 (z K. Jasiewicz) "Instytut Prahistorii UAM", [w:] 30. rocznica utworzenia Wydziału Historycznego Uniwersytetu im. A. Mickiewicza w Poznaniu, Poznań, 2006 s. 42-51.

</doc>
<doc id="1356816" url="https://pl.wikipedia.org/wiki?curid=1356816" title="Ainars Mielavs">
Ainars Mielavs

Ainars Mielavs (ur. 10 września 1960 w Rydze) – łotewski piosenkarz i kompozytor, tworzący zarówno samemu, jak i z grupami Jauns Mēness oraz Mielavs un Pārcēlāji. Siedmiokrotny zdobywca łotewskiej nagrody muzycznej.
W okresie od 1987 roku do 1999 roku, był wokalistą grupy Jauns Mēness. Zespół grał łotewski folk rock lub "rock bałtyjski". Stopniowo Mielavs stawał się jednym z najpopularniejszych piosenkarzy łotewskich. W 1997 wziął udział w nagrywaniu albumu Imantsa Kalniņša "Par lietām, kuras tā arī nekad nepāriet", z których najbardziej popularną piosenką była "Tā", zaśpiewana wraz z Agnese Barone.
W roku 2000 pojawił się jego pierwszy solowy album, pt. "Es nāku uz taviem smiekliem" z popularnymi "Atpogā manu kreklu" i "Labradors", jak również piosenką "On My Way To The Big Light" wraz z angielską grupą The Waterboys, która zdobyła łotewską nagrodę muzyczną roku 2000 w kategorii utwór popowy lub rockowy. W roku 2002, Ainars Mielavs wydał swój drugi album solowy pt. "Ar dzimtenes sajūtu miegā", jak również wersję rosyjskojęzyczną "С чувством родины во сне". Największą popularność zdobyła piosenka "Tu saviļņoji mani", która uzyskała Nagrodę Roku jako najlepszy utwór popowy i najlepszy teledysk. Album stał się również popową płytą roku. W roku 2003 pojawił się następny album Mielavsa "Dzīvais porcelāns", który jednak nie dorobił się tak wielkiej popularności jak dwa poprzednie.
W roku 2005 wraz z byłymi członkami zespołu Jauns Mēness – Gintsem Solą oraz Jurisem Kroičsem – założył nowy zespół o nazwie Mielavs un Pārcēlāji. W tym samym roku pojawił się ich debiutancki album pt. "Parunā ar sevi" oraz następny "Tad kad pasauli pārdos".

</doc>
<doc id="1356818" url="https://pl.wikipedia.org/wiki?curid=1356818" title="Gdy zamknę oczy">
Gdy zamknę oczy

Gdy zamknę oczy (oryg. "Ko zaprem oči", inny tytuł: "When I close my eyes") – film fabularny produkcji słoweńskiej, w reżyserii Franciego Slaka. Pierwszy film, zrealizowany w niepodległej Słowenii, który był wyświetlany w krajach Europy Zachodniej i w USA. W 1993 film był zgłoszony do nagrody Amerykańskiej Akademii Filmowej dla najlepszego film nieanglojęzycznego, ale nie uzyskał nominacji.
Fabuła.
Mała dziewczynka odnajduje rozdartą kopertę, potem torbę listonosza, a wreszcie powieszonego mężczyznę. Akcja filmu przenosi się w przyszłość, 20 lat później. Ana, która teraz jest już dorosłą kobietą mieszka wraz z ciotką i pracuje na poczcie. Pracę tę uzyskała dzięki pokrewieństwu z nieżyjącym wujkiem, który był aktywistą partyjnym. Urząd, w którym pracuje Ana staje się celem napadu. Kiedy złodziej ucieka Ana znajduje metalowe pudełko z większą kwotą pieniędzy, które zabiera. Policja przydziela jednego z funkcjonariuszy, Ivana, aby ten ją śledził. W czasie obserwacji Ivan próbuje wykorzystać sytuację i zgwałcić Anę. Ana po raz kolejny widzi przypadkowo złodzieja, który ją rozpoznaje.

</doc>
<doc id="1356820" url="https://pl.wikipedia.org/wiki?curid=1356820" title="Multi Media Interface">
Multi Media Interface

Multi Media Interface (MMI) – interfejs użytkownika instalowany w większości samochodów Audi od roku 2004.
Pojęcie.
Konsola sterująca MMI 2G (zdjęcie po prawej) składa się z pojedynczego interfejsu, który kontroluje różne urządzenia i funkcje samochodu, minimalizując w ten sposób ogromną tablicę z przyciskami i tarcze, które zwykle można znaleźć na desce rozdzielczej. 
Na środku znajduje się 5-calowy czarno-czerwony lub 7-calowy 16:9 w pełni kolorowy wyświetlacz, w zależności od rodzaju MMI zainstalowanego w samochodzie. Niżej, pod drążkiem zmiany biegów znajdują się przyciski, pokrętło oraz kilka mniejszych przycisków.
Rodzaje.
System MMI jest podzielony na dwie główne generacje: MMI 2G oraz MMI 3G. Ich charakterystyczne funkcje i elementy wyglądają następująco następujące:
Funkcjonalność i rozszerzenia.
Poniższa lista wskazuje zakres systemów oraz funkcji kontrolowanych przez MMI. Jednakże wszystko zależy od posiadanego rodzaju MMI oraz od wyposażenia samochodu i jego konfiguracji.
Występowanie.
W system MMI wyposażone są następujące samochody Audi:
Aktualizacje oprogramowania.
MMI 2G.
Audi co jakiś czas publikowało nowsze wersje oprogramowania, które miały za zadanie usprawnić działanie systemu MMI. Zazwyczaj aktualizacja oprogramowania nie wnosiła nic nowego dla użytkownika końcowego, jednak wyjątkiem jest europejska wersja 4220, od której można używać nawigacji z widokiem z lotu ptaka.
Również znacząca jest europejska wersja 5150, która pozwala na bezpośrednią aktualizację z dowolnie niskiej wersji, a nie (jak to miało miejsce wcześniej) stopniową aktualizację z użyciem każdej wersji między aktualną a docelową.
Aktualizacje zawierały nowe oprogramowanie nie tylko dla samego modułu MMI, ale również dla wzmacniaczy, tunerów, zestawu bluetooth, systemu AMI, zmieniarek, moduł GPS oraz innych rozszerzeń układu.
Publikowane europejskie wersje oprogramowania
Z racji na to, że płyty z oprogramowaniem można samemu zamówić w Audi (choć w Polsce nie zawsze się to udaje), aktualizację można przeprowadzić samemu. Taka procedura nie wymaga żadnych narzędzi, ani przeszkolenia z zakresu informatyki. Uruchamia się ją kombinacją klawiszy, wsadza płytę z aktualizacją do pierwszego slotu zmieniarki i wykonuje polecenia wyświetlane na ekranie MMI. Dla przykładu, kompletna aktualizacja wszystkich podzespołów do wersji 5570 to proces trwający nawet 2 godziny.
MMI 3G.
Aktualizacja MMI 3G nie jest czynnością jaką użytkownik pojazdu może przeprowadzić sam - wymaga zostawienia samochodu w Autoryzowanym Serwisie Obsługi.

</doc>
<doc id="1356821" url="https://pl.wikipedia.org/wiki?curid=1356821" title="Haruo Nakajima">
Haruo Nakajima

 – japoński aktor i kaskader.
Najbardziej znany z roli Godzilli w dwunastu różnych filmach powstałych w latach 1954-1972. Wcielił się również w inne gigantyczne potwory, jak: Rodan, Meganulon, Moguera, Varan, Mothra, Baragon, Gaira, King Kong, Gezora, Ganimes oraz Gryfon w filmie "Szerokość geograficzna zero". Jego ostatnim filmem z serii o Godzilli był "Godzilla kontra Gigan".
Nakajima był również choreografem filmowych walk Godzilli.

</doc>
<doc id="1356823" url="https://pl.wikipedia.org/wiki?curid=1356823" title="Michel Sardou">
Michel Sardou

Michel Sardou (urodzony 26 stycznia 1947 roku w Paryżu) – autor, kompozytor i piosenkarz francuski.
Syn pary aktorskiej Fernanda Sardou i Jackie Sardou. Próbował swoich sił tak w teatrze jak i w kinie, lecz największe triumfy święcił jako piosenkarz. Od 1970 roku zaliczany jest do najpopularniejszych piosenkarzy francuskich, zarówno ze względu na liczbę sprzedanych płyt jak i kontrowersje, które budzi wokół siebie i swoich tekstów (częste teksty seksistowkie i homofobiczne). Przez ponad 40 lat swojej kariery jego dorobek wynosi 23 wydane albumy i ponad 300 piosenek. Do najbardziej znanych piosenek naleźą "Les lacs du Connemara" i "La maladie d’amour."

</doc>
<doc id="1356825" url="https://pl.wikipedia.org/wiki?curid=1356825" title="Gazy cieplarniane">
Gazy cieplarniane



</doc>
<doc id="1356830" url="https://pl.wikipedia.org/wiki?curid=1356830" title="Traffic Message Channel">
Traffic Message Channel

Traffic Message Channel (TMC) – technologia służąca dostarczeniu kierowcy informacji o ruchu.
TMC Pozwala na ciche dostarczanie wysokiej jakości precyzyjnych, aktualnych i istotnych informacji w języku wybranym przez użytkownika. Dane są przesyłane przez specjalnie zakodowane fale FM przy użyciu RDS FM-System, za pomocą satelity lub Digital Audio Broadcasting. Gdy dane są zintegrowane bezpośrednio z systemem nawigacyjnym, kierowca ma możliwość wyznaczenia alternatywnych tras, aby uniknąć wypadków i korków.
Sposób działania.
Każde zdarzenie na drodze jest wysyłane jako wiadomość TMC. Wiadomość jest kodowana według standardów "Alert C" oraz zawiera dokładne informacje o miejscu i czasie zajścia. Dzięki unikalnemu kodowi dla każdego obszaru na mapie, odbiornik rozsyła informacje w odpowiednim języku do użytkowników.
System TMC jest wspierany przez:
Bezpieczeństwo.
W kwietniu 2007 roku na konferencji CanSecWest przedstawione zostały badania nt. bezpieczeństwa TMC. Prezentacja nazwana Unusual Car Navigation Tricks (ang. "Niecodzienne sztuczki z nawigacją samochodową") udowadniała, że RDS-TMC korzysta z jawnego tekstu. Ponadto pokazano jak w prosty sposób zbudować urządzenie, które będzie mogło wysyłać fałszywe, niebezpieczne dla ruchu informacje.
Cały problem został dokładnie opisany w 64. wydaniu internetowego magazynu Phrack.
Forum.
TMC-Forum jest darmową organizacją zrzeszającą użytkowników TMC. Umożliwia ono przekazywanie informacji o ruchu oraz ich weryfikację.
Dostępność.
Następujące kraje dostarczają usługę TMC:
TMC w Polsce.
Na początku maja 2010 roku fińska firma Destia Traffic (wykupiona 30 czerwca 2010 roku przez Mediamobile Nordic) wraz z RMF FM uruchomiła płatną wersję systemu TMC w Polsce. Zakodowany system działa na falach radiowych wysyłanych przez radio RMF FM.
Serwis działa na obszarze całego kraju, który został podzielony na kilka stref, dzięki czemu kierowcy otrzymują informacje z regionu, w którym aktualnie podróżują.
Serwis udostępnia szczegółowe informacje o pracach drogowych, korkach, zamkniętych odcinkach dróg i ulic, wypadkach, danych pogodowych oraz innych utrudnieniach wpływających na komfort podróżowania. System dostępny jest dla użytkowników urządzeń Garmin, Navigon, Becker które posiadają odbiorniki TMC.
W lutym 2013 roku MediaMobile we współpracy z Polskim Radiem przeprowadziło testy serwisu w formie radia cyfrowego.
W listopadzie 2012 firma CE-Traffic uruchomiła drugą w Polsce komercyjną wersję systemu TMC. Usługa działa przy współpracy z Radiem ZET i jest dostępna na obszarze całego kraju, który został podzielony na 9 stref dzięki czemu kierowcy otrzymują aktualne i regionalnie filtrowane komunikaty. System udostępnia szczegółowe informacje o korkach, a także o robotach drogowych, zamkniętych odcinkach dróg, wypadkach itp.. Od grudnia 2012 system dostępny jest na wybranych urządzeniach firmy GOCLEVER. Licencja na usługę jest dożywotnia, a użytkownik nie ponosi dodatkowych kosztów za transmisję danych ani za aktualizacje.

</doc>
<doc id="1356831" url="https://pl.wikipedia.org/wiki?curid=1356831" title="Duz">
Duz

Duz (arab. "دوز", fr. "Douz") – miasto w centralnej Tunezji, w gubernatorstwie Kibili, znane jako "Brama Sahary" lub "Wrota Sahary". W 2014 roku zamieszkiwało je około 30 tysięcy osób.
W dawnych czasach Duz był ważnym miejscem postoju na transsaharyjskim szlaku karawanowym. Obecnie jest ośrodkiem turystycznym. Turyści mogą wjechać tu na pustynię na wielbłądzie, motocyklami lub pojazdem z napędem na cztery koła. Duz to oaza z gajami palmowymi. "Palmeraie" zajmuje bardzo dużą powierzchnię i jest największy ze wszystkich w Tunezji. Rośnie tu blisko 500 tys. drzew, a 
Corocznie odbywa się Międzynarodowy Festiwal Sahary, składający się z czterech dni obchodów tradycyjnej kultury pustyni. Festiwal odbywa się zazwyczaj w listopadzie lub grudniu, składa się z muzyki ludowej i tańców, odczytów poezji, wyścigów wielbłądów i koni wyścigowych. Ludność miejscowa z plemienia Marazig kultywuje tradycje, zajmuje się wypasem owiec i kóz, hodowlą wielbłądów i chartów saharyjskich.
W Duz znajduje się "Muzeum Sahary", w którym można zobaczyć tradycyjne pokazy koczowniczej kultury pustynnej ludów Marazig, którzy współcześnie – po otrzymaniu prawa osiedleńczego – mieszkają w tym mieście. Oprócz dużego zbioru strojów regionalnych i makiety beduińskiego namiotu, w tym niewielkim muzeum folklorystycznym utworzono dział objaśniający znaczenie tatuaży miejscowych kobiet. Ciekawe ekspozycje znajdą również osoby zainteresowane pustynną florą i hodowlą wielbłądów.

</doc>
<doc id="1356833" url="https://pl.wikipedia.org/wiki?curid=1356833" title="Praha Radotin">
Praha Radotin



</doc>
<doc id="1356834" url="https://pl.wikipedia.org/wiki?curid=1356834" title="Praha-Radotin">
Praha-Radotin



</doc>
<doc id="1356835" url="https://pl.wikipedia.org/wiki?curid=1356835" title="Naftowyk-Ukrnafta Ochtyrka">
Naftowyk-Ukrnafta Ochtyrka

Naftowyk-Ukrnafta Ochtyrka (ukr. Футбольний клуб «Нафтовик-Укрнафта» Охтирка, "Futbolnyj Kłub „Naftowyk-Ukrnafta” Ochtyrka") – ukraiński klub piłkarski z siedzibą w Ochtyrce w obwodzie sumskim. Założony w roku 1980.
Historia.
Chronologia nazw:
Piłkarski zespół Naftowyk w Ochtyrce był założony w końcu lutego 1980 roku za inicjatywą administracji Zarządu Wydobycia Nafty i Gazu. W sezonie 2006/2007 klub awansował z pierwszego miejsca w Pierwszej Lidze do Wyższej Ligi. Po roku z niej spadł. Potem występował w rozgrywkach ukraińskiej Perszej Lihi. W sezonie 2017/18 zajął spadkowe 15.miejsce, jednak 12 lipca 2018 zrezygnował z występów w Drugiej Lidze.

</doc>
<doc id="1356837" url="https://pl.wikipedia.org/wiki?curid=1356837" title="Brno Slatina">
Brno Slatina



</doc>
<doc id="1356840" url="https://pl.wikipedia.org/wiki?curid=1356840" title="Laksyzm">
Laksyzm

Laksyzm (z łac. "laxus" –  luźny) –  w etyce i teologii moralnej postawa, według której wszelka wątpliwość co do obowiązywalności prawa stanowi wystarczającą podstawę do usprawiedliwienia postępowania niezgodnego z tym prawem. Termin bliskoznaczny pojęciom liberalizmu obyczajowego i libertynizmu.
Papież Innocenty XI potępił laksyzm w 1679 w reakcji na "Prowincjałki" Pascala, krytykujące niektóre poglądy głoszone przez jezuickich kazuistów, którzy jednak jako probabiliści zasadniczo cieszyli się powszechnym uznaniem (potępione zostały tylko pojedyncze tezy, nie istniał natomiast formalny system laksyzmu).
Laksyzm jest przeciwieństwem tucjoryzmu (również potępionego), a także rygoryzmu.

</doc>
<doc id="1356842" url="https://pl.wikipedia.org/wiki?curid=1356842" title="Pont aval">
Pont aval



</doc>
<doc id="1356844" url="https://pl.wikipedia.org/wiki?curid=1356844" title="Johannes Kopp">
Johannes Kopp

Johannes Kopp (ur. 1927 w Allmendingen, zm. 22 czerwca 2016 w Limburg an der Lahn), znany także jako Ho-un-Ken Roshi – niemiecki pallotyn oraz mistrz zen linii Sanbo-Kyodan.
W 1963 otrzymał święcenia kapłańskie, a w 1985 mistrz Koun Yamada nadał mu tytuł nauczyciela zen.
Kopp razem z Hugo Enomiya-Lassallem i Willigisem Jägerem jest jedną z osób pracujących nad dialogiem międzyreligijnym między katolicyzmem i zen oraz przedstawicielem pierwszej generacji katolickich nauczycieli zen w Europie.

</doc>
<doc id="1356845" url="https://pl.wikipedia.org/wiki?curid=1356845" title="Kajmak i marmolada">
Kajmak i marmolada

Kajmak i marmolada (oryg. , inny tytuł: ) – film fabularny produkcji słoweńskiej, w reżyserii Branko Đuricia. 
Opis fabuły.
Opowieść o małżeństwie Bośniaka i Słowenki, żyjącym w jednym z bloków mieszkalnych w Słowenii staje się pretekstem do ukazania kulturowych odmienności mieszkańców dawnej Jugosławii, ale także marginalizacji "obcych" w społeczeństwie słoweńskim. Bośniak uznawany przez sąsiadów za człowieka nieudolnego i nieporadnego, decyduje się wyrwać ze stanu bezczynności i zarabiać na przemycie ludzi przez granicę. 
Premiera filmu miała miejsce na Międzynarodowym Festiwalu Filmowym w Sarajewie. W Słowenii na ten film sprzedano 125 tysięcy biletów, co jest rekordem w dziejach słoweńskiej kinematografii.

</doc>
<doc id="1356846" url="https://pl.wikipedia.org/wiki?curid=1356846" title="Jacques de Le Coq">
Jacques de Le Coq

Jacques de Le Coq (1676-1766) - saski dyplomata, francuskiego pochodzenia
Pochodził ze starej francuskiej rodziny szlacheckiej (Hugenotów), w XVIII wieku kilku członków jego rodziny służyło w armii saskiej. Przynajmniej od lat 1711–1715 był sekretarzem w Tajnym Gabinecie, następnie (1713–1714) był dyplomatą niższej rangi w Berlinie (podczas  nieobecności ambasadora). W 1716 r. radca dworu i  urzędnik ds. cudzoziemskich. W latach  1718-1728 był posłem w Wielkiej Brytanii.  W latach 1728–1729 uczestniczył w Kongresie w Soisson. Między rokiem 1740 a 1763 korespondował z Brühlem w sprawach polityki zagranicznej.

</doc>
<doc id="1356848" url="https://pl.wikipedia.org/wiki?curid=1356848" title="FK Bor">
FK Bor

Fudbalski Klub Bor (serb. "Фудбалски клуб Бор") – serbski klub piłkarski z siedzibą w mieście Bor.
Historia.
Klub "FK Bor" założony został w 1919 roku. Najbardziej znaczącym w historii klubu był sezon 1967/68. Wówczas "FK Bor" dotarł do finału Pucharu Jugosławii oraz pierwszy raz w dziejach awansował do I ligi. W finale krajowego pucharu "FK Bor" przegrał z Crveną Zvezdą z Belgradu aż 0:7. Ponieważ Crvena zdobyła wówczas tytuł mistrzowski, "FK Bor" zakwalifikował się do Pucharu Zdobywców Pucharów w sezonie 1968/69. W pierwszej rundzie przeciwnikiem okazał się czechosłowacki klub Slovan Bratysława. W Bratysławie "FK Bor" przegrał 0:3, ale na własnym stadionie bliski był odrobienia straty, wygrywając ostatecznie 2:0. Później okazało się, że drużyna z Jugosławii została wyeliminowana przez triumfatorów tej edycji Pucharu Zdobywców Pucharów.
Następne lata przebiegały pod znakiem ciągłej walki klubu o utrzymanie pierwszoligowego statusu. Spadek do drugiej ligi w sezonie 1970/71 okazał się krótkotrwały, jednak następny spadek w sezonie 1974/75 był już ostateczny.
W sezonie 2006/07 "FK Bor" zajął w III lidze serbskiej 14 miejsce i spadł do IV ligi.

</doc>
<doc id="1356851" url="https://pl.wikipedia.org/wiki?curid=1356851" title="Epikotyl">
Epikotyl

Epikotyl (gr. "epí" – na, "kotýle" – czarka) – u zarodka roślin część łodygi znajdująca się pomiędzy liścieniami (lub liścieniem) a pąkiem szczytowym. Podczas kiełkowania nasiona epikotyl rośnie na długość. Wyróżniany jest do miejsca, w którym powstaje pierwszy węzeł z liśćmi młodocianymi. 
U niektórych roślin (np. u dębów) następuje podczas kiełkowania tzw. "uśpienie epikotylu" – jesienią z nasiona wypuszczany jest tylko korzonek, podczas gdy epikotyl przechodzi okres spoczynku i rozwija się po zimie. 

</doc>
<doc id="1356852" url="https://pl.wikipedia.org/wiki?curid=1356852" title="Fudbalski Klub Bor">
Fudbalski Klub Bor



</doc>
<doc id="1356853" url="https://pl.wikipedia.org/wiki?curid=1356853" title="Henryk III (cesarz rzymski)">
Henryk III (cesarz rzymski)



</doc>
<doc id="1356854" url="https://pl.wikipedia.org/wiki?curid=1356854" title="Samotniak">
Samotniak

Samotniak – jeden z grupy Gąsienicowych Stawów, wyschnięty dziś niewielki stawek w Dolinie Gąsienicowej w Tatrach. Znajdował się on w jej zachodniej części zwanej Doliną Zieloną Gąsienicową, w Roztoce Stawiańskiej, w odległości ok. 950 m od schroniska „Murowaniec”, po prawej (północno-zachodniej) stronie szlaku z niego na Kasprowy Wierch. Położony był na wysokości ok. 1620 m n.p.m. "Wielka encyklopedia tatrzańska" podaje dane stawu: rozmiary ok. 5 × 5 m, powierzchnię 0,002 ha i głębokość ok. 0,5 m. Staw został odkryty dopiero w 1938 r. przez limnologa Przemysława Olszewskiego, który nazwał go Samotniakiem z racji usytuowania w miejscu niewidocznym dla turystów przechodzących pobliską ścieżką. Dziś w miejscu stawu znajduje się bezodpływowe zagłębienie, zarośnięte borówkami i trawą. Być może staw został wysuszony przy okazji budowy nartostrady, podobnie jak sąsiedni jeden z oddalonych o ok. 30 m Dwoiśniaków.

</doc>
<doc id="1356856" url="https://pl.wikipedia.org/wiki?curid=1356856" title="Kanamycyna">
Kanamycyna

Kanamycyna (łac. "Kanamycinum") – antybiotyk aminoglikozydowy, wytwarzany w oparciu o mikroorganizmy z gatunku "Streptomyces kanamyceticus". Mikroorganizmy te wyizolowali z hodowli bakterii glebowych po raz pierwszy w 1956 japońscy badacze pod kierunkiem Hamao Umezawy; nadana przez nich nazwa gatunkowa (oraz nazwa antybiotyku) wywodzi się od japońskiego wyrazu "kana", oznaczającego barwę złotą – taką ma kolonia "Streptomyces kanamyceticus".
Kanamycyna odznacza się silną bakteriobójczością, szczególnie wobec bakterii Gram-ujemnych (w tym pałeczki okrężnicy, pałeczki zapalenia płuc, "Proteus" spp., "Neisseria" spp., "Pasteurella multocida") i niektórych Gram-dodatnich (na przykład "Corynebacterium" spp., "Bacillus anthracis", gronkowców). Znajduje zastosowanie, m.in. w zakażeniach szpitalnych, posocznicy, a także w lecznictwie weterynaryjnym.

</doc>
<doc id="1356857" url="https://pl.wikipedia.org/wiki?curid=1356857" title="Amikacyna">
Amikacyna

Amikacyna () – organiczny związek chemiczny z grupy antybiotyków aminoglikozydowych; półsyntetyczna pochodna kanamycyny. Otrzymana po raz pierwszy w 1972 w Bristol-Banyu Research Institute przez zespół japońskich badaczy pod kierownictwem Hirochi Kawaguchi. Charakteryzuje się dość szerokim spektrum bakteriobójczym wobec bakterii Gram-ujemnych, nieaktywna wobec beztlenowców, "Burkholderia cepacia", "Stenotrophomonas maltophilia", "Flavobacterium".

</doc>
<doc id="1356859" url="https://pl.wikipedia.org/wiki?curid=1356859" title="Tablica dwudzielcza">
Tablica dwudzielcza



</doc>
<doc id="1356861" url="https://pl.wikipedia.org/wiki?curid=1356861" title="Achtyrka">
Achtyrka



</doc>
<doc id="1356865" url="https://pl.wikipedia.org/wiki?curid=1356865" title="Märket">
Märket

Märket (wym. []) – niezamieszkana, skalista wyspa w archipelagu Wysp Alandzkich, położona w cieśninie Kvarken Południowy. Wyspa rozdzielona jest szwedzko-fińską granicą państwową. Wschodnia część wyspy należy do fińskiej prowincji autonomicznej Wyspy Alandzkie, zaś fragment wyspy należący do Szwecji administracyjnie podzielony jest między dwie jednostki: gminę Norrtälje w regionie Sztokholm oraz gminę Östhammar w regionie Uppsala. 
Zachodni kraniec wyspy jest zarazem najdalej na zachód położonym punktem wspomnianego archipelagu. Na wyspie znajduje się także punkt, który jest najbardziej wysuniętym na zachód punktem całej Finlandii. Ponadto wyspa jest najmniejszą morską wyspą na świecie, której terytorium podzielono pomiędzy co najmniej dwa państwa. 
Märket jest wyspą o długości około 300 metrów, szerokości około 100 metrów, wznoszącą się około 4 metry ponad poziom morza. Na wyspie stwierdzono występowanie ponad 20 gatunków roślin, głównie słonolubnych, między innymi: kostrzewę trzcinową, kostrzewę czerwoną, sit dwudzielny, mozgę trzcinowatą, trzcinę pospolitą, wiechlinę łąkową, muchotrzew solniskowy, jaskier ostry, szczaw kędzierzawy, podbiał pospolity, rozchodnik ostry, a nawet wierzbę iwę.
Rosyjsko-szwedzki pokój we Fredrikshamn z 1809 stanowił między innymi o przekazaniu Wysp Alandzkich Rosji. Demarkacja granicy w 1811 roku spowodowała podział terytorium wyspy Märket pomiędzy dwa wspomniane państwa, a fakt ten potwierdzały kolejne porozumienia. Granica ma przebiegać dokładnie w połowie odległości pomiędzy stałym lądem Szwecji i główną wyspą Åland w archipelagu. W 1885 Rosjanie wystawili na wyspie wysoką na 14,3 m latarnię morską, na której szczyt prowadzi 80 schodów. Budynek stanął na terytorium szwedzkim, bo wybrano najwyższy punkt nie bacząc na formalny przebieg linii granicznej. Nie stwarzało to żadnego problemu, ponieważ latarnia służyła obydwu stronom. Od końca lat 70. XX stulecia latarnia jest zautomatyzowna i wyposażona w kamerę pozwalającą na obserwację rejonu przez straż graniczną Finlandii. Ostatnia demarkacja granicy państwowej miała miejsce w 1981, ale zostało to zatwierdzone dopiero w 1985. Przebieg granicy przypomina obecnie literę Z. Wskutek przyjętego rozwiązania, latarnia znajduje się obecnie po fińskiej stronie, podobnie jak towarzyszące jej budynki warsztatowe i agregat prądotwórczy. W 2006 dokonano nowych pomiarów geodezyjnych, ale granicy nie korygowano pomimo podnoszenia się całego archipelagu. Zabudowania pozbawione opieki i wystawione na działanie warunków atmosferycznych i morza niszczeją w szybkim tempie. Poczta Wysp Alandzkich wyemitowała dwa znaczki pocztowe, przedstawiające budynki na wyspie. Dochód ze sprzedaży znaczków ma być przeznaczony na ratowanie niszczejących zabudowań.

</doc>
<doc id="1356867" url="https://pl.wikipedia.org/wiki?curid=1356867" title="Alexander John Godley">
Alexander John Godley

Alexander John Godley (ur. 1867, zm. 1957) – brytyjski generał służący w siłach nowozelandzkich podczas I wojny światowej, znany jako dowódca Nowozelandzkiego Korpusu Ekspedycyjnego oraz Sił Obronnych Nowej Zelandii. Stanowisko to objął w 1910 roku a nominacji na tę funkcję dokonał Lord Kitchener. Podczas bitwy o Gallipoli, Godley dowodził połączonymi siłami Australijsko-Nowozelandzkimi.
Alexander Godley urodził się w 1867 roku w angielskim miasteczku Chatham w hrabstwie Kent. Jego ojciec był kapitanem w armii brytyjskiej. Godley uczęszczał do Royal Military Academy Sandhurst, którą ukończył w 1886 roku. Po zakończeniu studiów został przyłączony do pułku dublińskich fizylierów. W 1898 roku ożenił się z Louis Fowler, a następnie wyruszył do Południowej Afryki walczyć podczas II wojny burskiej, gdzie służył w oddziałach Irlandzkich Gwardzistów.
W 1910 roku został mianowany przez Lorda Kitchenera dowódcę armii nowozelandzkiej. W ciągu pięciu lat służby Godley otrzymał rangę generała-majora. W 1915 roku wraz z armią nowozelandzką Godley został wysłany do Egiptu, gdzie miał ćwiczyć przed desantem w zatoce ANZAC. Po zakończeniu walk na Gallipoli, Godley został mianowany dowódcą I korpusu ANZAC jednakże po krótkim okresie w pełnieniu tej funkcji zamienił się z generałem Williamem Birdwoodem i objął dowództwo nad II korpusem ANZAC.
Po wojnie Godley uczestniczył w okupacji Nadrenii. W latach 1928–1933 służył jako gubernator Gibraltaru natomiast w czasie II wojny światowej dowodził plutonem Gwardii Narodowej.

</doc>
<doc id="1356868" url="https://pl.wikipedia.org/wiki?curid=1356868" title="Parzystość C">
Parzystość C



</doc>
<doc id="1356869" url="https://pl.wikipedia.org/wiki?curid=1356869" title="Gymnopedia">
Gymnopedia

Gymnopedia – święto w Sparcie poświęcone Apollinowi Pytiosowi oraz Artemidzie i Dionizosowi.
Obchodzone prawdopodobnie od VII wieku p.n.e., trwało przez kilka dni w miesiącu Hekatombajon (lipcu). 
Podczas jego obchodów odbywały się zawody lekkoatletyczne. Wykonywano pieśni chóralne Taletasa i Alkmana oraz peany Dionizodota. Na agorze śpiewały trzy chóry: rozstawionych na czele efebów, starców (z prawej) oraz mężczyzn-wojowników (z lewej strony). Wykonywano również charakterystyczne dla Spartiatów tańce. Uczestniczyli w nich w odrębnych grupach nadzy efebowie oraz dojrzali mężczyźni (wyłącznie żonaci). Tańczyli oni m.in. swój wojskowy taniec "pyrriche". Podczas tych świąt kawalerów obrzucano rytualnymi obelgami, wymawiając im lekceważenie obowiązku małżeństwa i płodzenia dzieci.
W trakcie świąt oddawano hołd poległym w wielkich bitwach wojownikom spartańskim (pod Tyrają, Termopilami, Leuktrami). 
Gymnopedia były najbardziej widowiskowym świętem spartańskim i już w okresie klasycznym ściągały widzów z innych miast greckich. Najczęściej nazwę tę tłumaczy się jako Festiwal Nagich Młodzieńców (od "gymnos" i "paides"); istnieje jednak i pogląd, że "gymnos" oznacza nie nagich, ale nieuzbrojonych, a druga część nazwy pochodzi od słowa oznaczającego taniec, należałoby więc to święto rozumieć jako „festiwal tańca bez broni”.

</doc>
<doc id="1356870" url="https://pl.wikipedia.org/wiki?curid=1356870" title="Atma">
Atma



</doc>
<doc id="1356873" url="https://pl.wikipedia.org/wiki?curid=1356873" title="Świadkowie Jehowy w Syrii">
Świadkowie Jehowy w Syrii

Świadkowie Jehowy w Syrii – społeczność wyznaniowa w Syrii, należąca do ogólnoświatowej wspólnoty Świadków Jehowy.
W 2011 roku społeczność Świadków Jehowy w Syrii liczyła kilkuset głosicieli. Od 1964 roku ich działalność w tym kraju jest zdelegalizowana i prowadzą ją nieoficjalnie, z tego powodu szczegółowa liczebność członków wyznania nie jest podawana do wiadomości publicznej. Obecnie sprawozdanie z działalności w tym kraju dołączane jest do ogólnego z 33 krajów, gdzie działalność Świadków Jehowy jest ograniczona prawnie lub zakazana. Zebrania religijne odbywają się w mieszkaniach prywatnych z zachowaniem środków ostrożności. Wyznawcy są brutalnie prześladowani.
Historia.
Początki.
W 1924 roku w Bejrucie w Libanie otworzono Biuro Oddziału, które nadzorowało działalność ewangelizacyjną również na terenie Syrii. Pierwszym nadzorcą był Syryjczyk, profesor, który zrezygnował z pracy edukacyjnej, by koordynować działalność.
W 1925 roku Alexander Hugh Macmillan z Biura Głównego Towarzystwa Strażnica wygłaszał przemówienia w Damaszku. W 1930 grupy wyznawców działały w Damaszku i Aleppo, w którym powstało Biuro Oddziału Towarzystwa Strażnica.
W 1936 roku Świadkowie Jehowy z Libanu – Yousef Rahhal i Najib Salem – rozpoczęli działalność kaznodziejską na terenie Syrii. Sprzęt nagłaśniający przewieziony ze Stanów Zjednoczonych, zamocowano na samochodzie, a nagrane wykłady biblijne słyszane były z odległości 10 kilometrów.
W 1940 roku Ibrahim Atiyeh rozpoczął tłumaczenie „Strażnicy” na język arabski, a Najib Salem wykonywał cztery odręczne kopie i przesyłał głosicielom w Palestynie, Syrii i współwyznawcom w Egipcie. Do Syrii przybyli też Świadkowie Jehowy z Cypru – małżeństwo Laghakos, mówiące po grecku, którzy wcześniej musieli opuścić Egipt. Prowadzili działalność kaznodziejską na terenie całej Syrii.
W 1942 roku aresztowano kilkunastu Świadków Jehowy i skonfiskowano im publikacje religijne. Pionierzy Jamil Sfeir oraz małżeństwo Lagakos krzewili religię w okolicach Aleppo, a na północy kraju w Amar El Hussan powstał mały zbór. Zebrania zborowe organizowano w Damaszku. W 1943 roku Świadkowie Jehowy dotarli do większości syryjskich miast i wiosek. Niekiedy na odległe tereny około 30 osób wyruszało samochodami lub autobusem. W roku 1945 Syryjczyk Świadek Jehowy ze Stanów Zjednoczonych prowadził działalność kaznodziejską wśród krewnych i wkrótce w wioskach Antylibanu powstały grupy Świadków Jehowy. Do Allepo i Damaszku skierowano pionierów. W 1949 roku w Syrii było 36 głosicieli.
31 grudnia 1951 roku 82 syryjskich głosicieli odwiedził Nathan H. Knorr. W stolicy, w małym zborze, działało 12 głosicieli, pozostali skupieni byli w dwóch innych zborach w Aleppo i w Amar El Hussan. Do Syrii przybyli misjonarze Biblijnej Szkoły Strażnicy – Gilead. W 1952 roku liczba Świadków Jehowy wyniosła 89 osób. Rozpoczęły się aresztowania. Misjonarze i inni obcokrajowcy zmuszeni byli przenieść się do Libanu.
W 1955 roku liczba głosicieli wynosiła 114, a w roku 1963 w 4 zborach – 128.
Zakaz działalności.
W 1964 roku rząd zakazał działalności Świadków Jehowy, mylnie nazywając ich "organizacją syjonistyczną". Władza od tego czasu próbuje ich dyskredytować, jednak poszczególni członkowie nadal praktykowali swoje wyznanie w mieszkaniach prywatnych. W 1967 roku w mieście Halab została aresztowana wraz z rodzicami Sona Haidostian. Pięć miesięcy trzymano ich w więzieniu, po czym wydalono za granicę, nie pozwalając zabrać żadnych rzeczy.
W 1969 roku w Syrii działało 146 Świadków Jehowy. W 1975 liczba głosicieli wynosiła 203 osoby w 7 zborach.
W 1997 roku rząd Syrii nakazał aresztowanie Świadków Jehowy za zgromadzanie się na spotkaniach religijnych w swoich domach. W 1999 roku niektórzy wyznawcy zostali poddani torturom, a wielu zostało uwięzionych z powodu swej przynależności religijnej. Rok później nastąpiła kolejna seria aresztowań Świadków Jehowy; ich wyznanie i ich publikacje wciąż były przez syryjski rząd zakazane.
W latach 2004–2011 przeprowadzono przeszukiwania domów w poszukiwania literatury religijnej. Świadkowie Jehowy nie mogli być zatrudnieni przez placówki finansowane z budżetu państwa. Ponadto, zgodnie z ogólnymi przepisami, Świadkowie Jehowy nie mogli opuszczać kraju, a chociaż prozelityzm nie był oficjalnie zabroniony, to nakładano na nich grzywny i kary pięciu lat pozbawienia wolności.
W styczniu i lutym 2009 roku zatrzymano kilkoro wyznawców przybyłych z Libanu, bezskutecznie nakazując im podpisania dokumentu o wyrzeczeniu się swojej religii.
W 2010 roku Amnesty International zorganizowała akcję pisania listów do władz w sprawie więzionego w Syrii Świadka Jehowy Nadera Nseira. W maju tego samego roku służby bezpieczeństwa zatrzymały i deportowały amerykańskiego i dwóch szwedzkich Świadków Jehowy za rozpowszechnianie Biblii w Aleppo.
Wielu Syryjczyków zostało Świadkami Jehowy poza granicami kraju.
Świadkowie Jehowy wydają publikacje w języku arabskim, również w dialekcie syryjskim. W tym dialekcie dostępny jest także oficjalny serwis internetowy – jw.org.

</doc>
<doc id="1356877" url="https://pl.wikipedia.org/wiki?curid=1356877" title="Demokratyczna Mołdawia">
Demokratyczna Mołdawia

Demokratyczna Mołdawia – były sojusz wyborczy działający na terenie Mołdawii na którego czele stał Serafim Urecheanu. W skład bloku wchodziły następujące partie:
W wyborach parlamentarnych w 2005 roku, sojusz zdobył 28,4% głosów, co pozwoliło na wprowadzenie 34 członków sojuszu do parlamentu. Po wyborach blok się rozpadł, a partie go tworzące powróciły do własnych struktur, które obowiązywały przed powstaniem sojuszu.

</doc>
<doc id="1356880" url="https://pl.wikipedia.org/wiki?curid=1356880" title="Jean Antoine Monnet">
Jean Antoine Monnet

Jean Antoine Monnet lub Monet (ur. 7 września 1703 w Sabaudii, zm. w 1785 w Paryżu) – francuski dyplomata.
Życiorys.
Był domownikiem Czartoryskich. W styczniu 1764 roku został przez władze francuskie akredytowany jako konsul generalny Królestwa Francji w Warszawie.
Zwycięzcy w elekcji 1764 roku, stronnicy Poniatowskiego, Czartoryscy pozbawili hetmana Branickiego władzy nad wojskiem, czego Austriacy i Francuzi chcieli uniknąć, by zachować wpływy w Rzeczypospolitej. 7 czerwca 1764 de Paulmy oświadczył prymasowi, że wraca do Francji, ponieważ „w Polsce nastąpiło rozdwojenie, a on nie może przebywać w jednej jej części”. Prymas Władysław Aleksander Łubieński, który spodziewał się podobnych słów i któremu poseł rosyjski Herman Karl von Keyserling miał nakazać grać ostro, odpowiedział, że wobec tego nie uważa on już de Paulmy’ego za ambasadora. Skutkiem czego Francuzi zlikwidowali swą placówkę dyplomatyczną w Warszawie. 9 czerwca opuścił ją Paulmy, a 16 lipca Hennin i Monnet. Na znak solidarności sojuszniczej, Warszawę opuścili także reprezentant Austrii – Florimont-Claude Mercy-Argenteau i Hiszpanii. Później kraje „systemu południowego” zwlekały z uznaniem Poniatowskiego.
Później był agentem polskim w Paryżu.

</doc>
<doc id="1356883" url="https://pl.wikipedia.org/wiki?curid=1356883" title="Pont de Bercy">
Pont de Bercy

Pont de Bercy jest to most położony na rzece Sekwanie w Paryżu.
Most łączy bulwar de Bercy położony w 12 okręgu paryskim oraz bulwar Vincent-Auriol położony w 13 okręgu. Z mostu korzysta także linia 6 metra w Paryżu.
Historia.
Pont de Bercy został zbudowany na miejscu mostu wiszącego, zbudowanego w 1832. To opłaty za przeludnione statki spowodowały, że postanowiono zbudować nową konstrukcję tak, aby umożliwić większy przepływ transportu oraz podróżnych przez most. Budowę nowego mostu ukończono w 1864 roku.
W 1904 roku most został poszerzony o 5,5 metra aby wesprzeć możliwość użytkowania mostu przez 6 linie paryskiego metra.
W 1986 roku podjęto kolejną decyzję o powiększeniu mostu w celach rozładowania korków ulicznych. Po rozważeniu wszystkich propozycji zwyciężył projekt skonstruowania wiaduktu, po którym mogłaby poruszać się linia metra, natomiast pod nim kontynuowany byłby ruch pojazdów. Prace nad budową wiaduktu rozpoczęły się w 1989 roku, a zakończyły w 1992. W tym czasie most powiększono oraz poszerzono o 16 m. Obecnie szerokość mostu wynosi 35 m.
Metro.
Najbliższą stacją paryskiego metra jest Quai de la Gare.

</doc>
<doc id="1356885" url="https://pl.wikipedia.org/wiki?curid=1356885" title="Egyptian Lover">
Egyptian Lover

Egyptian Lover, właściwie Greg Broussard (ur. 31 sierpnia 1963 w Los Angeles) – amerykański producent muzyczny, DJ oraz wokalista. Pionier muzyki electro.
Artysta zaczynał karierę występując wspólnie z Uncle Jamms Army jako DJ, w L.A. Sports Arena. Nagrywanie muzyki rozpoczął w 1982 r. jako członek grupy "The Radio Crew". W tamtym okresie albumy hip-hopowe były rzadkością, dlatego też większość wydań Broussarda odnoszących sukcesy, stanowiły single 12". Na początku lat 90. nastąpiła krótka przerwa w działalności. Egyptian Lover powrócił w 1994 r. wydając płytę ze świeżym materiałem pt. "Back from the Tomb".
W 2005 r. wydany został pierwszy od 1994 r., nowy singiel zatytułowany "Party", zaś w 2006 r. album "Platinum Pyramids".
W 2004 r. rozpoczął tournée po Europie, Azji oraz Ameryce Północnej. Jest on także założycielem i właścicielem wytwórni płytowej "Egyptian Empire Records".

</doc>
<doc id="1356886" url="https://pl.wikipedia.org/wiki?curid=1356886" title="Nowa Europa Wschodnia">
Nowa Europa Wschodnia

Nowa Europa Wschodnia – dwumiesięcznik wydawany przez Kolegium Europy Wschodniej im. Jana Nowaka-Jeziorańskiego we Wrocławiu, poświęcony problematyce regionu Europy Wschodniej i Azji Centralnej oraz europejskiej polityce wschodniej. Ukazuje się od września 2008.
Charakterystyka.
Czasopismo zajmuje się europejską polityką wschodnią oraz państwami powstałymi po rozpadzie Związku Radzieckiego w różnych aspektach: politycznym, gospodarczym, kulturalnym, społecznym, historycznym itd. Występują w nim różne gatunki dziennikarskie: publicystykę, reportaż, wywiad, recenzję, czy teksty historyczne.
Na jego łamach wypowiadali się m.in.: Aleksander Kwaśniewski, Iwan Wyrypajew, Richard Pipes, Adam Michnik, Radosław Sikorski, Tadeusz Mazowiecki, Adam Daniel Rotfeld, Barbara Skarga, Eduard Limonow, Lilia Szewcowa, Serhij Żadan, Oksana Zabużko, Zachar Prilepin, Swietłana Aleksijewicz, Łeonid Krawczuk, Witalij Portnikow, Irina Kobryńska czy Timothy Snyder.
Pismo współpracuje z takimi instytucjami jak Ośrodek Studiów Wschodnich, Polski Instytut Spraw Międzynarodowych, Wydawnictwo Czarne czy Wydawnictwo Znak.
Portal New.org.pl.
Przy piśmie od 2010 roku działa portal New.org.pl, który komentując bieżące wydarzenia poszerza ofertę dwumiesięcznika. Prezentowana na nim jest głównie publicystyka i wywiady. Portal jest miejscem umożliwiającym czytelnikom dyskusję.
Redakcja.
źródło: strona internetowa Nowej Europy Wschodniej

</doc>
<doc id="1356889" url="https://pl.wikipedia.org/wiki?curid=1356889" title="Adolf Osten">
Adolf Osten

Adolf Osten - dyplomata duński żyjący w XVIII wieku.
Czartoryscy zjednali go sobie kiedy był posłem Królestwa Danii w Warszawie, toteż w 1763, gdy wraz z elekcją Poniatowskiego uzyskali wpływy w Polsce, był ich stronnikiem na dworze Petersburskim, gdzie był wówczas duńskim posłem. Dla Czartoryskich było to o tyle ważne, że ich pierwszy wysłannik na dwór cara Gerwazy Ludwik Oskierka był bardzo nieskuteczny.

</doc>
<doc id="1356894" url="https://pl.wikipedia.org/wiki?curid=1356894" title="Kontrowersje wokół globalnego ocieplenia">
Kontrowersje wokół globalnego ocieplenia

Kontrowersje wokół globalnego ocieplenia – dyskusja dotycząca natury i konsekwencji globalnego ocieplenia. Nieporozumienia dotyczą m.in. przyczyn wzrostu średniej temperatury globalnej powietrza (szczególnie od połowy XX wieku), czy trend ocieplenia jest bezprecedensowy lub w zakresie klimatycznych oscylacji i czy podawany wzrost w pełni lub częściowo nie wynika z niedokładnych pomiarów. Dodatkowe kwestie to szacunki wrażliwości klimatycznej, prognozy ocieplenia w przyszłości, konsekwencje i przeciwdziałanie. Prowadzona jest żywiołowa debata w mediach masowych i polityce, a zaangażowane są korporacje, organizacje polityczne i osoby indywidualne.
Poglądy naukowców na ostatnie globalne ocieplenie.
Podsumowania stowarzyszeń naukowych.
Narodowe i międzynarodowe akademie nauk oraz profesjonalne stowarzyszenia wytworzyły silny naukowy konsensus na temat globalnego ocieplenia. Niemal wszyscy (97–98%, 99,994%) klimatolodzy aktywnie publikujący artykuły o klimacie są zdania, że od połowy XX w. klimat Ziemi się ociepla i jest to spowodowane głównie przez aktywność człowieka. Oceny te potwierdzają i popierają stanowisko Międzyrządowego Zespołu ds. Zmian Klimatu (IPCC).
Petycja oregońska.
Około 31 tys. naukowców i osób posiadający co najmniej tytuł licencjata nauk ścisłych różnych specjalizacji, podpisało apel o odrzucenie Protokołu z Kioto, nazywany Petycją oregońską.
Debata na temat istnienia konsensusu.
Konsensus.
Wszelkie dotychczasowe przeglądy literatury naukowej oraz środowiska naukowego zajmującego się tematyką klimatu wskazują na silny konsensus (w nawiasie podany jest procent prac/naukowców, którzy są zgodni w kwestii istnienia ocieplenia i wpływu człowieka): Oreskes 2004 (75%),
Anderegg 2010 (97%),
Cook 2013 (97%),
Verheggen 2014 (90%),
Stenhouse 2014 (93%),
Carlton 2015 (92%).
Badania akademickie nad konsensusem naukowym w sprawie antropogeniczności globalnego ocieplenia wśród klimatologów (2010-2015) wskazują, że poziom konsensusu koreluje z wiedzą specjalistyczną w zakresie nauk o klimacie. Badanie z 2019 r. wykazało, że konsensus naukowy wynosi 100%, a badanie z 2021 r. wykazało, że konsensus przekroczył 99%.
Większość klimatologów zgadza się, że globalne ocieplenie spowodowane jest głównie działalnością człowieka, taką jak spalanie paliw kopalnych i wylesianie. Wniosek o ociepleniu się klimatu globalnego wskutek działalności człowieka i kontynuacji tego trendu, jeżeli emisje gazów cieplarnianych nie zostaną zredukowane poparło co najmniej 30 stowarzyszeń naukowych i akademii nauk, wliczając w to wszystkie akademie naukowe najbardziej uprzemysłowionych państw. Narodowa akademia nauk USA, American Association for the Advancement of Science oraz akademie nauk najbardziej uprzemysłowionych i rozwijających się krajów świata w oświadczeniu wspólnym specyficznie używają słowa „konsensus” odnosząc się do tej konkluzji.
Historia debaty na temat istnienia konsensusu.
W 2004 opublikowała esej w czasopiśmie "Science", będący sprawozdaniem z przeglądu 928 abstraktów recenzowanych artykułów naukowych związanych z globalną zmianą klimatu w bazie danych ISI. Oreskes stwierdziła: „niezwykłe że żaden z artykułów nie był odmiennego zdania niż pozycja konsensusu... Ta analiza pokazuje, że naukowcy publikujący w recenzowanej literaturze naukowej zgadzają się z IPCC, National Academy of Sciences i publicznymi oświadczeniami profesjonalnych stowarzyszeń”.
Benny Peiser twierdził, że znalazł błędy w pracy Oreskes, ale jego próba obalenia została zakwestionowana i nie opublikowało jej recenzowane czasopismo naukowe. Później Peiser odwołał częściowo swój krytycyzm, komentując też, że „znakomita większość klimatologów zgadza się, że obecny okres ocieplenia spowodował głównie człowiek. Jednakże ten konsensus większości daleki jest od jednomyślności”.
Adwersarze albo zupełnie wykluczają istnienie ugody, albo utrzymują, że większość naukowców uważa globalne ocieplenie za „nieudowodnione”, albo zwracają uwagę na zagrożenia związane z konsensusem w nauce. Inni stwierdzają, że niektórzy zwolennicy lub oponenci zostali „stłumieni” lub zeszli do podziemia.
Wstępniak Richarda Lindzena z 2006 w "The Wall Street Journal" sprzeciwiał się twierdzeniu, że osiągnięto naukowy konsensus i zaliczył badanie czasopisma "Science" oraz inne źródła, jak raporty IPCC i NAS jako część „intensywnych starań mających zasugerować, że teoretycznie oczekiwany wkład z dodatkowego dwutlenku węgla naprawdę wykryto”. Lindzen napisał 12 kwietnia 2006 w "The Wall Street Journal":
Podobnie Timothy F. Ball twierdzi, że sceptycy zeszli do podziemia dla „bezpieczeństwa posady i ze strachu przed odwetem. Nawet na uniwersytecie, gdzie wolność słowa i podważanie dominującej wiedzy jest podobno pożądana, uczeni pozostają cicho”.
Jeden z sondaży środowiska naukowego odkrył odwrotność problemu – "New Scientist" odnotowuje, że w ankietach dużo większa frakcja naukowców amerykańskich konsekwentnie twierdzi, że pracodawcy lub rząd USA naciskają na nich, aby zaprzeczyli globalnemu ociepleniu wskutek działalności człowieka, o ile nie chcą ryzykować utraty dotacji.
W odpowiedzi na konsensus na temat globalnego ocieplenia niektórzy sceptycy porównali teorię z religią, ruchem eugenicznym i zdyskredytowanymi teoriami naukowych, takimi jak miazma.
Lista Heartland Institute.
W 2007 roku prawicowy think tank opublikował na swojej stronie artykuł zatytułowany "„500 naukowców, którzy mają podstawy by wątpić w straszak o globalnym ociepleniu spowodowanym przez człowieka”". Do artykułu była dołączona lista pięciuset nazwisk naukowców z różnych specjalizacji zatytułowana jako „Współautorzy”. Dziennikarz Richard Littlemore postanowił skontaktować się z naukowcami wymienionymi na liście aby zweryfikować ich rzeczywiste poglądy na temat globalnego ocieplenia. Littlemore opublikował wyniki swojej weryfikacji na blogu . Opisał on tam jak po kilkudziesięciu godzinach od wysłania zapytań otrzymał kilkadziesiąt maili od naukowców oburzonych umieszczeniem ich nazwisk na liście i żądających ich stamtąd. Według jego ustaleń na liście znalazły się nazwiska 45 naukowców, którzy nie wiedzieli o włączeniu ich jako współautorów tego artykułu i nie zgodzili się z jego treścią. W odpowiedzi na krytykę, Instytut zmienił tytuł listy na „500 Scientists Whose Research Contradicts Man-Made Global Warming Scares” Nie usunął jednak z listy żadnego nazwiska naukowca. Ówczesny prezes Instytutu, , przekonywał, że naukowcy nie mają ani prawnych, ani etycznych podstaw by żądać usunięcia swoich nazwisk z tej listy.
Kształtowanie opinii publicznej.
W Unii Europejskiej walka z globalnym ociepleniem jest od dawna kwestią priorytetową. Wszystkie kraje członkowskie Unii ratyfikowały Protokół z Kioto z 1997, a niektóre kraje europejskie już przed 1990 rozpoczęły działania mające na celu redukcję emisji gazów cieplarnianych, np. Margaret Thatcher w 1988 apelowała o przeciwdziałanie wywołanym przez człowieka zmianom klimatu, RFN (później Niemcy) rozpoczęło inicjatywy po zwycięstwie partii Zielonych w wyborach do Parlamentu w 1983. Analizujący trendy językowe na świecie Global Language Monitor zaliczył w 2005 „globalne ocieplenie” i bardziej politycznie neutralne „zmiana klimatu” jako tzw. chwytliwe hasła (ang. "catch phrase"). W Europie pogląd, że człowiek wpływa na klimat, zyskał szerokie uznanie szybciej niż w innych częściach świata, szczególnie w porównaniu do Stanów Zjednoczonych.
Toczyła się również debata wśród komentatorów publicznych – ile uwagi w mediach należy poświęcić każdej ze stron kontrowersji. Andrew Neil z BBC stwierdził, że „jest wielkie zagrożenie, że w pewnych kwestiach stajemy się partią jednostronną i prezentujemy tylko jeden pogląd. Nie trzeba zaprzeczać zmianie klimatu, żeby zauważyć duży zakres opinii w temacie”.
Poniższa tabela przedstawia wyniki ankiet, na temat istnienia i znaczenia globalnego ocieplenia na świecie i w USA:
Sondaż Ipsos MORI z czerwca 2007 w Wielkiej Brytanii wykazał, że 56% ankietowanych uważało, że naukowcy wciąż kwestionują zmianę klimatu. Z ankiety wynikało, że terroryzm, graffiti i przestępstwo budziły większy niepokój niż zmiana klimatu.
Przykładem słabego rozumienia tematyki jest mylenie globalnego ocieplenia z dziurą ozonową lub innymi problemami związanymi z ekologią.
Sondaż 15 krajów przeprowadzony w 2006 przez Pew Research Center ujawnił „znaczną przepaść w przywiązywaniu wagi do globalnego ocieplenia – mniej więcej dwie trzecie Japończyków (66%) i Hindusów (65%) stwierdza, że osobiście bardzo martwią się globalnym ociepleniem. W przybliżeniu połowa populacji Hiszpanii (51%) i Francji (46%) również okazuje wielki niepokój globalnym ociepleniem wśród tych, którzy słyszeli o problemie. Nie ma jednak dowodów na alarm w sprawie globalnego ocieplenia w Stanach Zjednoczonych i Chinach – dwóch największych producentach gazów cieplarnianych. Tylko 19% Amerykanów i 20% Chińczyków, którzy słyszeli o problemie, mówią, że wielce martwią się globalnym ociepleniem – najniższa wartość procentowa z 15 ankietowanych krajów. Ponadto prawie połowa Amerykanów (47%) i nieco mniej Chińczyków (37%) bardzo mało lub zupełnie nie martwi się problemem”. Sondaż 47 narodów przeprowadzony w 2007 wykazał, że „znaczące większości w 25 z 37 krajów mówią, że globalne ocieplenie jest ‘bardzo poważnym’ problemem”.
Debata w Polsce.
Część naukowców w Polsce bez specjalizacji w badaniu zmian klimatu (np. prof. dr hab. Przemysław Mastalerz, specjalista od chemii organicznej; prof. Zbigniew Jaworowski, lekarz-radiolog) skrytykowało podstawowe wnioski IPCC i naukowców je wspierających. Ich zdaniem, za obserwowany obecnie wzrost temperatury odpowiedzialne są procesy naturalne, które nawiedzają Ziemię cyklicznie od co najmniej tysięcy lat, a apele naukowców głoszących tezę wpływu człowieka na klimat mają na celu wywołanie u ludzi strachu, zapewniającego środki finansowe na badania. Prof. Zygmunt Kolenda (AGH, specjalista w zakresie matematycznego modelowania procesów wymiany ciepła i masy oraz termodynamiki procesów nieodwracalnych) twierdzi z kolei, że współczesne techniki obliczeniowe są daleko niewystarczające do poprawnego przewidywania długoterminowych zmian klimatycznych. Podaje też w wątpliwość merytoryczne kwalifikacje IPCC, jako ciała politycznego, a nie naukowego oraz nie zgadza się z tezą o znacznej przewadze liczebnej naukowców popierających wnioski IPCC.
Prof. Halina Lorenc klimatolog z IMiGW w wywiadzie radiowym którego udzieliła w 2009 powiedziała, że człowiek na pewno jest odpowiedzialny za aktualne ocieplenie klimatu, ale nie podziela zdania IPCC na temat tego, że człowiek odpowiada za aż 90% obserwowanego ocieplenia i że jej zdaniem trudno jest aktualnie ten procent określić. Prof. nauk o ziemi, klimatolog Krzysztof Błażejczyk alarmuje, że „wchodzimy w epokę, w której musimy podejmować próby powstrzymywania niebezpiecznych procesów, których sami jesteśmy źródłem”. Zbigniew Szwejkowski w wywiadzie z 2001 stwierdzał, że „to co winno zaabsorbować naszą uwagę w najbliższej przyszłości, gdy chodzi o zmiany klimatu, wiąże się z jego modyfikacjami antropogenicznymi, wywołanymi działalnością człowieka. [...] Klimat zmienia się bowiem pod wpływem czynników związanych z rozwojem cywilizacji, czyli pojawia się efekt uboczny postępu”.
Oświadczenie Polskiej Akademii Nauk z 13 grudnia 2007 wyraża poparcie dla apeli IPCC i jako „fakty” określa wzrost stężenia dwutlenku węgla i „innych, szkodliwych gazów generowanych przez działalność człowieka”. Oświadczenie stwierdza, że:
Odmienne stanowisko opublikował Komitet Nauk Geologicznych Polskiej Akademii Nauk zajmujący się geologią w lutym 2009, które wskazuje na znaczną liczbę czynników wpływających na klimat Ziemi, niekompletność danych pomiarowych oraz niedoskonałość modeli, konkludując:
W czerwcu 2009 Komitet Geofizyki PAN zajmujący się badaniami fizyki atmosfery i klimatu opublikował konkluzje w oświadczeniu "Stanowiska w sprawie współczesnej zmiany klimatu":
Hipotezy alternatywne do teorii o głównej roli antropogenicznych czynników.
Naukowcy sprzeciwiający się dominującemu nurtowi naukowej analizy globalnego ocieplenia wyrażają różnorodne opinie dotyczące jego przyczyn. Niektórzy stwierdzają, że nie zostało ustalone, że ludzie są główną przyczyną globalnego ocieplenia (np. Robert Balling, Richard Lindzen i Roy Spencer). Inni przypisują globalne ocieplenie naturalnym wariacjom (np. Willie Soon i Sallie Baliunas), prądom morskim (np. William Gray), zwiększonej aktywności słonecznej (np. Nir Shaviv i Jan Veizer), promieniowaniu kosmicznemu (np. Henrik Svensmark), lub nieznanym czynnikom naturalnym (np. Marcel Leroux).
Hipotezy alternatywne do teorii antropogenicznego globalnego ocieplenia są ze sobą sprzeczne. Oznacza to, że każda z nich próbuje wytłumaczyć ocieplenie w inny sposób niezgodny z pozostałymi.
Atrybucja gazów cieplarnianych.
Atrybucja niedawnej zmiany klimatu omawia, jak globalne ocieplenie przypisuje się antropogenicznym gazom cieplarnianym. Sama korelacja CO2 i temperatury nie jest częścią tej atrybucji.
Modele klimatu mogą poprawnie symulować temperaturę z przeszłego stulecia tylko z wymuszaniem gazów cieplarnianych, co jest zgodne z wnioskami IPCC, który stwierdził: „wymuszanie gazów cieplarnianych [w znacznej mierze wskutek działań człowieka] najprawdopodobniej spowodowało większość zaobserwowanego globalnego ocieplenia w ostatnich 50 latach”.
Wpływ Słońca na klimat.
Istnieją badania twierdzące, że obecny poziom aktywności słonecznej jest historycznie wysoki, z powodu aktywności plam słonecznych i innych czynników. Aktywność słoneczna mogłaby wpłynąć na klimat przez wariację w produkcji promieniowania słonecznego lub, bardziej spekulacyjnie, przez pośredni efekt na stopień zachmurzenia. Solanki wraz ze współpracownikami sugeruje, że aktywność słoneczna ostatnich 60–70 lat jest najwyższa od 8000 lat; Muscheler i inni nie zgadzają się, wskazując, że inne porównywalne poziomy aktywności miały miejsce w ciągu ostatnich kilku tysięcy lat. Obie grupy naukowców stwierdzają, że wariacje aktywności Słońca nie są dominującym czynnikiem obecnego ocieplenia. Inną kwestią kontrowersji jest korelacja temperatury z wariacją słoneczną.
Badania nie potwierdzają także pośredniego wpływu Słońca na klimat poprzez zmiany zachmurzenia. Obserwowane zmiany w zachmurzeniu są zgodne z przewidywaniami modeli klimatycznych opisujących antropogeniczne globalne ocieplenie.
Debata dotycząca prognoz i obserwacji.
Pak lodowy Arktyki.
Po rekordowo niskiej zawartości lodu w 2007 badacz Arktyki Mark Serreze powiedział „gdybyście zapytali mnie kilka lat temu, kiedy Arktyka utraci całkowicie lód, powiedziałbym 2100 lub 2070. Teraz myślę, że 2030 to uzasadniona ocena”.
Jednak publikacja w Nature z 2003 podaje, że prognozy modeli komputerowych słabo odwzorowują zaobserwowane zmiany w lodzie Morza Arktycznego:
Roger A. Pielke uważa, że topnienie paku lodowego Morza Arktycznego to skutek ocieplenia regionalnego, a nie globalnego.
Według pracy naukowej University of British Columbia z 2010 roku dotyczącej przyspieszenia topnienia lodu na Grenlandii i ewentualna utrata pokrywy lodowej Grenlandii wynika w większym stopniu z gwałtownych zmiany w objętości wód roztopowych (wynikających z krótkotrwałych anomalii pogodowych) niż ze stopniowego wzrostu temperatury. Jednak globalnym zmianom klimatu przypisywane są i lokalne anomalie i globalny wzrost temperatury .
Ochłodzenie Antarktydy.
Kontrowersje dotyczące ochłodzenia się Antarktydy odnoszą się do pytania, czy obecne trendy temperatury na Antarktydzie nie są sprzeczne lub podające w wątpliwość teorię globalnego ocieplenia. Obserwacje jednoznacznie pokazują, że Półwysep Antarktyczny się ociepla. W innych miejscach trendy wykazują ocieplenie i ochłodzenie, lecz są niższe i zależne od pory roku i przedziału czasowego. Modele klimatu przewidują, że przyszłe trendy na Antarktydzie będą dużo niższe niż w Arktyce.
Choć kontrowersja ta istnieje na blogach i w prasie powszechnej, nie ma dowodów, że istnieje ona w środowisku naukowym. Sceptycy, w szczególności Michael Crichton, utrzymują, że wyniki badań Doran et al. zaprzeczają globalnemu ociepleniu. Główny autor artykułu Peter Doran stwierdził, że „...nasze wyniki zostały niewłaściwie wykorzystane jako «dowód» przeciwko globalnemu ociepleniu w powieści Chrichtona «Państwo Strachu»...”. Inni, np. RealClimate, zgadzają się, że nie ma sprzeczności.
Aspekty polityczne i finansowe.
Każda ze stron kontrowersji zarzuciła drugiej, że dotacje odegrały rolę w zachęceniu uwierzytelniających ekspertów do wypowiedzenia się.
Niektórzy naukowcy sceptycy – Fred Singer, Fred Seitz i Patrick Michaels – są lub byli związani z organizacjami finansowanymi przez ExxonMobil i Philip Morris w celu promocji sceptycyzmu wokół globalnego ocieplenia. Również grupy zatrudniające sceptyków globalnego ocieplenia, takie jak George C. Marshall Institute krytykowano za więzi z koncernami paliwowymi.
2 lutego 2007 "The Guardian" napisał, że Kenneth Green, przebywający na stażu w konserwatywnym think tanku AEI, rozesłał listy naukowcom w Wielkiej Brytanii i USA, oferując 10 000 USD, koszty podróży i dodatkowe wydatki, w zamian za napisanie esejów „wyróżniających wady i zalety postępowania IPCC”, w szczególności odnośnie do "Czwartego Raportu IPCC".
Krytycy podnieśli larum, kiedy wyszło na jaw, że Intermountain Rural Electric Association (spółdzielnia energetyczna zaciągająca znaczną część elektryczności z fabryk węgla) ofiarowała globalnemu sceptykowi Patrickowi Michaelsowi i jego grupie New Hope Environmental Services 100 000 USD, a także namawiała swoich klientów o dodatkowe donacje.
Union of Concerned Scientists opracowała raport zatytułowany "Smoke, Mirrors &amp; Hot Air", który krytykuje Exxonmobil za „najbardziej wyrafinowaną i najbardziej udaną kampanię dezinformacyjną od czasów przemysłu tytoniowego” i za „[przesłanie] pomiędzy 1998 a 2005 ok. 16 milionów USD sieci ideologicznych organizacji i grup interesu, które kreują niepewność dotyczącą tego problemu”. W 2006 Exxon oświadczył, że nie będzie więcej finansował tych organizacji. Twierdzenie to zostało później zakwestionowane przez Greenpeace.
Redaktor naczelny "Science" Donald Kennedy powiedział, że sceptycy jak Michaels to bardziej lobbyści niż badacze, choć „nie sądzę, aby było to bardziej nieetyczne niż większość lobbingu, który jest nieetyczny”. Stwierdza, że donacje dla sceptyków „mają za zadanie szerzyć przekaz polityczny”.
Sceptycy globalnego ocieplenia uważają z kolei, że dotacje naukowe przyznawane są preferencyjnie zwolennikom teorii zmiany klimatu. Naukowiec atmosferyczny Reid Bryson w lipcu 2007 powiedział, że „w tym jest dużo pieniędzy... Jeśli chcesz być wybitnym naukowcem, musisz mieć wielu absolwentów i wiele dotacji. Nie dostaniesz dotacji, o ile nie powiesz 'a, globalne ocieplenie, tak, tak, dwutlenek węgla'”. Podobnie wyrazili się klimatolog Marcel Leroux, Roy Spencer z NASA, klimatolog i współpracownik IPCC John Christy, biogeograf z University of London Philip Stott i monitorująca media w USA Accuracy in Media.
Prof. meteorologii na MIT Richard Lindzen twierdzi, że „w zimie 1989 Reginald Newell, profesor meteorologii [na MIT], utracił dotację National Science Foundation ze względu na analizy danych, które nie pokazywały ocieplenia netto w ostatnim stuleciu”. Lindzen sugeruje również utratę funduszy lub posady wśród czterech naukowców po kwestionowaniu badań związanych z globalnym ociepleniem. Jednak sam Lindzen otrzymywał pieniądze od organizacji energetycznych, np. od OPEC i Western Fuels Association, wliczając „2500 USD dziennie za usługi konsultacyjne”, a także dotacje ze źródeł federalnych, m.in. od National Science Foundation, United States Department of Energy i NASA.
W 2010 roku Komisja Europejska przeznaczyła ponad 6 miliardów euro na finansowanie projektów służących m.in. opracowywaniu rozwiązań dla problemu globalnego ocieplenia.
W 2015 wyszło na jaw, że Exxon finansował kampanię mającą na celu dezinformację opinii publicznej, a jednocześnie w wewnętrznych raportach naukowcy Exxon przyznawali, że istnieje 100% konsensus w kwestii antropogenicznych przyczyn globalnego ocieplenia.

</doc>
<doc id="1356897" url="https://pl.wikipedia.org/wiki?curid=1356897" title="Robert Jackson (dyplomata)">
Robert Jackson (dyplomata)

Robert Jackson – brytyjski dyplomata, żyjący w XVIII wieku.
W 1696 i od 1703 do 1710 był brytyjskim "Chargé d’affaires" w Sztokholmie i sekretarzem legacji, a latach 1710-1717 rezydentem. W sumie spędził w Szwecji ok. trzydziestu lat. Szwecję i Wielka Brytanię łączyły dobre stosunki, aż do momentu gdy na tronie brytyjskim zasiadł Jerzy I Hanowerski, jednak za czasów wybuchu jego konfliktu ze Szwedami (ok. 1717 r.) Jackson kończył już swoją misję. W latach 1719-1729 był ponownie rezydentem w Szwecji.
Od 1731 był strażnikiem pieczęci ("Lord Privy Seal").

</doc>
<doc id="1356898" url="https://pl.wikipedia.org/wiki?curid=1356898" title="Henrik Frederik Sohlenthal">
Henrik Frederik Sohlenthal



</doc>
<doc id="1356899" url="https://pl.wikipedia.org/wiki?curid=1356899" title="Henrik Frederik von Söhlenthal">
Henrik Frederik von Söhlenthal

Henrik Frederik Sohlenthal lub Henrik Frederik von Söhlenthal (ur. 1685, zm. 1752) – baron, duński dyplomata z XVIII wieku.
Życiorys.
W 1708 mianowany kammerjunkrem. W latach 1713–1751 (z przerwami) był duńskim posłem w Wielkiej Brytanii. 5 grudnia 1716 roku, król Wielkiej Brytanii Jerzy I Hanowerski obiecał mu i jego monarsze Fryderykowi IV Duńskiemu wsparcie floty przeciw Szwecji. W tym samym roku mianowany szambelanem. Od 1729 członek tajnej rady.
W latach 1729–1731 jego sekretarzem był niemiecki pisarz Friedrich von Hagedorn.
Odznaczony Orderem Danebroga w 1719, Orderem Słonia w 1743 i Orderem Wierności w 1744.
Jego ojcem był Rudolph Kaspar, bratem Frederik Georg (1698-1768), a siostrą Beate Henriette (1696-1757), która wyszła za Henryka XXIII, hrabiego Reuss von Lobenstein (1680-1723).

</doc>
<doc id="1356900" url="https://pl.wikipedia.org/wiki?curid=1356900" title="Parafia Wniebowzięcia Najświętszej Maryi Panny w Radzionkowie">
Parafia Wniebowzięcia Najświętszej Maryi Panny w Radzionkowie

Parafia Wniebowzięcia Najświętszej Maryi Panny w Radzionkowie-Rojcy – rzymskokatolicka parafia znajdująca się w Radzionkowie, w dzielnicy Rojca. Parafia należy do dekanatu Piekary Śląskie i archidiecezji katowickiej.
Historia parafii.
Parafia w Rojcy powstała 25 grudnia 1934 r., najpierw jako lokalia, należąca jeszcze do parafii św. Wojciecha w Radzionkowie, potem jako samodzielna parafia. Geneza tej parafii sięga 1326 r. Posiadała ona prawdopodobnie drewniany kościół, który uległ zniszczeniu, dlatego też w 1473 r. zaczęto budować nowy kościół. Jednak parafia zaczęła rozrastać się, wybudowano następny kościół neogotycki, do którego należeli wierni zamieszkujący następujące gminy: Radzionków, Piekary Rudne, Kozłowa Góra, Sucha Góra, Orzech, Buchacz, Rojca, Vitor. Z powodu wciąż rozwijającego się przemysłu w 1913 roku zostało zorganizowane pierwsze zebranie w sprawie budowy nowego kościoła w Rojcy. Ówczesny proboszcz z Radzionkowa – ks. Konietzko wysłał list informujący do generalnego dyrektora hrabiego Henckla von Donnersmarcka, w którym przedstawił wszystkie argumenty za budową nowego kościoła na terenie Rojcy. Hrabia objął patronat budowy nowego kościoła i ofiarował teren pod jego budowę. Po wybuchu I wojny światowej prace ustały; hrabia umarł, ale w spadku zostawił pieniądze na budowę nowego kościoła. Dopiero po czterech latach od powstania diecezji katowickiej (1929) nowy proboszcz parafii św. Wojciecha w Radzionkowie ks. dr Knosalla, poprosił biskupa Arkadiusza Lisieckiego o pozwolenie na budowę nowego kościoła w Rojcy, prośbę motywując tym, że plan budowy był już od blisko 20 lat czeka na realizację, a parafianie są chętni do pomocy w budowie.
Budowa nowego kościoła.
20 października 1934 r. kuria biskupia zezwoliła na budowę kościoła przy ulicy Hugona i na poświęcenia kamienia węgielnego. Poświęcenie świątyni tymczasowej odbyło się 5 listopada 1934 r. Proboszczem został mianowany ks. Edward Pawlak. Następnie wybudowano nowy cmentarz, który został w 1936 r. poświęcony. W dniu 22 października 1944 r. poświęcono parafię Niepokalanemu Sercu Najświętszej Maryi Pannie. 1 listopada 1982 r. kościół został podpalony. Siedem tygodni po spaleniu powstał nowy kościół murowany, poświęcony przez bpa Kurpasa, jednak parafianie budowali w tym samym czasie już drugi dwustopniowy kościół. Projektantami odbudowanego kościoła, jak i nowego dwukondygnacyjnego kościoła z zapleczem katechetycznym byli inż. Zygmunt i J. Winniccy, a konstruktorem inż. Franciszek Klimek. Projekt wystroju wnętrza kościoła opracowali artyści plastycy Stanisław Kluska, Jacek Sarapata i inż. Zygmunt Winnicki. Wystrój wnętrza dolnego kościoła zaprojektowała Sylwia Potempa. Poświęcenia nowego kościoła dokonał 11 grudnia 1993 r. arcybiskup Damian Zimoń.

</doc>
<doc id="1356901" url="https://pl.wikipedia.org/wiki?curid=1356901" title="Jeff Mills">
Jeff Mills

Jeff Mills (ur. 18 czerwca 1963 w Detroit) – amerykański DJ i producent muzyczny.
W latach 80. Mills występował jako DJ w stacji radiowej "WJLB" pod pseudonimem "The Wizard". Jego występy były kulminacją nocnego programu Charlesa Johnsona (A.K.A. "The Electrifying Mojo"). Miksując muzykę z gatunków detroit techno, miami bass, chicago house oraz new wave stosował on zaawansowane techniki DJ-skie, takie jak scratching czy "beat juggling". Podążając w kierunku tworzenia własnej muzyki, Mills podjął współpracę z Mikiem Banksem, formując grupę Underground Resistance. Jej członkowie, ubrani w kominiarki i czarne stroje bojowe – sugerując jakoby byli na misji, mieli na celu nadać muzyce więcej treści i znaczenia. Mills nigdy nie opuścił UR oficjalnie, lecz w późniejszym okresie podążał już własną drogą. Po krótkim pobycie w Berlinie, przeniósł się do Nowego Jorku, a następnie do Chicago. Tam, w 1992 r. wraz z Robertem Hoodem założyli wytwórnię muzyczną "Axis". Profil wydawniczy obejmował detroit techno w bardziej minimalistycznej, aniżeli wcześniejsze produkcje oprawie. W późniejszym czasie otwarte zostały również pododdziały "Purposemaker", "Tomorrow" i "6277".
Wydany w 2000 r. przez Millsa album zatytułowany "Metropolis" stanowi od nowa napisaną ścieżkę dźwiękową do filmu z 1927 r. o tym samym tytule. 16 września 2004 r. wraz z Laurentem Garnierem zagrał w klubie Fabric set trwający 7 godzin. W 2006 r. odbył się koncert, na którym zaprezentowane zostały kompozycje artysty w wykonaniu orkiestry symfonicznej Montpellier Philharmonic Orchestra. Zarejestrowany materiał wydany został na płycie DVD pt. "Blue Potential".

</doc>
<doc id="1356903" url="https://pl.wikipedia.org/wiki?curid=1356903" title="Georg Wilhelm von Söhlenthal">
Georg Wilhelm von Söhlenthal

Frederik Georg Wilhelm von Söhlenthal (ur. 1698, zm. 1768) – baron, duński polityk.
Historia.
W latach 1730-1738 był wpływowym dworzaninem i doradcą księcia duńskiego, późniejszego króla Fryderyka V Oldenburga). Następnie był administratorem hrabstwa Rantzau w Holsztynie. W 1749 roku został członkiem tajnej rady Królestwa Danii.
W latach 1739-1768 zarządzał miastem Barmstedt, w którym pobudował manufaktury, kościół i szkołę.
Odznaczony Orderem Danebroga w 1732, Orderem Słonia w 1760 i Orderem Wierności w 1738.
Jego ojcem był baron Rudolph Kaspar, bratem Henrik Frederik von Söhlenthal (ok. 1672-1752), duński dyplomata, a siostrą Beate Henriette (1696-1757), która wyszła za Henryka XXIII, hrabiego Reuss von Lobenstein (1680-1723).

</doc>
<doc id="1356904" url="https://pl.wikipedia.org/wiki?curid=1356904" title="Parafia Najświętszego Serca Pana Jezusa i św. Jana Bosko w Katowicach">
Parafia Najświętszego Serca Pana Jezusa i św. Jana Bosko w Katowicach

Parafia Najświętszego Serca Pana Jezusa i św. Jana Bosko w Piotrowicach − rzymskokatolicka parafia w dekanacie Katowice-Piotrowice archidiecezji katowickiej. Liczy 8000 wiernych.
Historia.
Piotrowice pierwotnie należały do parafii w Mikołowie. W 1928 roku rodzina Żychoń podarowała 1,25 ha oraz dom na rzecz parafii Mikołów. Budowę rozpoczęto 30 lipca 1930 roku. Czuwał nad nią ks. Anastazy Muża. Z powodu niewystarczających środków finansowych postanowiono wybudować tymczasowo kościół drewniany. Poświęcenia kościoła dokonał 26 października 1930 r. infułat Wilhelm Kasperlik. W następnych latach biskup katowicki ustanowił kurację (1 maja 1931) i parafię (1 listopada 1936). W 1936 roku liczba wiernych wynosiła 10 tys. W 1956 roku, ks. Muża ponowił przygotowania. Niestety wobec braku zezwolenia na budowę, jego następca ks. Waldemar Dekiel część zgromadzonych środków przeznaczył na przebudowę dotychczasowego prezbiterium.
Starania kurii w 1970 roku zaowocowały i otrzymano pozwolenie na budowę kościoła. Architekturę zaprojektował inż. Karol Gierlotka, część konstrukcyjną inż. Franciszek Klimek. Budowę murowanego kościoła rozpoczęto w 1974 roku. Poświęcenia nowej, północnej części dokonał 19 maja 1977 biskup Herbert Bednorz. Po poświęceniu rozebrano stary drewniany kościół. Wiosną 1978 r. rozpoczęto prace w części południowej świątyni. W 1979 roku zostały złączone obie części, tworząc jeden kościół. Poświęcenie całości odbyło się 15 grudnia 1979 przez biskupa H. Bednorza. Drugiego patrona, którym został św. Jan Bosko, ustanowił ks. W. Dekiel. Wnętrze kościoła było bardzo skromne - obraz Matki Boskiej Piekarskiej oraz mały krzyż stołowy obok tabernakulum.
Nowy proboszcz ks. Alojzy Drozd przy współpracy inż. K. Gierlotki, inż. Michała Kuczmińskiego oraz artysty rzeźbiarza Zygmunta Brachmańskiego opracowali przebudowę wnętrza kościoła. Prace rozpoczęto jesienią 1988 roku. Nowy ołtarz główny został poświęcony w marcu 1991 roku. W 1993 roku w obrębie parafii mieszkało 10 820 osób, w tym 10 500 katolików. We wrześniu 1994 roku rozpoczęto kolejną przebudowę kościoła z powodu wad budowlanych, odmalowano także wnętrze. W 1995 roku wymieniono całkowicie dach kościoła i remont wieży. W 2001 roku ks. proboszcz Drozd, wybudował główny przedsionek, który umieszczono między skrzydłami kościoła. Obecnie świątynia składa się z dwuczęściowej nawy głównej oraz bocznej kaplicy poświęconej św. Janowi Bosko.
Cmentarz parafialny znajduje się na najwyższym wzniesieniu Piotrowic przy ul. Armii Krajowej, na granicy z Kostuchną.
W 2010 roku oddano do użytku przykościelny dom przedpogrzebowy.

</doc>
<doc id="1356906" url="https://pl.wikipedia.org/wiki?curid=1356906" title="Jewul">
Jewul

Jewul (hebr. יבול) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w otoczeniu kibucu Kerem Szalom, moszawu Jated oraz wioski Awszalom. Na zachodzie przebiega granica z Egiptem.
Historia.
Moszaw został założony w 1981 przez żydowskich osadników ewakuowanych z półwyspu Synaj. W 2005 zamieszkała tutaj duża grupa osadników z ewakuowanego osiedla Netzarim (hebr. נצרים) w Strefie Gazy. Dla ich potrzeb wybudowano we wschodniej części moszawu 110 nowych domów z drogami, pełną infrastrukturą i szkołą religijną.
Edukacja.
W moszawie znajduje się szkoła religijna "Talmud Tora Noam Netsarim".
Kultura i sport.
W moszawie jest ośrodek kultury oraz boisko sportowe.
Gospodarka.
Gospodarka moszawu opiera się na intensywnym rolnictwie, uprawach w szklarniach (m.in. pomidory) i sadownictwie.
Komunikacja.
Na zachód od moszawu przebiega droga ekspresowa nr 10 (Kerem Szalom–Owda), brak jednak możliwości wjazdu na nią. Z moszawu wyjeżdża się na północny wschód drogą nr 2200, którą dojeżdża się do moszawu Jated i drogi nr 2211, która prowadzi na północ do drogi nr 232 .

</doc>
<doc id="1356908" url="https://pl.wikipedia.org/wiki?curid=1356908" title="Jesza (moszaw)">
Jesza (moszaw)

Jesza (hebr.: ישע) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy i przejścia granicznego z Egiptem.
Historia.
Moszaw został założony w 1957 przez imigrantów z Egiptu.
Gospodarka.
Gospodarka moszawu opiera się na uprawach warzyw i kwiatów w szklarniach.

</doc>
<doc id="1356909" url="https://pl.wikipedia.org/wiki?curid=1356909" title="Parafia Narodzenia św. Jana Chrzciciela w Tychach">
Parafia Narodzenia św. Jana Chrzciciela w Tychach

Parafia Narodzenia św. Jana Chrzciciela – rzymskokatolicka parafia znajdująca się w Tychach, w dzielnicy Cielmice. Parafia należy do dekanatu Tychy Nowe w archidiecezji katowickiej.
Rys historyczny.
W XV wieku Cielmice należały do parafii lędzińskiej a od czasu reformacji aż do maja 1946 r. przydzielone były do Bierunia. Cielmiczanie mieli godzinę drogi do parafii w Bieruniu Starym, dlatego zaczęli starać się o własny kościół. W ten sposób utworzyła się placówka duszpasterska w Cielmicach, którą opiekował się paprocański kuratus ks. Paweł Wyciślik. Oba tymczasowe kościoły były równo uprawnionymi kuracjami. Jan Korbel ofiarował parcele pod budowę tymczasowego kościoła, w Cielmicach. ks. Paweł Wyciślik – ówczesny kuratus w Paprocanach – bez zgody władz państwowych zaadaptował barak na kaplicę prawdopodobnie już w 1945 r. Budowę kościoła rozpoczęli Cielmiczanie 24 sierpnia 1945 r. i własnym kosztem zakończyli ją pod koniec roku. 1 stycznia 1946 r. biskup Stanisław Adamski poświęcił kościół. Pierwszy kościół był drewnianym barakiem a za jego utrzymanie odpowiedzialni byli parafianie z Cielmic. 1 września 1961 r. rozpoczął się nowy rozdział w duszpasterstwie Cielmic; kuria katowicka wysłała duszpasterza przeznaczonego specjalnie dla Cielmic. Dotychczasowy kościół groził zawaleniem, dlatego wiosną 1966 r. rozebrano go i przystąpiono do budowy murowanej świątyni. 21 lutego 1971 r. poświęcono nowy murowany kościół. Mieszkańcy wybudowali również salki katechetyczne, ogrodzili cmentarz, plac kościelny wyłożyli płytkami oraz wykonali drogę dojazdową do probostwa. 10 kwietnia 1977 r. została erygowana parafia w Cielmicach, wydzielona z parafii Paprocany.

</doc>
<doc id="1356910" url="https://pl.wikipedia.org/wiki?curid=1356910" title="Jated">
Jated

Jated (hebr.: יתד) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy i przejścia granicznego z Egiptem.
Historia.
Moszaw został założony w 1981.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356911" url="https://pl.wikipedia.org/wiki?curid=1356911" title="Miwtachim">
Miwtachim

Miwtachim (hebr.: מבטחים) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1950 przez imigrantów z Kurdystanu. W 1954 osiedlili się tutaj imigranci z Maroka.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356912" url="https://pl.wikipedia.org/wiki?curid=1356912" title="Frederik Christian Kaas">
Frederik Christian Kaas

Frederik Christian Kaas af Mur (ur. 1 grudnia 1727, zm. 28 marca 1804) duński dowódca floty wojennej.
Jego ojcem był admirał Ulrik Kaas. (ok. 1677-1746), a matką Mette Sorensdatter de Mathissen (1697 - 1770). Frederik Christian Kaas wstąpił do floty duńskiej w 1747. W roku 1758 został kapitanem, w 1775 komandorem, w 1781 kontradmirałem, w 1790 wiceadmirałem, a w 1800 admirałem.
W latach 1752-56 razem z por. F. M. Krabbe'm wyruszył w podroż do Anglii, Francji, Włoch i Holandii. W roku 1756 po raz pierwszy dowodził okrętem; fregatą «Hvide Ørn», w eskadrze admirała Rømelinga. W roku 1757 służył pod komandorem Lützowem na okręcie wojennym «Island».
W roku 1765 poślubił Sophie Elisabeth Charisius (1743-1769), córkę radcy "Konferencji" (rządu) duńskiej Constantina Augusta Charisius (1712-1776) i Kirstine, baronowej Gyldenkrone. W latach 1765-1766 Frederik Christian Kaas był na misji dyplomatycznej w Afryde Płn. (Maroko). W roku 1771 ożenił się ponownie Edele Sophie Kaas (1747-1800), córką gen-majora Otto Ditlev Kaasa (zm. 1778). Ich dzieckiem była Johanne Henriette Valentine Kaas (1776-1843). 

</doc>
<doc id="1356913" url="https://pl.wikipedia.org/wiki?curid=1356913" title="En ha-Besor">
En ha-Besor

En ha-Besor (hebr. עין הבשור) – moszaw położony w Samorządzie Regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1982.
Gospodarka.
Gospodarka moszawu opiera się na intensywnym rolnictwie oraz uprawach warzyw, przypraw i kwiatów w szklarniach. Hoduje się tutaj drób.

</doc>
<doc id="1356915" url="https://pl.wikipedia.org/wiki?curid=1356915" title="Ammi’oz">
Ammi’oz

Ammi’oz (hebr.: עמיעוז) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1956 przez imigrantów z Egiptu i Rumunii. W 1962 osiedliła się tu grupa imigrantów z Maroka.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356916" url="https://pl.wikipedia.org/wiki?curid=1356916" title="Peri Gan">
Peri Gan

Peri Gan (hebr.: פרי גן) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1981.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356917" url="https://pl.wikipedia.org/wiki?curid=1356917" title="Sede Niccan">
Sede Niccan

Sede Niccan (hebr.: שדה ניצן) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1973 przez imigrantów z Anglii i Stanów Zjednoczonych.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356918" url="https://pl.wikipedia.org/wiki?curid=1356918" title="Sede Awraham">
Sede Awraham

Sede Awraham (hebr.: שדי אברהם) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1981.
Gospodarka.
Gospodarka moszawu opiera się na intensywnym rolnictwie oraz uprawach warzyw, przypraw i kwiatów w szklarniach.

</doc>
<doc id="1356919" url="https://pl.wikipedia.org/wiki?curid=1356919" title="Talme Elijjahu">
Talme Elijjahu

Talme Elijjahu (hebr. תלמי אליהו) – moszaw położony w Samorządzie Regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1970.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356921" url="https://pl.wikipedia.org/wiki?curid=1356921" title="Współczynnik kierunkowy">
Współczynnik kierunkowy



</doc>
<doc id="1356922" url="https://pl.wikipedia.org/wiki?curid=1356922" title="Talme Josef">
Talme Josef

Talme Josef (hebr.: תלמי יוסף) – moszaw położony w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Moszaw został założony w 1982 przez imigrantów ze Stanów Zjednoczonych i RPA.
Gospodarka.
Gospodarka moszawu opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356923" url="https://pl.wikipedia.org/wiki?curid=1356923" title="Edmund Makowski (historyk)">
Edmund Makowski (historyk)

Edmund Makowski (ur. 7 lipca 1931 w Bielawach, zm. 7 lipca 2000 w Puszczykowie) – profesor nauk historycznych, polski historyk XIX i XX wieku, specjalizujący się w szczególności w historii Wielkopolski w XX wieku.
Uczniowie profesora.
Seminarzystami profesora byli archiwiści: dr hab. Dariusz Matelski i dr hab. Krzysztof Stryjkowski oraz historycy IPN: dr hab. Konrad Białecki, prof. dr hab. Stanisław Jankowiak, dr Jan Miłosz i dr Przemysław Zwiernik.
Życie prywatne.
Syn Zofii z domu Chuda i Piotra Makowskich. Żona: Władysława (z domu Swat), dzieci: Jadwiga, Przemysław.
Edmund Makowski został pochowany w alei zasłużonych na cmentarzu komunalnym na Miłostowie w Poznaniu.

</doc>
<doc id="1356925" url="https://pl.wikipedia.org/wiki?curid=1356925" title="Awszalom">
Awszalom

Awszalom (hebr.: אבשלום) - wieś położona w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Osada została założona w 1990 przez imigrantów z Rosji.
Gospodarka.
Gospodarka opiera się na intensywnym rolnictwie.

</doc>
<doc id="1356927" url="https://pl.wikipedia.org/wiki?curid=1356927" title="Cochar">
Cochar

Cochar (hebr.: צוחר) – wieś położona w samorządzie regionu Eszkol, w Dystrykcie Południowym, w Izraelu.
Leży w zachodniej części pustyni Negew, w pobliżu Strefy Gazy.
Historia.
Osada została założona w 1970. W latach 90. XX wieku osiedlili się tutaj imigranci z Etiopii i krajów byłego ZSRR.
Gospodarka.
Gospodarka opiera się na intensywnym rolnictwie oraz uprawach warzyw i kwiatów w szklarniach.

</doc>
<doc id="1356928" url="https://pl.wikipedia.org/wiki?curid=1356928" title="Współczynnik korelacji rangowej Spearmana">
Współczynnik korelacji rangowej Spearmana



</doc>
<doc id="1356931" url="https://pl.wikipedia.org/wiki?curid=1356931" title="Kryterium Hurwitza">
Kryterium Hurwitza



</doc>
<doc id="1356933" url="https://pl.wikipedia.org/wiki?curid=1356933" title="Perlit">
Perlit



</doc>
<doc id="1356942" url="https://pl.wikipedia.org/wiki?curid=1356942" title="Cieszmy się życiem">
Cieszmy się życiem

Cieszmy się życiem (lub "Pieniądze to nie wszystko", ) – amerykańska komedia w reżyserii Franka Capry, powstała w oparciu o sztukę pod tym samym tytułem, której autorami byli George Kaufman oraz Moss Hart. Film nagrodzony w 1939 roku Oscarami dla najlepszego filmu oraz za reżyserię.
Fabuła.
Alice Sycamore (w tej roli Jean Arthur), której rodzina to unikatowy zbiór osób ekscentrycznych i oryginalnych jest zakochana w Tonym Kirbym (James Stewart) – prostolinijnym potomku zamożnego i staroświeckiego rodu. Spotkanie tych dwóch tak odmiennych od siebie rodzin doprowadza do zabawnej kolizji dwóch różnych stylów życia, poglądów i filozofii, co pozwala im na nowo odkryć zwykłe przyjemności, które przynosi życie.
Obsada.
i inni
Nagrody i nominacje.
W roku 1939 film nominowany był do Oscara w 7 kategoriach: (pogrubienie oznacza wygraną statuetkę)

</doc>
<doc id="1356943" url="https://pl.wikipedia.org/wiki?curid=1356943" title="Kapfenberger SV">
Kapfenberger SV

Kapfenberger Sportvereinigung – austriacki klub piłkarski, grający obecnie w 2. Liga, mający siedzibę w mieście Kapfenberg, leżącym w Styrii.
Historia.
Klub został założony 4 września 1919 roku jako "Kapfenberger Sportclub". Od 1922 roku występował w lidze Styrii dwukrotnie zdobywając zarówno mistrzostwo tego regionu, jak i puchar. W 1947 roku stworzono kolejne sekcje sportowe: tenisa stołowego, narciarstwa oraz piłki ręcznej. Klub został wówczas przemianowany na "Kapfenberger Sportvereinigung". W latach 50. i 60. występował w pierwszej lidze austriackiej, a do połowy lat 80. w drugiej lidze. Kolejne 15 sezonów zespół spędził grając w styryjskiej Landeslidze (odpowiednik 4. ligi). Następnie awansował do Regionalligi Mitte (odpowiednik 3. ligi), a w sezonie 2002/2003 ponownie grał na drugim froncie. W sezonie 2004/2005 został wicemistrzem ligi, ale to SV Ried awansował do ekstraklasy. Na koniec sezonu 2007/2008 zespół ponownie awansował do 1. Bundesligi Austrii.

</doc>
<doc id="1356946" url="https://pl.wikipedia.org/wiki?curid=1356946" title="Clevedon">
Clevedon

Clevedon – miasto w Wielkiej Brytanii, w Anglii, w hrabstwie ceremonialnym Somerset, w "unitary authority" North Somerset. Miejscowość położona jest nad Kanałem Bristolskim, przy jego początku, u ujścia rzeki Severn. Ośrodek wypoczynkowy o znaczeniu regionalnym. 
Miejscowość po raz pierwszy wzmiankowano w Domesday Book; liczyła wówczas siedmiu mieszkańców. W okresie wiktoriańskim stała się popularnym ośrodkiem wypoczynkowym.

</doc>
<doc id="1356952" url="https://pl.wikipedia.org/wiki?curid=1356952" title="Marsylianka (film 1938)">
Marsylianka (film 1938)

Marsylianka ("La Marseillaise") – francuski dramat historyczny. Wizja francuskiej rewolucji w walce z monarchią króla Ludwika XVI. 

</doc>
<doc id="1356956" url="https://pl.wikipedia.org/wiki?curid=1356956" title="Kingswood">
Kingswood

Kingswood – miasto w Wielkiej Brytanii, w Anglii w hrabstwie Gloucestershire, w dystrykcie (unitary authority) South Gloucestershire. Położone jest na obrzeżach Bristolu przy drodze krajowej A 420. Kingswood jest 131 miastem Wielkiej Brytanii pod względem liczby ludności. Choć de facto miasto jest przedmieściem Bristolu, de iure jednak jest osobnym organizmem miejskim. W 2001 roku miasto liczyło 62 679 mieszkańców.
Historia.
W XVIII w. niewielki ośrodek górnictwa węglowego. W XIX w. swoje kazania wygłaszał tu George Whitefield, wypędzony z kościołów Bristolu, toteż miasto uznaje się za jedną z kolebek metodystów. W tym mieście rozpoczynała działalność przemysłową słynna firma "Douglas", produkująca motocykle (pierwszy model – 1910).

</doc>
<doc id="1356968" url="https://pl.wikipedia.org/wiki?curid=1356968" title="Druk tsendhen">
Druk tsendhen



</doc>
<doc id="1356969" url="https://pl.wikipedia.org/wiki?curid=1356969" title="Eldin Jakupović">
Eldin Jakupović

Eldin Jakupović (ur. 2 października 1984 w Kozaracu) – szwajcarski piłkarz pochodzenia bośniackiego grający na pozycji bramkarza w Leicester City.
Kariera klubowa.
Jakupović urodził się w Bośni i Hercegowinie, ale w młodym wieku wyemigrował z rodzicami do Szwajcarii z powodu Wojny w Bośni. Tam w 1992 roku rozpoczął karierę w amatorskim klubie o nazwie FC Bilten. W latach 1998–1999 trenował w FC Niederurnen, a następnie trafił do młodzieżowej drużyny Grasshoppers Zurych. W 2004 roku znalazł się w kadrze pierwszej drużyny prowadzonej przez trenera Alaina Geigera. 8 sierpnia zadebiutował w pierwszej lidze w wygranym 1:0 spotkaniu z FC Schaffhausen. W całym sezonie wystąpił 13 razy i rywalizował o miejsce w składzie z Włochem Marco Ambrosio oraz Peterem Jehle z Liechtensteinu. Grasshoppers zajęło 3. pozycję w lidze.
Latem 2005 Eldin został wypożyczony do FC Thun. 16 lipca rozegrał dla niego swój pierwszy mecz – Thun wygrało 2:0 z FC Aarau. Był podstawowym zawodnikiem Thun i wystąpił we wszystkich meczach eliminacji do Ligi Mistrzów, a także fazy grupowej (ze Spartą Praga, z Arsenalem i Ajaksem Amsterdam). W lidze zajął z Thun 5. pozycję.
W 2006 roku Jakupović został sprzedany za 2 miliony euro do rosyjskiego Lokomotiwu Moskwa. 19 marca zadebiutował w Premier Lidze w spotkaniu z Krylją Sowietow Samara. Z Lokomotiwem był trzeci w lidze i pełnił rolę rezerwowego dla Uzbeka Aleksieja Poliakowa. W 2007 roku wystąpił w 15 spotkaniach Lokomotiwu.
We wrześniu 2007 Jakupović został wypożyczony do Grasshoppers i tym samym powrócił do klubu z Zurychu. 29 września w 90. minucie meczu z BSC Young Boys uratował remis 3:3 swojemu zespołowi zdobywając pierwszego gola w karierze. W 2010 roku Jakupović odszedł z Grasshoppers do greckiego Olympiakosu Volos, a rok później został graczem drużyny Aris FC.
Kariera reprezentacyjna.
W 2005 roku Jakupović wystąpił we dwóch spotkaniach młodzieżowej reprezentacji Bośni i Hercegowiny U-21. Natomiast w marcu 2006 wystąpił w jednym spotkaniu młodzieżowej drużyny Szwajcarii U-21. W marcu 2007 roku otrzymał powołanie do pierwszej reprezentacji Bośni na mecz z Norwegią, jednak ostatecznie nie wystąpił. W 2008 roku zdecydował się reprezentować Szwajcarię i został powołany przez selekcjonera Jakoba Kuhna do kadry na Euro 2008 w miejsce kontuzjowanego Fabio Coltortiego.

</doc>
<doc id="1356970" url="https://pl.wikipedia.org/wiki?curid=1356970" title="Crewkerne">
Crewkerne

Crewkerne – miasto i civil parish w Wielkiej Brytanii, w Anglii w hrabstwie Somerset, w dystrykcie South Somerset, położone dziewięć mil na płd.-zach. od Yeovil, nad rzeką Parrett. W 2001 roku miasto liczyło 7520 mieszkańców. W 2011 roku civil parish liczyła 7000 mieszkańców. W czasach średniowiecznych niewielki ośrodek tekstylny. W XVII w. ważny ośrodek komunikacyjny o znaczeniu ponadregionalnym – stacja dyliżansów. W XIX w. wytwarzano tu tekstylia (m.in. płótno masztowe) na potrzeby Marynarki Królewskiej. Crewkerne jest wspomniana w Domesday Book (1086) jako "Cruche"/"Chruca"/"Cruca"/"Crucca"/"Crucche".

</doc>
<doc id="1356976" url="https://pl.wikipedia.org/wiki?curid=1356976" title="USS Stevens (DD-479)">
USS Stevens (DD-479)

USS Stevens (DD-479) - amerykański niszczyciel typu "Fletcher", służący w United States Navy w czasie II wojny światowej.
"Stevens" był drugim okrętem Marynarki noszącym nazwę upamiętniającą Kontradmirała Thomasa H. Stevensa (1819–1896) oraz jego ojca Kapitana Thomasa Holdupa Stevensa (1795–1841).
Stępkę okrętu położono 30 grudnia 1941 w stoczni Charleston Navy Yard w Charleston w Karolinie Południowej. Zwodowano go 24 czerwca 1942; matkami chrzestnymi okrętu były panie Roland Curtin i Frederick Stevens Hicks. Okręt oddano do służby 1 lutego 1943 r. w Charleston, z komandorem Frankiem H. Ball'em jako dowódcą.

</doc>
<doc id="1356977" url="https://pl.wikipedia.org/wiki?curid=1356977" title="Ratusz w Pleszewie">
Ratusz w Pleszewie

Ratusz w Pleszewie – pleszewski ratusz jest budowlą klasycystyczną wybudowaną w 1835. Jest to budynek murowany, dwutraktowy, z podłużnym środkowym korytarzem, trzykondygnacyjny, nakryty dachem naczółkowym, z pierwotną fasadą od południa, urozmaiconą środkowym pseudoryzalitem z trójkątnym tympanonem. Ratusz był wielokrotnie przebudowywany, ostatnio w 1945. Od 1968 budynek znajduje się w rejestrze zabytków.

</doc>
<doc id="1356978" url="https://pl.wikipedia.org/wiki?curid=1356978" title="Okehampton">
Okehampton

Okehampton – miasto w Wielkiej Brytanii, w Anglii w hrabstwie Devon, położone na północnym krańcu parku narodowego Dartmoor nad rzeką Okement. W przeszłości ośrodek produkcji wełny i lokalne centrum komunikacyjne. Miasto leży na szlaku turystycznym Tarka Trail.
W pobliżu miasta znajduje się jeden z największych wojskowych centrów szkoleniowych (głównie Marines), zwany od nazwy miasta "Okehampton Camp".

</doc>
<doc id="1356979" url="https://pl.wikipedia.org/wiki?curid=1356979" title="Radek Brzózka">
Radek Brzózka



</doc>
<doc id="1356981" url="https://pl.wikipedia.org/wiki?curid=1356981" title="Bolivianos, el hado propicio">
Bolivianos, el hado propicio



</doc>
<doc id="1356987" url="https://pl.wikipedia.org/wiki?curid=1356987" title="Fiodor Rydygier">
Fiodor Rydygier

Fiodor Wasilewicz Rydygier, Friedrich Alexander von Rüdiger, (ros. Фёдор Васильевич Ридигер; ur. grudzień 1783 w Mitawie, zm. w Karlowych Warach) – rosyjski generał-adiutant, generał kawalerii i hrabia.
Rydygier pochodził z Inflant, był wyznania luterańskiego. Służbę wojskową rozpoczął w Mitawie, od 1800 w pułku huzarów został adiutantem generał-majora Pahlena.
Brał udział w wojnach napoleońskich (wojna czwartej koalicji, Wojna rosyjsko-szwedzka (1808–1809), kampania w 1812, wojna szóstej koalicji), w VIII wojnie rosyjsko-tureckiej, tłumieniu powstania listopadowego i powstania węgierskiego 1848–1849, w 1855 zakończył służbę.

</doc>
<doc id="1356988" url="https://pl.wikipedia.org/wiki?curid=1356988" title="Ratusz w Gostyniu">
Ratusz w Gostyniu

Ratusz w Gostyniu powstał w I poł. XIX wieku. Wcześniejszy budynek spłonął w wielkim pożarze miasta w 1811. Współczesny kształt nadała mu przebudowa w latach 1910–1912 według projektu L. Michałowskiego. Podczas II wojny światowej w piwnicach mieściło się więzienie. We frontowej ścianie ratusza, ozdobionej ryzalitem, umieszczono tablicę upamiętniającą ofiary hitlerowców z napisem „Stąd wyszli na szaniec śmierci, by nam dać zwycięstwo, bohaterowie nasi najdrożsi. 21.X.1939 r.” (jedną z ofiar egzekucji byli Stanisław Karłowski, Mieczysław Hejnowicz, Edward Bronisław Potworowski). Budynek jest siedzibą władz samorządowych.

</doc>
<doc id="1356989" url="https://pl.wikipedia.org/wiki?curid=1356989" title="Kārsava">
Kārsava

Kārsava (niem. Karsau, ros. Корсовка, dawniej pol. Korsówka) – miasto we wschodniej Łotwie.
Znajduje się tu stacja kolejowa Kārsava, położona na linii dawnej Kolei Warszawsko-Petersburskiej.
W Korsówce w XVIII i XIX wieku była siedziba właścicieli rozległych dóbr Małnów o powierzchni 10 410 dziesięcin ziemi będących dziedzictwem rodziny Szadurskich herbu Ciołek. Znajdował się tu obszerny dwór znany jedynie z opisu Edwarda Chłopickiego z 1873 roku.
Majątek Małnów został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="1356997" url="https://pl.wikipedia.org/wiki?curid=1356997" title="Ratusz we Wschowie">
Ratusz we Wschowie

Ratusz we Wschowie – najstarsza częścią ratusza jest monumentalna wieża pochodząca z XVI wieku. W latach 1860 budowli nadano obecny charakter neoromański. Jest to budynek murowany, trójkondygnacyjny, założony na rzucie prostokąta. W narożniku północno-zachodnim znajduje się wieża. Zachowała się na parterze w części północno-wschodniej sala nakryta późnogotyckim sklepieniem sieciowym (I połowa XV wieku).

</doc>
<doc id="1357001" url="https://pl.wikipedia.org/wiki?curid=1357001" title="Kalnciems">
Kalnciems

Kalnciems (niem. Kalnzeemsche) – miasto w środkowej Łotwie. W 1690 roku urodził się tu Ernest Jan Biron.

</doc>
<doc id="1357002" url="https://pl.wikipedia.org/wiki?curid=1357002" title="Stan posiadania">
Stan posiadania

Stan posiadania – polski film psychologiczny z 1989 roku w reżyserii Krzysztofa Zanussiego.
Fabuła.
Tomasz, wrażliwy student geografii, w przychodni lekarskiej spotyka starszą o kilkanaście lat Julię, która znajduje się na zakręcie życiowym. Po wspólnie spędzonej nocy, chłopak sprowadza kobietę do domu, w którym mieszka razem z matką. Pomimo wielu różnic, pomiędzy Tomaszem a Julią rodzi się uczucie.

</doc>
<doc id="1357003" url="https://pl.wikipedia.org/wiki?curid=1357003" title="Ivybridge">
Ivybridge

Ivybridge - miasto w Wielkiej Brytanii, w Anglii w hrabstwie Devon, położone 13 km na wschód od Plymouth na południowym krańcu parku narodowego Dartmoor, przy drodze krajowej A 38. 
Swe powstanie zawdzięcza średniowiecznemu szlakowi Plymouth - Exeter; wzmiankowany w Domesday Book był ważnym punktem przeprawy przez rzekę Erme. Industrializacja miasta rozpoczęła się w XIX w. Zbudowano wtedy do dziś istniejącą papiernię. 

</doc>
<doc id="1357006" url="https://pl.wikipedia.org/wiki?curid=1357006" title="7 Angels 7 Plagues">
7 Angels 7 Plagues

7 Angels 7 Plagues – amerykański zespół grający melodyjny metalcore. Grupa została założona w 1999 roku w Milwaukee, w Wisconsin. W 2002 roku została rozwiązana. 

</doc>
<doc id="1357007" url="https://pl.wikipedia.org/wiki?curid=1357007" title="Ratusz w Nowym Targu">
Ratusz w Nowym Targu

Ratusz w Nowym Targu – ratusz z 2. połowy XIX wieku w Nowym Targu, wpisany do rejestru zabytków nieruchomych województwa małopolskiego.
Historia.
Pierwszy ratusz w Nowym Targu był wzniesiony z drewna w XVI wieku; w 1784 roku pierwotny budynek został zniszczony w wyniku pożaru. Po tym zdarzeniu starosta sądecki nakazał odbudowę miasta, podjęto także decyzję o wzniesieniu nowego ratusza, którą prawdopodobnie zainicjował Jakub Podkanowicz, nowotarski burmistrz.
Budynek został wzniesiony w 2. połowie XIX wieku pod nadzorem Karola Rybińskiego z Krakowa pośrodku nowotarskiego Rynku. 
7 stycznia 2020 roku gmach został wpisany do rejestru zabytków nieruchomych województwa małopolskiego.
Architektura.
Budynek murowany, dwukondygnacyjny, częściowo podpiwniczony. Dach czterospadowy. Do elewacji frontowej przylega wieżą z przeszkloną latarnią, nakryta hełmem w kształcie dzwonu, zwieńczona iglicą.

</doc>
<doc id="1357008" url="https://pl.wikipedia.org/wiki?curid=1357008" title="Królewska Policja Bezpieczeństwa">
Królewska Policja Bezpieczeństwa

Królewska Policja Bezpieczeństwa (rum. "Direcţia Generală a Poliţiei de Siguranţă", dosłownie "Dyrekcja Generalna Policja Bezpieczeństwa", znana także jako "Siguranţă") – istniejąca w latach 1921-1944 rumuńska policja polityczna. Zwalczała wrogów Monarchii Rumuńskiej.
Po II wojnie światowej i dojściu do władzy rumuńskich komunistów wielu funkcjonariuszy Siguranţă przeszło do komunistycznej policji politycznej – Securitate.

</doc>
<doc id="1357009" url="https://pl.wikipedia.org/wiki?curid=1357009" title="Opactwo w Longpont">
Opactwo w Longpont

Opactwo w Longpont – opactwo cysterskie z XII-XIII wieku, założone w Longpont przez Bernarda z Clairvaux na prośbę biskupa Soissons Josselina de Vierzy. 
Historia.
Zabudowania opactwa powstawały etapami w XII i XIII wieku, najmłodszą jego częścią był gotycki kościół klasztorny, konsekrowany w 1227 w obecności króla Francji Ludwika Świętego powracającego ze swojej koronacji w Reims. W zabudowaniach klasztornych jednorazowo mogła żyć ponad setka zakonników . Opactwo w czasie wyczerpujących walk wewnętrznych XV i XVI wieku zostało kilkakrotnie napadnięte przez grupy Burgundczyków, a następnie hugenotów. 
Opactwo było własnością cystersów do fali dechrystianizacji w czasie Wielkiej Rewolucji Francuskiej, kiedy mnichów zmuszono do wyjazdu, obiekt jako "symbol kontrrewolucji" zniszczono, a pozostałości sprzedano . W 1804, by nie dopuścić do całkowitej dewastacji zabytku, ruiny wykupił hrabia Henri de Montesquiou, którego rodzina po dziś dzień zajmuje się zachowanymi fragmentami zabudowań i udostępnia je turystom . 
W 1993 w obecności 30 cystersów z całego świata na terenie ruin odbyły się uroczystości dwusetnej rocznicy zniszczenia klasztoru . 
Architektura.
Opactwo reprezentowało styl gotycki. Zachowane ilustracje wykazują, iż było stylowo typowe dla swoich czasów; kościół klasztorny o wysokości 40 metrów, zatem bliskiej słynnym katedrom kraju był trójnawowy, oparty na rzędzie korynckich kolumn, z dwoma poziomami ostrołukowych okien i sklepieniem krzyżowo-żebrowym . 
Do naszych czasów zachowały się jedynie fragmenty kościoła klasztornego, przebudowane zabudowania klasztorne oraz piętnastowieczna brama, która pierwotnie wiodła na teren całości kompleksu zabudowań. Zachowała się fasada kościoła z zamurowanymi oknami i pustą wielką rozetą, stanowiącą ongiś centralny punkt dekoracji elewacji. Ponad czterema wejściami do kościoła widoczne są gotyckie portale, widoczne są niektóre maswerki i obramowania okien. Zachowały się również ściany boczne kościoła oraz stanowiący podstawę konstrukcji rząd łuków odporowych. Całkowitemu zniszczeniu uległy transept, prezbiterium oraz chór kościoła, całość pozbawiona jest dachu . 
W pobliżu kościoła zachowały się dwa budynki stanowiące niegdyś część klasztoru, przebudowane gruntownie w XVIII wieku. Zachowały się w nich fragmenty dawnych gotyckich sklepień, refektarz na 650 osób, wielki piec służący ogrzewaniu całego kompleksu w XIII wieku oraz wielkie schody przeznaczone dla najwybitniejszych gości klasztoru . Obiekty te otacza późniejszy, angielski park z XIX wieku .

</doc>
<doc id="1357010" url="https://pl.wikipedia.org/wiki?curid=1357010" title="Siguranta">
Siguranta



</doc>
<doc id="1357011" url="https://pl.wikipedia.org/wiki?curid=1357011" title="Siguranca">
Siguranca



</doc>
<doc id="1357012" url="https://pl.wikipedia.org/wiki?curid=1357012" title="Głos z tamtego świata">
Głos z tamtego świata

Głos z tamtego świata – polski film obyczajowy z 1962.
Historia lekarza-oszusta, który naciągał ludzi, mogąc nawiązać kontakt z zaświatami.

</doc>
<doc id="1357014" url="https://pl.wikipedia.org/wiki?curid=1357014" title="Ķegums">
Ķegums

Ķegums (niem. Keggum) – miasto w środkowej Łotwie, nad Dźwiną.
Znajdują tu się Elektrownia Wodna Ķegums oraz przystanek kolejowy Ķegums, położony na linii Ryga - Dyneburg.

</doc>
<doc id="1357018" url="https://pl.wikipedia.org/wiki?curid=1357018" title="Zbigniew Ziomecki">
Zbigniew Ziomecki

Zbigniew Ziomecki (ur. 19 lutego 1930, zm. 3 czerwca 2015) – polski rysownik-satyryk. 
Życiorys.
Podczas II wojny światowej uczestniczył w konspiracji używając pseudonimu "Hermes", w randze podporucznika Armii Krajowej był łącznikiem placówki „Konie” VIII Obwodu Grójec „Głuszec”. Ukończył Państwowe Liceum Sztuk Plastycznych w Warszawie. Jego rysunek po raz pierwszy ukazał się na łamach tygodnika "Mucha" w 1951 roku. Od 1952 do początku lat 90. publikował rysunki w "Szpilkach". Publikował także w innych czasopismach oraz pokazywał rysunki na wystawach. 
Odznaczony Srebrnym Medalem „Zasłużony Kulturze Gloria Artis” (2012), pięciokrotnie nagrodzony Złotą Szpilką i trzykrotnie Brązową. Jego prace znajdują się w Muzeum Karykatury w Warszawie.

</doc>
<doc id="1357019" url="https://pl.wikipedia.org/wiki?curid=1357019" title="Finke">
Finke

Finke – okresowa rzeka w Australii o długości 600–750 km.
Rzeka Finke wypływa z Gór Macdonnella, Glen Helen Gorge, a spływa do jeziora Eyre. Wiek rzeki szacuje się na 100 – 340 milionów lat.
W górnym biegu rzeka płynie głęboką, wąską doliną "Palm Valley", w parku narodowym Finke Gorge.

</doc>
<doc id="1357022" url="https://pl.wikipedia.org/wiki?curid=1357022" title="Odciąg">
Odciąg

Odciąg - element konstrukcyjny masztu, rodzaj cięgna służącego przenoszeniu obciążeń poziomych. Zwykle stosowane przy masztach radiowych, żaglowych, turbinach wiatrowych, namiotowych i innych. Jeden koniec odciągu jest połączony przegubowo z konstrukcją masztu (w miejscu mocowania stosuje się przeponę - stężenie poprzeczne konstrukcji masztu), drugi połączony przegubowo z fundamentem. Połączenie odciągu z fundamentem musi zapewnić możliwość regulacji naciągu, pomiaru siły naciągu oraz, w przypadku np. masztów radiowych możliwość odizolowania od podłoża. W przypadku wyższych konstrukcji stosuje się grupy jednakowych odciągów (trzech lub czterech, w zależności od przekroju masztu) rozmieszczonych równomiernie wokół osi masztu, nachylonych pod tym samym kątem. Odciągi różnych poziomów mogą, lecz nie muszą być równoległe do siebie. 

</doc>
<doc id="1357023" url="https://pl.wikipedia.org/wiki?curid=1357023" title="Vettaiyaadu Vilaiyaadu">
Vettaiyaadu Vilaiyaadu

Vettaiyaadu Vilaiyaadu to zrealizowany w 2006 roku indyjski film akcji w języku tamilskim przez Gauthama Menona. Tematem filmu jest śledztwo prowadzone przez policjanta z Tamil Nadu i jego spotkanie z kobietą z Nowego Jorku.

</doc>
<doc id="1357024" url="https://pl.wikipedia.org/wiki?curid=1357024" title="Odciągi">
Odciągi



</doc>
<doc id="1357025" url="https://pl.wikipedia.org/wiki?curid=1357025" title="Einbeck">
Einbeck

Einbeck – miasto w Niemczech, w kraju związkowym Dolna Saksonia, w powiecie Northeim. Według danych z roku 2008 miasto liczyło 27 082 mieszkańców. 1 stycznia 2013 do miasta przyłączono gminę samodzielną Kreiensen, która stała się jego dzielnicą. Liczba mieszkańców wzrosła do 34 233.
Po roku 1946 miasto stało się nowym miejscem zamieszkania dla wielu niemieckich byłych mieszkańców Paczkowa wysiedlanych do brytyjskiej strefy okupacyjnej w Niemczech
Współpraca.
Miejscowości partnerskie:

</doc>
<doc id="1357027" url="https://pl.wikipedia.org/wiki?curid=1357027" title="Seans (film)">
Seans (film)

Seans – polski film obyczajowy z 1978 roku.
Treść.
Do małego miasteczka na prowincji, przyjeżdża młody docent i wygłasza wykład w tamtejszym Domu Kultury. Na wykład ten mobilizowana jest miejscowa młodzież, która jednak początkowo nie jest zbyt zainteresowana tematem. Jednak przemówienie wywołuje żywe reakcje u części słuchaczy, która uświadamia sobie bezsens dotychczasowej egzystencji.

</doc>
<doc id="1357028" url="https://pl.wikipedia.org/wiki?curid=1357028" title="Świadkowie Jehowy w Libanie">
Świadkowie Jehowy w Libanie

Świadkowie Jehowy w Libanie – społeczność wyznaniowa w Libanie, należąca do ogólnoświatowej wspólnoty Świadków Jehowy.
W 2016 roku społeczność Świadków Jehowy w Libanie liczyła 3684 głosicieli (najwięcej na Bliskim Wschodzie), należących do 57 zborów. Na dorocznej uroczystości Wieczerzy Pańskiej w 2016 roku zebrało się 6458 osób. Działalność miejscowych głosicieli koordynuje włoskie Biuro Oddziału w Rzymie. Od 2017 roku sprawozdanie z działalności w tym kraju dołączane jest do ogólnego z 33 krajów, gdzie ich działalność jest ograniczona prawnie lub zakazana.
Historia.
Początki.
W 1921 roku do Libanu z Nowego Jorku w Stanach Zjednoczonych powrócił Michel Aboud, został on pierwszym głosicielem działającym w tym kraju. Dwa lata później do Rahby ze Stanów Zjednoczonych powrócił Asaad Younis. W 1924 roku w Bejrucie, otworzono Biuro Oddziału, które nadzorowało działalność ewangelizacyjną na terenie Libanu, Armenii, Gruzji, Syrii i Turcji.
W 1925 roku Alexander H. Macmillan z nowojorskiego Biura Głównego Towarzystwa Strażnica odwiedził współwyznawców na północy kraju. W 1926 roku głosiciele: stomatolog [mężczyzna] Hanna Shammas i prof. Ibrahim Atiyeh prowadzili działalność kaznodziejską w Trypolisie i Anfie. Doktor Shammas udostępnił na zebrania religijne swój dom i gabinet. W 1930, w Trypolisie było 10 wyznawców, a na północy Libanu w Amjun – 20. W roku 1936 Yousef Rahhal przywiózł ze Stanów Zjednoczonych sprzęt nagłaśniający i dwa gramofony, które zostały umieszczone na fordzie i z ich pomocą była prowadzona działalność na odległych terenach Libanu i Syrii.
W 1937 roku Jamil Sfeir kontynuował działalność kaznodziejską w Bejrucie, natomiast w Kfarhaboo czynił to Louis Yazbek. W tym samym roku do Trypolisu przybył z żoną Petros Lagakos, który wraz z mieszkającym tam Najibem Salem prowadził działalność kaznodziejską. W 1940 roku Ibrahim Atiyeh rozpoczął tłumaczenie „Strażnicy” na język arabski, a N. Salem wykonywał cztery odręczne kopie i przesyłał je głosicielom w Palestynie, Syrii i współwyznawcom w Egipcie. Abdallah Blal prowadził działalność kaznodziejską w Bejrucie i w Rahbe.
Do 1943 roku Świadkowie Jehowy dotarli do większości libańskich miast i wiosek. Czasem na odległe tereny wyruszało samochodami lub autobusem około 30 osób.
Rozwój działalności.
W 1945 roku do Libanu przybyli pierwsi misjonarze, absolwenci Biblijnej Szkoły Strażnicy – Gilead. Wśród nich byli Anne i Gwen Beavor. Utworzono wówczas pierwszy zbór w Libanie, którego sługą został Salem Najib. W 1946 działalność kaznodziejską prowadziło 72 głosicieli.
W 1947 roku do libańskich współwyznawców przyjechali z wizytą Nathan H. Knorr i Milton G. Henschel. W 1949 roku w Bejrucie otwarto Biuro Oddziału Towarzystwa Strażnica. Zanotowano liczbę 172 głosicieli w 7 zborach. Rok później liczba libańskich Świadków Jehowy wyniosła 271 osób.
W styczniu 1951 roku do Libanu przyjechało 7 kolejnych misjonarzy. W kraju było 401 członków wyznania w 8 zborach. W 1954 roku w Libanie działało 451 głosicieli w 11 zborach. Rok później zanotowano liczbę 501 Świadków Jehowy w 10 zborach.
W tym samym 1955 roku do Libanu przejechali kolejni misjonarze. W grudniu 1956 do kraju przyjechali z wizytą Nathan H. Knorr i Frederick W. Franz, którzy wzięli udział w kongresie w Bejrucie. Uczestniczyło w nim 551 osób z Libanu, Syrii, Jordanii i innych krajów arabskich, a 20 osób zostało ochrzczonych. Dodatkowo na specjalnym zebraniu w Sali Królestwa w Trypolisie obecnych było 291 osób. Ponieważ władze Libanu w połowie roku 1956 zakazały wydawanie „Strażnicy”, kwestię tą omówiono z premierem Sulajmanem an-Nabulusim.
W listopadzie 1958 roku wszyscy misjonarze musieli opuścić Liban.
W 1959 roku w Bejrucie powstał pierwszy zbór ormiańskojęzyczny.
Rok później w kraju działało 608 Świadków Jehowy w 15 zborach. W roku 1963 w Libanie odbył się kongres międzynarodowy pod hasłem „Wiecznotrwała dobra nowina”. W roku 1968 osiągnięto liczbę 1025 głosicieli.
W maju 1969 roku N.H. Knorr ponownie odwiedził Liban. W 1971 roku powstał drugi zbór ormiańskojęzyczny w Bejrucie. W kraju działało 1267 Świadków Jehowy.
27 stycznia 1971 roku "Libańska Rada Ministrów" zakazała działalności Świadków Jehowy i rozpowszechniania ich literatury.
W 1975 roku w 46 zborach działało 1882 Świadków Jehowy.
16 lutego 1990 roku zorganizowano komitet niesienia pomocy poszkodowanym przez wojnę współwyznawcom, który pomagał szczególnie bejruckim Świadkom Jehowy. W kraju działało 2659 głosicieli.
W marcu 1997 władze libańskie zamknęły trzy Sale Królestwa.
W 2007 roku zanotowano liczbę 3613 Świadków Jehowy w 66 zborach, a na uroczystości Wieczerzy Pańskiej zebrało się 6621 osób. Rok później w kraju działało 3690 głosicieli, a w roku 2015 – 3734.
W sierpniu 2001 roku delegacja Świadków Jehowy z Libanu uczestniczyła w kongresie międzynarodowym pod hasłem „Nauczyciele słowa Bożego” w Rzymie, latem 2009 roku w kongresie międzynarodowym pod hasłem „Czuwajcie!” w Rzymie, a w roku 2014 na kongresie międzynarodowym pod hasłem „Szukajmy najpierw Królestwa Bożego!” we Frankfurcie nad Menem.
Według Europejskiego Stowarzyszenia Świadków Jehowy, w Libanie nadal trwają ograniczenia wolności religijnej Świadków Jehowy. W 2010 roku Komitet Praw Człowieka ONZ opublikował raport, w którym wezwał władze libańskie do prawnego zalegalizowania Świadków Jehowy jako religii chrześcijańskiej. Rejestracja ta dałaby członkom wyznania prawo do swobodnego praktykowania swojej religii. Raport stwierdza, że działalność Świadków Jehowy w Libanie została zakazana przez Ligę Państw Arabskich (LPA) w 1964, która mylnie uznała ją za organizację syjonistyczną. Kilka razy zwracano się do LPA w celu wyjaśnienia, że Świadkowie Jehowy nie są związani z żadną organizacją syjonistyczną. 13 listopada 1996 roku libańska Rada Stanu odrzuciła prośbę o przywrócenie pełnej legalizacji, którą Świadkowie Jehowy przedłożyli 5 lipca 1991 roku. Zwrócili się w niej o unieważnienie decyzji Rady Ministrów z 1971 roku, która obejmuje zakaz zajmowania się tym stowarzyszeniem. Według raportu Europejskiego Stowarzyszenia Świadków Jehowy [która zajmuje się obroną prawną Świadków Jehowy], władze libańskie utrudniają ich swobodną działalność. Ministerstwo Spraw Wewnętrznych odmawia rejestracji organizacji jako stowarzyszenia religijnego, podobnie jak ponad 80 innym organizacjom religijnym w Libanie. Władze libańskie zakazują również grupie wynajmowania lub posiadania obiektów, by mogli przeprowadzać swoje praktyki religijne, co sprawia, że robią to tylko w budynkach prywatnych.
W Rahbe na 2000 mieszkańców, ponad 300 jest Świadkami Jehowy. W roku 2017 Libanie 57 zbory spotykały się w 15 Salach Królestwa; oprócz zborów arabskojęzycznych istnieją również zbory i grupy ormiańsko-, filipińsko-, syngalesko- i angielskojęzyczne. Kongresy regionalne i zgromadzenia obwodowe odbywają się w j. arabskim i angielskim. Świadkowie Jehowy wydają publikacje w języku arabskim, również w dialekcie libańskim. W tym dialekcie dostępny jest także oficjalny serwis internetowy – jw.org. Serwis ten i publikacje są również dostępne w libańskim języku migowym.

</doc>
<doc id="1357029" url="https://pl.wikipedia.org/wiki?curid=1357029" title="Panelowe studium">
Panelowe studium



</doc>
<doc id="1357032" url="https://pl.wikipedia.org/wiki?curid=1357032" title="Seans">
Seans



</doc>
<doc id="1357034" url="https://pl.wikipedia.org/wiki?curid=1357034" title="Emmerich am Rhein">
Emmerich am Rhein

Emmerich am Rhein – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Kleve. Według danych na rok 2010 liczy 29 571 mieszkańców. Szacuje się, że Polacy stanowią koło 12% ludności miasta.
W mieście rozwinął się przemysł spożywczy, papierniczy oraz stoczniowy.

</doc>
<doc id="1357035" url="https://pl.wikipedia.org/wiki?curid=1357035" title="Szach i mat!">
Szach i mat!

Szach i mat! – polski film krótkometrażowy z gatunku fantasy z 1967 roku na podstawie opowiadania Ludwika Niemojowskiego. Film z cyklu "Opowieści niezwykłe".
Fabuła.
Film opowiada o losach Bartolomeo – genialnego szachisty, który zniszczył swe życie osobiste w wyniku manii gry.

</doc>
<doc id="1357036" url="https://pl.wikipedia.org/wiki?curid=1357036" title="Fürstenau">
Fürstenau

Fürstenau – miasto w Niemczech, w kraju związkowym Dolna Saksonia, w powiecie Osnabrück, siedziba gminy zbiorowej Fürstenau. Według danych z roku 2008 miasto liczy 9 812 mieszkańców.
Współpraca.
Miejscowości partnerskie:

</doc>
<doc id="1357039" url="https://pl.wikipedia.org/wiki?curid=1357039" title="Haltern am See">
Haltern am See

Haltern am See (do 2001 "Haltern") – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Recklinghausen. Leży nad rzeką Lippe. Według danych na rok 2010 liczy 37 763 mieszkańców.
Historia.
Założone ok. 12 p.n.e. przez Rzymian jako obóz wojskowy.
24 marca 2015 roku w katastrofie lotu Germanwings 9525 lecącego z Barcelony do Düsseldorfu zginęło 16 uczniów i 2 nauczycielki z Gimnazjum im. Josepha Königa w Haltern am See, którzy przebywali w Hiszpanii w ramach wymiany szkolnej.
Współpraca.
Miejscowości partnerskie:

</doc>
<doc id="1357041" url="https://pl.wikipedia.org/wiki?curid=1357041" title="Höxter">
Höxter

Höxter – miasto powiatowe w Niemczech, w kraju związkowym Nadrenia Północna-Westfalia, w rejencji Detmold, siedziba powiatu Höxter. Według danych na rok 2010 miasto liczyło 31 089 mieszkańców.

</doc>
<doc id="1357042" url="https://pl.wikipedia.org/wiki?curid=1357042" title="Atilio Ancheta">
Atilio Ancheta



</doc>
<doc id="1357043" url="https://pl.wikipedia.org/wiki?curid=1357043" title="Polidektes">
Polidektes

Polidektes – w mitologii greckiej władca wyspy Serifos, tyran, brat Diktysa. Występuje w micie o Perseuszu.
Mit mówi, że kiedy odnaleziono u brzegów wyspy skrzynię z Danae i jej synem Perseuszem, zapragnął ją poślubić. Ona była mu jednak niechętna. W jednej wersji mitu nie chciała tego zrobić ze względu na ojca swego syna, Zeusa, w innej na dobro dziecka. Według jeszcze innej wersji to dorastający już Perseusz opierał się małżeństwu matki.
Chcąc się pozbyć niewygodnego młodzieńca, zaprosił go na uroczystość do swego pałacu (w jednej z wersji władca sfingował swe zaręczyny z jakąś kobietą inną niż Danae). Wszyscy goście poza Perseuszem przynieśli drogie podarki, tylko on ubogi – przyszedł z pustymi rękoma. Gdy władca począł opowiadać o głowie Gorgony Meduzy, syn Zeusa podjął się mu ją dostarczyć, skazując się na pewną śmierć. Ponieważ zaś mimo wyjazdu syna Danae nadal nie godziła się na ślub, zamknął ją w lochu albo też – w innej wersji – nakazał wykonywać najcięższe prace w pałacu. Kolejna zaś mówi, że poza nachalnymi propozycjami nic jej nie zrobił.
Chłopcu jednak pomocy udzielili Atena i Hermes, wskutek czego po około 7 latach wrócił z obiecaną zdobyczą. Głowa potwora miała moc zamieniania ludzi w kamień i tak się też stało ze złym królem, gdy Perseusz pokazał mu swoje trofeum.
Po Polidektesie na wyspie panował jego brat Diktys.

</doc>
<doc id="1357045" url="https://pl.wikipedia.org/wiki?curid=1357045" title="Utopia (demo)">
Utopia (demo)

Utopia – demo heavy metalowego amerykańskiego zespołu Nevermore. Zostało wydane w 1992 roku, rok po założeniu roku.

</doc>
<doc id="1357048" url="https://pl.wikipedia.org/wiki?curid=1357048" title="Kalkar">
Kalkar

Kalkar (do 9 czerwca 1936 Calcar) – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Kleve. Według danych na rok 2010 miasto liczyło 13 829 mieszkańców.
W mieście znajduje się jeden z większych parków rozrywki – Wunderland Kalkar.
Historia.
Miasto założone zostało 20 października 1230 roku przez hrabiego Kleve Dytryka IV. Już w 1242 roku ustalono plan miasta i nadano mu prawa miejskie. Kalkar znajdowało się na przecięciu szlaków prowadzących w głąb Holandii, dlatego jego rozwój nastąpił dosyć szybko. Mieszkańcy żyli z hodowli owiec i tkania wełny, a główny dochód stanowiły piwiarnie. Swój rozwój miasto przeżywało w XV wieku. Wówczas mieszkało w nim około 4000 ludzi w ponad 500 domach. Do dziś po owym okresie rozkwitu zachował się szyk miasta, uznany za międzynarodowy zabytek kultury.

</doc>
<doc id="1357049" url="https://pl.wikipedia.org/wiki?curid=1357049" title="Cwał (film)">
Cwał (film)

Cwał – polska tragikomedia z 1995 roku w reżyserii Krzysztofa Zanussiego. Zdjęcia plenerowe do filmu powstały w Czerwińsku nad Wisłą i w Łącku.
Fabuła.
Warszawa, początek lat 50. XX wieku. Do ekscentrycznej Idalii przyjeżdża 10-letni Hubert, syn żołnierza Armii Krajowej, wysłany przez matkę obawiającą się represji ze strony Urzędu Bezpieczeństwa. Młodzieńcze lata mijają Hubertowi pod znakiem pasji do koni, którą zaszczepiła w nim Idalia i próbie zrozumienia wszechobecnej obłudy wynikającej ze stalinowskiego systemu.

</doc>
<doc id="1357051" url="https://pl.wikipedia.org/wiki?curid=1357051" title="Atílio Genaro Ancheta">
Atílio Genaro Ancheta



</doc>
<doc id="1357053" url="https://pl.wikipedia.org/wiki?curid=1357053" title="Jabłka Hesperyd">
Jabłka Hesperyd

Jabłka Hesperyd – w mitologii greckiej jabłka rosnące w należącym do Hery ogrodzie na dalekim zachodzie. Pilnowały ich nimfy Hesperydy – córki Atlasa oraz stugłowy smok, który nigdy nie zasypiał.
Zdobycie tychże jabłek było jedną z 12 prac Heraklesa, której nie wykonał on jednak osobiście, ale polecił to zrobić Atlasowi, który zerwał dla niego owoce.

</doc>
<doc id="1357054" url="https://pl.wikipedia.org/wiki?curid=1357054" title="Kamen">
Kamen

Kamen (dolnoniem. "Kaomen") – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Unna. Według danych na rok 2010 liczy 44 398 mieszkańców.
W mieście rozwinął się przemysł metalowy, chemiczny, optyczny oraz maszynowy.
Współpraca.
Miejscowości partnerskie:

</doc>
<doc id="1357057" url="https://pl.wikipedia.org/wiki?curid=1357057" title="Kyritz">
Kyritz

Kyritz (pol. hist. "Korzyca") – miasto w Niemczech w kraju związkowym Brandenburgia, w powiecie Ostprignitz-Ruppin. Według danych z 2008 r. miasto liczy 9 793 mieszkańców.
Zabytki i osobliwości.
Miasto posiada bogaty zespół architektury szachulcowej. Duża część najcenniejszych budynków skoncentrowana jest przy rynku (Marktplatz). Do najważniejszych zabytków należą:
Współpraca.
Miejscowości partnerskie:

</doc>
<doc id="1357058" url="https://pl.wikipedia.org/wiki?curid=1357058" title="Ocalić miasto">
Ocalić miasto

Ocalić miasto – polski film wojenny z 1976 roku opowiadający o wyzwoleniu Krakowa w 1945 roku. Inspiracją do nakręcenia filmu były dokonania zwiadowczo-dywersyjne grup Aleksieja Botiana i Jewgienija Beriezniaka.

</doc>
<doc id="1357062" url="https://pl.wikipedia.org/wiki?curid=1357062" title="Rezerwat przyrody Jezioro Czarne (województwo warmińsko-mazurskie)">
Rezerwat przyrody Jezioro Czarne (województwo warmińsko-mazurskie)

Rezerwat przyrody Jezioro Czarne – rezerwat wodny położony w województwie warmińsko-mazurskim w gminie Ostróda, w nadleśnictwie Miłomłyn. Utworzony w celu zachowania śródleśnego jeziora dystroficznego ze stanowiskiem rzadkiego poryblinu jeziornego. Drugie stanowisko tego gatunku na Pojezierzu Mazurskim znajduje się w jeziorze Tyrsko w Olsztynie.
Akt powołujący MP nr 41, poz. 266 z 31.05.1957 r.
Rezerwat zajmuje powierzchnię 9,41 ha (akt powołujący podawał 9,28 ha).
Jezioro Czarne jest niewielkim, płytkim zbiornikiem wodnym, jego głębokość dochodzi do 6 m. Położone jest wśród lasów. Jest to jezioro typu dystroficznego o wodach stosunkowo kwaśnych. Charakteryzuje się ubogim składem jakościowym i ilościowym makroflory. 
Na mulistym dnie jeziora licznie występuje torfowiec "Sphagnum subsecundum var. rufescens". Wzdłuż północnego brzegu rośnie poryblin jeziorny, który zajmuje pas szerokości kilku metrów, i ciągnie się na przestrzeni około 300 m. 
Występują także: grążel drobny, grzybień biały, pałka szerokolistna, pałka wąskolistna, mech wodny.

</doc>
<doc id="1357063" url="https://pl.wikipedia.org/wiki?curid=1357063" title="Comporta">
Comporta

Comporta – sołectwo w powiecie Alcácer do Sal (Portugalia). Położone na obszarze 112,12 km², zamieszkane przez 1348 osób ("dane z 2001"). Gęstość zaludnienia: 12 os./km².

</doc>
<doc id="1357064" url="https://pl.wikipedia.org/wiki?curid=1357064" title="Marienmünster">
Marienmünster

Marienmünster – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Höxter. Według danych na rok 2010 liczy 5 289 mieszkańców.
Współpraca.
Miejscowość partnerska:

</doc>
<doc id="1357065" url="https://pl.wikipedia.org/wiki?curid=1357065" title="Korektor (kosmetyka)">
Korektor (kosmetyka)

Korektor - kosmetyk z dużą ilością pigmentu, który maskuje cienie pod oczami, pajączki, wypryski, małe blizny, rumienie, przebarwienia, zaczerwienienia i grudki. Ze względu na kolor zmiany występującej na skórze stosuje się jego odpowiedni kolor (zgodnie ze schematem kolorów przeciwstawnych) np. dla zmian w kolorze czerwonym, korektor o kolorze zielonym. Korektory występują w różnej konsystencji: sztyfcie, kremie, kredce, kompakcie, w płynie oraz z aplikatorem. Nakłada się go opuszkami palców (np. serdecznego, środkowego), różnego rodzaju pędzlami lub gąbeczkami. Korektor może mieć właściwości matujące, rozświetlające lub nawilżające.
Pierwszym komercyjnie dostępnym korektorem był Erace firmy Max Factor, wprowadzony na rynek w 1954 roku.

</doc>
<doc id="1357066" url="https://pl.wikipedia.org/wiki?curid=1357066" title="Udając Boga">
Udając Boga

Udając Boga lub Zabawy w Pana Boga (org. "Playing God") – film w reżyserii Andyego Wilsona, z roku 1997.
Fabuła.
Zepsuty przez narkotyki Eugene Sands jest chirurgiem bez prawa wykonywania zawodu. Jego życie odmienia rutynowa wizyta w barze, która kończy się strzelaniną między gangami. Sands udziela pomocy krwawiącemu mężczyźnie, za pomocą prymitywnych narzędzi. Dostrzega to dziewczyna gangstera Raymonda Blossoma, Claire. Już następnego dnia Sands zostaje zwerbowany do kryminalnego świata i poznaje rządzące w nim prawa. Jednak prawdziwe kłopoty zaczynają się dopiero wtedy, gdy Sands nawiązuje romans z piękną dziewczyną mocodawcy, Claire.

</doc>
<doc id="1357067" url="https://pl.wikipedia.org/wiki?curid=1357067" title="FTAM">
FTAM

FTAM (ang. "File Transfer Access and Management protocol") - protokół 7 warstwy (warstwy aplikacji) modelu OSI, opracowany przez Międzynarodową Organizację Normalizacyjną ISO.
FTAM był próbą zintegrowania w jednym protokole zagadnień przesyłania plików (podobnie do FTP) oraz zdalnego dostępu do otwartych plików (jak w NFS). Dokument opisuje specyfikację bramki FTP-FTAM.
FTAM nie został szeroko zastosowany w Internecie, obecnie cele do jakich był zaprojektowany realizują SMB, NFS i Andrew File System.

</doc>
<doc id="1357069" url="https://pl.wikipedia.org/wiki?curid=1357069" title="I LO w Myślenicach">
I LO w Myślenicach



</doc>
<doc id="1357070" url="https://pl.wikipedia.org/wiki?curid=1357070" title="Wojciech Kikowski">
Wojciech Kikowski

Wojciech Włodzimierz Kikowski (ur. 29 stycznia 1948) - trener paraolimpijskiej kadry lekkoatletycznej Ateny 2004, członek zarządu Polskiego Komitetu Paraolimpijskiego (2004), przygotował specjalny program treningowy dla niepełnosprawnego Jasia Meli, który wraz z Markiem Kamińskim zdobył bieguny, fizyk, wcześniej trener lekkoatletów w zduńskowolskim klubie sportowym „POGOŃ”. Mieszka w Zduńskiej Woli.
Trener roku 2007. Wychowawca zawodników, którzy wywalczyli 30 miejsc dla Polski na Igrzyska Paraolimpijskie Pekin 2008.
Członek reprezentacji Polski na Igrzyska Paraolimpijskie Pekin 2008 jako trener lekkoatletów.
W 2013 został odznaczony Krzyżem Oficerskim Orderu Odrodzenia Polski "za wybitne osiągnięcia w pracy szkoleniowej i trenerskiej, za zasługi dla rozwoju i upowszechniania sportu osób niepełnosprawnych".

</doc>
<doc id="1357071" url="https://pl.wikipedia.org/wiki?curid=1357071" title="Wspólny pokój (film)">
Wspólny pokój (film)

Wspólny pokój – polski film obyczajowy z 1959 roku, zrealizowany na podstawie powieści Zbigniewa Uniłowskiego pod tym samym tytułem.

</doc>
<doc id="1357074" url="https://pl.wikipedia.org/wiki?curid=1357074" title="Mühlhausen/Thüringen">
Mühlhausen/Thüringen

Mühlhausen/Thüringen – miasto powiatowe w Niemczech, w kraju związkowym Turyngia, siedziba powiatu Unstrut-Hainich. Liczy 36 200 mieszkańców (31 grudnia 2018).
Historia.
Miejscowość po raz pierwszy wzmiankowana w 967. Od 1251 wolne miasto, w 1286 przystąpiło do Hanzy, uchodziło za jedno z najpotężniejszych miast na obszarze dzisiejszej Turyngii. W 1525 został tu ścięty niemiecki teolog Thomas Müntzer. W latach 1707–1708 organistą w tutejszym kościele św. Błażeja był Jan Sebastian Bach, natomiast w 1735–1736 w kościele Mariackim organistą był jego syn Johann Gottfried Bernhard Bach. Wojna trzydziestoletnia i wojna siedmioletnia oraz wzrost znaczenia konkurencyjnego Lipska jako miasta handlowego przyczyniły się do upadku finansowego miasta, które w 1803 zostało przyłączone do Prus. W latach 1807–1813 pod protektoratem Francji jako część Królestwa Westfalii, a od 1815 ponownie część Prus, wraz z którymi w 1871 weszło w skład Niemiec.
U schyłku II wojny światowej 4 kwietnia 1945 do miasta wkroczyły wojska amerykańskie, a 5 lipca miasto znalazło się w radzieckiej strefie okupacyjnej, w latach 1949–1990 część NRD.
1 stycznia 2019 do miasta przyłączono gminę Weinbergen.
Demografia.
Zmiany populacji miasta od 1360 do 2017 roku:
Transport.
Znajduje się tu stacja kolejowa Mühlhausen (Thür). W przeszłości w mieście kursowały tramwaje.
Współpraca.
Miejscowości partnerskie:

</doc>
<doc id="1357076" url="https://pl.wikipedia.org/wiki?curid=1357076" title="Andrzej Podulka">
Andrzej Podulka

Andrzej Podulka (ur. 1951) – polski grafik, karykaturzysta i ilustrator.
Ukończył studia na Wydziale Malarstwa Akademii Sztuk Pięknych w Warszawie. W roku 1974 zadebiutował w miesięczniku „Polska” jako rysownik, w tym samym roku w „Trybunie Ludu” po raz pierwszy zamieszczono karykaturę jego autorstwa. W latach 1974–1990 regularnie publikował w „Sztandarze Młodych”. Jego rysunki ukazywały się też w polskich czasopismach satyrycznych („Szpilki”, „Karuzela”) i społeczno-politycznych („Polityka”, „Kontakty”) oraz w prasie zagranicznej – francuskiej („Lui”, „Studio”, „Club Mondial”, „Harakiri”) oraz niemieckiej („pardon”, „Lui”). W latach 1974–1989, zarówno w Polsce, jak i za granicą, ukazało się ponad 2 tys. jego prac. Rysunki jego autorstwa publikowano w Kanadzie, Australii, Nowej Zelandii, Japonii, USA, Norwegii, Szwecji, Danii, Niemczech, Belgii, Holandii, Czechach i Słowacji, Bułgarii, Turcji, na Łotwie, Węgrzech oraz we Francji i Włoszech.
Jest członkiem stowarzyszenia Cartoonists &amp; Writers Sindicate – New York. Od 1990 roku dystrybucją jego rysunków na terenie Europy zajmuje się agencja Eurocartoon. W 1987 roku, jako jeden z czterech polskich rysowników, został zaproszony przez burmistrza Frankfurtu na Europejskie Spotkanie Rysowników.
W 1992 roku założył firmę wydawniczą PodulkaStudio, której jest właścicielem. Pełni również funkcję redaktora naczelnego wydawanych przez siebie periodyków humorystyczno-satyrycznych: „Świeże dowcipy prosto z komputera” (ukazujący się od 1994 roku), „Ale jaja” (dwumiesięcznik wychodzący od 1995, oprócz dowcipów zamieszczane są w nim wywiady z ludźmi kultury oraz prezentowane są sylwetki rysowników), „Coś z dowcipami” (dwumiesięcznik wychodzący od 1997).

</doc>
<doc id="1357077" url="https://pl.wikipedia.org/wiki?curid=1357077" title="Sprawa się rypła">
Sprawa się rypła

Sprawa się rypła – polska czarna komedia obyczajowa w reżyserii Janusza Kidawy z 1984 r., zrealizowana na podstawie sztuki Ryszarda Latki „Tato, tato, sprawa się rypła”. 
Większość zdjęć do filmu powstała w beskidzkich wsiach: Sopotnia Mała, Ujsoły, Rycerka Dolna i Rajcza.
Treść.
W Pokucie Górnej na kilka dni przed swoimi setnymi urodzinami umiera babcia Kornelia Placek. Rodzina urządza jej skromny pogrzeb, na którym obecny jest tylko jej syn Ludwik z żoną oraz ich dzieci – Józek i Helka.
Jednakże w dniu setnych urodzin babci do gospodarstwa Placków przybywa urzędniczka z gminy z laurką i uznaniowymi nagrodami w postaci radzieckiego zegarka oraz dwóch tysięcy złotych. Pazerny gospodarz, choć początkowo nie krył, że babka umarła, po chwilowym namyśle stwierdza, że Kornelia jedynie wybrała się pieszo na odpust w Kalwarii. Wnet po wizycie urzędniczki do domu przybiega syn Józek z okrzykiem „Tato, tato, sprawa się rypła!”. Dostał bowiem od naczelnika gminy list z treścią wywiadu, którego babcia Plackowa ma udzielić przybyłym do niej dziennikarzom. Postawiona w przymusowej sytuacji rodzina postanawia więc przebrać starego stryja Jontka za zmarłą babcię.

</doc>
<doc id="1357078" url="https://pl.wikipedia.org/wiki?curid=1357078" title="Neuenrade">
Neuenrade

Neuenrade – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Märkischer Kreis. Liczy 12 146 mieszkańców (2010).
Współpraca.
Miejscowości partnerskie:

</doc>
<doc id="1357079" url="https://pl.wikipedia.org/wiki?curid=1357079" title="Trevi">
Trevi



</doc>
<doc id="1357082" url="https://pl.wikipedia.org/wiki?curid=1357082" title="Roman Dobrzyński">
Roman Dobrzyński

Roman Dobrzyński (ur. 1 listopada 1937 w Warszawie) – polski dziennikarz, esperantysta, reporter telewizyjny, reżyser filmów dokumentalnych.
Działalność esperancka.
Honorowy członek Światowego Związku Esperantystów od 2005 roku. Jego książka "Ulica Zamenhofa", będąca wywiadem z wnukiem twórcy esperanta, została przetłumaczona na 15 języków.
Absolwent Wydziału Prawa i Wydziału Dziennikarstwa Uniwersytetu Warszawskiego. W 1965 roku rozpoczął pracę dziennikarza. W 1973 roku zaczął pracować jako dziennikarz w Telewizji Polskiej. W 1987 roku otrzymał nagrodę Srebrny Globus za książkę "Portugalia". Zrealizował około 200 filmów dokumentalnych i reportaży filmowych.
W 1987 roku organizował Światowy Kongres Esperanta w Warszawie, z okazji setnej rocznicy powstania tego języka. Był to wówczas największy kongres w historii ruchu esperanckiego, który zgromadził 6 tysięcy osób, reprezentujących 64 kraje. W 1989 roku został wiceprezesem Universala Esperanto-Asocio (Światowego Związku Esperantystów), a w 2005 roku honorowym członkiem tej organizacji.
W 2003 roku wydał na Litwie książkę "La Zamenhof-strato" ("Ulica Zamenhofa"). Książka jest zbiorem rozmów z wnukiem Ludwika Zamenhofa, Ludwikiem Krzysztofem Zamenhofem-Zalewskim. Rozmowa o życiu wnuka porusza na nowo refleksję nad historią i językiem esperanto, a także opowieść o życiu wnuka. Nieoczekiwanie esperantyści z różnych krajów zadeklarowali, że koniecznie pragną przetłumaczyć książkę i wydać w swoich krajach. Pojawiły się między innymi wydania: litewskie, węgierskie, czeskie, japońskie, portugalskie, chorwackie, słoweńskie, estońskie, francuskie, włoskie, słowackie, niemieckie, francuskie. Wydanie japońskie odbyło się poprzez eksperyment lingwistyczny - ogółem 67 esperantystów tłumaczyło kolejne strony z esperanto na japoński, uzgadniając ostatecznie kontekst.
W 2022 został odznaczony medalem „Zasłużony Kulturze Gloria Artis”

</doc>
<doc id="1357083" url="https://pl.wikipedia.org/wiki?curid=1357083" title="Nieheim">
Nieheim

Nieheim – miasto uzdrowiskowe w Niemczech, w kraju związkowym Nadrenia Północna-Westfalia, w rejencji Detmold, w powiecie Höxter. Według danych na rok 2010 liczy 6 557 mieszkańców.

</doc>
<doc id="1357084" url="https://pl.wikipedia.org/wiki?curid=1357084" title="Opactwo św. Lamberta w Liessies">
Opactwo św. Lamberta w Liessies

Opactwo św. Lamberta w Liessies – opactwo benedyktyńskie ufundowane w 751 przez Wilberta, hrabiego Poitou. Zniszczone w czasie Wielkiej Rewolucji Francuskiej.
Historia.
Wilbert, hrabia Poitou, w połowie VII wieku opuścił swój rodzinny region uciekając przed represjami ze strony Gaivre’a, hrabiego Akwitanii. Otrzymał od Pepina Małego ziemię w Pikardii ze stałym miejscem pobytu w Merlemont. Według legendy któregoś dnia w czasie polowania udało mu się zabić dzika i to w lesie Fagne, na miejscu, gdzie padło zwierzę, kazał wybudować opactwo.
Budowa, rozpoczęta w 751, trwała 7 lat. Klasztor poświęcił biskup Cambrai Alberyk, Pierwszym przeorem opactwa został jeden z synów Wilberta Gontrad. Za jego sprawą klasztor podniósł swój prestiż pozyskując relikwie św. Lamberta przeniesione tutaj z Liège. W klasztorze zamieszkała również, jako rekluza, córka Wilberta Hiltruda, która spędziła w odosobnieniu ostatnie osiemnaście lat życia przed śmiercią w 769. Została ona w kolejnym stuleciu kanonizowana, a kościół klasztorny przyjął jej imię.
W 881 klasztor został po raz pierwszy spustoszony przez Normanów, którzy wymordowali lub wzięli w niewolę mieszkających w nim zakonników, nie niszcząc jednak samych budynków. W sytuacji braku gospodarza zostały one przejęte samowolnie przez właścicieli sąsiadujących wsi, którzy zostawili jedynie jednego kapłana – opiekuna kościoła.
W 1003 w Lissies ustanowiono kanonię i nakazano zwrot zagarniętych ziem. Kanonicy wytoczyli wówczas proces odpowiedzialnym za uprzedni samowolny zabór i w rezultacie wywalczyli wysokie odszkodowanie, które pozwoliło na remont klasztoru. Dzięki prywatnym dotacjom (przede wszystkim od Ermentrady Adelard, żony innego miejscowego feudała, oraz Teodoryka i Ady d’Avesnes), wybudowano nowy kościół na miejscu dawnego. Do opactwa powrócili benedyktyni. Tymczasem nowy pan na Avesnes Gautier d’Oisy na czele prywatnego pocztu splądrował opactwo i całkowicie zniszczył jedną z jego wież w ciągu kilku kolejnych wypraw, którym nie zapobiegła nawet mediacja Bernarda z Clairvaux oraz hrabiego Hainaut. Zmiana postawy d’Oisy’ego nastąpiła około roku 1100, kiedy jego syn Thierry zginął zamordowany przez bandytów na pobliskim gościńcu. Feudał uznał to wydarzenie za karę boską za przewinienia wobec klasztoru, przekazał zatem mnichom sporą sumę pieniędzy w zamian za pochowanie zamordowanego syna i siebie samego na terenie klasztoru.
W wiekach XII i XIII klasztor pozyskał kilka cennych relikwii, które uczyniło go jednym z częściej odwiedzanych miejsc pielgrzymkowych we Francji. Thomas de Walcourt przywiózł do niego drzazgę z Krzyża Świętego, pochowano tu św. Ettona z Dompierre. Dopiero wojna stuletnia zakończyła ten okres świetności po tym, jak w 1339 król Anglii Edward III zatrzymał się w Avesnes, a jego wojska splądrowały całą okolicę. Lepsze czasy nastały dla opactwa dopiero w 1520, kiedy stanowisko jego przeora piastowali kolejno Gilles Gipus i Louis de Blois-Châtillon, słynny w swoich czasach mistyk i autor "Entretiens spitiruels".
W 1791 opactwo zostało zamknięte, a mnisi zmuszeni do wyjazdu mimo wcześniejszej deklaracji chęci złożenia przysięgi na konstytucję cywilną kleru. Mieszkańcom pobliskiego Dompierre udało się uratować relikwie św. Ettona, pozostała część opactwa uległa stopniowemu zniszczeniu. Dziś jedyne jego ślady to część ścian kościoła św. Hiltrudy oraz przechowywane w nim elementy wyposażenia opactwa.
Architektura.
Według zachowanych źródeł ikonograficznych, przed zniszczeniem opactwo stanowiło zespół luźno połączonych ze sobą budynków sakralnych, gospodarskich oraz mieszkalnych. Mnisi zajmowali czworoboczny gotycki gmach otoczony krużgankiem, do którego wjazd prowadził przez imponującą, dwuwieżową elewację z bramą. Kościół św. Hiltrudy, zachowany do dziś w poważnie przekształconej formie, stanowił część drugiego czworoboku budynków, był jednonawowy ze strzelistą wieżą. Poza tym otoczony murem i rzędem baszt kompleks opactwa zawierał kilka jedno- lub dwupiętrowych skromnych budynków gospodarskich.
Dzisiejszy kościół św. Hiltrudy przykryty jest nowym dachem, posiada również nową, znacznie niższą, zakończoną hełmem wieżę. Ponad drzwiami bocznymi zachowały się gotyckie portale i skromne ostrołukowe okna. Fasada nie posiada rozety, którą zastępuje jedno półkoliste okno.

</doc>
<doc id="1357086" url="https://pl.wikipedia.org/wiki?curid=1357086" title="Biała Prudnicka">
Biała Prudnicka

Biała Prudnicka – nieczynna stacja kolejowa w miejscowości Biała, w województwie opolskim, w powiecie prudnickim, w gminie Biała, w Polsce.
Historia.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Goglina, na stacjach końcowych stycznej z istniejącymi już w tym czasie liniami państwowymi. 19 sierpnia 1895 spółka uzyskała koncesję, po czym przystąpiono do prac budowlanych. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. Według niepotwierdzonych źródeł stacja Biała miała się docelowo stać stacją węzłową, za sprawą planów przedłużenia linii Nysa–Ścinawa Nyska do Białej i dalej do Głogówka, gdzie łączyłaby się z linią Kędzierzyn–Nysa.
Lokomotywownię, dyspozyturę i kierownictwo kolei umieszczono w Białej. Tabor spółki składał się z trzech parowozów zbudowanych w Szczecinie (później dokupiono jeszcze trzy), 15 wagonów osobowych, 4 bagażowych i około 50 wagonów towarowych różnych typów. W ruchu towarowym zapewniano obsługę zakładów przemysłowych w Krapkowicach (papiernia, „Otmęt”), Zielinie (piaskownia), Białej (cukrownia, betoniarnia) oraz bocznicy do jednostki wojskowej w Krapkowicach; ponadto sezonowo na stacjach Biała Prudnicka, Krobusz i Łącznik znajdowały się punkty ładunkowe buraków cukrowych. Ze znajdującej się w Zielinie piaskowni odprawiano wagony załadowane workami z piaskiem, który wykorzystywano w piasecznicach lokomotyw, nawet w tak odległych lokomotywowniach jak Piła, Szczecin, Warszawa Grochów czy Siedlce.
W 2012 został rozebrany budynek dworca.

</doc>
<doc id="1357089" url="https://pl.wikipedia.org/wiki?curid=1357089" title="Pritzwalk">
Pritzwalk

Pritzwalk (pol. "Przestawilk") – miasto w Niemczech w kraju związkowym Brandenburgia, w powiecie Prignitz. Według danych z 2008 r. miasto liczy 12 929 mieszkańców.
Historia.
Pierwsza wzmianka o mieście pochodzi z 1256. Od 1359 członek Hanzy. Poważne zniszczenia w czasie wojny trzydziestoletniej (podobnie jak w całym Prignitz). W 1840 budowa szosy państwowej, a od lat 80. XIX wieku rozwój węzła kolejowego, w tym budowa linii wąskotorowej Ostprignitzer Kreiskleinbahnen (OPK). Od 1952 miasto powiatowe.
Zabytki i osobliwości.
Do zabytków i osobliwości Pritzwalk należą:

</doc>
<doc id="1357094" url="https://pl.wikipedia.org/wiki?curid=1357094" title="Kościuszko pod Racławicami (film 1938)">
Kościuszko pod Racławicami (film 1938)

Kościuszko pod Racławicami – polski film historyczny z 1938 roku.
Treść.
Akcja filmu dzieje się po drugim rozbiorze Polski. W kraju narastają nastroje antyrosyjskie. Do przebywającego w Dreźnie Tadeusza Kościuszki przybywają delegaci z kraju, prosząc, by wrócił i stanął na czele powstania. Wkrótce Kościuszko przybywa do Krakowa i staje na czele insurekcji. Dowodzona przez niego armia odnosi zwycięstwo w bitwie pod Racławicami.
Na tle tych historycznych wydarzeń została toczy się akcja opowieści o miłości porucznika Jana Milewskiego do Hanki, którą wuj i opiekun przeznaczył innemu.

</doc>
<doc id="1357099" url="https://pl.wikipedia.org/wiki?curid=1357099" title="Polska Izba Informatyki i Telekomunikacji">
Polska Izba Informatyki i Telekomunikacji

Polska Izba Informatyki i Telekomunikacji (PIIT) istnieje od stycznia 1993 roku.
Działalność Izby.
Izba działa na podstawie ustawy o izbach gospodarczych (z 30 maja 1989 roku) i "jest uprawniona do wyrażania opinii i dokonywania ocen wdrażania i funkcjonowania przepisów prawnych dotyczących prowadzenia działalności gospodarczej" oraz "Właściwe organy administracji państwowej udzielają izbom gospodarczym informacji niezbędnych do wykonywania ich zadań statutowych". Na tej podstawie Izba ma prawo lobbować w sprawach gospodarczych istotnych dla sektora informatycznego i telekomunikacyjnego.
Członkami Izby są podmioty gospodarcze prowadzące działalność gospodarczą w sektorze teleinformatyki – telekomunikacji i informatyki. Obecnie do Izby należy ponad 130 firm, reprezentowanych w Izbie poprzez swoich przedstawicieli.
Na potrzeby firm Izba wyjaśnia i postuluje zmiany w wielu ustawach i rozporządzeniach dotyczących przepisów: podatkowych, celnych, certyfikacyjnych, prawa autorskiego oraz prawa zamówień publicznych i prawa telekomunikacyjnego. Izba pomaga też bezpośrednio firmom w kluczowych dla nich oraz środowiska sprawach. Przy Izbie działa Sąd Polubowny do spraw domen internetowych.
Izba działa na rzecz równoprawnego prowadzenia działalności gospodarczej przez wszystkie podmioty w warunkach jednoznacznej interpretacji przepisów ustaw. Obecnie poprzez organizację DIGITALEUROPE zwiększyła swoje zaangażowanie w prace Komisji Europejskiej w sprawach dotyczących rynku teleinformatycznego. Współpracuje również z podobnymi organizacjami zagranicznymi oraz biurami handlowymi przy polskich ambasadach za granicą oraz zagranicznych ambasadach w Polsce.
Zajmuje się też promocją polskiego rynku teleinformatycznego oraz działających na nim firm. Współorganizowała Kongresy Informatyki Polskiej. Patronuje najważniejszym imprezom teleinformatycznym w Polsce i w Unii Europejskiej (np. Targi CeBIT).
Władze Izby.
Najwyższą władzą PIIT jest Walne Zgromadzenie Członków, zbierające się co najmniej raz w roku w pierwszym kwartale. Wybieralnymi organami Izby jest Rada Izby oraz Komisja Rewizyjna i Sąd Koleżeński. Bieżącym zarządzaniem Izbą zajmuje się Zarząd Izby z Prezesem wybieranym przez Zgromadzenie. Kadencja Władz Izby trwa 2 lata.
Nagroda PIIT.
Nagroda Polskiej Izby Informatyki i Telekomunikacji jest przyznawana osobom szczególnie zasłużonym dla rozwoju środowiska teleinformatycznego – z nauki, biznesu oraz administracji. Nominacji do Nagrody dokonują wszyscy Członkowie PIIT. Laureatów Nagrody spośród nominowanych wyłania w tajnym głosowaniu Kapituła Nagrody, utworzona przez dotychczasowych Laureatów oraz Członków Władz Izby.
Nagroda po raz pierwszy został przyznana 10 Laureatom w 2003 roku z okazji 10-lecia PIIT. W następnych latach corocznie przyznawano Nagrodę 3 Laureatom (w 2013 pięciu). W roku 2018 Nagrody PIIT zostały zamienione na Wyróżnienia Kongresu TIME z okazji 25-lecia KIGEiT oraz PIIT. Od roku 2019 Nagród PIIT nie przyznano. 

</doc>
<doc id="1357100" url="https://pl.wikipedia.org/wiki?curid=1357100" title="Witold Chrzanowski">
Witold Chrzanowski



</doc>
<doc id="1357101" url="https://pl.wikipedia.org/wiki?curid=1357101" title="Nowakowska">
Nowakowska



</doc>
<doc id="1357103" url="https://pl.wikipedia.org/wiki?curid=1357103" title="1994 demo">
1994 demo

Demo 1994 – demo amerykańskiego heavy metalowego zespołu Nevermore, wydane w 1994 roku. Było to ostatnie niezależne wydawnictwo, przed podpisaniem kontraktu z Century Media Records, a następnie wydaniem debiutanckiego albumu studyjnego "Nevemore".

</doc>
<doc id="1357104" url="https://pl.wikipedia.org/wiki?curid=1357104" title="Seat Belt Reminder">
Seat Belt Reminder

Seat Belt Reminder (w skrócie SBR) – czujnik napięcia pasów bezpieczeństwa w pojeździe. Czujnik systemu SBR umieszczony jest w klamrze. Gdy pojazd porusza się z prędkością większą niż 20 km/h, a czujnik nie wykrywa zapięcia pasa przez pasażera lub kierowcę, uruchamia się kontrolka i sygnał ostrzegawczy oznaczający, że należy zapiąć pas.

</doc>
<doc id="1357106" url="https://pl.wikipedia.org/wiki?curid=1357106" title="SBR">
SBR



</doc>
<doc id="1357110" url="https://pl.wikipedia.org/wiki?curid=1357110" title="Rezerwat przyrody Łabędź">
Rezerwat przyrody Łabędź

Rezerwat przyrody Łabędź – rezerwat torfowiskowy położony w województwie warmińsko-mazurskim, w powiecie nowomiejskim, w gminie Biskupiec, nadleśnictwie Jamy, leśnictwo Krotoszyny.
Powołany na podstawie Zarządzenia Ministra Leśnictwa i Przemysłu Drzewnego z dnia 4 lutego 1958 r. (MP nr 16, poz. 107 z 15.03.1958 r.). Początkowo zajmował powierzchnię 10,61 ha, w 1987 został poszerzony do 13,82 ha, a w 2017 do 18,68 ha. Wokół rezerwatu wyznaczono otulinę o powierzchni 4,84 ha.
Rezerwat obejmuje ochroną torfowisko przejściowe, które powstało w holocenie w miejscu zbiornika wodnego, który wypełniał bezodpływowe zagłębienie wytopiskowe powstałe po wytopieniu martwego lodu, otoczone wzniesieniami sandru brodnickiego uformowanego z piasków wodnolodowcowych, podczas fazy pomorskiej zlodowacenia Wisły. 
Gleby na terenie rezerwatu zaliczono do podtypu gleb torfowych torfowisk przejściowych.
Największą powierzchnię zajmują zespoły roślinne:
Rezerwat „Łabędź” jest obszarem występowania 246 taksonów roślin oraz miejscem lęgowym żurawi.

</doc>
<doc id="1357112" url="https://pl.wikipedia.org/wiki?curid=1357112" title="Zapach psiej sierści (film)">
Zapach psiej sierści (film)

Zapach psiej sierści – polsko-bułgarski film sensacyjny z 1981 roku, nakręcony na podstawie powieści Wojciecha Żukrowskiego o tym samym tytule.
Film kręcono w Burgas i Sozopolu.

</doc>
<doc id="1357113" url="https://pl.wikipedia.org/wiki?curid=1357113" title="Witold Chrzanowski (historyk)">
Witold Chrzanowski (historyk)

Witold Chrzanowski (ur. 4 sierpnia 1963 w Krakowie) – polski historyk i pisarz. Jest absolwentem Uniwersytetu Pedagogicznego im. Komisji Edukacji Narodowej w Krakowie (wtenczas Wyższej Szkoły Pedagogicznej w Krakowie). Od 2018 roku doktorant tejże uczelni pod opieką naukową dr hab. prof. UP Jerzego Ciecieląga. Publikuje od 1995 roku.

</doc>
<doc id="1357114" url="https://pl.wikipedia.org/wiki?curid=1357114" title="Sportivo Luqueno Luque">
Sportivo Luqueno Luque



</doc>
<doc id="1357117" url="https://pl.wikipedia.org/wiki?curid=1357117" title="Marek Kowalczyk (piłkarz)">
Marek Kowalczyk (piłkarz)

Marek Kowalczyk (ur. 17 stycznia 1977) – polski piłkarz występujący na pozycji pomocnika.
Życiorys.
Karierę piłkarską zaczynał we Włókniarzu Wrocław. Kolejnymi klubami w jego karierze były Parasol Wrocław, Śląsk Wrocław, Szombierki Bytom, Marko Walichnowy, Polar Wrocław, czeskie FC Hradec Králové i GKS Kobierzyce. Obecnie występuje w III-ligowym Motobi Bystrzyca Kąty Wrocławskie.
Największe klubowe sukcesy odnosił z drużyną Śląska Wrocław, klubem do którego trafiał aż 5-krotnie. W barwach Śląska rozegrał w I lidze 35 meczów i strzelił 2 gole.
W 1993 r. z Reprezentacją Polski U-16 zdobył w Turcji złoty medal . W tym samym roku brał także udział w U-17 w Japonii, gdzie Polska zajęła czwarte miejsce.

</doc>
<doc id="1357118" url="https://pl.wikipedia.org/wiki?curid=1357118" title="Julio Cesar Romero">
Julio Cesar Romero



</doc>
<doc id="1357120" url="https://pl.wikipedia.org/wiki?curid=1357120" title="Kolorowe pończochy">
Kolorowe pończochy

Kolorowe pończochy – polski film obyczajowy z 1960 roku w reżyserii Janusza Nasfetera składający się z dwóch nowel: "Matylda" i "Jadźka". Obie opowiadają o niespełnionych marzeniach i nadziejach biednych dzieci. 
Nowela "Jadźka" jest filmem czarno-białym, a nowela "Matylda" kolorowym. W kolorowej części wykorzystano taśmę Eastman Kodak w systemie Technicolor zakupioną do produkcji "Krzyżaków" Aleksandra Forda, co czyni film jedną z pierwszych polskich produkcji w Technikolorze.

</doc>
<doc id="1357123" url="https://pl.wikipedia.org/wiki?curid=1357123" title="Złoto (film 1961)">
Złoto (film 1961)

Złoto – polski film psychologiczny z 1961 roku w reżyserii Wojciecha Jerzego Hasa.
Plenery: Bogatynia, Turoszów, Bielany Wrocławskie.
Fabuła.
Do turoszowskiego kombinatu przyjeżdża młody chłopak szukający zatrudnienia. Zaprzyjaźnia się z geologiem, Piotrem, który pomaga mu znaleźć pracę i miejsce w hotelu robotniczym. Chłopak nie potrafi się jednak dogadać ze współlokatorami. Wkrótce w okolicy pojawia się człowiek który go szuka.

</doc>
<doc id="1357125" url="https://pl.wikipedia.org/wiki?curid=1357125" title="Pedetidae">
Pedetidae



</doc>
<doc id="1357126" url="https://pl.wikipedia.org/wiki?curid=1357126" title="Postrzałkowate">
Postrzałkowate

Postrzałkowate, postrzałki (Pedetidae) – rodzina ssaków z infrarzędu wiewiórolotkowych (Anomaluromorphi) w obrębie rzędu gryzoni (Rodentia).
Zasięg występowania.
Rodzina obejmuje gatunki występujące w Afryce.
Podział systematyczny.
Do rodziny należy jeden występujący współcześnie rodzaj:
Opisano również rodzaje wymarłe:

</doc>
<doc id="1357129" url="https://pl.wikipedia.org/wiki?curid=1357129" title="Juliusz Puchalski">
Juliusz Puchalski

Juliusz Puchalski (ur. 12 maja 1930 w Warszawie, zm. 12 listopada 2011) – rysownik polski, karykaturzysta.
Życiorys.
Ukończył Państwowe Liceum Techniki Teatralnej oraz Państwową Wyższą Szkołę Sztuk Plastycznych w Gdańsku (obecnie Akademia Sztuk Pięknych w Gdańsku). Karierę rozpoczął w 1952 roku od publikacji swoich prac na łamach tygodnika „Szpilki”. W latach 1954–1974 był kierownikiem graficznym w tym tygodniku. Jego prace były publikowane w wielu gazetach, brał także czynny udział w wystawach tematycznych w Polsce i za granicą. Oprócz rysunku zajmował się również tworzeniem ilustracji, plakatów oraz filmów animowanych (m.in. "Robocik").

</doc>
<doc id="1357132" url="https://pl.wikipedia.org/wiki?curid=1357132" title="Pociąg do Hollywood">
Pociąg do Hollywood

Pociąg do Hollywood – polski film fabularny (komedia obyczajowa) z 1987 roku.
Zdjęcia do filmu powstały: w Trzebnicy, we Wrocławiu (Dworzec Główny) oraz na przystanku kolejowym Gruszeczka w gminie Milicz.
Fabuła.
Komedia z Katarzyną Figurą w roli dziewczyny marzącej o karierze filmowej, takiej jaką zrobiła Marilyn Monroe. Bohaterka filmu na razie mieszka w wagonie kolejowym a pracuje w bufecie, lecz wciąż pisze listy do amerykańskiego reżysera Billy'ego Wildera i czeka na zaproszenie do Hollywood. Film jest pełen zabawnych, groteskowych sytuacji i sympatycznych postaci.
Film otrzymał Nagrodę Publiczności na Międzynarodowym Festiwalu w Orleanie (Francja) i Brązowe Lwy Gdańskie dla Jerzego Stuhra za najlepszą rolę drugoplanową na Festiwalu Filmów Polskich w 1987 roku.

</doc>
<doc id="1357135" url="https://pl.wikipedia.org/wiki?curid=1357135" title="Bicz Boży (film)">
Bicz Boży (film)

Bicz Boży – polska komedia sensacyjna z 1966 roku.
Fabuła.
Dziesięcioletni Felek, pragnie pomóc starszemu bratu Pawłowi, służącemu w milicji w osiągnięciu awansu i przeniesieniu do Warszawy. Wierzy, że drogę do kariery zapewni bratu wykrycie jakiejś większej afery kryminalnej. Zaczyna wysyłać do różnych osób, mających jakieś przewinienia, anonimy informujące, że wie o wszystkim. Liczy na to, że winowajcy pod wpływem tych listów sami zgłoszą się na milicję i podniosą statystyki bratu. Zamiast tego jednak rozpoczyna się polowanie na „groźnego szantażystę”.

</doc>
<doc id="1357137" url="https://pl.wikipedia.org/wiki?curid=1357137" title="J (ujednoznacznienie)">
J (ujednoznacznienie)

J – dziesiąta litera alfabetu łacińskiego, trzynasta litera alfabetu polskiego.

</doc>
<doc id="1357138" url="https://pl.wikipedia.org/wiki?curid=1357138" title="Yerseke">
Yerseke

Yerseke (d. zelandzki:"Yese") – wieś w południowo-zachodniej Holandii w prowincji Zelandia. Według spisu ludności z roku 2010 miejscowość liczy 7 024 mieszkańców). W Yerseke znajduje się jedyna na świecie giełda towarowa omułków jadalnych, które są symbolem wsi.

</doc>
<doc id="1357150" url="https://pl.wikipedia.org/wiki?curid=1357150" title="Aleksander Woźniak">
Aleksander Woźniak

Aleksander Woźniak, ps. Alek (ur. 11 czerwca 1975) – kompozytor, autor tekstów, producent muzyczny, realizator dźwięku, aranżer.
Życiorys.
Pracuje i mieszka w Chorzowie. Ukończył Akademię Muzyczną w Krakowie na wydziale Edukacji Muzycznej, specjalność dyrygencka. Kompozycji uczył się u Adama Walacińskiego, a realizacji dźwięku min. u Petera Siedlaczka i Charlesa Dye.
Pierwszym zespołem, który założył w roku 1991 była rockowa grupa chrześcijańska "Chamal".
W owym czasie zdobywała liczne nagrody muzyczne: wśród nich Grand Prix na Festiwalu GaudeFest w Ustroniu (1995). Z tego okresu pochodzą pierwsze kompozycje i teksty piosenek min.: "Zawołaj mnie."
W okresie studiów Aleksander Woźniak założył na Wydziale Jazzu i Muzyki Rozrywkowej Akademii Muzycznej w Katowicach zespoły: "Rice Cakes" z wokalistką Pauliną Kujawską oraz "Slavtone" z saksofonistą Krzysztofem Kapelem. Zespoły wykonywały wyłącznie kompozycje autorskie i prężnie działały na "polu" akademickim. W tym czasie został pianistą w Teatrze Rozrywki w Chorzowie. Równolegle działał jako realizator dźwięku na śląskiej scenie muzycznej.
W roku 1998 wyjechał do Warszawy i rozpoczął współpracę z grupą producencką Adama Abramka i Pawła Sota przy produkcji płyt takich artystów jak: Maryla Rodowicz, Kasia Kowalska, Beata Kozidrak, Seweryn Krajewski, czy Andrzej Piaseczny. Współpraca ta trwała do roku 2003. W tym czasie był również realizatorem dźwięku w Izabelin Studio. W międzyczasie wraz z Jackiem Gałuszką skomponował muzykę do Psalmów, które ukazały się na płycie "Lednica 2000". Pieśni wykonywane są na Ogólnopolskich Spotkaniach Młodych Lednica 2000 do dziś i znane w kręgach chrześcijańskich.
W roku 2003 rozpoczął współpracę z reżyserem Cezarym Domagałą przy realizacji przedstawień teatralnych "Cafe Sax" i "Niech żyje bal" – współaranżacja, kierownictwo muzyczne spektakli w Toruniu, Rzeszowie i Sosnowcu.
Również w roku 2003 wraz z Andrzejem Lampertem i Sebastianem Kowolem założył zespół PIN, w którym to jest kompozytorem lub współkompozytorem muzyki i autorem tekstów do większości piosenek, oraz współproducentem muzycznym. Debiutancka płyta "0001" została ciepło przyjęta zarówno przez krytykę jak i publiczność. W sierpniu 2008 roku ukazała się ich druga płyta zatytułowana "Muzykoplastyka". To z niej pochodzą piosenki "Niekochanie", "Pójdę pod wiatr, jak najdalej" oraz "Wino i śpiew".
W maju 2011 roku ukazała się trzecia płyta grupy PIN. Na niej znalazły się piosenku takie jak "Film o sobie" – singiel promujący płytę o tym samym tytule, oraz bonus – piosenka z 2009 roku "Konstelacje".
W 2010 roku powołał do życia ethno-popowy zespół Yejku, w którym jest kompozytorem i producentem muzycznym.
23.01.2012 roku ukazała się płyta Andrzeja Piasecznego "To co dobre", na której znalazła się kompozycja Aleksandra Woźniaka do słów Andrzeja Piasecznego pt."Okruchy z jesieni".
W 2012 roku zajął się produkcją płyty Krzysztofa Respondka "Taki świat kupuję" (premiera w kwietniu 2013 roku), na której znalazły się w większości teksty i kompozycje Aleksandra Woźniaka. Na płycie gościnnie wystąpił również Marcin Wyrostek w drugim singlu "Góra złota". Pierwszym singlem była piosenka "Gdy wrócę".
Wybrana dyskografia.
Z zespołem PIN.
Płyty:
Single:

</doc>
<doc id="1357151" url="https://pl.wikipedia.org/wiki?curid=1357151" title="Dagny (film)">
Dagny (film)

Dagny – polsko–norweski film biograficzny z 1977 roku w reżyserii Haakona Sandøya opowiadający o życiu Dagny Juel.

</doc>
<doc id="1357152" url="https://pl.wikipedia.org/wiki?curid=1357152" title="Por la razón o la fuerza">
Por la razón o la fuerza

Por la razón o la fuerza (hiszp. "Rozumem lub siłą") – oficjalna dewiza państwowa Chile. Stanowi swobodne tłumaczenie łacińskiej sentencji "Aut consiliis aut ense" ("Radą lub szpadą"), która pojawiła się w 1812 roku na pierwszym herbie Chile. Obecna wersja pochodzi z 1818 roku i po raz pierwszy umieszczono ją na monetach. Od 1834 roku zdobi kolejne wersje herbu Chile, chociaż do oficjalnego herbu państwowego została włączona dopiero w roku 1920. Pierwotnie motto miało wyrażać prymat środków pokojowych nad militarnymi (słowo "rozum" po prawej heraldycznej, "siła" po lewej), ale też gotowość obrony kraju z bronią w ręku. W roku 2004 powstał projekt zmiany motta na "Por la fuerza de la razón" (hiszp. "siłą rozumu"), wniesiony przez senatora Nelsona Ávilę a tłumaczony zbyt militarnym charakterem dotychczasowej dewizy, nie zyskał on jednak akceptacji parlamentu.

</doc>
<doc id="1357155" url="https://pl.wikipedia.org/wiki?curid=1357155" title="Juan Mujica">
Juan Mujica

Juan Martín Mujica (ur. 22 grudnia 1943 w Casa Blance, zm. 11 lutego 2016 w Montevideo) – piłkarz urugwajski, pomocnik, obrońca, libero. Wzrost 176 cm, waga 74 kg.
Był w kadrze "40" na finały mistrzostw świata w 1966 roku.
Jako piłkarz klubu Club Nacional de Football wziął udział wraz z reprezentacją Urugwaju w turnieju Copa América 1967, gdzie Urugwaj zdobył mistrzostwo Ameryki Południowej. Zagrał w trzech meczach - z Wenezuelą, Paragwajem i Argentyną.
Wciąż jako gracz "Nacionalu" Mujica brał udział w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał we wszystkich sześciu meczach - z Izraelem (zdobył bramkę), Włochami, Szwecją, ZSRR, Brazylią i Niemcami.
Od 18 maja 1966 do 20 czerwca 1970 Mujica rozegrał w reprezentacji Urugwaju 22 mecze i zdobył 2 bramki
Wraz z "Nacionalem" dotarł do półfinału Copa Libertadores 1966, gdzie trzeba było uznać wyższość późniejszego triumfatora tych rozgrywek, klubu CA Peñarol. Następnie Mujica dotarł do finału Copa Libertadores 1967 i Copa Libertadores 1969 - za pierwszym razem Nacional przegrał finał z drużyną Racing Club de Avellaneda, a za drugim razem z Estudiantes La Plata. Za trzecim finałowym podejściem "Nacional", a wraz z nim Mujica, wygrał turniej Copa Libertadores 1971 i jeszcze w tym samym roku klub zdobył tytuł najlepszego zespołu świata po wygraniu Pucharu Interkontynentalnego.
W latach 1966-1971, grając w "Nacionalu", rozegrał w turnieju Copa Libertadores 52 mecze i zdobył 10 bramek
Mujica grał także we Francji - w latach 1973-1975 w klubie Lille OSC, a następnie do 1978 w RC Lens. Uchodził za znakomitego, inteligentnie grającego piłkarza.
Po zakończeniu kariery piłkarskiej Mujica został trenerem. Pracował m.in. w Urugwaju. Największym sukcesem jako trenera było wygranie z klubem "Nacional" turnieju Copa Libertadores 1980 i zdobycie w tym samym roku Pucharu Interkontynentalnego. Jest drugim obok Luisa Cubilli trenerem, który wygrał Copa Libertadores i Puchar Świata jako piłkarz i jako trener.

</doc>
<doc id="1357157" url="https://pl.wikipedia.org/wiki?curid=1357157" title="Juan Martín Mújica">
Juan Martín Mújica



</doc>
<doc id="1357159" url="https://pl.wikipedia.org/wiki?curid=1357159" title="Juan Martin Mujica">
Juan Martin Mujica



</doc>
<doc id="1357161" url="https://pl.wikipedia.org/wiki?curid=1357161" title="On, ona, oni">
On, ona, oni

On, ona, oni – polski film obyczajowy z 1981 roku. Trzy nowele pokazujące kryzys małżeński z perspektywy trzech osób.

</doc>
<doc id="1357164" url="https://pl.wikipedia.org/wiki?curid=1357164" title="Mirosław Hajnos">
Mirosław Hajnos

Mirosław Hajnos (ur. w 1957 w Nowej Soli) – polski grafik, malarz, ilustrator, twórca rysunków satyrycznych.
Zadebiutował w roku 1978 na „Satyrykonie” w Legnicy. W prasie w tym samym roku, w czasopismach: Karuzela i Głos Nauczycielski. Jest autorem rysunków satyrycznych publikowanych w wielu czasopismach. Współpracował i współpracuje nadal z prasą – jego prace znalazły się na łamach czasopism: Szpilki, Karuzela, Twój Dobry Humor, Przegląd, Radar, Trybuna, Nie, Hustler, Polityka, Wprost i wielu innych, m.in. w szwajcarskim Nebelspalterze. Twórca internetowego serwisu dla rysowników www.hajnos.pl
Jest uczestnikiem licznych wystaw rysunku satyrycznego w Polsce i na świecie oraz laureatem kilkudziesięciu nagród w krajowych i zagranicznych konkursach rysunku satyrycznego i prasowego oraz publikacji książkowych. Laureat nagrody Stowarzyszenia Polskich Artystów Karykatury „Eryk 2004”.
Juror międzynarodowych konkursów plastycznych w Stambule (Turcja), Pisku i Hradec Kralove (Czechy), Baku (Azerbejdżan), Tabrizie (Iran) oraz w Zielonej Górze, Kożuchowie i Niemodlinie (Polska).
Linki zewnętrzne.
Strona internetowa: http://hajnos.pl

</doc>
<doc id="1357165" url="https://pl.wikipedia.org/wiki?curid=1357165" title="Tennis Borussia Berlin">
Tennis Borussia Berlin

Tennis Borussia Berlin – niemiecki klub piłkarski, grający obecnie w Regionalliga Nordost (odpowiednik czwartej ligi), mający siedzibę w mieście Berlin, w dzielnicy Westend.
Historia.
Klub został założony w 1902 roku, a jego nazwa wzięła się od sekcji tenisa ziemnego i stołowego, które powstały jako pierwsze. W 1903 roku utworzono drużynę piłkarską, która zaczęła rywalizować z innym berlińskim rywalem, Herthą. W 1932 roku zespół po raz pierwszy wygrał mistrzostwo Berlina, a sukces ten powtórzył w 1941 roku, kiedy wygrał 8:2 z Herthą w rozgrywkach Gauligi.
Po II wojnie światowej TeBe stał się czołowym zespołem w Berlinie, ale nie zyskał miejsca w nowowpowstałej w 1963 roku profesjonalnej Bundeslidze. Grał głównie w drugiej lidze, jedynie w sezonach 1974/1975 i 1976/1977 zawitał do ekstraklasy. Natomiast w latach 80. Tennis Borussia balansowała pomiędzy Oberligą a Regionalligą.
W sezonie 1997/1998 do klub przejął nowy sponsor, który dokupił kilku zawodników po tym, jak TeBe zwyciężył w Regionallidze Nordost. W 1999 roku zespół był bliski awansu do pierwszej ligi, jednak zajął 6. pozycję. Rok później nie uzyskał licencji i został zdegradowany do Regionalligi. W sezonie 2000/2001 zajął w niej ostatnią pozycję i spadł do Oberligi Nordost-Nord. W sezonie 2010/2011 zajął w niej 14 pozycję i po przegranym barażu z SC Borea Dresden spadł do Berlin-Ligi (6. poziom), w której gra obecnie.

</doc>
<doc id="1357166" url="https://pl.wikipedia.org/wiki?curid=1357166" title="Acesan">
Acesan



</doc>
<doc id="1357167" url="https://pl.wikipedia.org/wiki?curid=1357167" title="TeBe Berlin">
TeBe Berlin



</doc>
<doc id="1357173" url="https://pl.wikipedia.org/wiki?curid=1357173" title="Jaunjelgava">
Jaunjelgava

Jaunjelgava (niem. "Friedrichstadt", pol.(dawniej) "Frydrychsztat") – miasto nad Dźwiną w środkowej Łotwie, na terenie historycznej Semigalii. 
Miasto założył w 1630 roku książę Fryderyk Kettler i od niego otrzymało nazwę w 1646 r.

</doc>
<doc id="1357175" url="https://pl.wikipedia.org/wiki?curid=1357175" title="ESPe (kwartalnik)">
ESPe (kwartalnik)

Kwartalnik eSPe – pismo wydawane przez "Wydawnictwo eSPe" należące do Polskiej Prowincji Pijarów. Ukazuje się od 1988 roku, jego założycielem i pierwszym redaktorem naczelnym był o. Józef Tarnawski SP.
Pismo poświęcone promocji powołań, każdy numer omawia wybrany temat dotyczący szukania powołania. Ponadto tematyką pisma jest ogólnie pojęta duchowość – rozpoznawanie powołania, formacja stała, propozycje modlitwy, rozważania biblijne, szkoła liturgii, świadectwa, prezentacje charyzmatu poszczególnych zgromadzeń zakonnych.
Pismo jest skierowane do osób dorosłych.

</doc>
<doc id="1357176" url="https://pl.wikipedia.org/wiki?curid=1357176" title="Danuta Joppek">
Danuta Joppek

Danuta Joppek – polska malarka, rysowniczka, scenografka, projektantka. Kuratorka i współorganizatorka kilkudziesięciu wystaw w kraju i za granicą. Autorka tekstów analitycznych o sztuce.
Życiorys.
Studiowała na wydziale Wychowania Plastycznego w Państwowej Wyższej Szkole Sztuk Plastycznych w Poznaniu (obecna nazwa uczelni: Akademia Sztuk Pięknych w Poznaniu), dyplom 1989 r. u prof. Wacława Twarowskiego. Równorzędnie studiowała na wydziale Malarstwa i Grafiki w Państwowej Wyższej Szkole Sztuk Plastycznych w Gdańsku (obecna nazwa uczelni: Akademia Sztuk Pięknych w Gdańsku), dyplom w 1990 r. w pracowni prof. Włodzimierza Łajminga, aneks z rysunku u prof. Macieja Świeszewskiego, specjalizacja w pracowni linorytu i litografii u prof. Czesława Tumielewicza.
Wystawia od 1986 roku. Kuratorka autorskiego cyklu wystaw zbiorowych „W drodze...” oraz cyklu „Grunt to Rodzinka” – tu prezentuje swoją twórczość wraz z pracami zapraszanych do udziału w wystawie dzieci.
O jej twórczości pisali i analizowali m.in.: André Verdet (Fr), Adam Pawlak, Jacek Kotlica, Piotr Paweł Kawiecki, Tadeusz Skutnik, Tomasz „Tomek” Kawiak (Fr.), Janusz Janowski, Mariusz Kułakowski, Elwira Worzała, Andrzej C. Leszczyński, Jerzy Kamrowski, Ryszard Kul, Waldemar Nocny, Mieczysława Cierpioł, Henryk Wrożyński (USA), Lucy Bonnefous (Fr.), Michel Gaudet (Fr.), Marta Ratajczak, Wojsław Brydak, Zofia Watrak, Stanisław Seyfried, Rafał Radwański, Erazm Wojciech Felcyn, Alicja Bach, Andrzej Jar (Kanada), Roman Gajewski.
W 2019 nominowana w plebiscycie „Dziennika Bałtyckiego” do Osobowość Roku 2019 w dziedzinie kultury
Artystka mieszka i pracuje w Gdańsku – Świbnieoraz w Nicei (Francja).
Wystawy indywidualne:
Wystawy zbiorowe:
Wyróżnienia:
Stypendia i nagrody artystyczne.
Patronaty:
Bibliografia. Artykuły prasowe i inne teksty:
Prace w zbiorach i kolekcjach:
Wywiady radiowe i telewizyjne:
Radio Gdańsk:
TVP Gdańsk:
Panorama Kulturalna

</doc>
<doc id="1357183" url="https://pl.wikipedia.org/wiki?curid=1357183" title="Mazsalaca">
Mazsalaca

Mazsalaca (niem. Salisburg; est. Väike-Salatsi) – miasto w północnej Łotwie.
Znane z akcji w jego okolicy, urządzonej przez firmę "Tele 2" 25 października 2009. Odkryto wtedy krater, w którym zaobserwowano płomienie. Po jednym dniu p. Janis Sprogis, dyrektor marketingu firmy "Tele 2" przyznał się do mistyfikacji.

</doc>
<doc id="1357188" url="https://pl.wikipedia.org/wiki?curid=1357188" title="The Raven (album The Stranglers)">
The Raven (album The Stranglers)

The Raven – czwarty studyjny album zespołu The Stranglers, wydany w 1979 roku, nakładem wytwórni United Artist. Na rynku ukazał się 21 września nakładem wytwórni United Artist. Producentem płyty był Alan Winstanley. Album zajął 4. miejsce na brytyjskiej liście sprzedaży UK Albums Chart.

</doc>
<doc id="1357190" url="https://pl.wikipedia.org/wiki?curid=1357190" title="Opactwo w Vaucelles">
Opactwo w Vaucelles

Opactwo w Vaucelles – założone w 1132 przez Bernarda z Clairvaux opactwo cystersów, położone w dolinie Skaldy.
Historia.
Bernard z Clairvaux osobiście położył kamień węgielny pod budowę klasztoru, trzynastej fundacji Clairvaux, 1 sierpnia 1132 na gruntach przekazanych przez feudała Huguesa d'Oisy, właściciela pobliskiej wsi Crèvecœur-sur-l’Escaut. Brak pieniędzy wywołał poważne opóźnienia w budowie, która trwała przez kilka dziesięcioleci (ostateczny koniec prac ogłoszono w 1190). Klasztor należał do ważniejszych ośrodków cysterskich w Europie, przechowywał również relikwie korony cierniowej podarowane przez Ludwika IX Świętego. Kościół klasztorny był zarazem największym kościołem cysterskim, mając 137 metrów długości i 64 szerokości w transepcie przewyższał rozmiarami także wszystkie wielkie katedry francuskie. Opat klasztoru Godescale nakazał również wznieść imponujący pałac dla przeorów klasztoru oraz osobny gmach dla nowicjatu i w rezultacie został skarcony za to, że cały kompleks budynków nie miał wiele wspólnego z deklarowaną przez cystersów regułą skromności i ubóstwa.
Mimo tego, w XIII wieku opat Guillaume de Gand nakazał kolejną rozbudowę klasztoru, którego epoka świetności trwała do wojny stuletniej. Kilkakrotnie zdemolowany przez wojska obydwu stron, klasztor w XV wieku był w opłakanym stanie; remont trwał do wieku XVII. Najlepsze czasy Vaucelles bezpowrotnie już jednak minęły, co wynika z opisów podróżujących po regionie w XVIII w. Na początku tego stulecia część zabudowań zawaliła się. Wreszcie w czasie Wielkiej Rewolucji Francuskiej kościół klasztorny został zagarnięty przez miejscowych hebertystów na nielegalną Świątynię Rozumu. Po jej zamknięciu klasztor został całkowicie porzucony i niszczał przez cały XIX wiek, zaś ostatecznym ciosem dla jego nadal efektownych ruin był pożar w czasie I wojny światowej. Uratowano jedynie ołtarz główny z kościoła, przeniesiony do Cambrai oraz część imponującej biblioteki.
W 1971 klasztor został wykupiony przez inwestora prywatnego, który rozpoczął zachowanych ruin oraz odbudowę klasztoru. Do 2007 udało się odbudować pałac opata, zrekonstruować cztery sale (skryptorium, refektarz, rozmównicę i kapitularz)w zabudowaniach przeznaczonych dla mnichów i zabezpieczyć inne pozostałości przez zarastaniem i niszczeniem. Planowana jest całkowita restauracja kompleksu.
Co roku w marcu na terenie klasztoru w Vaucelles odbywa się wystawa orchidei.
Architektura.
Zabudowania mieszkalne klasztoru mają łącznie 80 metrów długości i 18,50 metra szerokości. Zachowane zabudowania są dwupiętrowe, z półkolistymi oknami, bez zewnętrznych ozdób. Podobną skromnością odznaczają się wnętrza, oparte na kamiennych filarach, z krzyżowo-żebrowymi sklepieniami. Część zachowanych murów klasztornego kościoła posiada jeszcze imponujące ostrołukowe okna z maswerkami.

</doc>
<doc id="1357197" url="https://pl.wikipedia.org/wiki?curid=1357197" title="Varakļāni">
Varakļāni

Varakļāni (pol. "Warklany", niem. "Warkland") – miasto we wschodniej Łotwie (na obszarze historycznych Inflant).
W XVIII wieku należało do dóbr spolszczonej rodziny szlachty inflanckiej – Borchów.
W Warklanach 21 marca 1910 urodził się Bolesław Romanowski – polski komandor, morski oficer pokładowy okrętów podwodnych.

</doc>
<doc id="1357209" url="https://pl.wikipedia.org/wiki?curid=1357209" title="Victor Adler">
Victor Adler

Victor Adler (ur. 24 czerwca 1852 w Pradze, zm. 11 listopada 1918 w Wiedniu) – austriacki polityk, założyciel ruchu socjaldemokratycznego w Austro-Węgrzech.
Pochodził z żydowskiej rodziny kupieckiej z Pragi. Studiował medycynę. W polityce początkowo zaangażował się w związki z ruchem niemieckonarodowym, mając pewien wpływ na jego program. W 1881 zaczął się jednak skłaniać na stronę idei socjaldemokratycznych. Spotykał się m.in. z Engelsem i Liebknechtem. W 1886 założył czasopismo "Gleichheit" („Równość”), a w 1889 gazetę "Arbeiterszeitung" („Gazeta Robotnicza”). Na przełomie 1888 i 1889 zorganizował zjazd socjaldemokratyczny w Hainfeld, podczas którego – z jego inicjatywy – powstała Socjaldemokratyczna Partia Robotnicza Austrii (Adler został jej pierwszym przywódcą), a także przyjęto opracowany przez niego program partii. Jednym z elementów, który doprowadził do zjednoczenia istniejących wcześniej grupek działaczy była m.in. charyzma Adlera, który potrafił zebrać ich wokół własnej osoby.
Adler nie był radykalnym socjalistą, choć jego działalność powodowała początkowo liczne konflikty z ówczesnym wymiarem sprawiedliwości. Głosił m.in. potrzebę współpracy robotników z wszystkich części Austro-Węgier w ramach wspólnego państwa wielonarodowego. Choć wśród jego haseł pojawiała się konieczność rewolucji, w praktyce orientował swoją politykę na pokojową opozycję wobec istniejącego systemu politycznego i ugrupowań.
W 1905 Adler został deputowanym dolnoaustriackiego sejmu krajowego i członkiem Izby Deputowanych austriackiej Rady Państwa. Działał na rzecz zniesienia kurialnego systemu wyborczego, co wkrótce zostało urzeczywistnione. Dążył też do pełnego zjednoczenia ruchu socjaldemokratycznego monarchii (co wynikało z programu narodowościowego socjaldemokratów opracowanego przezeń w 1899), nie zdołał jednak zapobiec opuszczeniu jego partii przez działaczy czeskich w 1911.
Był też zwolennikiem pokojowego rozwiązywania konfliktów między państwami, jednak w 1914 poparł wywołanie I wojny światowej przez Austro-Węgry uznając, że jest to wojna obronna – był później z tego powodu mocno krytykowany również w ramach swojego stronnictwa, starał się też doprowadzić do pokoju.
Przed śmiercią, przez kilkanaście dni listopada 1918 był ministrem spraw zagranicznych Austrii w pierwszym rządzie tzw. „I Republiki”, którego kanclerzem był Karl Renner; był też członkiem powołanego wówczas Zgromadzenia Konstytucyjnego. Proponował wówczas przyłączenie Austrii do Niemiec.
Jego synem był Friedrich Adler, zabójca księcia Karla Stürgkha, premiera Austrii.
Pochowany na Cmentarzu Centralnym w Wiedniu.

</doc>
<doc id="1357213" url="https://pl.wikipedia.org/wiki?curid=1357213" title="Staicele">
Staicele

Staicele – miasto w północnej Łotwie.

</doc>
<doc id="1357224" url="https://pl.wikipedia.org/wiki?curid=1357224" title="Csorna">
Csorna

Csorna – miasto powiatowe na Węgrzech w Komitacie Győr-Moson-Sopron. Liczy 10 800 mieszkańców (2005).
W mieście rozwinął się przemysł spożywczy. Ośrodek turystyczno-uzdrowiskowy. W Csorna jest kąpielisko termalne oraz muzeum.

</doc>
<doc id="1357225" url="https://pl.wikipedia.org/wiki?curid=1357225" title="Lubāna">
Lubāna

Lubāna (niem. Alt Lubahn) – miasto we wschodniej Łotwie.

</doc>
<doc id="1357227" url="https://pl.wikipedia.org/wiki?curid=1357227" title="Marisa Coughlan">
Marisa Coughlan

Marisa Christine Coughlan (ur. 17 marca 1974 r. w Minneapolis w stanie Minnesota, USA) – amerykańska aktorka. W roku 2001 zdobyła nagrodę Young Hollywood Award.
Jest absolwentką Breck School, niewielkiej prywatnej szkoły w Minneapolis. Gdy przeprowadziła się do Los Angeles, zapisała się do programu BFA na Uniwersytecie Południowej Kalifornii.
Wystąpiła między innymi jako Jo Lyn w filmie komediowym "Jak wykończyć panią T.?" Kevina Williamsona.

</doc>
<doc id="1357232" url="https://pl.wikipedia.org/wiki?curid=1357232" title="Dachstein (lodowiec)">
Dachstein (lodowiec)

Lodowiec Dachstein – lodowiec w południowej części masywu Dachstein w Austrii. Jest najdalej na wschód wysuniętym lodowcem Alp, na granicy między krajami związkowymi Górną Austrią i Styrią. Zajmuje powierzchnię ok. 560 ha.
Po raz pierwszy został zdobyty w XIX wieku, jednak jego rozwój jako centrum sportów zimowych nastąpił pod koniec lat 60. XX wieku wraz z budową na południowej ścianie masywu kolejki gondolowej. Na terenie lodowca znajduje się szereg atrakcji dla narciarzy i snowboardzistów. Poza systemem wyciągów i tras zjazdowych do dyspozycji są jeszcze trasy biegowe (jesienią trenuje tutaj wiele reprezentacji narodowych), w tym Narodowa Austriacka Trasa Narciarska biegnąca od górnej stacji kolejki do miejscowości Obertraun po drugiej stronie masywu Dachstein. Dla snowboardzistów przygotowany jest Atomic Superpark.
Lodowiec Dachstein zajmuje powierzchnię około 500 ha i składa się z 8 mniejszych lodowców:
Lodowiec znajduje się na liście światowego dziedzictwa UNESCO jako część obszaru „Hallstatt-Dachstein Salzkammergut”.
Kolej linowa na południowej ścianie (Dachstein Südwandbahn).
Pierwsze plany budowy kolejki linowej na szczyt Hunerkogel pojawiły się już w latach 30. XX wieku, jednak powstałe problemy techniczne uniemożliwiały ich realizację. Przełom nastąpił dopiero w latach 60. XX wieku. Miało to związek z budową w latach 1960–1961 drogi Dachsteinstrasse prowadzącej z miejscowości Ramsau am Dachstein do obecnej dolnej stacji kolejki. Po rozważeniu wielu wariantów (według jednego z nich dolna stacja miała się znajdować aż w Schladmingu) w 1966 roku rozpoczęto budowę kolejki. Największe problemy napotkano podczas budowy górnej stacji. Aby mogła ona powstać konieczne było wykonanie w pokrywie lodowej szczytu Hunerkogel betonowych fundamentów 70-metrowej głębokości. Ostatecznie po 30 miesiącach budowy, 21 czerwca 1969 roku w obecności prezydenta Austrii Franza Jonasa nastąpiło oficjalne otwarcie. Początkowo dla narciarzy dostępne były tylko dwa wyciągi. Budowa kolejnych i rozbudowa już istniejących miała miejsce w latach 1974, 1980 oraz 2003. W 1992 r. rozbudowano górną stację, powiększając znajdującą się tam restaurację do 180 miejsc siedzących.
W 2003 roku obiekty na lodowcu przejęła w administrowanie firma Planai Hochwurzen Bahnen GmbH. Jeszcze w tym samym roku do górnej stacji doprowadzono linię elektryczną (kabel o średnicy 70 mm o długości 2600 m i wadze 7,5 kg na metr) co umożliwiło m.in. przejście z ręcznego sterowania kolejką na automatyczne.
Gondole kursujące co 20 minut służą nie tylko do wywożenia turystów, ale pełnią także funkcję transportową. W zbiornikach mocowanych pod wagonikami wywożona jest czysta woda (gondola nr 1), olej (gondola nr 2), a także zwożone są ścieki (drugi zbiornik pod gondolą nr 2).
Punkt widokowy.
2 sierpnia 2005 roku oddano do użytku platformę widokową oplatającą górną stację kolejki. Jej najważniejszym punktem jest Sky Walk – częściowo przeszklona konstrukcja wychodząca poza 250 metrową, pionową ścianę góry Hunerkoge.
Pałac lodowy.
Jedną z nowości jest położony niecałe 100 metrów od górnej stacji kolejki pałac lodowy Eispalast. Po trwającej ponad rok budowie, 14 lipca 2007 umożliwiono turystom wejście w głąb lodowca. W pałacu obok monumentalnej sali tronowej czy niebieskiego salonu można podziwiać lodowe rzeźby Scrata, Diega lub Sida – bohaterów filmu "Epoka lodowcowa".
Dachstein:Cult.
Dachstein:Cult – najwyżej na świecie położona pracownia artystyczna. Spotkania organizowane są od 2005 roku z inicjatywy stowarzyszenia Art:Network i Planai Hochwurzen Bahnen. W jego ramach dwa razy do roku międzynarodowi artyści z różnych dziedzin przez pewien czas mieszkają i tworzą na szczycie Hunerkogel (2700 m n.p.m.). Następnie ich dzieła prezentowane są w galeriach całego świata (w 2008 m.in. w Warszawie).
Infrastruktura narciarska.
Wyciągi.
Mitterstein
Schladminger I i II
Hunerkogel
Austriascharten

</doc>
<doc id="1357234" url="https://pl.wikipedia.org/wiki?curid=1357234" title="Mormyszka">
Mormyszka

Mormyszka - sztuczna przynęta do połowów pod lodem, naśladująca pierwotnie kiełża, obecnie w wielu fantazyjnych kształtach. 
Mormyszka wykonana jest z ołowiu lub cięższego wolframu z wtopionym na stałe haczykiem i przelotowym otworem służącym do mocowania mormyszki do żyłki.

</doc>
<doc id="1357235" url="https://pl.wikipedia.org/wiki?curid=1357235" title="Klementyna Krymko">
Klementyna Krymko

Klementyna Krymko (ur. 12 stycznia 1909, zm. 14 września 2006 w Warszawie) – polska reżyser radiowej i teatralnej twórczości dla dzieci, żydowskiego pochodzenia, twórczyni Teatru Dzieci Warszawy.
Odznaczona Krzyżem Kawalerskim Orderu Odrodzenia Polski. Pochowana została 20 września 2006 na cmentarzu żydowskim przy ulicy Okopowej w Warszawie (kwatera 10).

</doc>
<doc id="1357237" url="https://pl.wikipedia.org/wiki?curid=1357237" title="Partia Komunistów Republiki Mołdawii">
Partia Komunistów Republiki Mołdawii

Partia Komunistów Republiki Mołdawii () – mołdawska komunistyczna partia polityczna. Liderem ugrupowania jest Vladimir Voronin.
PKRM należy do Europejskiej Partii Lewicy i do Związku Partii Komunistycznych – Komunistycznej Partii Związku Radzieckiego. Aż do ostatnich wyborów parlamentarnych Partia Komunistów pełniła w Mołdawii funkcję partii rządzącej, zwyciężając w ostatnich trzech wyborach parlamentarnych. Komuniści piastują wszystkie najważniejsze funkcje w kraju. Vladimir Voronin pełnił funkcję prezydenta, Zinaida Greceanîi piastowała funkcję premiera, natomiast Marian Lupu był przewodniczącym parlamentu. Pod rządami komunistów dokonała się prywatyzacja sektora przemysłowego oraz wprowadzono wielopartyjny system wyborczy. W 2009 roku w partii doszło do rozłamu po tym gdy Marian Lupu dołączył do Demokratycznej Partii Mołdawii i został jej przewodniczącym.
Program partii.
Partia określa się jako ugrupowanie odwołujące się do tradycyjnych wartości leninizmu, a także socjalizmu demokratycznego. Partia jest definiowana różnie w zależności od źródeł. Pismo "The Economist" określa partię jako komunistyczną tylko z nazwy i zbliżoną w praktyce do centroprawicy. Vladimir Tismăneanu z kolei uważa, że partia nie zmieniła się pod względem ideowym w stosunku do swojego poprzednika, a więc Komunistycznej Partii Związku Radzieckiego i wciąż pozostaje wierna ortodoksyjnie marksistowsko-leninowskiej linii.
Ostatnie wybory parlamentarne.
W ostatnich wyborach parlamentarnych, które odbyły się w lutym 2019 roku, partia uzyskała 3,75% głosów poparcia. Po raz pierwszy od 1998 roku nie zdołała wprowadzić swoich przedstawicieli do parlamentu.

</doc>
<doc id="1357238" url="https://pl.wikipedia.org/wiki?curid=1357238" title="Zwyrodnienie wielosystemowe">
Zwyrodnienie wielosystemowe



</doc>
<doc id="1357241" url="https://pl.wikipedia.org/wiki?curid=1357241" title="Piotr Miatła">
Piotr Miatła

Piotr Miatła, biał. Пётр Мятла (ur. 24 czerwca 1890 w wiosce Kuchnicze w powiecie dziśnieńskim w Rosji, zm. w 28 sierpnia 1936 w ZSRR) – białoruski publicysta i działacz narodowy, poseł na Sejm I kadencji w II RP.
Życiorys.
W latach 1906–1910 uczył się w szkole miejskiej w Dziśnie. W latach 1911–1912 był słuchaczem kursów pedagogicznych w Kownie, po zakończeniu których rozpoczął pracę nauczyciela. Brał udział w I wojnie światowej w szeregach armii rosyjskiej. Został skierowany do aleksiejewskiej szkoły wojskowej, której kadeci w czasie rewolucji październikowej 1917 wystąpili przeciw bolszewikom. Został aresztowany, ale pod koniec 1917 wypuszczony na wolność. Powrócił w rodzinne strony, gdzie ponownie został nauczycielem. W 1921 przyjechał do Wilna. W 1922 wybrano go posłem na Sejm I kadencji. Wszedł w skład Białoruskiego Klubu Poselskiego. W połowie 1925 wraz z Symonem Rakiem-Michajłouskim, Pawłam Wałoszynem i Bronisławem Taraszkiewiczem utworzył klub poselski Białoruskiej Włościańsko-Robotniczej Hromady. Wszedł w skład Komitetu Centralnego Hromady. Redagował partyjne gazety. W 1926 wstąpił do Komunistycznej Partii Zachodniej Białorusi. Działał w Towarzystwie Szkoły Białoruskiej. 
Z ramienia BWRH wszedł wraz z Bronisławem Taraszkiewiczem i Szymonem Rak-Michałowskim do zarządu Białoruskiego Komitetu Narodowego w Wilnie. 
16 stycznia 1927 został aresztowany przez polskie władze w związku z rozprawą z Hromadą. W 1928 skazano go na karę 12 lat więzienia. W 1930 został wypuszczony na wolność w wyniku wymiany więźniów politycznych z Białoruską Socjalistyczną Republiką Radziecką. Pracował w komisji prezydium Białoruskiej Akademii Naukowej, stojąc na jej czele od 1932. 1 września 1933 został aresztowany przez Sowietów, zaś 9 stycznia 1934 skazany na karę śmierci przez rozstrzelanie, zamienioną na 10 lat łagru. Karę odbywał przy budowie Kanału Białomorskiego, podczas której zmarł. W 1956 został zrehabilitowany.

</doc>
<doc id="1357244" url="https://pl.wikipedia.org/wiki?curid=1357244" title="Lucius Munatius Plancus">
Lucius Munatius Plancus



</doc>
<doc id="1357250" url="https://pl.wikipedia.org/wiki?curid=1357250" title="Billy Mitchell">
Billy Mitchell

Billy Mitchell (ur. 16 lipca 1965 roku w Holyoke, Massachusetts) – amerykański gracz komputerowy, najbardziej znany z rekordowych osiągnięć w klasycznych grach automatowych z czasów złotej ery gier arcade. Do jego osiągnięć należy „perfekcyjny wynik” w grze "Pac-Man". Billy oraz Steve Wiebe byli głównym tematem filmu dokumentalnego "" wydanego w 2007 roku. Jest właścicielem sieci restauracji Rickey's World Famous z siedzibą w Hollywood, w stanie Floryda. Dorastał w południowej Florydzie i zaczął grać w gry komputerowe w wieku 16 lat. Początkowo nie był zainteresowany grami, jednak postanowił zagrać w Donkey Kong, ponieważ "wszyscy mówili o tej grze". Po ukończeniu uniwersytetu w 1983 roku zaczął pracować jako kierownik w restauracji jego rodziców, "Rickey's World Famous Restaurant", której został właścicielem w połowie lat 80. XX wieku.
Znany jest z noszenia krawatów z patriotycznymi symbolami podczas rozgrywek.
W kwietniu 2018 roku decyzją Twin Galaxies wszystkie jego dotychczasowe osiągnięcia zostały uznane za nieważne – jest to pokłosie afery prawdopodobnego używania przez niego emulatorów w celu pobicia rekordów (wyniki uznawane są wyłącznie na oryginalnym sprzęcie). Mitchell ma również od tej pory dożywotni zakaz brania udziału w turniejach organizowanych przez tę organizację.

</doc>
<doc id="1357251" url="https://pl.wikipedia.org/wiki?curid=1357251" title="Gliptodonty">
Gliptodonty

Gliptodonty (Glyptodontinae) – podrodzina wymarłych ssaków, większych i bardziej uzbrojonych krewnych dzisiejszych pancerników. Występowały w Ameryce Południowej od miocenu do końca plejstocenu. Gliptodonty żyjące na początku tej epoki posiadały jeszcze wiele cech prymitywnych i do takich właśnie należał "Parapropalaehoplophorus septentrionalis", odkryty w dzisiejszym Chile i opisany stosunkowo niedawno, bo w 2007. Kiedy z kolei 3 mln lat temu pojawił się Przesmyk Panamski, południowoamerykańskie gliptodonty dostały się na nieznane im wcześniej tereny Ameryki Północnej, tak jak wiele innych gatunków zwierząt w tym okresie.
Tradycyjnie klasyfikowane jako odrębna rodzina szczerbaków; z analiz filogenetycznych przeprowadzonych przez Delsuca i współpracowników (2016) oraz Mitchella i współpracowników (2016) wynika jednak, że pancerniki nie tworzą kladu, do którego nie należałyby także gliptodonty (przy czym gliptodonty są najbliżej spokrewnione z kladem obejmującym rodzaje "Cabassous", "Tolypeutes", "Priodontes", "Chlamyphorus" i "Calyptophractus"). Na tej podstawie Delsuc i współpracownicy (2016) sklasyfikowali gliptodonty jako podrodzinę wchodzącą w skład wyróżnianej przez autorów rodziny pancerników Chlamyphoridae.
Pancerz.
Najbardziej charakterystyczną cechą tych zwierząt był solidny pancerz przypominający żółwi, skostniały i dobrze zachowany w skamieniałościach. U każdego z gatunków gliptodontów wzór na nim występujący był inny. Ponieważ w przeciwieństwie do dzisiejszych żółwi ssaki te nie były w stanie wciągać swej głowy pod pancerz, także na niej rozwinęło się kostne zabezpieczenie, przypominające twardy hełm. Przypominający buławę ogon otaczały chroniące go dodatkowo kostne pierścienie. Mogła być ona używana do obrony siebie i innych osobników swego gatunku przed drapieżnikami (podobnie czyniły ankylozaury pod koniec ery mezozoicznej – jest to jeden z ciekawszych przykładów konwergencji w dziejach Ziemi). Gliptodonty cechowały się ogromnymi, zwłaszcza w porównaniu z dzisiejszymi pancernikami, rozmiarami. Typowy rodzaj, Glyptodon, osiągał rozmiary niewielkiego samochodu i mógł ważyć tonę. Tak dalece rozwinięte przystosowania obronne wiązały się z istnieniem wielkich i niebezpiecznych drapieżników, zdolnych do polowań na dobrze chronione stworzenia. W czasie ewolucji omawianej rodziny najgroźniejszymi drapieżcami na ich kontynencie byli przedstawiciele rodziny Phorusrhacidae – olbrzymie nielotne ptaki – oraz torbacze, takie jak "Borhyaena" i "Thylacosmilus" (do końca gelasu) oraz koty szablozębne (od około 2 mln lat temu).
Pożywienie.
Gliptodonty były roślinożercami. Jak inne, w tym także dzisiejsze szczerbaki, nie miały one ani siekaczy, ani też kłów (od tego pochodzi nazwa ich rzędu). Miały one za to liczne zęby policzkowe zdolne do miażdżenia twardej roślinności, takiej jak trawy. Ich szczęki były głębokie, zaopatrzone w duże wyrostki stanowiące miejsce przyczepu potężnych mięśni używanych podczas pożywiania się.
Wymarcie.
Zwierzęta te wyginęły pod koniec epoki lodowej razem z innymi przedstawicielami megafauny, takimi jak choćby jeszcze od nich większe naziemne leniwce – megateria. Przeżyły za to ich znacznie mniejsi, gorzej opancerzeni, jednak zwinniejsi i zapewne liczniejsi kuzyni – pancerniki, spotykane w Ameryce po dziś dzień.

</doc>
<doc id="1357252" url="https://pl.wikipedia.org/wiki?curid=1357252" title="Aleksandros Dziolis">
Aleksandros Dziolis

Aleksandros Dziolis (gr. Αλέξανδρος Τζιώλης, "Aléxandros Tziṓlīs"; ur. 13 lutego 1985 w Katerini) – grecki piłkarz grający na pozycji defensywnego pomocnika.
Kariera klubowa.
Karierę piłkarską Dziolis rozpoczął w małym klubie o nazwie Apollon Litochoriou. Trenował w nim od 1995 do 2002 roku, kiedy to zgłosił się po niego pierwszoligowy Panionios GSS. W jego barwach zadebiutował 1 grudnia w zremisowanym 1:1 meczu z zespołem Kallithea FC. W pierwszym sezonie spędzonym w Panioniosie był rezerwowym i zajął 5. miejsce w lidze, ale już w sezonie 2003/2004 zaczął częściej występować w wyjściowej jedenastce. Zdobył 3 gole w lidze, ale w następnym sezonie ani razu nie trafił do siatki, mimo tego zainteresowały się nim czołowe kluby Grecji.
Ostatecznie latem 2005 za 650 tysięcy euro Dziolis trafił do stołecznego Panathinaikosu. 24 września rozegrał dla „Koniczynek” swój pierwszy mecz w lidze. Ateńczycy pokonali w nim 3:0 poprzedni klub Dziolisa, Panionios. Z czasem zaczął grać w pierwszym składzie, nie tylko w lidze, ale i w rozgrywkach Ligi Mistrzów. Zarówno w 2006, jak i 2007 i 2008 roku zajmował z Panathinaikosem 3. pozycję w Alpha Ethniki. W 2007 roku wystąpił w finale Pucharu Grecji, ale Panathinaikos uległ w nim 1:2 Larisie. 9 stycznia 2009 roku Dziolis został wypożyczony na pół roku do Werderu Brema. 29 stycznia 2010 odszedł do włoskiej Sieny, a latem wypożyczono go do Racingu Santander.
W 2012 roku przeszedł do AS Monaco. W sezonie 2012/2013 był wypożyczony do APOEL FC. W 2013 roku przeszedł do PAOK FC. W 2014 roku był wypożyczony do Kayserisporu.
Kariera reprezentacyjna.
W latach 2001–2005 Dziolis rozegrał 12 spotkań i zdobył 1 bramkę w młodzieżowej reprezentacji Grecji U-21. W pierwszej reprezentacji zadebiutował 21 stycznia 2006 roku w zremisowanym 1:1 towarzyskim spotkaniu z Koreą Południową. W 2008 roku został powołany przez Otto Rehhagela do kadry na Euro 2008. Był też w kadrze Grecji na MŚ 2010 i MŚ 2014.

</doc>
<doc id="1357258" url="https://pl.wikipedia.org/wiki?curid=1357258" title="Wydawnictwo Naukowe PWN S.A.">
Wydawnictwo Naukowe PWN S.A.



</doc>
<doc id="1357259" url="https://pl.wikipedia.org/wiki?curid=1357259" title="Mołdawska Partia Komunistyczna">
Mołdawska Partia Komunistyczna



</doc>
<doc id="1357263" url="https://pl.wikipedia.org/wiki?curid=1357263" title="Ból kikuta">
Ból kikuta



</doc>
<doc id="1357264" url="https://pl.wikipedia.org/wiki?curid=1357264" title="Nitro Records">
Nitro Records

Nitro Records - niezależna amerykańska wytwórnia płytowa utworzona i prowadzona przez Dextera Hollanda (wokalista i założyciel The Offspring) i Grega Kriesela (basista tego samego zespołu). Wytwórnia rozpoczęła swoją działalność w 1995 roku.
Wytwórnia doprowadziła do sukcesu wiele zespołów punkowych, zwłaszcza AFI z ich albumem "The Art Of Drowning" (2000). Wydała również albumy klasycznych zespołów punkowych, m.in. The Damned i TSOL. Wytwórnię wykorzystał też The Offspring do ponownego wydania swojego debiutanckiego albumu, sześć lat po wydaniu go przez Nemesis Records.
Obecnie Nitro odbudowuje się dzięki nowej liście zespołów, które bardziej pasują do stylu melodyjnego punka The Offspring, niż raczej do obecnych trendów przyjaznego dla radia pop punka i screamo.
W 2002 roku Nitro wydała kompilację "Punkzilla" zawierającą utwory AFI, The Offspring, TSOL, The Scandals, Divit, The Damned, Bodyjar, Rufio, Stavesacre, Ensign, Guttermouth, Original Sinners, Son of Sam i The Turbo AC's.

</doc>
<doc id="1357265" url="https://pl.wikipedia.org/wiki?curid=1357265" title="Usługi opiekuńcze">
Usługi opiekuńcze

Usługi opiekuńcze – rodzaj pomocy świadczonej często przez gminę, instytucję pomocy społecznej lub inną instytucję działającą na rzecz osób wymagających takiej pomocy.
Ustawa o pomocy społecznej wskazuje, że pomoc w formie usług przysługuje osobom samotnym, które z powodu wieku, choroby, niepełnosprawności lub innej przyczyny wymagają pomocy innych osób, a są jej pozbawione. Usługi opiekuńcze mogą być przyznane również osobom, które wymagają pomocy innych osób, a rodzina nie może takiej pomocy zapewnić. Usługi świadczone są w mieszkaniu osoby, która potrzebuje pomocy lub w ośrodkach wsparcia takich jak środowiskowe domy samopomocy, kluby samopomocy, dzienne domy pomocy.
Usługi opiekuńcze obejmują pomoc w zaspokajaniu codziennych potrzeb życiowych, opiekę higieniczną, zaleconą przez lekarza pielęgnację oraz, w miarę możliwości, zapewnienie kontaktów z otoczeniem.

</doc>
<doc id="1357266" url="https://pl.wikipedia.org/wiki?curid=1357266" title="Steve Wiebe">
Steve Wiebe

Steve Wiebe, właśc. Steven J. Wiebe (ur. 3 stycznia 1969 w Seattle) – amerykański gracz komputerowy.
Życiorys.
Jest pierwszą osobą, która osiągnęła wynik większy niż milion punktów w grze "Donkey Kong" na żywo przed publicznością. Od 20 września 2010 do 10 stycznia 2011 był posiadaczem rekordu świata wynoszącego 1 064 500 punktów. Pracuje jako nauczyciel matematyki w Redmond High School. Żonaty z Nicole, ojciec dwójki dzieci: córki Jillian i syna Dereka. Razem z Billym Mitchellem jest głównym tematem filmu dokumentalnego "".

</doc>
<doc id="1357269" url="https://pl.wikipedia.org/wiki?curid=1357269" title="Steven Wiebe">
Steven Wiebe



</doc>
<doc id="1357270" url="https://pl.wikipedia.org/wiki?curid=1357270" title="Michaił Ułybin">
Michaił Ułybin

Michaił Ułybin, ros. Михаил Улыбин (ur. 31 maja 1971) – rosyjski szachista, arcymistrz od 1991 roku.
Kariera szachowa.
Na przełomie lat 80. i 90. XX wieku należał do ścisłej światowej czołówki wśród juniorów. Trzykrotnie wystąpił w mistrzostwach świata juniorów do lat 20, dwukrotnie zdobywając medale: w 1989 r. w Tunji zajął III m. (za Wasylem Spasowem i Jackiem Gdańskim), natomiast w 1991 r. w Mamai – II m. (za Władimirem Akopianem). W 1990 r. podzielił I m. w Pradze (wspólnie z Petrem Habą) oraz zwyciężył w Czelabińsku. W 1991 zajął I m. w Santa Clarze oraz ponownie zwyciężył w Czelabińsku. Sukcesy te awansowały go do pierwszej sześćdziesiątki na świecie na liście rankingowej FIDE w dniu 1 stycznia 1992 r., na której osiągnął 2585 punktów. Największe sukcesy w karierze osiągnął w 1994 r. Zdobył w Eliście srebrny medal (za Piotrem Swidlerem) w indywidualnych mistrzostw Rosji, dzięki czemu zakwalifikował się do drugiej narodowej drużyny na szachową olimpiadę w Moskwie. W turnieju tym młodzi szachiści rosyjscy sprawili dużą niespodziankę, zdobywając brązowe medale. 
W kolejnych latach odniósł szereg sukcesów w turniejach międzynarodowych, m.in. w:
Najwyższy ranking w karierze osiągnął 1 lipca 2002 r., z wynikiem 2589 punktów dzielił wówczas 26-27. miejsce wśród rosyjskich szachistów.

</doc>
<doc id="1357271" url="https://pl.wikipedia.org/wiki?curid=1357271" title="1993 Rugby World Cup Sevens">
1993 Rugby World Cup Sevens



</doc>
<doc id="1357273" url="https://pl.wikipedia.org/wiki?curid=1357273" title="Św. German z Paryża">
Św. German z Paryża



</doc>
<doc id="1357274" url="https://pl.wikipedia.org/wiki?curid=1357274" title="Alojz Rebula">
Alojz Rebula

Alojz Rebula (ur. 21 lipca 1924 w San Pelagio, zm. 23 października 2018 w Topolšicy) – słoweński pisarz, dramaturg, eseista i tłumacz.
Życiorys.
W 1949 roku uzyskał dyplom z filologii klasycznej na Uniwersytecie Lublańskim. Do przejścia na emeryturę uczył języka łacińskiego i greki w szkołach średnich z wykładowym językiem słoweńskim w Trieście.
Alojz Rebula urodził się w San Pelagio niedaleko miejscowości Dunino, która należała do Włoch. Z powodu faszystowskiego reżimu, nie mớgł uczyć się w swoim języku ojczystym. Uczęszczał do szkoły z wykładowym językiem włoskim, gdzie poznał włoską kulturę i literaturę. Dostał się do prestiżowego gimnazjum w miejscowości Gorizia i pớźniej kontynuował naukę w liceum w Undinie, które ukończył w 1944 roku. Po zakończeniu II wojny światowej wrócił do Jugosławii. Studiował filologię klasyczną. W 1951 roku wrócił do Włoch z powodu ucisku reżimu komunistycznego. W 1956 roku otrzymał zakaz wjazdu do Jugosławii z powodu działalności w opozycji politycznej. W tym samym roku otrzymał po raz drugi zakaz wjazdu do Jugosławii z powodu publicznego protestu. W latach 60. Rebula osiadł się w Treście, gdzie pracował jako nauczyciel języka łacińskiego i greki. Zaangażowany był w działalność kulturalną społeczności słoweńskiej. Razem z Borisem Pahorem wydał czasopismo "Zaliv", aby promować polityczną i kulturową rớżnorodność i wartości byłej demokracji. Był rớwnież redaktorem czasopism literackich "Sidro", "Tokovi", "Most".
W 1975 roku Rebula i Boris Pahor opublikowali książkę wywiadớw zatytułowaną "Edvard Kocbek: Pričevalec našega" "časa", w której Rebula potępia zabójstwa członków słoweńskiej antykomunistycznej milicji w maju i czerwcu 1945 roku. Książka wywołała skandal w Jugosławii. Pahor i Rebula otrzymali zakaz wjazdu do Jugosławii na kilka lat.
Od początku demokracji i niepodległości Słowenii, Rebula pracował jako felietonista w licznych czasopismach katolickich. Za rok 2014 nagrodzony został Europejską Nagrodą Obywatelską.
Twórczość.
Alojz Rebula należy do najważniejszych współczesnych słoweńskich autorów. Opublikował wiele zbiorów esejów, dziennikớw, powieści, dramatớw, krótkiej prozy i innych dzieł, które zostały przetłumaczone na wiele językớw obcych. Za swoje osiągnięcia otrzymał liczne nagrody: w 1995 nagrodę im. France Prešerna, w 1997 międzynarodową nagrodę Acerbi za włoski przekład powieści "V sibilnem vetru", w 2005 nagrodę im. Kersnika za powieść "Nokturno za Primorsko". Słoweński autor i intelektualista Andrej Capuder określił twórczość Rebuli jako najlepsze zjawisko, które można teraz pokazać światu.
Alojz Rebula źródła inspiracji czerpie z historii kultury i naturalnego otoczenia Słoweńców. Napisał również nowelę ukazujące życie misjonarza Friderika Baraga. Rebula zastanawia się nad przeznaczeniem niewielkiego narodu i nad ludzką kondycją. Jego proza jest zarazem liryczna i refleksyjna. Tematycznie jego proza jest ukierunkowana na ukazanie nadmorskiego świata, w którym zastanawia się nad losem niewielkiego kraju, nad możliwościami artystycznego tworzenia, wymiarem ludzkiego istnienia. Znany jest ze swoich pamiętników i esejớw. Obok filozofa Milana Komara, Rebula jest jednym z pierwszych słoweńskich autorớw, którzy obszernie piszą o filozofii Jacques’a Maritaina. Tłumaczył Ajschylosa i Platona na język słoweński z rớwnym powodzeniem jak Edvarda Kocbeka i Frana Levstika na język włoski.
Dzieła.
Powieści
Dramaty
Eseje
Dzienniki

</doc>
<doc id="1357275" url="https://pl.wikipedia.org/wiki?curid=1357275" title="Mortoniceras">
Mortoniceras

Mortoniceras – rodzaj głowonoga z podgromady amonitów, żyjącego we wczesnej kredzie (alb).
Występuje w osadach kredowych Europy, Afryki, Ameryki Północnej i Ameryki Południowej.

</doc>
<doc id="1357278" url="https://pl.wikipedia.org/wiki?curid=1357278" title="Porażyn (przystanek kolejowy)">
Porażyn (przystanek kolejowy)

Porażyn – przystanek kolejowy w Porażynie, w województwie wielkopolskim, w Polsce, leżący na szlaku kolejowym Warszawa Zachodnia - Frankfurt (Oder). Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1357280" url="https://pl.wikipedia.org/wiki?curid=1357280" title="Labyrinthoceras">
Labyrinthoceras

Labyrinthoceras- wymarłe zwierzę z grupy amonitów żyjące 200- 145 milionów lat temu (jura).

</doc>
<doc id="1357281" url="https://pl.wikipedia.org/wiki?curid=1357281" title="Parafia Matki Bożej Szkaplerznej i św. Piusa X w Jejkowicach">
Parafia Matki Bożej Szkaplerznej i św. Piusa X w Jejkowicach

Parafia Matki Bożej Szkaplerznej i Piusa X w Jejkowicach, parafia rzymskokatolicka w dekanacie rybnickim, archidiecezja katowicka.
Rys historyczny.
Pierwsze informacje odnośnie do miejscowości pochodzą z XIII wieku. Jejkowice należały do parafii w Rybniku. Samodzielność duszpasterską osiągnęła w 1924 - 1926, w tych latach z posługą duszpasterską dojeżdżał kapłan z kościoła pw. Najświętszej Maryi Panny w Rybniku. 5 sierpnia 1929 erygowano w Jejkowicach lokalię, a 28 maja 1957 utworzono parafię. Pierwszy kościół pw. Matki Boskiej Szkaplerznej powstał, z tymczasowo z przerobionej dla celów liturgicznych karczmy. Kościół poświęcony został 15 sierpnia 1929. Jesienią 1935 roku zakupiono ziemię pod nowy kościół. W 1936 roku Rada Parafialna za zgodą kurii diecezjalnej postanowiła kupić organy własnoręcznie zrobione przez jednego z parafian- Antoniego Wojaczka. Podczas działań wojennych wiosną 1945 roku kościół został doszczętnie zniszczony. 
Kościół parafialny.
Nabożeństwa odprawiano w szkole, następnie w prywatnym mieszkaniu, aż w końcu w kaplicy utworzonej z baraku. Plany nowego kościoła zakładały, że będzie kościołem w stylu neogotyckim. 23 października 1949 biskup Stanisław Adamski poświęcił nowy kościół pw. Matki Boskiej Szkaplerznej i Piusa X. Inżynier Jan Affa był jego projektantem, a inżynier Kotas z Rybnika konstruktorem. Ołtarz główny oraz dwa ołtarze boczne zostały wykonane przez pracownika Akademii Sztuk Pięknych J. Potempę. w 1983 roku oddano do użytku dom katechetyczny. Kronika parafialna prowadzona jest od 1972 roku.

</doc>
<doc id="1357282" url="https://pl.wikipedia.org/wiki?curid=1357282" title="Leptosphinctes">
Leptosphinctes

Leptosphinctes- wymarłe zwierzę z grupy amonitów żyjące w okresie jury.

</doc>
<doc id="1357292" url="https://pl.wikipedia.org/wiki?curid=1357292" title="Langley (Kolumbia Brytyjska)">
Langley (Kolumbia Brytyjska)

Langley (pełna nazwa Township of Langley) – dystrykt gminny w południowej części Kolumbii Brytyjskiej w Kanadzie. Liczy 93 726 mieszkańców (2006).

</doc>
<doc id="1357293" url="https://pl.wikipedia.org/wiki?curid=1357293" title="Bogusz Rutkiewicz">
Bogusz Rutkiewicz

Bogusz Rutkiewicz (ur. 17 stycznia 1965 w Gnieźnie) – polski basista i gitarzysta rockowy.
Od 1983 do 1988 basista zespołu Turbo. W 2001 założył wspólnie z Jarosławem Kosińskim zespół GOTHAM. Znany m.in. ze współpracy z grupami: Black Cat, Sir Saw, Kierowca Bombowca, Szalaban, Aion, Doctrine X i Meness. W 1996 wraz z Wojciechem Hoffmanem i Grzegorzem Kupczykiem reaktywował zespół Turbo. W 2007 rozpoczął współpracę z Felicjanem Andrzejczakiem. Był również autorem tekstów utworów parodystycznego zespołu Dżipago.

</doc>
<doc id="1357294" url="https://pl.wikipedia.org/wiki?curid=1357294" title="Port lotniczy Jinan-Yaoqiang">
Port lotniczy Jinan-Yaoqiang

Port lotniczy Jinan-Yaoqiang (IATA: TNA, ICAO: ZSJN) – port lotniczy położony 33 km od centrum Jinan, w prowincji Szantung, w Chinach. Jest głównym hubem linii lotniczych Shandong Airlines.
Kierunki lotów.
Mapa z kierunkami lotów:

</doc>
<doc id="1357296" url="https://pl.wikipedia.org/wiki?curid=1357296" title="Lista pterozaurów">
Lista pterozaurów



</doc>
<doc id="1357299" url="https://pl.wikipedia.org/wiki?curid=1357299" title="Aladia">
Aladia

Aladia – nieistniejąca meksykańska linia lotnicza z siedzibą w Monterrey, w stanie Nuevo León.
W 2008 roku linia zaprzestała wszelkiej działalności.

</doc>
<doc id="1357305" url="https://pl.wikipedia.org/wiki?curid=1357305" title="Parafia św. Mikołaja Biskupa w Wolinie">
Parafia św. Mikołaja Biskupa w Wolinie

Parafia pw. św. Mikołaja Biskupa w Wolinie - parafia należąca do dekanatu Wolin, archidiecezji szczecińsko-kamieńskiej, metropolii szczecińsko-kamieńskiej.
Historia.
Po zakończeniu działań wojennych w 1945 roku polscy osadnicy przybyli do Wolina zastali miasto zniszczone w 70%, w tym dwa średniowieczne kościoły św. Jerzego i św. Mikołaja. Ten pierwszy został w latach 60. XX wieku rozebrany, drugiego ze względu na decyzję władz komunistycznych nie było wolno odbudować do czasu przejęcia ruin przez parafię w 1988 r.
W tej sytuacji całe powojenne duszpasterstwo zostało oparte na wybudowanym w 1848 r. ceglanym, neogotyckim kościele poświęconym 22 grudnia 1946 r. pw. św. Stanisława, biskupa i męczennika.
Parafię erygowano 1 czerwca 1951 r. Zmiana siedziby i tytułu parafii nastąpiła 6 grudnia 2000 r., kiedy był już odbudowany i poświęcony kościół pw. św. Mikołaja.
Duszpasterze.
Proboszczowie.
Parafią administrowali następujący księża:

</doc>
<doc id="1357312" url="https://pl.wikipedia.org/wiki?curid=1357312" title="Drunk on the Pope’s Blood">
Drunk on the Pope’s Blood

Drunk on the Pope's Blood / The Agony Is the Ecstacy – EP zespołu The Birthday Party i Lydii Lunch. Płyta została wydana przez wydawnictwo 4AD 18 lutego 1982.
Nagranie zostało zrealizowane przez Tonego Cohena w trakcie tej samej sesji podczas której nagrywano album Junkyard. Lydia Lunch (praw. Lydia Koch) pod koniec listopada 1981 odbywała trasę koncertową ze swoim ówczesnym zespołem 13.13. W trakcie jednego z nich (26 listopada 1981, Londyn), Lydia zaśpiewała wraz z zespołem The Birthday Party.

</doc>
<doc id="1357313" url="https://pl.wikipedia.org/wiki?curid=1357313" title="Drunk on the Pop's Blood">
Drunk on the Pop's Blood



</doc>
<doc id="1357315" url="https://pl.wikipedia.org/wiki?curid=1357315" title="Valley of Flowers">
Valley of Flowers

Valley of Flowers – zrealizowany przez indyjskiego reżysera Pana Nalina, autora filmu "Samsara" dramat miłosny, którego akcja rozgrywa się na przestrzeni 200 lat – najpierw w Himalajach w Dolinie Kwiatów, a potem we współczesnym Tokio. W filmie wykorzystano motyw reinkarnacji. Główne role bandyty i dziewczyny, która swoją miłością poróżniła go z resztą bandy gra małżeństwo Milind Soman i Mylène Jampanoï. Tajemniczą postać prześladującego ich starca z gór przedstawia Naseeruddin Shah.
Film został nagrodzony na Festiwalu Filmów Indyjskich w Los Angeles.
Tłem filmu jest Park Narodowy Valley of Flowers w stanie Uttarakhand w Himalajach, wpisany w 2005 roku na Listę Światowego Dziedzictwa UNESCO.

</doc>
<doc id="1357319" url="https://pl.wikipedia.org/wiki?curid=1357319" title="Milind Soman">
Milind Soman

Milind Soman (ur. 4 listopada 1965 w Glasgow w Szkocji) – indyjski aktor, producent filmowy i model.
Znany z roli w "Valley of Flowers", gdzie zagrał ze swoją przyszłą żoną, francuską aktorką, Mylène Jampanoï. Nominowany do nagrody za rolę drugoplanową w "Agni Varsha".
Żonę poznał na planie "Valley of Flowers". Pobrali się na Goa.

</doc>
<doc id="1357323" url="https://pl.wikipedia.org/wiki?curid=1357323" title="Fingal's Cave">
Fingal's Cave



</doc>
<doc id="1357325" url="https://pl.wikipedia.org/wiki?curid=1357325" title="Franck Thilliez">
Franck Thilliez

Franck Thilliez (ur. 1973 w Annecy) - francuski pisarz, autor powieści detektywistycznych.
Za "Pokój umarłych" otrzymał nagrodę czytelników Quais du Polar 2006 oraz SNCF 2007.

</doc>
<doc id="1357326" url="https://pl.wikipedia.org/wiki?curid=1357326" title="Tour de Pologne 1965">
Tour de Pologne 1965

22. edycja wyścigu kolarskiego Tour de Pologne odbyła się w dniach 1–8 sierpnia 1965. Rywalizację rozpoczęło 104 kolarzy, a ukończyło 82. Łączna długość wyścigu – 1318 km.
Pierwsze miejsce w klasyfikacji generalnej zajął Józef Beker (LZS I), drugie Jerzy Mikołajczyk (Start I), a trzecie Władysław Kozłowski (LZS II).
Sędzią głównym wyścigu był Zbigniew Kubisiak.

</doc>
<doc id="1357330" url="https://pl.wikipedia.org/wiki?curid=1357330" title="União EC">
União EC

União Esporte Clube - brazylijski klub piłkarski z siedzibą w mieście Rondonópolis leżącym w stanie Mato Grosso.
Historia.
"União" założony został 6 czerwca 1973. W 2008 występuje w pierwszej lidze stanu Mato Grosso (Campeonato Mato-Grossense).

</doc>
<doc id="1357333" url="https://pl.wikipedia.org/wiki?curid=1357333" title="Lampasz">
Lampasz

 
Lampasz – jezioro w woj. warmińsko-mazurskim, w pow. mrągowskim, w gminie Mrągowo i gminie Sorkwity, 10 km na południowy zachód od Mrągowa, leżące na terenie Pojezierza Mazurskiego. Dorzecza jeziora to: Krutynia, Pisa, Narew, Wisła.
Powierzchnia zwierciadła wody według różnych źródeł wynosi od 81,0 ha do 88,2 ha.
Zwierciadło wody położone jest na wysokości 132,7 m n.p.m. lub 133,0 m n.p.m. Średnia głębokość jeziora wynosi 4,9 m, natomiast głębokość maksymalna 21,5 m lub 21,7 m.
Na północy jezioro łączy się krótkim, wąskim przesmykiem z Jeziorem Lampackim, natomiast z południowego krańca wypływa struga Sobiepanka (odcinek Krutyni). Od północy z okolic Jędrychowa do jeziora dopływa niewielki ciek. Zbiornik jest objęty strefą ciszy. Przez jezioro prowadzi szlak kajakowy na rzece Krutyni. Znajdują się nad nim trzy ośrodki wypoczynkowe, pensjonat i pole namiotowe, jezioro jest użytkowane rekreacyjnie.
Na podstawie badań przeprowadzonych w 1997 roku wody jeziora zaliczono do III klasy czystości. Wykazały one obniżoną jakość wód. Wiosną wody w jeziorze były wymieszane i dobrze natlenione, latem w górnej części epilimnionu było pełne natlenienie lub przesycenie tlenem, w części sięgającej dna tlen występował w niewielkiej ilości. Lampasz wykazuje podatność na degradację, korzystny jest jedynie sposób zagospodarowania zlewni bezpośredniej (różnorodność).
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Lampasz". W różnych publikacjach i na mapach topograficznych jezioro to występuje pod nazwą "Łapinóżka".

</doc>
<doc id="1357336" url="https://pl.wikipedia.org/wiki?curid=1357336" title="VI Łotewski Korpus SS">
VI Łotewski Korpus SS



</doc>
<doc id="1357338" url="https://pl.wikipedia.org/wiki?curid=1357338" title="Quakenbrück">
Quakenbrück

Quakenbrück (dolnoniem. "Quokenbrügge") – miasto w Niemczech w Kraju związkowym Dolna Saksonia, w powiecie Osnabrück, siedziba gminy zbiorowej Artland.
Współpraca.
Miejscowości partnerskie:

</doc>
<doc id="1357340" url="https://pl.wikipedia.org/wiki?curid=1357340" title="Parchimer Allee">
Parchimer Allee

Parchimer Allee - stacja metra w Berlinie na linii U7, w dzielnicy Britz, w okręgu administracyjnym Neukölln. Stacja została otwarta 29 września 1963 roku.
Stacja znajduje się na skrzyżowaniu ulic "Parchimer Alee" oraz "Fritz-Reuter-Alee". Stacja ma połączenie z linią autobusową: M46 (S+U Zoologischer Garten &lt;&gt; U Britz-Süd).

</doc>
<doc id="1357343" url="https://pl.wikipedia.org/wiki?curid=1357343" title="Britz-Süd">
Britz-Süd

Britz-Süd – stacja metra w Berlinie na linii U7, w dzielnicy Britz, w okręgu administracyjnym Neukölln. Stacja została otwarta 29 września 1963. 
Stacja znajduje się przy ulicy "Gutschmidtstraße", obok skrzyżowania z "Fritz-Reuter-Alee". Stacja ma połączenie z liniami autobusowymi: 181 (Walther-Schreiber-Platz &lt;&gt; Britz, Kielingerstraße) oraz M46 (S+U Zoologischer Garten &lt;&gt; U Britz-Süd).

</doc>
<doc id="1357347" url="https://pl.wikipedia.org/wiki?curid=1357347" title="Rüthen">
Rüthen

Rüthen − miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Soest. Według danych szacunkowych na rok 2010 liczy 10 510 mieszkańców.
Współpraca.
Miejscowości partnerskie:

</doc>
<doc id="1357351" url="https://pl.wikipedia.org/wiki?curid=1357351" title="Vengo">
Vengo

Vengo (hiszp. "Vengo") – francusko–hiszpański-niemiecko-japoński musical filmowy z 2000 roku w reżyserii Tony’ego Gatlifa. Obraz otrzymał Cezara za najlepszą muzykę filmową.
Flamenco.
Motywem przewodnim filmu jest muzyka flamenco, której autorami są:
Fabuła.
Akcja filmu rozgrywa się w hiszpańskiej Andaluzji, w środowisku tamtejszych Cyganów. Ukazany jest konflikt pomiędzy dwiema rodzinami oraz silne więzi wewnątrz nich. Główny bohater Caco (Antonio Canales) opłakuje śmierć zmarłej córki i troszczy się o niepełnosprawnego siostrzeńca Diego (Orestes Villasan Rodriguez).

</doc>
<doc id="1357352" url="https://pl.wikipedia.org/wiki?curid=1357352" title="Pont du Garigliano">
Pont du Garigliano

Pont du Garigliano – most na rzece Sekwanie położony w Paryżu.
Lokalizacja oraz konstrukcja.
Most łączy bulwar Martial-Valin położony w 15. dzielnicy z bulwarem Exelmans położonym w 16. dzielnicy.
Most składa się z trzech przęseł o wymiarach 58 m, 93 m, 58 m. Prześwit mostu wynosi 11 m, co czyni Pont du Garigliano najwyższym mostem Paryża. W pobliżu mostu znajduje się siedziba France Télévisions.
Metro oraz inne środki transportu.
Wokół mostu znajdują się liczne przystanki różnorodnego transportu publicznego w tym:
Historia.
Wraz ze wzrostem oraz natężeniem ruchu samochodowego w Paryżu władze miasta podjęły decyzję o budowie mostu, który miał zredukować korki w stolicy Francji. Budowę mostu rozpoczęto w 1963 roku. Oficjalna inauguracja Pont du Garigliano odbyła się w roku 1966. Most nosi nazwę włoskiej rzeki Garigliano, którą sforsował generał Alphonse Juin w 1944 roku. Zwycięstwo nad Garigliano pozwoliło aliantom na późniejsze przełamanie Linii Gustawa.

</doc>
<doc id="1357355" url="https://pl.wikipedia.org/wiki?curid=1357355" title="The Bad Seed (album)">
The Bad Seed (album)

The Bad Seed – EP zespołu The Birthday Party, nagrywany pod koniec października 1982 roku a wydany w lutym 1983 przez wydawnictwo 4AD. Było to zresztą ostatni raz, gdyż następnie zespół związał się z wytwórnią Mute. Nick Cave pozostał wierny tej wytwórni do czasów teraźniejszych.
W 1989 roku, poniższy materiał został wydany ponownie, tym razem na kompilacji "Mutiny/The Bad Seed".

</doc>
<doc id="1357356" url="https://pl.wikipedia.org/wiki?curid=1357356" title="Parafia Krzyża Świętego w Tychach">
Parafia Krzyża Świętego w Tychach

Parafia Krzyża Świętego – rzymskokatolicka parafia znajdująca się w Tychach, w dzielnicy Czułów. Parafia należy do dekanatu tyskiego w archidiecezji katowickiej.
Historia.
Czułów, jako osada wchodząca w skład Tychów, istniała prawdopodobnie już w XV w. i była częścią parafii św. Marii Magdaleny. W okresie rozwoju miasta, który przypadł na lata 60. XX wieku ks. Franciszek Brzoza starał się o budowę obiektu sakralnego w Czułowie, lecz ówczesny proboszcz tyskiego kościoła św. Marii Magdaleny nie wykazywał zainteresowania podziałem parafii. Budowie kościoła nie sprzyjała również sytuacja społeczno-polityczna panująca w kraju. W 1974 r. proboszcz tyskiej parafii ks. Eugeniusz Świerzy wprowadził zwyczaj odprawiania mszy świętych przy przydrożnych krzyżach znajdujących się w mieście. Mieszkańcy Czułowa gromadzili się odtąd na nabożeństwach odprawianych przy krzyżu zawieszonym na sośnie przy ul. Świerkowej. Sytuacja zmieniła się w 1978 r., kiedy to ks. Ignacy Nokielski uzyskał po 13 miesiącach starań zgodę na budowę kościoła. Konstruktorem budynku jest inż. Jan Manjura. Wystrojem wnętrza zajęli się Jerzy Kwiatkowski i inż. Marek Berman. 13 września 1980 r. budynek kościoła został konsekrowany, a pięć dni później ks. Nokielski został ustanowiony proboszczem parafii. 1 października została erygowana parafia. W grudniu 1980 roku parafia otrzymała relikwie Krzyża Świętego.
Duszpasterze.
Obecni duszpasterze
Poprzedni duszpasterze

</doc>
<doc id="1357357" url="https://pl.wikipedia.org/wiki?curid=1357357" title="Świadkowie Jehowy w Rosji">
Świadkowie Jehowy w Rosji

Świadkowie Jehowy w Rosji – społeczność religijna w Rosji, należąca do ogólnoświatowej wspólnoty Świadków Jehowy. W 2020 roku społeczność ta liczyła około 175 000 głosicieli. Na dorocznej uroczystości Wieczerzy Pańskiej zebrało się około 300 000 osób. Jedna z 27 wspólnot Świadków Jehowy na świecie, których liczebność przekracza 100 000 głosicieli. Sprawozdanie z działalności w tym kraju dołączane jest do ogólnego z 33 krajów, gdzie ich działalność jest ograniczona prawnie lub zakazana.
20 kwietnia 2017 roku, po kilkunastu latach stopniowego ograniczania działalności Świadków Jehowy, rosyjski Sąd Najwyższy zdelegalizował Centrum Administracyjne Świadków Jehowy w Rosji oraz wszystkie prawnie zarejestrowane lokalne organizacje religijne (LRO), którymi posługują się Świadkowie Jehowy i orzekł „przepadek na rzecz Federacji Rosyjskiej wszelkiej własności zlikwidowanej organizacji religijnej”. Wyrok ten został podtrzymany przez Sąd Najwyższy 17 lipca 2017 roku, co w praktyce oznacza zakaz działalności na terenie Rosji.
Po wydaniu wyroku o delegalizacji lokalnych organizacji religijnych Świadkowie Jehowy w Rosji zbierali się jako grupy osób czytających Biblię, które łączą podobne przekonania. Od 2018 roku nie mogą już się jawnie spotykać.
Do marca 2023 roku w 73 regionach funkcjonariusze policji i służby bezpieczeństwa (FSB), w tym zamaskowani z bronią automatyczną w ręku, przeprowadzili akcje przeciw nim (za udział w spotkaniach religijnych grozi kara od 2 do 10 lat więzienia). Przeprowadzono 1934 rewizje w mieszkaniach (489 w 2019 roku, 477 w 2020 roku, 382 w 2021 roku, 200 w 2022 roku). Postępowanie karne toczyło się przeciw 702 osobom (w wieku od 20 do 91 lat); nazwiska ponad 490 osób umieszczono na liście „ekstremistów”, ponad 370 miało lub ma nadal zakaz opuszczania swojej miejscowości, wydano 173 wyroki skazujące w zawieszeniu (87 miało dozór elektroniczny), 332 osoby zostały aresztowane lub otrzymały wyroki skazujące do 8 lat pozbawiania wolności. Rosyjskie sądy nadal wysyłają do więzień ciężko chorych niepełnosprawnych, w tym tych, którzy nie mogą tam przebywać z powodów zdrowotnych.
W marcu 2023 roku 122 osoby były nadal uwięzione, 16 osób przebywało w areszcie domowym, 377 osób miało nałożone ograniczenia w przemieszczaniu się. Dotychczas skazano 311 osób. Ponad 40 członków wyznania otrzymało wyroki bezwzględnego pozbawienia wolności, ponad 30 ukarano wysoką grzywną, a 172 uznano za winnych i skazano na karę pozbawienia wolności w zawieszeniu, co oznacza, że jeśli sędzia uzna, że skazany złamał warunki zawieszenia, to sąd może zarządzić odbycie orzeczonej kary. Pozostałe sprawy przeciw 695 osobom są w toku. Wpis ponad 490 Świadków Jehowy na listę „ekstremistów” — która jest publicznie dostępna — sprawia, że są napiętnowani, a wielu z nich uniemożliwia znalezienie pracy. Zablokowano im konta bankowe, mają trudności z uzyskaniem lub odnowieniem ubezpieczenia, sprzedażą nieruchomości, zarządzaniem inwestycjami, otrzymaniem spadku oraz z zakupem kart SIM do telefonów komórkowych.
Rosja była (do czasu jej wystąpienia) jedynym krajem członkiem Rady Europy, który zakazał działalności Świadków Jehowy. Świadkowie Jehowy złożyli ponad 40 wniosków do Europejskiego Trybunału Praw Człowieka dotyczących rażącego naruszania wolności wyznania w Rosji.
Historia do roku 1991.
Początki.
Już w roku 1887 na terenie Rosji pojawili się pierwsi czytelnicy „Strażnicy Syjońskiej”. W roku 1891 przebywał z wizytą w Rosji Charles Taze Russell. W tym samym roku Siemion Kozlicki, który C.T. Russella i wierzenia Badaczy Pisma Świętego poznał w trakcie pobytu w Stanach Zjednoczonych, za śmiałe głoszenie w Moskwie został zesłany bez procesu na roboty na Syberię. Później trafił do miejscowości Buktyrma na wschodzie Cesarstwa Rosyjskiego (obecnie w Kazachstanie), gdzie prowadził działalność kaznodziejską do śmierci w roku 1935.
W roku 1904 mała grupa rosyjskich Badaczy Pisma Świętego powiadomiła w liście Biuro Główne, że z trudnościami docierają do nich publikacje biblijne, zatrzymywane i cenzurowane przez władze carskie. W roku 1907 członkowie niemieckiego Kościoła baptystów w Rosji otrzymali pocztą książki z serii "Brzask Tysiąclecia" w języku niemieckim, skutkiem czego 15 z nich przyjęło wierzenia Badaczy Pisma Świętego.
Co najmniej od lipca 1910 roku grupy niemieckojęzyczne w Kalinigradzie i jego okolicach, w Insterburgu (obecny Czerniachowsk), Irglaken (obecne Kalinkowo), Kalkappen, Skaisgirren (obecne Bolszakowo), Sodehnen (obecne Krasnojarskoje), Tapiau (obecny Gwardiejsk), Tilsit (obecny Sowieck) i Zinter (obecne Korniewo), odwiedzali przedstawiciele niemieckiego biura, pielgrzymi m.in.: Hermann Herkendell (1910, 1911, 1914, 1918, 1920), Paul Balzereit (1913), Bernhard Buchholz (1915, 1919, 1920), Max Cunow (1916) i Karl Wellershaus (1917–1919).
W sierpniu 1911 roku do Rosji w podróży poślubnej przyjechało małżeństwo Martha i Hermann Herkendell z Niemiec, które podróżując po kraju prowadziło działalność kaznodziejską wśród ludności niemieckojęzycznej. W tym czasie istniały już rozproszone grupki Badaczy Pisma Świętego. Herkendellowie próbowali ponownie udać się do Rosji, ale nie otrzymali zgody na przyjazd. Osobom zainteresowanym wysyłano jednak literaturę w języku niemieckim. W tym samym roku Hipolit Oleszyński w trakcie pobytu w Warszawie wydał w języku rosyjskim w nakładzie 10 tysięcy egzemplarzy broszurę pt. "Gdzie są umarli? Co Biblia mówi o piekle?".
W roku 1912 C.T. Russell odwiedził Finlandię, która należała wtedy do Imperium Rosyjskiego. Postanowiono wówczas otworzyć biuro w Finlandii. 25 września 1913 roku władze rosyjskie zezwoliły na prowadzenia Biura Towarzystwa Strażnica na terenie Finlandii. Biuro reprezentował Kaarlo Harteva.
Krótko przed wybuchem I wojny światowej przedstawiciel Towarzystwa Strażnica, Joseph F. Rutherford, odbył podróż służbową do kilku krajów. Odwiedził również Polskę i w Łodzi spotkał się z Badaczem Pisma Świętego o nazwisku Dojczman. W wyniku tego spotkania rodzina Dojczmanów wyruszyła w podróż ewangelizacyjną do Rosji. Podróż ta miała potrwać dwa miesiące, jednak w wyniku wybuchu najpierw I wojny światowej, a później wojny domowej pobyt Dojczmanów w Rosji przeciągnął się i do Polski wrócili w 1921 roku.
W roku 1914 kilkudziesięciu członków wyznania z Rosji uczestniczyło w zgromadzeniu w Dreźnie, gdzie obejrzeli również "Fotodramę stworzenia". W okolicach obecnego Kaliningradu (Królewca, położonego na terenie Prus Wschodnich) działały niewielkie grupy niemieckojęzycznych Badaczy Pisma Świętego.
Około 5500 osób wysłuchało wykładu publicznego, który się odbył 12 grudnia 1922 roku w największej sali koncertowej ratusza w Królewcu. Niemieckojęzyczny pielgrzym Albert Friedrich Rekett wraz z żoną działał w Królewcu, Pillau (obecny Bałtyjsk) i Gumbinnen (obecny Gusiew). Trwało to do 13 marca 1936 roku, kiedy został aresztowany przez gestapo.
Czasy od powstania ZSRR.
W 1917 mieszkańcy Rosji utracili swobody religijne. Do roku 1923 wzmógł się sprzeciw wobec religii. Podejmowano starania, by pomimo cenzury dostarczać publikacje biblijne do Rosji. W roku 1925 zaczęto wydawać czasopismo „Strażnica” w języku rosyjskim (do roku 1964 nosiło ono tytuł "„"Башня стражи”, a następnie „Сторожевая башня"”"). „Strażnicę” i inne publikacje w języku rosyjskim drukowano poza granicami ZSRR. Rosyjskojęzyczni czytelnicy publikacji biblijnych pojawili się w Australii, Finlandii, Francji, na Łotwie, w Paragwaju, Polsce, Stanach Zjednoczonych i Urugwaju. W niektórych krajach zaczęto organizować zebrania w języku rosyjskim i prowadzić działalność kaznodziejską. Zaczęły powstawać też rosyjskojęzyczne zbory, np. w Brownsville w stanie Pensylwania. W maju 1925 roku zorganizowano trzydniowe zgromadzenie w języku rosyjskim w Carnegie w Pensylwanii. Obecnych na nim było 250 osób, a 29 ochrzczono. W Stanach Zjednoczonych wykłady biblijne w języku rosyjskim były regularnie nadawane przez rozgłośnie radiowe.
W 1925 roku czterech Badaczy Pism Świętego mieszkało w Kurganie, pięciu w Szarapkinie i sześciu w Pawłowce.
W 1926 roku w obwodzie woroneskim działała prężna grupa Badaczy Pisma Świętego, której przewodzili Michaił Zinczenko i Mitrofan Bowin. Literaturę tłumaczył Trumpi, a następnie była ona powielana. W roku 1928 grupa ta liczyła 48 osób. Trumpi wyrażał nadzieję na zezwolenie przez władze na wydawanie literatury biblijnej w języku rosyjskim. Z tego względu Joseph F. Rutherford skierował do Moskwy George’a Younga. Przyjechał on 28 sierpnia 1928 roku i przebywał w Rosji do 4 października. W tym czasie złożył wniosek do władz o otworzenie Biura Oddziału w Moskwie. Choć nie otrzymał zgody, uzyskał jednak zezwolenie na wydrukowanie i rozpowszechnienie w Rosji 15 tysięcy egzemplarzy broszur "Wolność dla ludzi" oraz "Gdzie są umarli?".
W 1928 roku Towarzystwo Strażnica otrzymało sprawozdania z uroczystości Pamiątki śmierci Jezusa Chrystusa (Wieczerzy Pańskiej) z trzech zborów rosyjskich i kilku grup. Rok później rozgłośnia radiowa w estońskim Tallinnie rozpoczęła nadawanie dwa razy w miesiącu audycji Towarzystwa Strażnica, które były słyszane w Leningradzie przez następne trzy i pół roku, do czerwca 1934 roku. Na terenie Prus Wschodnich – w Królewcu (Kaliningradzie) – organizowano niemieckojęzyczne kongresy, odbyły się one m.in. w marcu 1920 roku, w lipcu i w październiku 1928 roku oraz w marcu 1932; w tym samym roku zgromadzenie odbyło się również w Tilsit i Instenburgu.
Po wyjeździe George’a Younga działalność zborów Badaczy Pisma Świętego w Związku Radzieckim organizował Danyjił Staruchin. W tym celu odwiedził on Moskwę, Kursk i Woroneż oraz inne rosyjskie i ukraińskie miasta. Razem z innymi dawał świadectwo baptystom w ich domach modlitwy. W Kursku, w styczniu 1929 roku, wynajęto budynek kościelny, w którym organizowano zebrania. Próbowano też uzyskać pozwolenie na transport do Rosji książek „Harfa Boża” i „Wyzwolenie”, jednak Urząd Kontroli Wydawnictw Drukowanych odesłał przesyłkę. W 1929 roku tylko około 100 rodzin z różnych miast radzieckich miało kontakt ze swoimi współwyznawcami za granicą.
Od roku 1931 do śmierci w roku 1942 Aleksander Forstman, Świadek Jehowy z Łotwy, tłumaczył publikacje biblijne na język rosyjski, które poprzez Północnoeuropejskie Biuro Oddziału w Danii wysyłał do Biura Głównego. W roku 1935 z Biura Głównego skierowano Antona Koerbecka, który próbował, ponownie bezskutecznie, otworzyć Biuro Oddziału w Moskwie.
W 1934 roku Heinz Bernecker z Królewca (wtedy niemiecki "Königsberg" w Prusach Wschodnich na terenie III Rzeszy, a po 1945 roku "Kaliningrad" w ZSRR [Rosja]) został wysłany do obozu pracy na terenie Prus Wschodnich. Od 1938 do 1942 roku był zatrzymywany za swoje przekonania religijne. Gdy 19 czerwca 1942 roku został zgilotynowany w więzieniu Brandenburg-Görden, jego żona Elżbieta była uwięziona w KL Ravensbrück. Paul i Joseph Rehwaldowie, także z Królewca, zostali osadzeni w KL Sachsenhausen, a Hans Rehwald został stracony 1 lutego 1943 roku w Królewcu. Z ośmioosobowej rodziny Rehwaldów, matka, czterech synów i ich siostra zostało uwięzionych za trwanie w wierności swojej wierze (na dwóch braciach Rehwald wykonano wyroki śmierci). Większość Świadków Jehowy z tego miasta została wysłana do obozów koncentracyjnych. W 1942 roku w obozie KL Buchenwald przyjął chrzest Rosjanin Aleksej Nepoczatow.
Aż do wybuchu II wojny światowej Świadkowie Jehowy w Związku Radzieckim byli nieliczni i władze nie przykładały większej wagi do ich działalności. Po wybuchu wojny Związek Radziecki anektował trzy państwa nadbałtyckie: Estonię, Litwę, Łotwę oraz Mołdawię (Besarabię), a także znaczne obszary wschodniej Polski i Czechosłowacji, wskutek czego w granicach ZSRR nagle znalazły się tysiące świadków Jehowy. Po II wojnie światowej do Związku Radzieckiego powróciły też osoby, które zostały Świadkami Jehowy w niemieckich obozach koncentracyjnych. W samym tylko obozie Ravensbrück około 300 kobiet ze Związku Radzieckiego zostało Świadkami Jehowy.
Prześladowania i Operacja Północ.
W latach 1940–1945 za zachowanie neutralności w trakcie II wojny światowej ponad tysiąc głosicieli z republik nadbałtyckich, Ukrainy oraz Mołdawii wywieziono do obozów pracy w głąb Rosji. W tej grupie znalazły się setki Świadków Jehowy zesłane do łagrów i więzień w całej Rosji w roku 1944. W roku 1946 ponad tysiąc ukraińskich głosicieli, działających przedtem na wschodzie Polski, przesiedlono do ZSRR. Z Polski zabrali oni ze sobą matryce woskowe i materiały drukarskie do produkcji literatury biblijnej. W 1946 roku na terenie ZSRR działało co najmniej 1600 głosicieli.
W 1947 roku aresztowano 313 Świadków Jehowy, a trzech zostało zastrzelonych. Ponad 200 było torturowanych i zostało osadzonych w gułagach.
W 1947 roku uważano, że najwyższe władze ZSRR w niewielkim stopniu znały sytuację Świadków Jehowy, a celem działań władz nie była chęć ich zniszczenia. Dlatego polskie Biuro Oddziału zaproponowało próbę legalizacji działalności w ZSRR. W sierpniu 1949 roku za pośrednictwem ministra spraw wewnętrznych, trzech ukraińskich starszych zboru z Wołynia, Mykoła Piatocha, Mychajło Czumak i Ilja Babijczuk, złożyło petycję do Prezydium Rady Najwyższej ZSRR, dotyczącą rejestracji Świadków Jehowy na terenie ZSRR. Czumaka wkrótce aresztowano, więc po odpowiedź do Moskwy udali się Piatocha i Babijczuk, władze jednak ponownie odmówiły rejestracji wyznania. Świadkom postawiono warunki: dostarczenie listy wszystkich świadków Jehowy mieszkających na terenie całego ZSRR, podjęcie służby wojskowej oraz zaangażowanie w proradziecką działalność polityczną. Po powrocie do domu tą samą prośbę dotyczącą rejestracji działalności na terenie Ukraińskiej SRR przedstawiono władzom tej republiki w Kijowie. Odpowiedź również była odmowna, a wkrótce potem Piatocha i Babijczuk zostali aresztowani, osądzeni i skazani na 25 lat więzienia.
Pod koniec lat 40. liczba Świadków Jehowy znacznie już przekraczała 8000 osób. MGB (poprzednik KGB) zaniepokojone wzrostem szeregów Świadków Jehowy, nad którymi nie miało żadnej kontroli, przygotowało starannie opracowany plan ataku, mający na celu nie tylko powstrzymanie wzrostu, ale likwidację tego związku religijnego. W 1950 roku aresztowano kolejnych 221 Świadków Jehowy.
W kwietniu 1951 roku komunistyczne władze przeprowadziły Operację Północ. Po dwóch tygodniach jazdy pociągami towarowymi na Syberię dotarli zesłani Świadkowie Jehowy z Mołdawii, z Łotwy, z Litwy, z Białorusi, z Estonii i z zachodniej Ukrainy w ogólnej liczbie 9973 osób. Mężczyzn i kobiety osadzono w osobnych łagrach. Operacja Północ stała się najbardziej masową deportacją ludności cywilnej przez sowiecki reżim totalitarny z powodu prześladowań religijnych.
W rezultacie tej akcji Świadkowie Jehowy pojawili się w miejscach, gdzie wcześniej nikt o nich nie słyszał. Na Syberii zorganizowano małe zbory i rozpoczęto ostrożną działalność kaznodziejską. Po pewnym czasie, pomimo sprzeciwu i działań prewencyjnych KGB, Świadkami Jehowy zaczęli zostawać miejscowi mieszkańcy.
W roku 1956 i 1957 ponad 462 tysiące uczestników serii 199 kongresów na całym świecie wysłało do Rady Ministrów ZSRR w Moskwie petycję o zapewnienie wolności religijnej dla współwyznawców przetrzymywanych w przeszło 50 obozach, które zorganizowano w europejskiej części Rosji, na Syberii, na wybrzeżu Oceanu Arktycznego oraz na arktycznym archipelagu Nowa Ziemia. Na początku 1957 roku władze zainicjowały kolejną akcję wymierzoną przeciw Świadkom Jehowy. Głosicieli inwigilowano oraz przeszukiwano ich domy w poszukiwaniu literatury biblijnej.
W roku 1958 chór składający się z około 20 Świadków Jehowy przebywających w łagrach na Syberii konspiracyjnie nagrał pieśni i pozdrowienia, które potem z narażeniem utraty wolności zostały przemycone przez pewne małżeństwo Świadków Jehowy z Polski, przebywające w Rosji na wakacjach. Chociaż nagranie było ściśle poufne, w wyniku zdrady informacja o nim dotarła do służby bezpieczeństwa. Mimo kilkukrotnej rewizji i 24-godzinnych przesłuchań służbom bezpieczeństwa nie udało się odnaleźć nagrania i przewożonych listów zaszytych w marynarce. Poprzez Wilhelma Scheidera nagranie dotarło do Nowego Jorku. Zostało ono odtworzone podczas przemówienia „za żelazną kurtyną” na kongresie międzynarodowym pod hasłem „Wola Boża” na Yankee Stadium. Jurij Dobyczin (zm. 2002), który odczytał pozdrowienia przekazane do Nowego Jorku, został w 1958 roku aresztowany i był nękany przez władze. Niektóre z osób biorących udział w nagraniu dopiero w roku 2016 dowiedziały się, że nagrania dotarły do Nowego Jorku i zostały odtworzone na kongresie.
W obozach pojedyncze egzemplarze Biblii i literatury biblijnej miały szczególną wartość, dlatego ukrywano je z narażeniem się na dodatkowe kary. Za posiadanie przepisanego na kartce wersetu biblijnego groziła kara 10 dni karceru. Wśród uwięzionych Świadków Jehowy umieszczano podstawionych donosicieli, którzy informowali o działaniach głosicieli. Komunistyczne władze w obozach oraz w niektórych miastach, jak Workuta, Inta, Uchta czy Syktywkar], gdzie były duże skupiska Świadków Jehowy, organizowały prelekcje mające przekonać i nakłonić obywateli do przyjęcia ateizmu. Ponieważ prelekcje szczegółowo opisywały wierzenia Świadków Jehowy, a relacjonowała je miejscowa prasa, jak również przedstawiano je w rozgłośniach radiowych, mimo ich negatywnej wymowy przyczyniły się one do nagłośnienia tego, w co wierzą Świadkowie Jehowy. Około 40% wszystkich głosicieli w ZSRR zaznajomiło się z tym wyznaniem w więzieniach i obozach pracy. W roku 1959 ponad 600 Świadków Jehowy trafiło do specjalnego obozu pracy w Mordowii.
Działania KGB.
Władze radzieckie nie dążyły do eksterminacji Świadków Jehowy, chciały ich natomiast na różne sposoby przekonać bądź zmusić do przyjęcia komunistycznej ideologii. KGB w mieszkaniach osób sprawujących nadzór nad działalnością na wielką skalę instalowało podsłuchy, kontrolowało rozmowy telefoniczne, korespondencję i na różne sposoby ich inwigilowało. Na uczestników zebrań religijnych nakładano kary grzywny, które nierzadko przekraczały połowę przeciętnego miesięcznego wynagrodzenia. Gdy te metody nie przynosiły oczekiwanych rezultatów, zaczęto wprowadzać do zborów wyszkolonych agentów. Osoby takie były gorliwe i aktywne w służbie kaznodziejskiej, więc w niektórych wypadkach otrzymywały odpowiedzialne zadania w zborach. Ich zadaniem było stwarzanie atmosfery strachu i niepewności, rzucanie podejrzeń na osoby sprawujące przewodnictwo, a także przechwytywanie literatury i przekazywanie jej KGB. W czasie zakazu przez 25 lat nadzorcą okręgu był Grigorij Siwulski (od roku 1975).
W połowie lat 50. agentom udało się wzbudzić nieufność niektórych głosicieli wobec członków Komitetu Kraju poprzez rozprowadzanie fałszywych informacji o ich współpracy z KGB. W 1958 roku na skutek podejrzliwości i nieufności wobec Komitetu Kraju, nie docierały do niego sprawozdania z działalności kaznodziejskiej kilku tysięcy głosicieli. Grupy te działały i rosły liczebnie w Irkucku, Tomsku, a później również w innych miastach. W marcu 1958 roku powołały one swój własny „komitet kraju”, który miałby zostać uznany przez wszystkie zbory w kraju. W kwietniu 1959 roku sformowano nowy oficjalny Komitet Kraju, w którym znalazł się m.in. Iwan Paszkowski usługujący w nim przez 30 lat. Po opuszczeniu więzienia w Komitecie Kraju przez 23 lata usługiwał też Mychajło Dasewicz, który następnie wszedł w skład ukraińskiego Komitetu Kraju.
Ciało Kierownicze poprzez Biuro Północnoeuropejskie, sprawujące wówczas nadzór nad działalnością w Związku Radzieckim, czyniło starania, by Świadkowie Jehowy działali w sposób zjednoczony. Nadzorca biura, Alfred Rütimann ze Szwajcarii, w 1959 roku skierował list do głosicieli w ZSRR, w którym położył nacisk na jedność w zborach oraz prowadzenie działalności kaznodziejskiej. W rezultacie część osób z odłączonych grup zaczęła odzyskiwać zaufanie do Komitetu Kraju. Jednak pełne naprawienie szkód trwało wiele lat. Osobom odłączonym za pośrednictwem kurierów dostarczano literaturę, którą studiowały, ale w dalszym ciągu nie dostarczały sprawozdań z działalności kaznodziejskiej.
W drugiej połowie 1959 roku komórki KGB na Syberii wykryły i zlikwidowały pięć zakonspirowanych drukarni. Znajdowały się one w miasteczkach Zima i Tułun oraz wioskach Kitoj, Oktiabrski i Załari. Osoby zaangażowane przy produkcji literatury biblijnej zostały aresztowane. Przygotowano pokazową rozprawę, w trakcie której planowano wykorzystać wypaczone zeznania kilku oskarżonych, co jednak w trakcie procesu się nie udało. Dwanaście osób otrzymało różnej długości kary więzienia. W trakcie rozprawy sędzia przeczytał przechwycony przez KGB list prezesa Towarzystwa Strażnica Nathana H. Knorra, który miał być dowodem na spiskowanie z cudzoziemcami.
W 1960 roku nakręcono propagandowy film dokumentalny „Świadkowie Boga” (). Film ten przedstawiał „przerażającą sektę Świadków Jehowy”, która odpowiadała za śmierć głównej bohaterki, Tani Wiesiełowej. By wyrwać się z „sekty”, Tania nocą uciekła bez płaszcza i zginęła w zamieci śnieżnej. Film był puszczany na propagandowych prelekcjach w kinach wielu miast i miasteczek Związku Radzieckiego, a aktorka grająca główną rolę opowiadała, jak ten film był nagrywany. Grająca główną rolę 24-letnia aktorka Wenera Grigorjewa wyszła za mąż za Polaka i wyjechała do Polski. W 1977 roku nawiązała kontakt w Polsce ze Świadkami Jehowy i rozpoczęła studium Biblii. W roku 1985 wróciła do Leningradu, gdzie została ochrzczona jako Świadek Jehowy. Nakręcono też inne filmy o podobnej treści, jak film „Armagedon” (ros. "Армагеддон"), który opowiadał o miłości żołnierza armii radzieckiej i dziewczyny podstępnie zwabionej w szeregi Świadków Jehowy. Pod koniec filmu młodsza siostra bohaterki ginie w wypadku spowodowanym przez Świadka Jehowy będącego chrześcijańskim starszym wykorzystywanym jako narzędzie amerykańskich służb wywiadowczych.
W 1960 roku KGB postanowiło definitywnie rozbić Świadków Jehowy. W tym celu w obozie w Republice Mordwińskiej umieszczono ponad 450 Świadków Jehowy z grupy związanej z Komitetem Kraju oraz tej odłączonej od społeczności. Spodziewano się konfrontacji pomiędzy obiema grupami, która doprowadzi do ostatecznego rozpadu organizacji Świadków Jehowy. Jednak właśnie ten wspólny pobyt w obozie pozwolił przywrócić jedność pomiędzy obiema grupami. Do przywrócenia jedności w znacznej mierze przyczynił się również artykuł z rosyjskiego wydania „Strażnicy” z 1 września 1961 roku oraz list Nathana H. Knorra z 1962 roku. W 1965 roku powołano komitet, którego celem było nawiązanie łączności z osobami, które z powodu zsyłki, uwięzienia czy podziałów utraciły kontakt ze zborami. W wyniku tych działań do roku 1971 do zborów powróciło ponad 4500 głosicieli.
Drukowanie literatury biblijnej.
Literaturę biblijną drukowano głównie w języku rosyjskim i ukraińskim, czasem zdarzały się też publikacje w innych językach. W tym celu wykonywano zdjęcia za pomocą aparatu mogącego pomieścić klisze długości 30 metrów. Były one wielokrotnie powtarzane, by uprościć dystrybucję. Następnie klisze były cięte na kawałki po 20 centymetrów i przekazywane kurierom, którzy dostarczali je do Związku Radzieckiego.
Drukarnie literatury urządzano w niewielkich pomieszczeniach zwanych „bunkrami”, często potajemnie wykopywanych pod częściami mieszkalnymi domostw. Podłogę i sufit wykładano deskami, do pomieszczenia doprowadzano prąd. Wprowadzały się do nich na okres około roku osoby zajmujące się drukowaniem. Czasem zajmowano się drukowaniem wyłącznie w nocy, po przymusowej pracy wykonywanej pod nadzorem w obozach pracy. W ciągu miesiąca w drukarni powstało 200 do 500 sztuk czasopism. Mogły one funkcjonować przez pewien czas tylko przy zachowaniu ścisłej tajemnicy, dlatego członkowie zborów nie wiedzieli, skąd pochodzi otrzymywana przez nich literatura ani kto zajmuje się drukowaniem.
W Moskwie przez 9 lat korzystano potajemnie z usług pewnej drukarni. Udało się w niej w tym czasie wydrukować książki: "Od raju utraconego do raju odzyskanego", "Prawda was wyswobodzi", "Prawda, która prowadzi do życia wiecznego" oraz śpiewniki. Gdy przez przypadek drukarnia została wykryta, drukarz został skazany na 3 lata więzienia, a Stiepan Lewicki, który zlecał druk, na 5 i pół roku.
Zmiana sytuacji Świadków Jehowy w ZSRR.
W 1964 roku Nikita Chruszczow został niespodziewanie odsunięty od władzy, co zapoczątkowało proces ograniczania represji. 30 września 1965 roku władze radzieckie wydały dekret, na mocy którego Świadkowie Jehowy zesłani w latach 1949–1951 na Syberię zostali zwolnieni. Wkrótce większość z nich osiedliła się w różnych miejscach na terenie ZSRR, gdyż nie zezwolono im na powrót w rodzinne strony. Decyzja władz przyczyniła się do rozpoczęcia działalności kaznodziejskiej na nowych terenach. W październiku 1965 roku ograniczenia nakładane na Świadków Jehowy oraz wywierany na nich nacisk ze strony władz zaczęły słabnąć. Ostatnim Świadkiem Jehowy, który opuścił obozy pracy w sierpniu 1981 roku po spędzeniu w nich 28 lat i 6 miesięcy, był Konstantin Skripczuk.
W roku 1973 grupa tatarskich Świadków Jehowy zaczęła urządzać zebrania religijne w Tatarstanie w języku tatarskim. W roku 1975 w Moskwie grupa miejscowych głosicieli zbierała się na zebraniach religijnych w mieszkaniu Murata Szakirowa. Pod koniec lat 70. XX wieku pierwsi głosiciele pojawili się na wyspie Sachalin. 20 lipca 1975 roku w Leningradzie William Lloyd Barry z Ciała Kierowniczego odbył tajne spotkanie z niejakim Kosse, który był odpowiedzialny za działalność na tamtym terenie.
W Leningradzie (dzisiejszy Petersburg) w roku 1980 działalność kaznodziejską prowadziło 65 głosicieli.
Po ogłoszeniu pieriestrojki w roku 1985 zaczęły następować stopniowe zmiany. Początkowo w niektórych regionach kraju Świadkowie Jehowy dalej byli skazywani i wysyłani do zakładów karnych. W roku 1988 niemieckie Biuro Oddziału poinformowało Biuro Główne, że władze kraju są gotowe przyznać świadkom nieco większą swobodę w urządzaniu zebrań i dostarczaniu literatury biblijnej – pod warunkiem rejestracji poszczególnych zborów. Zezwolono na wysyłkę literatury pocztą na adresy starszych, którzy rozdzielali ją pomiędzy głosicieli. W roku 1990 literaturę wysyłano na około 1600 adresów.
W latach 1989–1990 członkowie Ciała Kierowniczego po raz pierwszy spotykali się ze współwyznawcami z ZSRR. Tysiące Świadków Jehowy z całego ZSRR uczestniczyło w kongresach międzynarodowych pod hasłem „Prawdziwa pobożność” w Polsce – w roku 1989 w Chorzowie, Poznaniu i Warszawie, a rok później w Warszawie 17 454 Świadków Jehowy z ZSRR uczestniczyło w kongresie specjalnym pod hasłem „Czysta mowa”.
Przez wiele lat w okresie zakazu rosyjska edycja „Strażnicy” była miesięcznikiem o objętości 16 stron. Artykuły do studium w zborach ukazywały się z opóźnieniem sięgającym od pół roku do dwóch lat. W 1981 roku rosyjska edycja była miesięcznikiem liczącym 24 strony, a w roku 1985 zaczęła się ukazywać dwa razy w miesiącu. 1 czerwca 1990 roku ukazał się pierwszy wielobarwny 32-stronicowy numer rosyjskiej „Strażnicy”, która od tego numeru ukazuje się równocześnie z wydaniem angielskim.
W 1990 roku wyszli na wolność ostatni więźniowie z czasów represji. 26 lutego 1990 roku rozpoczęto w Moskwie rozmowy dotyczące legalizacji działalności Świadków Jehowy. Przewodniczący Komitetu do spraw Religijnych wraz z dwoma wiceprzewodniczącymi i trzema innymi urzędnikami przyjął delegację 15 osób reprezentujących Świadków Jehowy. W delegacji tej znalazło się 11 Świadków Jehowy z Rosji i innych republik radzieckich, Milton G. Henschel i Theodore Jaracz z Biura Głównego oraz Willi Pohl i Nikita Karlstroem z Biura Oddziału w Niemczech.
1991–2017, okres legalnej działalności.
27 marca 1991 roku Świadkowie Jehowy w całym Związku Radzieckim zostali prawnie zarejestrowani. W całym kraju działalność kaznodziejską prowadziło wówczas 15 987 głosicieli. 11 grudnia 1992 roku nastąpiło prawne uznanie Świadków Jehowy w Federacji Rosyjskiej. Na początku lat 90. XX wieku rozpoczął się proces rehabilitacji wielu świadków Jehowy prześladowanych przez władze w okresie powojennym. W marcu 1996 roku Świadkowie Jehowy zostali zrehabilitowani jako ofiary represji politycznych.
13 i 14 lipca 1991 roku Świadkowie Jehowy z północno-zachodnich rejonów ZSRR oraz z rejonu Kaliningradu byli obecni na kongresie pod hasłem „Lud miłujący wolność” w Tallinnie w Estonii, a przeszło 2000 osób z Moskwy – w Kijowie. W kongresie w Usolu Syberyjskim uczestniczyło 17 531 osób. Pod koniec 1991 roku Świadkowie Jehowy z krajów Europy Zachodniej dostarczyli żywność i odzież współwyznawcom z niektórych rejonów byłego Związku Radzieckiego. W ramach pomocy humanitarnej Świadkowie Jehowy ze Szwecji dostarczyli ponad 51,5 tony produktów. Podobnie uczynili Świadkowie Jehowy z Finlandii (58 ton żywności), z Holandii (52 tony żywności) i z Włoch (188 ton żywności).
Przy pomocy fińskiego Biura Oddziału w dniach od 26 do 28 czerwca 1992 roku na stadionie im. Kirowa w Petersburgu zorganizowano kongres międzynarodowy pod hasłem „Nosiciele światła”. W zgromadzeniu uczestniczył Milton G. Henschel. Zebrało się na nim ponad 46 tysięcy osób, w tym delegaci z 30 krajów (delegacja ponad 300 Świadków Jehowy z Polski przyjechała specjalnym pociągiem z Warszawy), a program przedstawiany był w języku rosyjskim i fińskim. Kilka tygodni przed kongresem zorganizowano specjalną kampanię informacyjną z zaproszeniami (milion sztuk). Zorganizowano również kongres w Irkucku, na którym obecnych było 5 tysięcy osób.
Po tym zgromadzeniu fińskie Biuro Oddziału skierowało do Rosji 15 pionierów specjalnych. Jako pierwsze 1 lipca 1992 roku do Petersburga przyjechało małżeństwo Eija i Hannu Tanninenowie. Od października 1992 roku na teren ZSRR zaczęli przyjeżdżać liczni pionierzy specjalni z Polski. W sumie do Rosji przyjechało ponad 170 ochotników z Polski, głównie absolwentów Kursu Usługiwania. W październiku 1993 roku przybyli do Rosji Sonja i Arno Tünglerowie, absolwenci niemieckiej filii Szkoły Gilead.
W dniach od 22 do 24 lipca 1993 roku w Moskwie odbył się kolejny kongres międzynarodowy – pod hasłem „Pouczani przez Boga”, z udziałem delegatów z 30 krajów. Liczba obecnych wyniosła 23 743 osoby. W stolicy miejscowy Departament Sprawiedliwości zarejestrował "Społeczność Świadków Jehowy w Moskwie".
Centrum Administracyjne.
W 1992 roku Ciało Kierownicze wyraziło zgodę na zakup siedmiohektarowej działki, wraz ze stojącymi na niej starymi budynkami, w miejscowości Sołniecznoje pod Petersburgiem. Rozpoczęto budowę Centrum Administracyjnego koordynującego działalność w Rosji. W pracach budowlanych pomocą służyło fińskie Biuro Oddziału. Pierwsza grupa ochotników z Finlandii przybyła do Sołniecznoje we wrześniu 1992 roku. W budowie uczestniczyło około 700 ochotników ze Skandynawii i innych rejonów Europy, a także z Ameryki, Australii i różnych regionów dawnego Związku Radzieckiego.
W lipcu 1993 roku do Sołniecznoje przyjechała pierwsza ciężarówka z Biura Oddziału w Niemczech, przywożąc 20 ton literatury biblijnej. Następnie te publikacje biblijne były rozwożone samochodami ciężarowymi do Moskwy, na Białoruś i do Kazachstanu. W roku 2007 do Biura Oddziału w Sołniecznoje dostarczano około 200 ton literatury biblijnej miesięcznie. W latach 1995–2001 zbory we Władywostoku i na Kamczatce w literaturę biblijną zaopatrywało japońskie Biuro Oddziału.
Pod koniec 1993 roku Sołniecznoje stało się siedzibą rosyjskiego Komitetu Kraju, w którym usługiwali: Iwan Paszkowski, Dmitrij Liwyj, Wasilij Kalin, Aleksiej Wierżbicki, Anatolij Pribytkow i Dmitrij Fieduniszyn. Po roku do tego grona dołączył Michaił Sawicki. Ciało Kierownicze z niemieckiego Biura Oddziału do pomocy w organizacji działalności skierowało Horsta Henschela.
W styczniu 1994 roku Dział Tłumaczeń języka rosyjskiego i ukraińskiego przeniesiono z Biura Oddziału w Niemczech do nowo budowanego kompleksu w Sołniecznoje.
Kraj podzielono na pięć obwodów, z których dwa obejmowały Petersburg, a trzy Moskwę i okolice. Pierwszymi nadzorcami obwodu zostali: Artur Bauer, Paweł Bugajski i Roy Öster w Moskwie oraz Krzysztof Popławski i Hannu Tanninen w Petersburgu. Kolejnym nadzorcą obwodu został Roman Skiba. Pierwszym nadzorcą okręgu w Rosji został Matthew Kelly ze Stanów Zjednoczonych, absolwent Kurs Usługiwania w 1992 roku.
W tym czasie w całej Rosji nastąpił dynamiczny wzrost liczby Świadków Jehowy. Na przykład w Wołgogradzie w ciągu trzech lat powstało 16 nowych zborów. W styczniu 1996 roku z Komitetu Kraju utworzono Komitet Oddziału podlegający bezpośrednio pod Biuro Główne oraz zamianowano kolejnych nadzorców okręgów. Byli to: Roman Skiba (Syberia i Daleki Wschód), Roy Öster (Białoruś i część Rosji aż po Ural, w tym Moskwa i Petersburg), Hannu Tanninen (od Kaukazu do Wołgi) i Artur Bauer (Kazachstan i Azja Środkowa).
Centrum Administracyjne pod Petersburgiem oddano do użytku w 1997 roku. Na kompleks składało się 14 obiektów. W 2000 roku prawa własności zostały przeniesione na Pensylwańskie Towarzystwo Biblijne i Traktatowe – Strażnica. 24 lipca 1997 roku otrzymano oficjalne pozwolenie na dystrybucję czasopism wydawanych przez Świadków Jehowy na terytorium Rosji przyznane przez Państwowy Komitet Prasy Federacji Rosyjskiej.
W roku 1995 w rosyjskim Biurze Oddziału utworzono Dział Informacji o Szpitalach, który ma na celu zapewnienie środowisku medycznemu udzielania rzetelnych informacji na temat stanowiska Świadków Jehowy w kwestii krwi. W kraju powołano ponad 60 Komitetów Łączności ze Szpitalami, współpracujących z lekarzami i pracownikami służby zdrowia gotowymi leczyć świadków Jehowy bez użycia krwi. 6 października 1998 roku w stolicy odbyła się międzynarodowa konferencja medyczna poświęcona metodom, umożliwiającym przeprowadzanie zabiegów chirurgicznych bez przetaczania krwi. Ponad 800 lekarzy przybyło do "Instytutu Chirurgii im. Wiszniewskiego" w Moskwie na sympozjum zorganizowane w ramach "Szóstego Ogólnorosyjskiego Zjazdu Anestezjologicznego". Na wystawie Świadkowie Jehowy dostarczyli setkom lekarzy artykuły o najnowszych badaniach dotyczących krwi.
W tym samym roku rosyjskie Biuro Oddziału powołało 12 Regionalnych Komitetów Budowlanych w celu wspierania przedsięwzięć związanych ze wznoszeniem Sal Królestwa. W grudniu tego samego roku Świadkowie Jehowy w Moskwie kupili piętrowy budynek, były dom kultury i utworzyli w nim kompleks 5 Sal Królestwa, z których korzystały 22 stołeczne zbory, do których należało 5000 głosicieli w Moskwie.
17 maja 2003 roku uroczyście oddano do użytku nowe obiekty mieszkalne, biura oraz magazyny Biura Oddziału. Rodzina Betel w tym czasie liczyła 350 osób. W uroczystości uczestniczyło również 600 zaproszonych gości, reprezentujących 30 krajów oraz wielu długoletnich Świadków Jehowy. Rosyjskie Biuro nadzorowało działalność kaznodziejską w 10 krajach, obejmujących 11 stref czasowych, gdzie w użyciu jest przeszło 100 języków, a literatura biblijna była tłumaczona na 34. Okolicznościowy wykład „Napełnię ten dom chwałą” wygłosił członek Ciała Kierowniczego, David Splane. Następnego dnia na Stadionie imienia Kirowa w Petersburgu przedstawiono specjalny program, z którego skorzystało około 9800 osób.
Do 2017 roku rosyjskie Biuro Oddziału, koordynujące działalność w Rosji i w kilku państwach dawnego ZSRR (Armenia, Azerbejdżan, Tadżykistan, Turkmenistan i Uzbekistan) oraz w Mongolii, znajdowało się w Sołniecznoje koło Petersburga. Tłumaczono w nim publikacje biblijne na 36 miejscowych języków, w tym na rosyjski język migowy.
Pismo Święte.
W styczniu 1997 roku odbyła się konferencja prasowa w Petersburgu, na której ogłoszono wydanie przez Towarzystwo Strażnica Biblii Makarego. Przekład ten był pierwszym przekładem Starego Testamentu na język rosyjski. Został dokonany w pierwszej połowie XIX wieku przez archimandrytę Makarego i Gierasima Pietrowicza Pawskiego. Tłumaczenie to nie uzyskało aprobaty synodu. W latach 1860–1867 przekład ukazywał się na łamach czasopisma „Prawosławnoje obozrienije” jako "Eksperymentalne tłumaczenie na język rosyjski". Do roku 1993, gdy został odnaleziony w Rosyjskiej Bibliotece Narodowej, był to przekład zapomniany. Zawiera on w ponad 3500 miejscach imię Boże w formie "Іегова" (Jehowa). Włoskie Biuro Oddziału wydrukowało 300 tysięcy egzemplarzy tego przekładu.
W 2001 roku wydano w języku rosyjskim Chrześcijańskie Pisma Greckie w Przekładzie Nowego Świata (Nowy Testment). Wydanie to zawierało Stary Testament z Przekładu synodalnego. Sześć lat później na zgromadzeniach pod hasłem „Naśladuj Chrystusa!”, w których uczestniczyli członkowie Ciała Kierowniczego, ogłoszono wydanie pełnego przekładu. W Petersburgu wydanie przekładu ogłosił Theodore Jaracz, a w Moskwie Stephen Lett. Prace nad tym tłumaczeniem trwały w rosyjskim Biurze Oddziału ponad 12 lat. Do 2016 roku wydrukowano ponad 4,8 miliona jego egzemplarzy.
Latem 2010 roku Pismo Święte w Przekładzie Nowego Świata wydano w języku osetyjskim. Jest to jedyny pełny przekład Biblii w tym języku.
16 lipca 2010 roku ogłoszono wydanie Chrześcijańskich Pism Greckich w Przekładzie Nowego Świata w rosyjskim języku migowym.
21 listopada 2015 roku ogłoszono wydanie Pisma Świętego w Przekładzie Nowego Świata w języku tatarskim (dwa lata wcześniej w tym języku ukazały się Chrześcijańskie Pisma Greckie w Przekładzie Nowego Świata).
W lipcu 2021 roku, pierwszego dnia programu kongresu regionalnego „Silni dzięki wierze!” Kenneth Cook, członek Ciała Kierowniczego Świadków Jehowy, ogłosił wydanie zrewidowanej edycji rosyjskojęzycznego Pisma Świętego w Przekładzie Nowego Świata opartego na angielskiej rewizji z roku 2013. W okresie 14 lat wydrukowano 3 252 833 egzemplarzy tego przekładu w języku rosyjskim, którym posługuje się prawie 300 000 Świadków Jehowy.
Dalszy rozwój.
W 1997 roku utworzono pierwszy zbór rosyjskiego języka migowego. W Rosji istniały także liczne grupy języka migowego. W tym samym roku w rosyjskim Biurze Oddziału powstał specjalny zespół tłumaczy na ten język. W roku 2002 utworzono obwód języka migowego, który był największym terytorialnie obwodem na świecie. W roku 2016 rosyjskim językiem migowym posługiwało się ponad 3500 niesłyszących Świadków Jehowy.
15 maja 1997 roku w Moskwie Świadkowie Jehowy wzięli udział w międzynarodowym sympozjum poświęconym nauczaniu o Holocauście. Przedstawili losy świadków Jehowy w okresie hitleryzmu. 10 świadków Jehowy z Rosji, Ukrainy i Niemiec uczestniczyło w Moskwie w konferencji prasowej i rosyjskiej premierze filmu "Niezłomni w obliczu prześladowań – Świadkowie Jehowy a hitleryzm". W kwietniu 2001 roku odbyła się w Moskwie premiera filmu "Wierni w obliczu prób – Świadkowie Jehowy w Związku Radzieckim" – z okazji 50-lecia ukazanych w nim wydarzeń. W tym też roku jako pierwsze pokazały go telewizje rosyjskie, m.in. w Petersburgu i w Omsku.
Latem 1998 roku na serię czterech kongresów pod hasłem „Boża droga życia” w Moskwie przybyły łącznie 18 292 osoby. W ramach przygotowań 700 głosicieli wysprzątało moskiewski Park Michałkowski. W 1999 roku w Petersburgu wybudowano pierwszą w Rosji Salę Zgromadzeń, na 1600 miejsc. W tym czasie działalność kaznodziejską w Rosji prowadziło 114 284 głosicieli.
W roku 2002 zorganizowano pomoc humanitarną dla poszkodowanych przez powódź na Kaukazie. Powstał pierwszy zbór tatarskojęzyczny w mieście Nabierieżnyje Czełny.
W 2005 roku na skutek zakazu budowy Sal Królestwa na terenie Moskwy ze stołecznego kompleksu pięciu Sal Królestwa korzystały 44 zbory i 2 grupy obcojęzyczne. Ponadto 17 zborów moskiewskich urządzało zebrania poza miastem, a 31 zborów spotykało się w mniejszych grupach w mieszkaniach prywatnych. W 2007 roku w Rosji działalność kaznodziejską prowadziło 150 056 głosicieli, a na Wieczerzy Pańskiej (Pamiątce) zebrało się 286 237 osób. W samym Petersburgu działało ponad 70 zborów, a w Moskwie 93. W następnym roku zanotowano liczbę 153 358 głosicieli, a w roku 2009 na dorocznej uroczystości Wieczerzy Pańskiej zebrało się 283 571 osób.
W 2006 roku na kongres międzynarodowy pod hasłem „Wyzwolenie jest blisko!” do Chorzowa przyjechało 4 tysiące delegatów z Rosji.
Od 20 do 22 maja 2010 roku w Moskwie odbył się jubileuszowy 60. Międzynarodowy Kongres "Europejskiego Towarzystwa Chirurgów układu sercowo-naczyniowego i wewnątrznaczyniowego" ("ESCVS"), na którym przedstawiono wystawę "Metody alternatywne wobec transfuzji krwi", zorganizowaną przez Świadków Jehowy.
W roku 2013 rozpoczęto specjalne świadczenie publiczne na terenach wielkomiejskich, którym objęto 15 największych miast w Rosji. Wzięło w nim udział około 3500 pionierów. Wdrożono też program świadczenia publicznego na terenie poszczególnych zborów za pomocą wózków, stojaków lub stolików z literaturą biblijną. W lutym tego samego roku zorganizowano pomoc humanitarną dla poszkodowanych przez eksplozję meteora czelabińskiego.
10 i 11 maja 2014 roku, w związku z wizytą w Rosji Marka Sandersona członka Ciała Kierowniczego, specjalny program z Biura Oddziału został przetłumaczony na 14 języków i był transmitowany do ponad 2500 zborów na Białorusi i w Rosji. Identyczny program wygłaszany był również na Ukrainie przez Stephena Letta, także członka Ciała Kierowniczego.
14 lutego 2015 roku odbyło się specjalne spotkanie Świadków Jehowy, które zorganizowano z myślą o udzieleniu duchowego wsparcia przeszło 17 tysiącom współwyznawców mieszkających w strefie działań wojennych we wschodniej części Ukrainy. Dwugodzinny program przedstawiony w Biurze Oddziału Świadków Jehowy we Lwowie był transmitowany do zborów na Ukrainie i retransmitowany do zborów w Rosji i na Białorusi. Program obejrzało 150 841 świadków Jehowy na Ukrainie i 186 258 ich współwyznawców na Białorusi i w Rosji, w sumie 337 099 osób.
Wiosną 2015 roku Świadkowie Jehowy z czterech zborów w Rostowie nad Donem otrzymali od władz miasta podziękowanie „za bardzo aktywny udział w wiosennej akcji upiększania miasta”.
W roku 2015 w Rosji zanotowano liczbę 175 615 głosicieli, a na dorocznej uroczystości Wieczerzy Pańskiej zebrało się 294 180 osób, a w 2016 roku zebrały się 293 933 osoby.
W czerwcu 2016 roku delegacja Świadków Jehowy z Rosji brała udział w kongresie specjalnym pod hasłem „Lojalnie trwajmy przy Jehowie!” w Helsinkach.
24 października 2016 roku w Bibliotece Regionalnej w Irkucku odbyła się konferencja "Teoria i praktyka realizacji etniczno-wyznaniowych stosunków w regionie Irkucka", opisująca historię Świadków Jehowy w regionie Bajkału, którzy zostali tam przesiedleni w rezultacie Operacji Północ.
27 listopada 2016 roku w miejscowości Niezłobnaja odbyło się pierwsze zgromadzenie Świadków Jehowy dla 500 rosyjskich Romów posługujących się językiem romskim (w dialektach: vlax, kełderaskim oraz romani północnorosyjskim).
27 grudnia 2016 roku lokalny zbór Świadków Jehowy z Władykaukazu otrzymał od władz miasta kolejne podziękowanie „za aktywny udział w życiu społecznym miasta”, 31 maja 2017 roku prezydent Rosji Władimir Putin wręczył Order Rodzicielskiej Chwały Walerijowi i Tatianie Nowikom, świadkom Jehowy z Republiki Karelii, a 2 czerwca 2017 roku przedstawiciele organizacji Świadków Jehowy w Orle otrzymali od urzędników podziękowanie za udział w corocznej akcji sprzątania miasta.
W 2017 roku społeczność ta liczyła 171 828 głosicieli, należących do 2315 zborów i ponad 500 grup na oddaleniu (w tym ponad 30 zborów i 113 grup rosyjskiego języka migowego).
Po delegalizacji działalności w 2017 roku, delegacja Świadków Jehowy z Rosji w sierpniu uczestniczyła w kongresie specjalnym pod hasłem „Nie poddawaj się!” w kazachskim mieście Ałmaty. Delegacje z Rosji brały udział także m.in. w kongresach w Helsinkach, Kijowie i Malborku (z terenu obwodu kaliningradzkiego). W lipcu 2018 roku w Tbilisi w Gruzji odbył się kongres specjalny pod hasłem „Bądź odważny!” z udziałem delegacji z Rosji. Delegaci z Rosji brali udział również w kongresie regionalnym pod hasłem „Miłość nigdy nie zawodzi!” w Chorzowie.
W Rosji zebrania zborowe z zachowaniem środków ostrożności odbywają się w mieszkaniach prywatnych w przeszło 60 językach, podobnie jak i kongresy – w 10 językach. Do pełnego zaspokojenia potrzeb zborów Świadków Jehowy w Rosji w 2015 roku brakowało około 460 Sal Królestwa. Na terenach zamieszkanych przez mniejszą liczbę głosicieli prowadzone były specjalne kampanie kaznodziejskie.
Sytuacja po roku 1992 i stopniowa droga do delegalizacji.
Działalność Świadków Jehowy na terenie Federacji Rosyjskiej została zalegalizowana w 1992 roku i w początkowym okresie była powadzona bez żadnych przeszkód w całej Rosji. W 1999 roku na podstawie ustawy o wolności sumienia i związkach wyznaniowych nastąpiła ponowna rejestracja. W całej Rosji Świadkowie Jehowy zarejestrowali ponad 400 lokalnych organizacji religijnych (LRO), które m.in. posiadały tytuły własności do Sal Królestwa i utrzymywały te budynki jako miejsca wielbienia Boga.
Z czasem jednak organizacja Świadków Jehowy w Rosji zaczęła zmagać się z coraz większymi trudnościami, stanowiącymi poważne zagrożenie dla wolności religijnej. Szczególnie od roku 2009 rosyjskie służby porządku publicznego zainicjowały ogólnokrajową kampanię wymierzoną przeciw nim, bez uzasadnionego powodu stosując wobec nich przepisy ustawy o przeciwdziałaniu ekstremizmowi. Od roku 2010 rosyjskie sądy uznały 88 publikacji biblijnych wydawanych przez Świadków Jehowy za ekstremistyczne. Wśród zakazanych publikacji znalazły się książki: "Mój zbiór opowieści biblijnych", "Zbliż się do Jehowy", "Jak powstało życie? Przez ewolucję czy przez stwarzanie?", "Człowiek poszukuje Boga", "Pytania młodych ludzi – praktyczne odpowiedzi" (tom 1), "Czego naprawdę uczy Biblia?" czy np. czasopismo „Strażnica Zwiastująca Królestwo Jehowy”. Świadkowie Jehowy w Rosji przestali ich używać i usunęli je z miejsc swoich spotkań. Rosyjskie władze skierowały do ekspertyzy, w nieznanym szerzej "Centrum Badań Socjokulturowych" w Moskwie również Pismo Święte w Przekładzie Nowego Świata. Za ekstremistyczną rosyjskie sądy uznały również oficjalną stronę internetową jw.org, do której Rosja jako jedyny kraj na świecie uniemożliwiła dostęp na swoim terytorium. Międzynarodowi eksperci skrytykowali te działania, stwierdzając m.in., „że ani jeden z biegłych nie ma stopnia naukowego z religioznawstwa oraz że nie są oni nawet zaznajomieni z treścią publikacji Świadków. Ich ekspertyzy zawierały cytaty zaczerpnięte z informacji dostarczanych przez Centrum Ireneusza z Lyonu – radykalną prawosławną organizację znaną ze zwalczania Świadków Jehowy, jak również wielu innych religii i wyznań”.
W niektórych miastach Rosji poszczególnym świadkom Jehowy prokuratura postawiła zarzuty o charakterze administracyjnym lub kryminalnym ze względu na organizowane spotkania religijne bądź też sam udział w nich. W niektórych wypadkach byli zmuszeni wnieść skargi prawne przed Europejski Trybunał Praw Człowieka i inne instytucje międzynarodowe. Pomimo jednoznacznych orzeczeń ETPC, władze w Rosji zrobiły niewiele, by przeciwdziałać prześladowaniom i dyskryminacji Świadków Jehowy. Organy porządku publicznego w dalszym ciągu przyczyniają się do ograniczania działalności tej społeczności religijnej.
By poinformować opinię publiczną o represjach stosowanych wobec Świadków Jehowy, w dniach od 26 do 28 lutego 2010 roku około 160 tysięcy głosicieli wzięło udział w specjalnej kampanii informacyjnej. Rozpowszechnili oni ponad 12 milionów traktatów pt. "Czy to może się powtórzyć? Pytanie do obywateli Rosji", wskazujących na podobieństwa pomiędzy prześladowaniami ich w czasach komunizmu i problemami, z jakimi zmagali się w tym czasie. Ponad 50 osób rozdających traktat zostało aresztowanych za udział w tej akcji. Wiele z nich otrzymało później oficjalne przeprosiny za niesłuszne zatrzymanie przez milicję. W zorganizowanej z okazji tej kampanii konferencji prawnej w Moskwie wzięli udział członkowie Instytutu Praw Człowieka.
5 grudnia 2012 roku rosyjski Trybunał Konstytucyjny potwierdził, że związki wyznaniowe nie muszą występować do miejscowych władz o zgodę na organizowanie spotkań religijnych poza zarejestrowanymi obiektami. Sprawa dotyczyła głównie przedstawicieli Świadków Jehowy, którzy doroczne zgromadzenia organizowali w wynajętych obiektach i na prywatnych posesjach.
Moskwa.
W latach 1995–1998 prokuratura w Moskwie czterokrotnie wszczynała postępowanie karne przeciwko Świadkom Jehowy, których oskarżano o podżeganie do nietolerancji religijnej, rozbijanie rodzin, działalność antypaństwową oraz łamanie praw innych obywateli. 15 kwietnia 1999 roku Rada Ekspertów "Ministerstwa Sprawiedliwości" wydała orzeczenie stwierdzające, że "literatura religijna Świadków Jehowy nie zawiera żadnych wezwań do gwałtownych zmian fundamentu porządku konstytucyjnego lub popełnienia innych czynów sprzecznych z prawem". 29 kwietnia 1999 roku Ministerstwo Sprawiedliwości odnowiło rejestrację Centrum Administracyjnego Świadków Jehowy w Rosji. Mimo to prokuratura ponownie wniosła to samo oskarżenie z powództwa cywilnego, a sąd w Moskwie wydał wyrok pozbawiający osobowości prawnej lokalną społeczność Świadków Jehowy w stolicy. Świadkowie Jehowy wnieśli apelację do Europejskiego Trybunału Praw Człowieka.
17 lutego 2004 roku Sędziowska Komisja Ekspertów ustaliła, że publikacje tego wyznania „umacniają trwałość rodziny i małżeństwa”. Pomimo tej opinii, 26 marca Gołowinski Sąd Rejonowy w Moskwie zdelegalizował lokalną Społeczność Świadków Jehowy. Jednak moskiewscy głosiciele nadal spotykali się jawnie, również organizując kongresy na moskiewskich stadionach. Międzynarodowa Helsińska Federacja Praw Człowieka (IHF) wystosowała list otwarty do prezydenta Rosji w reakcji na wyrok moskiewskiego sądu przeciw Świadkom Jehowy. Pod podobną petycją do prezydenta, 24 sierpnia, podpisało się ponad 315 tysięcy Rosjan. 10 czerwca 2010 roku ETPC uznał, że decyzja o delegalizacji prawnego reprezentanta Świadków Jehowy była bezprawna. W wydanym orzeczeniu Trybunał uznał, że Rosja powinna podjąć kroki w celu "położenia kresu naruszeń i zadośćuczynienie, tak dalece jak to jest możliwe".
9 września 2010 roku rząd rosyjski oficjalnie zakwestionował wyrok Europejskiego Trybunału Praw Człowieka, który jednogłośnie uznał za niesłuszny zakaz działalności Świadków Jehowy w Moskwie. 13 grudnia tego samego roku Europejski Trybunał Praw Człowieka potwierdził, że zakaz działalności Świadków Jehowy w Moskwie był niezgodny z prawem. 15 lutego 2011 roku sąd rejonowy w Moskwie odrzucił wniosek stołecznej wspólnoty religijnej o ponowne rozpatrzenie swojej decyzji o zdelegalizowaniu tego wyznania w Moskwie, którą Europejski Trybunał Praw Człowieka uznał za niezgodną z prawem. 28 czerwca Moskiewski Sąd Miejski uznał orzeczenie Butyrskiego Sądu Rejonowego o odmowie ponownej rejestracji wspólnoty Świadków Jehowy w Moskwie, tym samym ignorując wyrok Europejskiego Trybunału Praw Człowieka. 27 maja 2015 roku Społeczność Świadków Jehowy w Moskwie została ponownie zarejestrowana przez Ministerstwo Sprawiedliwości Federacji Rosyjskiej po tym, jak w 2004 roku została – bezprawnie zdaniem ETPC – zdelegalizowana przez Gołowinski Sąd Rejonowy w Moskwie. Zostało też im wypłacone zadośćuczynienie. W Moskwie w 2016 roku mieszkało około 9600 głosicieli.
Taganrog.
11 września 2009 roku Sąd w Rostowie nad Donem zdelegalizował zbory Świadków Jehowy w Taganrogu, Nieklinowie i Matwiejewie-Kurganie, wydając zakaz działalności i nakazując konfiskatę mienia. Świadkowie Jehowy uznali to za naruszenie wolności religijnej i złożyli apelację w ETPC. 8 grudnia 2009 roku Sąd Najwyższy Federacji Rosyjskiej oddalił apelację zboru w Taganrogu i potwierdził wcześniejszą decyzję sądu niższej instancji o jego rozwiązaniu. 1 marca 2010 roku milicja zamknęła i zaplombowała Salę Królestwa w Taganrogu, wybudowaną przez lokalną społeczność w 2006 roku. Był to pierwszy przypadek w Rosji, gdy obiekt sakralny Świadków Jehowy został skonfiskowany przez władze.
W maju 2013 roku 16 świadków Jehowy z Taganrogu stanęło przed sądem za organizowanie, obecność i udział w zebraniach oraz za udział w służbie kaznodziejskiej. 30 lipca 2014 roku w Taganrogu 7 z 16 oskarżonych świadków Jehowy zostało skazanych w procesie karnym za praktykowanie swojej religii. 12 grudnia 2014 roku Sąd Okręgowy w Rostowie nad Donem rozpatrzył odwołanie w sprawie 16 świadków Jehowy z Taganrogu oskarżonych o prowadzenie działalności religijnej i przekazał sprawę do ponownego rozpatrzenia przez nowy skład sędziowski w Sądzie Miejskim w Taganrogu.
Ponowny proces przeciwko 16 świadkom Jehowy z Taganrogu, oskarżonym o prowadzenie działalności religijnej, toczył się w 2015 roku. 30 listopada Sąd Miejski podtrzymał swoją decyzję i skazał ich za prowadzenie działalności religijnej na kary więzienia i grzywny.
17 marca 2016 roku Sąd Okręgowy w Rostowie podtrzymał wyrok skazujący 16 świadków Jehowy za prowadzenie działalności religijnej, ale obniżył nałożone na 12 skazanych grzywny do 10 000 rubli.
jw.org w Rosji.
W lipcu 2010 roku władze miasta Komsomolsk nad Amurem we wschodniej Rosji na pewien czas zablokowały dostęp do oficjalnej, religijnej strony internetowej Świadków Jehowy, nie informując o tym właścicieli tej strony.
7 sierpnia 2013 roku Centralny Sąd Rejonowy w mieście Twer, położonym 160 km na północ od Moskwy, orzekł, że na terenie całej Federacji Rosyjskiej dostęp do serwisu internetowego Świadków Jehowy – jw.org – powinien zostać zablokowany. Postanowienie to zostało wydane bez powiadamiania o sprawie Towarzystwa Strażnica, wydawcy i reprezentanta Świadków Jehowy.
22 stycznia 2014 roku odbyła się rozprawa apelacyjna od tej decyzji przed Sądem Okręgowym w Twerze, który uchylił postanowienie sądu niższej instancji. Sąd Okręgowy po przeprowadzeniu nowego postępowania orzekł, że decyzja Sądu Rejonowego z 7 sierpnia 2013 roku była nieuzasadniona, ponieważ nie było prawnych przesłanek do zablokowania serwisu.
21 lipca 2015 roku, siedem miesięcy po orzeczeniu Sądu Najwyższego Federacji Rosyjskiej, uznającym oficjalny serwis internetowy Świadków Jehowy jw.org za ekstremistyczny, Ministerstwo Sprawiedliwości Federacji Rosyjskiej obłożyło go zakazem. Dostawcy internetu w Rosji zablokowali do niego dostęp, a propagowanie tego serwisu stało się tam przestępstwem. Rosja to jedyny na świecie kraj, w którym zdelegalizowano serwis jw.org.
Inne przykłady naruszania praw człowieka.
11 lipca 2008 roku w mieście Czechow, po raz pierwszy od rozpadu ZSRR w Rosji podpalono Salę Królestwa, a opieszałość strażaków doprowadziła do całkowitego jej spalenia. Miejscowa milicja odmówiła wszczęcia postępowania, pomimo znalezienia dowodów podpalenia. W listopadzie 2010 roku nastąpiła kolejna fala podpaleń i aktów wandalizmu wobec Sal Królestwa.
W lutym 2009 roku w całym kraju prokuratorzy prowadzili ponad 500 dochodzeń przeciwko zarejestrowanej działalności kaznodziejskiej Świadków Jehowy. Dochodziło do przerywania zebrań religijnych, konfiskaty literatury oraz rzeczy osobistych należących do uczestników zebrań. Z Rosji deportowano zagranicznych prawników reprezentujących Świadków Jehowy.
5 października 2009 roku władze rosyjskie zatrzymały publikacje religijne na granicy rosyjsko-fińskiej. W marcu 2015 roku rosyjscy urzędnicy celni rozpoczęli wstrzymywanie transportów zawierających publikacje biblijne Świadków Jehowy, mimo iż żaden nie zawierał wydawnictw figurujących na Federalnej Liście Materiałów Ekstremistycznych. 5 maja 2015 roku władze celne przejęły transport, który zawierał Pismo Święte w Przekładzie Nowego Świata w języku osetyjskim. 13 lipca rosyjscy celnicy odmówili zgody na wwóz do kraju 2013 egzemplarzy Pisma Świętego w Przekładzie Nowego Świata w języku rosyjskim. Do końca grudnia 2015 roku Urząd Celny w Wyborgu zatrzymał siedem dostaw literatury biblijnej wysyłanych z fińskiego Biura Oddziału.
W okresie od stycznia do sierpnia 2016 roku dokonano 64 rewizji domów prywatnych i Sal Królestwa, 64 zatrzymań i aresztowań oraz ogłoszono 16 wyroków skazujących za prowadzenie działalności religijnej. Naliczono ponad 60 wypadków, gdy organy porządku publicznego fabrykowały dowody, podrzucając zakazane publikacje w trakcie rewizji, jak miało to miejsce w czasie przeszukań Sal Królestwa w miastach: Bałakowo, Birobidżan, Samara, Stawropol, Piatigorsk, Niezłobnaja, Sewastopol, Dzierżyńsk, Nowosybirsk, Woroneż oraz Tuła. 12 października 2016 roku na posiedzeniu Twerskiego Sądu Rejonowego w Moskwie sędzia nie dopuściła w charakterze dowodów zeznań ani nagrań ukazujących nielegalne działania niektórych przedstawicieli władz. 28 lipca 2016 roku, w czasie zebrania zborowego Świadków Jehowy w Salach Królestwa w miastach Pietrozawodsk i Kostomuksza, służby bezpieczeństwa (policja, OMON, FSB) uzbrojone w broń automatyczną aresztowały uczestników tego zebrania i podrzuciły materiały, które figurują na "Federalnej Liście Materiałów Ekstremistycznych". Podobną akcję przeprowadzono 18 grudnia 2016 roku w Sali Królestwa w Smoleńsku. Celem tych akcji było zebranie dowodów uzasadniających ewentualną delegalizację tych zborów.
25 maja 2017 w mieście Orzeł uzbrojeni policjanci i funkcjonariusze Federalnej Służby Bezpieczeństwa (FSB) przerwali cotygodniowe zebranie religijne Świadków Jehowy, dokonali przeszukań czterech domów miejscowych głosicieli i aresztowań, w tym obywatela Danii – Dennisa Christensena. 29 maja Sąd Miejski odrzucił odwołanie wobec decyzji o dwumiesięcznym areszcie dla Christensena, a areszt tymczasowy był czterokrotnie przedłużany, aż do 1 sierpnia 2018 roku. Uważa się, że jest on pierwszym aresztowanym za praktykowanie religii i czytanie Biblii od czasów upadku ZSRR. Prokurator postawił mu zarzut organizowania działalności związku religijnego uznanego za ekstremistyczny, za co grozi mu kara do 10 lat pozbawienia wolności. 28 września 2017 roku Sąd Apelacyjny odmówił zastąpienia aresztu na areszt domowy, pomimo oficjalnych gwarancji Ambasady Królestwa Danii. Prawnicy reprezentujący Dennisa Christensena złożyli skargę do Europejskiego Trybunału Praw Człowieka (ETPC). 4 września 2017 roku Trybunał rozpoczął jej rozpatrywanie, przesyłając do Rosji oficjalne zapytania w sprawie pogwałcenia praw aresztowanego. 26 lutego 2018 roku przed Sądem Rejonowym w Orle rozpoczęła się rozprawa karna wytoczona Dennisowi Christensenowi. 6 lutego 2019 roku Żeleznodorożny Sąd Okręgowy w Orle uznał Dennisa Christensena za winnego i skazał na 6 lat pozbawienia wolności. 21 lipca 2017 roku moskiewskie Stowarzyszenie Memoriał przyznało mu status więźnia politycznego. 20 czerwca 2018 roku rosyjska Rada do spraw Praw Człowieka zwróciła się do Prokuratury Generalnej o przyjrzenie się kwestii zgodności z prawem prześladowań Świadków Jehowy. 26 września 2018 amerykańska Komisja do spraw Międzynarodowej Wolności Religijnej formalnie uznała go za „więźnia sumienia”.
W okresie od kwietnia do maja 2017 roku zdarzyło się ponad 40 aktów wandalizmu wobec Sal Królestwa (m.in. w Aczyńsku, Gukowie, Petersburgu, Iżewsku, Kaliningradzie, Lucino, Nowochopiorsku, Penzie, Nowomoskowsku i Żeszarcie) i domów świadków Jehowy. Odnotowano co najmniej sześć przypadków, w których policja przerwała spotkania religijne Świadków Jehowy. W szkołach nasiliło się również wywieranie presji na ich dzieci, by postępowały one wbrew swoim przekonaniom religijnym, pomimo tego, że obowiązujące prawo rosyjskie stwierdza, że rodzice mają prawo pierwszeństwa do szkoleń i edukacji swoich dzieci przed wszystkimi innymi. Natomiast Kodeks Rodzinny nakłada na nich obowiązek dbania o „duchowy i moralny rozwój swoich dzieci”. Świadkowie Jehowy są zwalniani z pracy – głównie z sektora publicznego – z powodu przynależności religijnej. Dochodzi też do pobić oraz zatrzymań.
4 maja prokuratura skierowała ostrzeżenie do przewodniczącego lokalnej organizacji religijnej w Krymsku, informując o odpowiedzialności karnej za organizowanie zebrań religijnych. Podobne ostrzeżenia otrzymało co najmniej pięć innych lokalnych organizacji religijnych.
16 maja 2017 roku w sądzie w Prochładnym rozpoczął się proces za zamkniętymi drzwiami przeciwko Arkadijowi Akopjanowi, oskarżonemu o rozpowszechnianie publikacji religijnych i publiczne głoszenie. Wcześniej zwrócił się on do Komitetu Śledczego Rosji z prośbą o ściganie tych, którzy przedstawili fałszywe dowody, leżące u podstaw zarzutów. Podobna rozprawa toczy się przed sądem w mieście Siergijew Posad przeciwko Wiaczesławowi Stiepanowowi i Andriejowi Siwakowi, które zostało wszczęte w kwietniu 2013 roku. Agenci służb bezpieczeństwa ukrytą kamerą sfilmowali ich przemówienia i przekazali je do analizy ekspertowi, nauczycielce matematyki N. Kriukowej. W ich słowach N. Kriukowa „odkryła oznaki ekstremizmu”. Wniosek ten został jednak obalony. Sąd Okręgowy w Moskwie zwrócił sprawę do sądu pierwszej instancji, który 21 czerwca 2017 roku ich uniewinnił.
9 czerwca 2017 roku komisja wojskowa na Krymie zażądała, żeby rekrut – świadek Jehowy przedstawił dokument wyrzeczenia się swojej wiary oraz przejścia do innej religii. Komisja stwierdziła, że prawo do odbywania zastępczej służby cywilnej będzie przyznawane tylko pod warunkiem zrzeczenia się swoich przekonań religijnych, a niezastosowanie się do tego spowoduje proces sądowy. Zalecenie to jest sprzeczne z Konstytucją Federacji Rosyjskiej, która stwierdza, że ze względu na przekonania religijne obywatel ma prawo do zastępczej służby cywilnej.
6 września 2017 roku w Soczi policja zatrzymała dwóch spacerujących świadków Jehowy. Jeden z nich, Siergiej Isajew, został aresztowany na 10 dni. 20 września 2017 roku funkcjonariusze organów ścigania dokonali przeszukań co najmniej dwóch domów świadków Jehowy w Bugulmie.
Heiner Bielefeldt, przedstawiciel ONZ ds. wolności religijnej, negatywnie ocenił sytuację w Rosji. Sprawozdanie 113. sesji Organizacji Narodów Zjednoczonych stwierdziło, że przeciwko Świadkom Jehowy sądy niewłaściwie powołują się na nową ustawę "O przeciwdziałaniu działalności ekstremistycznej". W 2015 roku Komitet Praw Człowieka ONZ ponownie zwrócił Rosji uwagę na swoje zalecenia z lat 2003 i 2009, by „niezwłocznie dokonała korekty ustawy federalnej dotyczącej zwalczania działalności ekstremistycznej”. Miała w niej jasno sprecyzować definicję "działalności ekstremistycznej" jako działania mającego związek z przemocą lub nienawiścią, a także jednoznacznie określić, na jakiej podstawie materiały mogą zostać zaklasyfikowane jako ekstremistyczne. Ponadto Rosja „ma poczynić wszelkie niezbędne kroki, by zapobiec nadużywaniu wspomnianej ustawy oraz zrewidować federalną listę materiałów ekstremistycznych”.
ETPC.
Świadkowie Jehowy złożyli ponad 40 wniosków do Europejskiego Trybunału Praw Człowieka w celu dochodzenia zadośćuczynienia za naruszenie praw człowieka przez władze rosyjskie. Większość z nich dotyczy podobnych naruszeń praw człowieka i są one rozpatrywane w jednym postępowaniu.
W zakończonych postępowaniach Europejski Trybunał Praw Człowieka czterokrotnie orzekał na korzyść Świadków Jehowy. 11 stycznia 2007 roku w sprawie "Kuzniecow i inni przeciw Rosji" Trybunał orzekł, że Rosja naruszyła Konwencję Praw Człowieka, gdy lokalne władze nielegalnie przerwały spotkanie niesłyszących Świadków Jehowy w Czelabińsku. 22 listopada 2010 roku w sprawie "Świadkowie Jehowy w Moskwie przeciw Rosji" ETPC stwierdził, że likwidacja i zakaz działalności osoby prawnej reprezentującej Świadków Jehowy w Moskwie wydany przez moskiewską prokuraturę był bezprawny. 7 października 2013 roku w sprawie "Awilkina i inni przeciw Rosji" Trybunał orzekł, że Rosja naruszyła prawo do prywatności, gdy prokuraturze w Petersburgu na żądanie ujawniono poufne informacje medyczne. 26 czerwca 2014 roku w sprawie "Krupko i inni przeciw Rosji" Trybunał stwierdził, że władze nie mogą przerwać i zakończyć publicznego zgromadzenia, nawet jeśli nie zostały stosownie powiadomione o jego przeprowadzeniu, o ile jego uczestnicy nie stanowią zagrożenia dla porządku publicznego.
1 grudnia 2017 roku ETPC uznał skargę Świadków Jehowy i zdecydował się na jej priorytetowe rozpatrzenie. Do 23 marca 2018 roku nakazał Federacji Rosyjskiej przedstawić jej stanowisko w sprawie zawarcia porozumienia i złożenia wszelkich propozycji. Skarga "Centrum Administracyjne Świadków Jehowy w Rosji i Kalin przeciw Federacji Rosyjskiej" (nr 1018817) skierowana jest do ETPC w związku z decyzją rosyjskiego Sądu Najwyższego z 20 kwietnia 2017 roku dotyczącą likwidacji wszystkich 396 lokalnych organizacji reprezentujących Świadków Jehowy w Rosji i zakazu ich działalności z przyczyn przewidzianych w ustawie antyekstremistycznej.
Delegalizacja w 2017 roku i jej następstwa.
20 kwietnia 2017 roku, po kilkunastu latach stopniowego ograniczania działalności Świadków Jehowy, rosyjski Sąd Najwyższy zdelegalizował Centrum Administracyjne Świadków Jehowy w Rosji oraz uznał wszystkie prawnie zarejestrowane lokalne organizacje religijne (LRO), którymi posługują się Świadkowie Jehowy, za organizacje „ekstremistyczne”. Wyrok ten został podtrzymany przez Sąd Najwyższy 17 lipca 2017 roku, co w praktyce oznacza zakaz działalności na terenie Rosji.
Zgodnie z oświadczeniem rządu Federacji Rosyjskiej przesłanego do Europejskiego Trybunału Praw Człowieka jako odpowiedź na skargę Świadków Jehowy dotyczącą wprowadzenia zakazu dla jednostek prawnych, „orzeczenie Sądu Najwyższego Federacji Rosyjskiej z dnia 20 kwietnia 2017 roku oraz apelacyjna decyzja Izby Odwoławczej Sądu Najwyższego Federacji Rosyjskiej z dnia 17 lipca 2017 roku nie zawierają oceny wyznania Świadków Jehowy i nie zawierają żadnych ograniczeń ani zakazu indywidualnego praktykowania powyższych nauk”. Pomimo tego zapewnienia organy państwowe w Rosji nadal prześladują pojedynczych wyznawców.
17 sierpnia 2017 roku Sąd Miejski w rosyjskim mieście Wyborg obłożył zakazem Pismo Święte w Przekładzie Nowego Świata na terenie Rosji. Choć prawo Rosji nie zezwala na objęcie zakazem rozpowszechniania Biblii, to powołani przez sąd biegli uznali, że to tłumaczenie nie jest Biblią. Świadkowie Jehowy złożyli odwołanie od tego wyroku. 20 grudnia 2017 roku Leningradzki Sąd Okręgowy podtrzymał wyrok i uznał Pismo Święte w Przekładzie Nowego Świata za materiał „ekstremistyczny”.
Do marca 2023 roku przeprowadzono 1934 rewizje w mieszkaniach (489 w 2019 roku, 477 w 2020 roku, 382 w 2021 roku, 200 w 2022 roku). Do marca 2023 roku postępowanie karne wytoczono przeciw 702 osobom (w wieku od 20 do 91 lat). 105 członków wyznania otrzymało wyroki bezwzględnego pozbawienia wolności, ponad 30 ukarano grzywną, a 173 osoby uznano za winne i skazano na karę pozbawienia wolności w zawieszeniu, co oznacza, że jeśli sędzia uzna, że skazany złamał warunki zawieszenia, sąd może zarządzić odbycie orzeczonej kary. Pozostałe sprawy są w toku.
Sytuacja Świadków Jehowy w Rosji od 2017 roku.
W 2013 roku grupa 63 kontrolerów weszła bez uprzedzenia do Centrum Administracyjnego Świadków Jehowy w Sołniecznoje niedaleko Petersburga. Podczas przeszukania obiektów nie znaleźli niczego nielegalnego. Działania te potępiły rosyjskie organizacje broniące praw człowieka. 16 stycznia 2017 roku Sąd Miejski w Moskwie odrzucił odwołanie Świadków Jehowy od decyzji o zgodności z prawem ostrzeżenia wystosowanego przez Prokuraturę Generalną pod adresem ich Centrum Administracyjnego w Rosji w dniu 2 marca 2016 roku. Orzeczenie to podtrzymało wyrok Twerskiego Sądu Rejonowego w Moskwie z 12 października 2016 roku wydany na korzyść Prokuratury Generalnej. 7 grudnia 2017 roku Sestrorecki Sąd Rejonowy orzekł konfiskatę obiektów Centrum Administracyjnego Świadków Jehowy. Sąd anulował 17-letnią umowę zawartą między biurem krajowym Świadków Jehowy w Rosji a Pensylwańskim Towarzystwem Biblijnym i Traktatowym – Strażnica. Od tego wyroku złożono odwołanie do sądu apelacyjnego. 3 maja 2018 roku Sąd Miejski w Petersburgu podtrzymał orzeczenie z 7 grudnia, co pozwoliło władzom Rosji na zajęcie 14 nieruchomości należących do kompleksu Centrum Administracyjnego Świadków Jehowy w Rosji. Wyrok ten jest objęty wcześniej złożoną skargą do ETPC. ETPC poinformował władze Rosji, że skarga zostanie potraktowana priorytetowo. Ponadto władze stopniowo przejęły 131 nieruchomości będących własnością Świadków Jehowy, a kolejnych 60 obiektów ma zostać skonfiskowanych. 43 przejęte nieruchomości były własnością zagranicznych jednostek prawnych z Austrii, Danii, Finlandii, Hiszpanii, Holandii, Norwegii, Portugalii, Szwecji i Stanów Zjednoczonych.
W maju 2016 roku Świadkowie Jehowy posiadali 406 zarejestrowanych LRO, w tym 22 na Krymie. Do tego czasu siedem lokalnych wspólnot Świadków Jehowy zostało zdelegalizowanych przez rosyjskie sądy, m.in. w Samarze, Abińsku (w sprawach tych toczą się postępowania sądowe) oraz Biełgorodzie, Starym Oskole, Eliście i Orle. 9 lutego 2017 roku Sąd Najwyższy Federacji Rosyjskiej zarządził likwidację lokalnej organizacji religijnej Świadków Jehowy w Birobidżanie. Podtrzymał tym samym wyrok sądu niższej instancji, który uznał, że organizacja ta ma charakter ekstremistyczny, i obłożył zakazem prowadzoną przez nią działalność. Według Świadków Jehowy orzeczenie zostało oparte na sfabrykowanych dowodach poprzez wykorzystanie podrzuconych zakazanych publikacji. Wyrok ten oparto na wydarzeniach ze stycznia 2016 roku, gdy zamaskowani antyterroryści przerwali zebranie religijne i podłożyli zakazane publikacje pod krzesłem w obecności uczestników spotkania.
15 marca 2017 roku Sąd Najwyższy Federacji Rosyjskiej na swojej oficjalnej stronie internetowej zamieścił informację, że Ministerstwo Sprawiedliwości złożyło wniosek „o uznanie organizacji religijnej i Centrum Administracyjnego Świadków Jehowy za ekstremistyczne, nałożenie zakazu prowadzenia przez nie działalności oraz o ich likwidację”. O wniosku nie powiadomiono Świadków Jehowy. Skutkiem tego wniosku może być utrata nieruchomości, w których odbywają się zebrania religijne, oraz budynków Centrum Administracyjnego, a także likwidacja blisko 400 jednostek prawnych, którymi posługują się Świadkowie Jehowy. Wprowadzenie zakazu mogłoby być podstawą do oskarżeń poszczególnych głosicieli o przestępstwo ze względu na udział w zebraniach religijnych lub prowadzenie działalności kaznodziejskiej. Sąd Najwyższy rozpoczął rozpatrywanie wniosku w dniu 5 kwietnia 2017 roku.
W obliczu zagrożenia przez wprowadzenie zakazu działalności Świadkowie Jehowy przygotowali ogólnoświatową kampanię pisania listów do prezydenta, premiera i najwyższych władz Federacji Rosyjskiej. W ten sposób Ciało Kierownicze Świadków Jehowy zwróciło uwagę władz i opinii publicznej na zrównanie pokojowej działalności organizacji religijnej z działalnością ekstremistyczną. Podobną kampanię w obronie współwyznawców w Rosji przeprowadzono blisko 20 lat wcześniej. Szacuje się, że do władz rosyjskich wysłano około 48 milionów listów ze wszystkich krajów świata.
Komisja ds. Bezpieczeństwa i Współpracy w Europie potępiła działania prawne wytoczone przeciwko Świadkom Jehowy i wezwała władze rosyjskie do natychmiastowego zaprzestania prześladowań religijnych. Działania te potępili również specjalni sprawozdawcy Organizacji Narodów Zjednoczonych, Theodora Bakoyannis i Liliane Maury Pasquier, współsprawozdawczynie Komitetu Monitorującego Zgromadzenia Parlamentarnego Rady Europy [PACE] dla Federacji Rosyjskiej, Roger Wicker, przewodniczący amerykańskiej Komisji do spraw Bezpieczeństwa i Współpracy w Europie, Europejska Służba Działań Zewnętrznych, przedstawiciel OBWE do spraw zwalczania rasizmu, ksenofobii i dyskryminacji, Biuro Instytucji Demokratycznych i Praw Człowieka, OBWE oraz obrońcy praw człowieka i wolności religijnej, m.in. Ludmiła Aleksiejewa, Heiner Bielefeldt, Massimo Introvigne. 5 kwietnia 2017 roku Unia Europejska na 1283. posiedzeniu Komitetu Ministrów Rady Europy wezwała władze rosyjskie do zagwarantowania Świadkom Jehowy w Rosji możliwości korzystania z prawa do wolności myśli, sumienia i religii oraz prawa do wolności zgromadzeń i zrzeszania się bez dalszej interwencji – praw, które gwarantuje Konstytucja Federacji Rosyjskiej. Wezwały też władze rosyjskie do działań zgodnych z umowami międzynarodowymi, w tym Europejskiej Konwencji Praw Człowieka, a także międzynarodowych standardów praw człowieka.
20 kwietnia 2017 roku, po sześciu dniach procesowych, Sąd Najwyższy Federacji Rosyjskiej uznał organizację Świadków Jehowy w Rosji za ekstremistyczną i wprowadził nakaz rozwiązania Centrum Administracyjnego w Rosji oraz 395 Lokalnych Organizacji Religijnych, jakimi posługują się Świadkowie Jehowy w Rosji, a także przepadek ich mienia na rzecz Federacji Rosyjskiej. Od tej decyzji Świadkowie Jehowy wnieśli apelację, a Ciało Kierownicze wysłało do Moskwy 20 delegatów z 18 krajów, z trzech kontynentów, aby współwyznawcy w Rosji odczuli wsparcie z różnych części świata. Delegaci ci odwiedzili w Moskwie 21 ambasad, by przekazać ścisłe informacje o negatywnych skutkach ataku rosyjskich władz na Świadków Jehowy w Rosji. Kilkanaście ambasad wysłało na 8-godzinną rozprawę swoich przedstawicieli. 17 lipca złożona apelacja została negatywnie rozpatrzona przez zespół składający się z trzech sędziów Sądu Najwyższego. Świadkowie Jehowy zapowiedzieli odwołanie się do Europejskiego Trybunału Praw Człowieka, Komitetu Praw Człowieka ONZ i innych organizacji międzynarodowych.
Orzeczenie sądu potępiły organizacje broniące praw człowieka i wolności religijnej, Biuro Instytucji Demokratycznych i Praw Człowieka, Amnesty International, Human Rights Watch, a także m.in. Unia Europejska, rządy niektórych państw (m.in. Niemiec, Wielkiej Brytanii i Stanów Zjednoczonych), naukowcy (m.in. Pawieł Polan), sekretarz generalny Konferencji Katolickiego Episkopatu Rosji oraz inne międzynarodowe organizacje pozarządowe. 2 maja 2017 roku na spotkaniu Angeli Merkel z Władimirem Putinem w Soczi kanclerz Niemiec zaapelowała do prezydenta Rosji, aby wpłynął na ochronę praw mniejszości m.in. w kontekście decyzji Sądu Najwyższego, delegalizującego działalność Świadków Jehowy w Rosji. 19 lipca 2017 roku Europejska Służba Działań Zewnętrznych wezwała Rosję do przywrócenia Świadkom Jehowy możliwości „pokojowego korzystania z wolności zgromadzeń”. Również Departament Stanu Stanów Zjednoczonych wezwał Federację Rosyjską do zniesienia zakazu działalności Świadków Jehowy. 20 lipca 2017 roku Stała Rada OBWE przyjęła oświadczenie wydane przez Unię Europejską. Wezwano w nim Rosję, by umożliwiła Świadkom Jehowy „pokojowe korzystanie z prawa do zgromadzania się bez ingerencji ze strony państwa, zagwarantowane przez konstytucję Federacji Rosyjskiej, umowy międzynarodowe, których Rosja jest sygnatariuszem, oraz międzynarodowe standardy praw człowieka”. Oświadczenie to zostało jednogłośnie przyjęte w Wiedniu przez wszystkie 28 państw członkowskich Unii Europejskiej. Zaakceptowały je również inne kraje spoza Unii Europejskiej, takie jak Australia, Kanada i Norwegia. Oświadczenia krytykujące decyzję sądu z 17 lipca 2017 roku wydały również m.in. Biuro Spraw Zagranicznych oraz Wspólnoty (Wielka Brytania), Europejska Służba Działań Zewnętrznych, amerykańska Komisja do spraw Międzynarodowej Wolności Religijnej, Departament Współpracy Międzypaństwowej z Rosją, Azją Centralną i Krajami Partnerstwa Wschodniego Ministerstwa Spraw Zagranicznych Niemiec. 25 sierpnia 2017 roku Komitet ds. Likwidacji Dyskryminacji Rasowej ONZ wezwał Rosję do zniesienia listy materiałów ekstremistycznych, która jest wykorzystywana do dyskryminacji grup społecznych. 13 września 2017 roku organizacje praw człowieka: Prawa Człowieka bez Granic (HRWF) oraz Forum for Religious Freedom – Europe (FOREF) wystosowały wezwanie do delegacji biorących udział w konferencji OBWE w Warszawie. W apelu wezwano państwa członkowskie OBWE do wzmocnienia głosu sprzeciwu wobec zakazu działalności Świadków Jehowy w Rosji oraz wezwania Rosji do natychmiastowego zwolnienia z aresztu Dennisa Christensena.
11 września 2017 roku Świadkowie Jehowy złożyli zażalenie na decyzję Sądu Najwyższego o zlikwidowaniu i zakazie działalności wszystkich zarejestrowanych lokalnych organizacji religijnych (LRO) Świadków Jehowy w Rosji. Skarga musi być rozpatrzona przez Prezydium Sądu Najwyższego Rosji w terminie trzech miesięcy. 9 października 2017 roku Świadkowie Jehowy złożyli skargę Rzecznikowi Praw Obywatelskich na decyzję Sądu Najwyższego Rosji. Zwrócili w niej uwagę na narastającą falę naruszeń praw człowieka, które nastąpiły po wydaniu orzeczenia sądu, wzrost agresji i aktów wandalizmu wobec wierzących, inwigilację (w tym małoletnich), odmowę świadczenia alternatywnej służby cywilnej, dyskryminację w miejscach pracy oraz aresztowania.
14 grudnia 2017 roku 40 przedstawicieli rosyjskich władz wtargnęło do Sali Zgromadzeń Świadków Jehowy w Petersburgu, mogącej pomieścić na spotkaniach religijnych 1500 osób. Odgrodzono cały teren i przejęto nad nim kontrolę, postanawiając przenieść prawa własności na pobliskie centrum medyczne. W związku z tymi działaniami Świadkowie Jehowy wnieśli skargi do Europejskiego Trybunału Praw Człowieka oraz do Komitetu Praw Człowieka ONZ.
Zaledwie kilka godzin po ogłoszeniu 20 kwietnia wyroku Sądu Najwyższego w Petersburgu dokonano aktu wandalizmu miejscowej Sali Zgromadzeń. Podobne sytuacje miały miejsce w stosunku do Sal Królestwa i prywatnych domów Świadków Jehowy w obwodzie kaliningradzkim, Moskwie, Penzie, Rostowie, Petersburgu, Jekaterynburgu, Woroneżu i Krasnojarsku. 24 maja 2017 roku w miejscowości Żeszart w Republice Komi doszło do podpalenia i poważnego uszkodzenia budynku, w którym Świadkowie Jehowy organizowali wcześniej swoje spotkania. Doszło też do pierwszych masowych zatrzymań. 25 maja 2017 roku w Orle policja przerwała pokojowe spotkanie religijne i razem z obywatelami Rosji aresztowała obywatela Danii, Dennis Christensena.
26 sierpnia 2017 roku uzbrojeni policjanci otoczyli 18 Świadków Jehowy, którzy biwakowali nad jeziorem niedaleko Nieftiekumska. Zostali aresztowani. Później policja śledziła wielu Świadków Jehowy w Nieftiekumsku i przeszukiwała ich domy.
2018.
Szczególnie od stycznia 2018 roku działalnością religijną Świadków Jehowy zajmują się organy ścigania. Od 10 kwietnia w 16 rosyjskich miejscowościach: Biełgorod, Chabarowsk, Kemerowo, Magadan, Murmańsk, Nabierieżnyje Czełny, Orzeł, Orenburg, Perm, Polarnyj, Psków, Władywostok, Saratów, Szuja (20 kwietnia), Tomsk i Ufa funkcjonariusze policji, w tym zamaskowani i z bronią automatyczną, przeprowadzili akcje przeciw Świadkom Jehowy. W wyniku tych akcji aresztowano 20 mężczyzn, którym za udział w spotkaniach religijnych grozi kara od 2 do 10 lat więzienia. Świadkom Jehowy stawiano fałszywy zarzut „brania udziału w działalności organizacji ekstremistycznej”. W miastach tych przeciw ponad 40 Świadkom Jehowy wszczęto śledztwa kryminalne. Oprócz tych akcji, wymierzonych w osoby dorosłe, władze rosyjskie w listopadzie 2017 roku oznajmiły, że państwo rosyjskie może odbierać Świadkom Jehowy ich dzieci w celu „resocjalizacji”.
10 maja delegatura Unii Europejskiej przy Organizacji Bezpieczeństwa i Współpracy w Europie wydała oświadczenie w sprawie sytuacji Świadków Jehowy w Rosji. Wyrażono w nim głębokie zaniepokojenie rosnącym prześladowaniem Świadków Jehowy w Rosji. Wykazano też, że rząd rosyjski – chociaż twierdził, iż likwidacja osób prawnych reprezentujących Świadków Jehowy (LRO) nie będzie miała wpływu na indywidualne praktykowanie swojej wiary przez członków wyznania – doprowadził jednak do wszczęcia spraw karnych przeciw poszczególnym wierzącym. UE wyraziła niezadowolenie aresztowaniami członków społeczności Świadków Jehowy. Rząd rosyjski przejął kompleks Centrum Administracyjnego Świadków Jehowy oraz 90–100 obiektów służących jako miejsca zebrań (w 100 dalszych przypadkach toczą się postępowania sądowe). Wobec wiernych służby nasiliły stosowanie nalotów policyjnych na prywatne domy i na miejsca wielbienia, przeprowadzanie arbitralnych zatrzymań oraz zastraszanie członków wyznania. Oświadczenie przyjęło również 9 innych krajów europejskich. Tego samego dnia delegatura Stanów Zjednoczonych przy OBWE wyraziła zaniepokojenie kolejnymi doniesieniami o nękaniu grup wyznaniowych. Zwrócono uwagę na fakt, że działalność pokojowego związku wyznaniowego władze określają jako „ekstremistyczną”, stosując ustawę „anty-ekstremistyczną” w celu ograniczenia korzystania z wolności religijnej.
16 maja dokonano przeszukań w 19 domach w obwodzie orenburskim. 17 maja 150 funkcjonariuszy organów bezpieczeństwa przeprowadziło w Birobidżanie w Żydowskim Obwodzie Autonomicznym operację o kryptonimie „Dzień Sądu”, podczas której przeszukano 22 mieszkania Świadków Jehowy. Od tamtej pory wysunięto zarzuty karne przeciwko 22 osobom, mężczyznom i kobietom. 27 maja funkcjonariusze służby bezpieczeństwa przeszukali mieszkania 10 Świadków Jehowy w Nabierieżnych Czełnach w Tatarstanie. Czterej mężczyźni zostali osadzeni w areszcie śledczym. Każdy z nich spędził tam ponad 160 dni, potem zastosowano wobec nich areszt domowy.
7 czerwca żony uwięzionych członków zborów skierowały list otwarty do Michaiła Fiedotowa, przewodniczącego Rady Federacji Rosyjskiej ds. Rozwoju Społeczeństwa Obywatelskiego i Praw Człowieka, doradcy Władimira Putina. W liście tym przedstawiły sytuację Świadków Jehowy w Rosji oraz rażące przykłady systemowego łamania praw człowieka zagwarantowanych w konstytucji Rosji. W reakcji na list i masowe prześladowania członków społeczności Świadków Jehowy, 20 czerwca Rada Praw Człowieka skierowała pismo do Biura Prokuratury Generalnej Rosji w sprawie sprawdzenia legalności podjętych przez nią działań oraz ważności stosowania represyjnych aresztowań wobec członków społeczności Świadków Jehowy. 19 czerwca ponad 60 rosyjskich obrońców praw człowieka, dziennikarzy i działaczy społecznych wystosowało apel o zaprzestanie prześladowań Świadków Jehowy w Rosji. 12 czerwca doszło do rewizji i aresztowań w Saratowie. Do 19 czerwca władze rosyjskie uwięziły 23 członków wyznania, przeciw którym wszczęto śledztwa kryminalne; dwie dalsze osoby nadal przebywają w aresztach domowych.
3 lipca funkcjonariusze Federalnej Służby Bezpieczeństwa (FSB) zatrzymali Andrieja Stupnikowa na krasnojarskim lotnisku międzynarodowym. 6 lipca została aresztowana pierwsza kobieta. 19 lipca zamaskowani policjanci wtargnęli do trzech domów Świadków Jehowy we wsi Razdolnoje (Kraj Nadmorski). Do aresztu trafiło 10 osób, w tym Grigorij Bubnow, przeciw któremu wszczęto śledztwo. Prokuratura zażądała dla niego 7 lat pozbawienia wolności. 20 lipca przeszukano mieszkania w Błagowieszczeńsku. 22 lipca funkcjonariusze FSB wdarli się do ośmiu domów Świadków Jehowy w mieście Bieriozowskij, dwie osoby zostały aresztowane.
Na początku sierpnia w więzieniach przebywało 27 osób. Do tego czasu za działalność religijną uwięziono lub zatrzymano w areszcie domowym ponad 40 osób.
17 września Federalna Służba Bezpieczeństwa i inne służby dokonały w Kraju Permskim przeszukiwań 10 domów, 5 osób zostało aresztowanych.
26 września przebywający od półtora roku w więzieniu Dennis Christensen został przez Amerykańską Komisję ds. Międzynarodowej Wolności Religijnej ( – USCIRF) wpisany na listę więźniów sumienia odbywających karę za swoje wierzenia.
W październiku lokalna policja i służby federalne wtargnęły do ponad 30 domów w zachodniej Rosji (obwody smoleński, kirowski i Republika Baszkortostanu). Sześciu mężczyzn i dwie kobiety zostało aresztowanych i umieszczono ich w areszcie śledczym. W aresztach przebywało 25 wyznawców, a 18 innych osób umieszczono w areszcie domowym.
7 listopada dokonano rewizji w Krasnojarsku. 10 listopada Funkcjonariusze przerwali spotkanie towarzyskie w kawiarni w Chabarowsku, w której znajdowało się 55 osób, wszyscy zostali zatrzymani, a sześciorgu wytoczono sprawę karną. 16 listopada około 200 funkcjonariuszy rosyjskiej służby bezpieczeństwa (FSB) wtargnęło do ośmiu domów należących do Świadków Jehowy na Krymie. Siergiej Fiłatow jest pierwszym Świadkiem Jehowy na Krymie, który został oskarżony na podstawie rosyjskich przepisów o przeciwdziałaniu ekstremizmowi. 21 listopada przeprowadzono 9 rewizji w Kraju Stawropolskim, 23 listopada przeprowadzono rewizje w obwodzie murmańskim, a 25 listopada w miejscowości Spask Dalni.
2 grudnia w Kraju Kamczackim uzbrojeni i zamaskowani policjanci wtargnęli do mieszkania, w którym przebywali podejrzani o czytanie Biblii. Była to przynajmniej trzecia sprawa karna na Kamczatce przeciwko podejrzanym o praktykowanie religii Świadków Jehowy.
2019.
20 stycznia służby bezpieczeństwa wtargnęły do co najmniej 11 domów osób na Sachalinie podejrzanych o przynależność do Świadków Jehowy.
31 stycznia Helsińska Fundacja Praw Człowieka razem z członkami Platformy Solidarności Obywatelskiej „wezwała społeczność międzynarodową do podjęcia niezwłocznych działań mających na celu zatrzymanie prześladowań Świadków Jehowy w Rosji oraz potępienie przyjęcia i zastosowania przez władze rosyjskie „antyterrorystycznych i anty-ekstremistycznych” przepisów prawnych niezgodnych z międzynarodowymi standardami oraz prawami człowieka”.
6 lutego Żeleznodorożny Sąd Okręgowy w Orle skazał Dennisa Christensena (przebywającego od maja 2017 roku w areszcie) na sześć lat więzienia za pokojowe praktykowanie swojej religii (odbywanie kary więzienia zakończył 24 maja 2022 roku). W tym samym dniu w Sarańsku funkcjonariusze FSB przeprowadzili co najmniej 20 przeszukań, w Uraju – 8, a także w Kemerowie oraz w mieście Spask Dalni. 8 lutego funkcjonariusze Federalnej Służby Bezpieczeństwa (FSB) wtargnęli do domów w Uraju. 15 lutego w Surgucie po przeszukaniu przez służby bezpieczeństwa, 7 osób zostało pobitych i torturowanych m.in. przez rażenie prądem. 25 lutego w imieniu Siergieja Łoginowa (jednego z torturowanych) została złożona skarga w trybie pilnym do ETPC. 18 lutego przeprowadzono rewizje w Archangielsku.
17 marca funkcjonariusze FSB wtargnęli do wielu domów w Łuczegorsku w Kraju Nadmorskim i aresztowały dwóch Świadków Jehowy. 21 marca przeprowadzono rewizje w Zieji, 26 marca w Jemanżelinsku, w Czelabińsku oraz w 12 domach Świadków Jehowy w Kirowie.
19 kwietnia w Minusińsku żołnierze oraz funkcjonariusze miejskiego Komitetu Śledczego i FSB wtargnęli do mieszkań sześciu rodzin Świadków Jehowy oraz w Szarypowie, a 25 kwietnia do mieszkań Świadków Jehowy w Smoleńsku.
16 maja dokonano przeszukań w Wołogdzie, a 22 maja w Rostowie nad Donem.
1 czerwca dokonano przeszukań 13 domów i aresztowano czworo Świadków Jehowy w Dagestanie. 12 czerwca Grupa Robocza do spraw Bezprawnych Zatrzymań przy ONZ – orzekła, że aresztowanie 29 maja 2018 roku przez władze rosyjskie Dmitrija Michajłowa było oznaką „dyskryminacji na tle religijnym” i tym samym stanowiło naruszenie prawa międzynarodowego. Rosja została wezwana do wycofania postawionych mu zarzutów. W czerwcu doszło do rewizji w Rostowie nad Donem.
11 lipca dokonano rewizji w Niżnym Nowogrodzie, 16 i 17 lipca przeszukano 35 domów Świadków Jehowy w obwodzie niżnonowogrodzkim, 22 lipca w Kemerowie, a 31 lipca 15 mieszkań i miejsc pracy Świadków Jehowy w Kondopodze i Pietrozawodsku.
7 sierpnia członkowie Prezydenckiej Rady ds. Rozwoju Społeczeństwa Obywatelskiego i Praw Człowieka, Andriej Babuszkin i Maria Bolszakowa sprawdzili warunki przetrzymywania m.in. Dennisa Christensena, po podrzuceniu mu przez służbę więzienną noża do celi. Kierownictwo kolonii karnej, bezskutecznie próbowało zabronić Dennisowi Christensenowi rozmawiania z kolegami z celi na temat Biblii, chociaż nie zabrania tego regulamin kolonii. Christensen powoływał się na swoje konstytucyjne prawo do wolności wyznania. 14 sierpnia Michaił Fiedotow, przewodniczący tej rady, spotkał się w Surgucie z torturowanymi, ich rodzinami i przedstawicielami władz i organów śledczych.
Od 9 października 2018 roku do 3 września 2019 roku w izolatce aresztu śledczego przebywał drugi obywatel Unii Europejskiej, Andrzej Oniszczuk, obywatel Polski. Wszczęto przeciwko niemu śledztwo za śpiewanie pieśni Królestwa i studiowanie literatury religijnej.
10 września Departament Stanu USA zabronił dwóm głównym śledczym z Surgutu, a także ich rodzinom wjazdu do Stanów Zjednoczonych z powodu stawianych im zarzutów o tortury i poniżające traktowanie Świadków Jehowy w tym mieście. 19 września sześciu mężczyzn (Alieksiej Budenczuk, Konstantin Bażenow, Feliks Machammadijew, Alieksiej Mireckij, Roman Gridasow i Giennadij Gierman) z miasta Saratów zostało skazanych na kary pozbawienia wolności: dwóch z nich na 3 i pół roku, jeden na 3 lata, a pozostali na 2 lata więzienia.
2 października dokonano przeszukań w okolicach Czechowa, 3 października doszło do zatrzymań w miejscowości Joszkar-Oła, 16 października w Kursku, 23 października funkcjonariusze organów ścigania przeszukali domy trzech rodzin Świadków Jehowy w Gieorgijewsku.
5 listopada Sąd Rejonowy w Tomsku na Syberii za prowadzenie działalności religijnej skazał Siergieja Klimowa, na 6 lat pozbawienia wolności. 17 listopada funkcjonariusze organów ścigania przeszukali w okolicy miasta Tynda osiem domów Świadków Jehowy.
2 grudnia dokonano rewizji w Lipiecku. 13 grudnia Sąd Rejonowy w Penzie za prowadzenie działalności religijnej skazał Władimira Ałuszkina na 6 lat pozbawienia wolności. Sąd nie wziął pod uwagę orzeczenia Grupy Roboczej do spraw Bezprawnych Zatrzymań ONZ, która potępiła Rosję za jego bezprawne aresztowanie i pozbawienie wolności. Wezwała też Rosję do jego uwolnienia i wypłacenia mu sprawiedliwego odszkodowania za naruszenie jego praw. 16 grudnia funkcjonariusze Federalnej Służby Bezpieczeństwa przeszukali kilkanaście domów w Czerkiesku, zatrzymując wielu Świadków Jehowy, a 19 grudnia w Wołogdzie.
Według danych na dzień 31 grudnia 2019 roku 313 wyznawców religii Świadków Jehowy było oficjalnie oskarżonych, podejrzanych lub skazanych. Przeciwko 213 wszczęto postępowaniu karne w 2019 roku. Szacuje się, że do roku 2019 co najmniej 5000 uciekło z Rosji do Europy i Ameryki Północnej. Zatrzymanym władze zamrażają konta bankowe, umożliwiając im dostęp tylko do niewielkich kwot, by mogli pokryć koszty utrzymania.
W ciagu roku przeprowadzono masowe przeszukania i aresztowania w ponad 50 regionach Rosji, m.in. Magadanie, Uljanowsku, w okolicach Surgutu, Siewierodwińsku, Jemanżelinsku, Kirowie, Abakanie, Karpińsku, Wołgogradzie, Omsku, Permie, Nowosybirsku, Ussuryjsku, Minusińsku, Władywostoku, Partizanskoje, Nowozybkowie, Machaczkale, Kaspijsku, Kałudze, Kyzyle, Derbencie, Unieczy, Niewinnomyssku, Budionnowsku, Birobidżanie, Wiartsilii, Tyndzie, Murmańsku oraz w Jałcie, Sewastopolu, Eupatorii i Ałupce na Krymie.
2020.
16 stycznia śledczy w Smoleńsku przesłuchiwał 13-latka. Pytał go, czy znał oskarżonych o wiarę, czy rozpoznaje ich głosy i czy ich odwiedzał. 17 stycznia w jednej ze szkół w Gieorgijewsku urzędnicy przesłuchiwali szóstoklasistę. Takie przesłuchanie powtórzyło się 21 stycznia. 19 stycznia w Kazaniu około godz. 11 rano trzech śledczych i sześciu zamaskowanych funkcjonariuszy OMONu aresztowało około 15 osób przebywających w mieszkaniu 51 letniej Tatiany Obiżestwit, w tym dwie osiemdziesięcioletnie kobiety i dwoje dzieci (9 i 12 lat). U czterech zatrzymanych przeprowadzono rewizje. Aresztowanych przewieziono do miejscowego oddziału do walki z przestępczością zorganizowaną. Rosyjscy stróże prawa, prowadząc przesłuchania chcieli się dowiedzieć kto jest starszym i kto nakazuje im czytać Biblię. Kilkoro zatrzymanych wciąż przebywa w areszcie. 21 stycznia w tym samym mieście przeprowadzono kolejne rewizje. Tego samego dnia Grigorij Bubnow z okolic Władywostoku został skazany na rok więzienia w zawieszeniu na 6-letni okres próby. Prokuratura za prowadzenie działalności religijnej w zdelegalizowanej lokalnej organizacji religijnej Świadków Jehowy (LRO) (do której nigdy nie należał), za organizowanie działalności w zdelegalizowanym Centrum Administracyjnym Świadków Jehowy w Rosji (w którym nigdy nie działał), żądała dla niego 7 lat bezwarunkowego więzienia. 21 stycznia w Kursku aresztowano Andrieja Ryszkowa i Aleksandra Wospitaniuka. 22 stycznia przeprowadzono rewizje w 6 mieszkaniach Świadków Jehowy w miejscowości Razdolnoje, a 24 stycznia w Kazaniu. Tego samego dnia Sąd w Murmańsku skazał Wiktora Trofimowa na karę grzywny w wysokości 350 000 rubli, a Romana Markina na 300 000 grzywny. Prokurator żądał dla każdego z nich 6 i pół roku więzienia. Obaj pół roku spędzili w areszcie. 24 stycznia Sąd Miejski w Gieorgijewsku skazał Wiktora Zimowskiego na 1 miesiąc i 6 dni aresztu. 27 stycznia Sąd Miejski w Karpińsku skazał Aleksandra Prianikowa na 2,5 roku więzienia w zawieszeniu na 2,5 roczny okres próby, Wienierę Dułową na 2 lata więzienia w zawieszeniu na 2-letni okres próby i jej córkę, 19-letnią Darię na rok więzienia w zawieszeniu na roczny okres próby; jest najmłodszą ze wszystkich skazanych Świadków Jehowy w Rosji. 28 stycznia, wczesnym rankiem w mieście Peczora w Republice Komi dokonano przeszukań i zatrzymań 14 osób podejrzanych o praktykowanie religii Świadków Jehowy.
4 lutego Żelieznodorożnyj Sąd Rejonowy w Chabarowsku skazał Stanisława Kima i Nikołaja Poliewodowa na dwa lata więzienia w zawieszeniu. Prokuratura żądała dla nich trzech lat kolonii karnej. Są również oskarżonymi w innej sprawie, którą równolegle rozpatruje Industrialny Sąd Rejonowy w Chabarowsku. 6 lutego w Kolonii Karnej nr 1 w Orenburgu strażnicy więzienni brutalnie pobili pięciu osadzonych tam Świadków Jehowy – Alieksieja Budenczuka, Giennadija Giermana, Romana Gridasowa, Feliksa Machammadijewa i Alieksieja Mireckiego. 10 lutego doszło do masowych rewizji i aresztowań 28 osób w 50 domach ośmiu miejscowości Kraju Zabajkalskiego. Podczas nich funkcjonariusze organów ścigania uprowadzili Wadima Kucenkę i torturowali go w lesie. Żądali wyjawienia informacji o innych Świadkach Jehowy. Bili go, dusili i razili paralizatorem. Ponieważ nie ujawnił żadnych informacji, zabrali go na dalsze przesłuchanie i przez 5 dni był osadzony w areszcie. 12 lutego w Stawropolu, a dzień później w Jałcie doszło do rewizji mieszkań Świadków Jehowy. 14 lutego Sąd Miejski w Wiluczinsku skazał Michaiła i Elenę Popow na grzywnę o łącznej wysokości 650 000 rubli. 18 lutego Żelieznodorożnyj Sąd Rejonowy w Chabarowsku skazał Jewgienija Aksjonowa za działalność ekstremistyczną z powodu praktykowania swojej religii na dwa lata więzienia w zawieszeniu i dodatkowo na 6 miesięcy zakazu opuszczania miejsca zamieszkania w nocy. Aksjonow broniąc swojej niewinności, stwierdza, że zarzut jest fałszywy i niesprawiedliwy i przygotowuje odwołanie. W lutym wszczęto postępowanie karne przeciwko niektórym Świadkom Jehowy ze wsi Razdolnoje, których władze zaczęły śledzić już w listopadzie 2017 roku.
3 marca Sąd Miejski w Jałcie (Krym) skazał Artioma Gierasimowa na karę grzywny w wysokości 400 000 rubli. 4 czerwca w jego procesie apelacyjnym Sąd Najwyższy Krymu ogłosił zaostrzenie jego kary, zamiast grzywny został skazany na 6 lat więzienia. 5 marca Sąd Rejonowy w Dżankoj (Krym) skazał Siergieja Fiłatowa na sześć lat pozbawienia wolności. Został pierwszym Świadkiem Jehowy na Krymie oskarżonym na podstawie rosyjskiego Kodeksu karnego. 26 maja 2020 roku Sąd Najwyższy Republiki Krymu wyrok ten utrzymał w mocy. 6 marca przeprowadzono rewizje w mieszkaniach Świadków Jehowy w miejscowości Kizlar, 23 marca w Chabarowsku, 24 marca w Łuczegorsku, a 30 marca w Karpińsku. 25 marca Sąd Apelacyjny w Penzie uchylił wyrok skazujący sześciu Świadków Jehowy, a 30 marca Władimir Ałuszkin, skazany na sześć lat więzienia za wiarę, po 10 miesiącach opuścił areszt tymczasowy po anulowaniu wyroku. Wszyscy oczekują na ponowną rozprawę.
1 kwietnia Lenski Sąd Rejonowy w Republice Sacha skazał Igora Iwaszina za działalność ekstremistyczną z powodu praktykowania swojej religii na sześć lat więzienia w zawieszeniu na 3 i pół roku. Ale jeśli w tym czasie zostanie oskarżony o złamanie prawa przez praktykowanie swojej wiary i oddawanie czci Bogu, jego wyrok może zostać natychmiast odwieszony. Prokurator żądał kary 7 lat bezwarunkowego więzienia. 11 kwietnia przeprowadzono rewizje w 5 mieszkaniach w Tiejkowie. 28 i 29 kwietnia służby FSB wraz z lokalnymi przedstawicielami Kozaków przeprowadziły rewizję w 11 domach w miejscowościach Starokorsunskaja, Pawłowskaja i Chołmskaja w Kraju Krasnodarskim.
8 maja poinformowano, że skazany za działalność religijną Feliks Machammadijew został również pozbawiony obywatelstwa rosyjskiego. 12, 19 i 21 maja przeprowadzono 9 rewizji w Lesozawodzku. 15 maja poinformowano, że skazany za działalność religijną Konstantin Bażenow został pozbawiony obywatelstwa rosyjskiego. Rezolucja przedłożona 8 maja przez kongresmenów Izby Reprezentantów Stanów Zjednoczonych Eliota L. Engela i Michaela T. McCaula wzywa władze Rosji do natychmiastowego uwolnienia Dennisa Christensena. Trzy prośby o jego przedterminowe zwolnienie zostały odrzucone. 15 maja Grupa Robocza do spraw Bezprawnych Zatrzymań przy ONZ uznała, że pozbawienie wolności 18 Świadków Jehowy w Rosji w okresie od maja 2018 do lipca 2019 roku było naruszeniem prawa międzynarodowego. 20 maja w mieście Majskij przeprowadzono rewizje w pięciu domach. W trakcie przeszukań funkcjonariusze służby bezpieczeństwa podrzucili publikacje biblijne umieszczone na liście materiałów ekstremistycznych, a następnie o ich posiadanie oskarżono sześć osób. 21 maja do podobnych rewizji doszło w Krasnojarsku, a 22 maja w Komsomolsku nad Amurem. 26 maja w Kerczu doszło do rewizji mieszkań i aresztowania 5 Świadków Jehowy, a 27 maja w 5 mieszkaniach w mieście Wiaziemskij i Chabarowsku. Tego samego dnia Sąd Najwyższy w Dagestanie zwolnił z aresztu czworo Świadków Jehowy, którzy przebywali w nim przez prawie rok.
2 czerwca przeprowadzono rewizje w 5 mieszkaniach w miejscowości Własicha. 5 czerwca przedstawiciele Rady Praw Człowieka ONZ w liście do Stałego Przedstawiciela Federacji Rosyjskiej przy ONZ, skrytykowali Rosję za prześladowania Świadków Jehowy oraz za ignorowanie ponawianych przez międzynarodową opinię publiczną wezwań do ich zaprzestania. 9 czerwca Sąd Rejonowy w Pskowie za działalność religijną skazał na 6 i pół roku kolonii karnej Giennadija Szpakowskiego. Tego samego dnia funkcjonariusze służby bezpieczeństwa dokonali rewizji domów i aresztowali Świadków Jehowy w Astrachaniu, 18 czerwca w 15 domach Świadków Jehowy w Nazarowie, 22 czerwca w Krasojarsku, a 23 czerwca w Goluboj. Tego samego dnia Lgowski Sąd Rejonowy zdecydował o przedterminowym zwolnieniu Dennisa Christensena. Na wniosek prokuratora pozostałą część jego wyroku została zamieniona na grzywnę w wysokości 400 000 rubli. 30 czerwca Prokuratura Rejonowa w Kursku złożyła wniosek o uchylenie tej decyzji. 26 czerwca władze zakładu karnego w Lgowie umieściły Christensena w celi karnej, w której przebywał 15 dni. Po czterech dniach został w niej umieszczony ponownie. 9 września, pięć dni po wyroku Sądu Okręgowego w Kursku, który uchylił decyzję sądu o jego zwolnieniu, władze więzienne po raz trzeci umieściły Christensena w celi karnej.
2 lipca funkcjonariusze służby bezpieczeństwa dokonali rewizji 6 domów i aresztowali Świadków Jehowy w miejscowości Tawriszanka w Kraju Nadmorskim oraz w miejscowości Likino-Dulewo i Wjazjemskij. 9 lipca podobną akcję przeprowadzono we Władywostoku, 11 lipca w Kaliningradzie, a 12 lipca w Prokopjewsku. 13 lipca uzbrojeni funkcjonariusze służby bezpieczeństwa dokonali rewizji w 110 domach w 7 miejscowościach w obwodzie woroneskim. To największa tego typu operacja od wprowadzenia zakazu w 2017 roku. 10 mężczyzn zostało aresztowanych, a dwóch pobitych. 14 lipca podobna akcja miała miejsce w Siewiersku, gdzie rewizji dokonano w 5 mieszkaniach oraz w Zwiozdnyj. 28 lipca Sąd Miejski w Furmanowie skazał Jewgienija Spirina na karę grzywny w wysokości 500 000 rubli. Prokurator żądał siedmiu lat pozbawienia wolności. 28 lipca służby bezpieczeństwa przeprowadziły rewizje i zatrzymania w Solikamsku.
3 sierpnia Sąd Okręgowy w Pskowie postanowił, że Giennadij Szpakowskij wyjdzie na wolność. Podtrzymał wyrok skazujący go na sześć i pół roku więzienia, ale warunkowo zawiesił jego wykonanie. 8 sierpnia służby bezpieczeństwa dokonały rewizji w mieszkaniach co najmniej 12 Świadków Jehowy w Gukowie, Kamieńsku-Szachtyńskim, Rostowie nad Donem i Kursku. Następnego dnia 4 Świadków Jehowy zostało aresztowanych. 18 sierpnia służby bezpieczeństwa dokonały rewizji w Niewinnomysku, w Partizansku, a 19 sierpnia w mieszkaniach 9 Świadków Jehowy w miastach Jugorsk i Sowietskij, 2 Świadków Jehowy zostało aresztowanych. 24 sierpnia dokonano rewizji w 12 mieszkaniach w Pechorze, 27 sierpnia w Kazaniu.
2 września Sąd Miejski w Bieriozowskim (obwód kemerowski) za działalność religijną skazał Siergieja Britwina i Wadima Lewczuka na cztery lata pozbawienia wolności. Prokurator wnioskował o sześć i pół roku więzienia. 30 grudnia 2021 roku zostali zwolnieni z więzienia. 3 września Sąd Miejski w Nowozybkowie skazał za działalność religijną Władimira Chochłowa, Tatianę Szamszewą, Olgę Siłajewą oraz Eduarda Żynżykowa na okres od jednego roku do roku i trzech miesięcy pozbawienia wolności. Na poczet kary zaliczono im pobyt w areszcie śledczym, zostali więc wypuszczeni na wolność. W tym samym dniu w mieście Wiaziemskij służby bezpieczeństwa dokonały rewizji w mieszkaniach Świadków Jehowy, następnego dnia rewizję przeprowadzono w mieście Jelec, 5 września w mieście Peczora, 15 września w Krasnojarsku, a 24 września w Błagowieszczeńsku.
1 października w Sewastopolu służby bezpieczeństwa dokonały rewizji w 6 mieszkaniach. 6 października w Sołniecznodolsku służby bezpieczeństwa dokonały rewizji w mieszkaniach Świadków Jehowy, podkładając im zabronione publikacje z Federalnej Listy Materiałów Ekstremistycznych. 11 października dokonano podobnych rewizji w 4 mieszkaniach Świadków Jehowy w Nikolsku, 13 października podobne w 8 mieszkaniach w Ziei, 19 października w 5 mieszkaniach w mieście Beriozowskij, trzy dni później w mieście Sowiecka Gawań, a 29 października w mieście Wiaziemskij.
11 listopada służby bezpieczeństwa dokonały rewizji w mieszkaniach Świadków Jehowy w Krasnojarsku, 12 października w Czerkiesku, w 6 mieszkaniach w Tyrnyauzie i Czerkiesku, 16 listopada w 9 mieszkaniach w Griazi, a 18 i 19 listopada w Niżniekamsku. 24 listopada w Moskwie przeprowadzono co najmniej 20 rewizji mieszkań. Wśród 4 zatrzymanych jest 65-letni Iwan Czajkowski oskarżający w sprawie „Świadkowie Jehowy w Moskwie przeciwko Rosji”. 25 i 27 listopada rewizje przeprowadzono w 5 mieszkaniach w Czeboksarach oraz w Nowoczeboksarsku, 29 listopada w Krasnojarsku, a 30 listopada w Snieżynsku. W tym samym dniu Pierwomajski Sąd Rejonowy za działalność religijną skazał Siergieja Poliakowa na trzy lata pozbawiania wolności, a trzy kobiety będące Świadkami Jehowy na karę od dwóch do dwóch i pół roku w zawieszeniu (30 listopada 2022 roku został uwolniony).
2 grudnia służby bezpieczeństwa dokonały rewizji w mieszkaniach Świadków Jehowy w miejscowości Kolmskaja, 9 grudnia w mieście Orzeł, a 11 grudnia w Krasnojarsku. 16 grudnia Leninski Sąd Rejonowy w Nowosybirsku skazał Jurija Sawieliewa na 6 lat więzienia za działalność religijną. Od ponad 2 lat przebywał w areszcie (dwa razy odrzucono jego apelację). 21 grudnia służby bezpieczeństwa dokonały rewizji w 9 mieszkaniach w miejscowościach Bikin, Pietropawłowsk Kamczacki i Lermontowka, jedna osoba została aresztowana. 24 grudnia rewizje przeprowadzono w 20 mieszkaniach Świadków Jehowy w Kirsanowie, Łuchowicach i Czycie jedna osoba została aresztowana. 31 grudnia Feliks Machammadijew opuścił Kolonię Karną nr 1 w Orenburgu. Został przeniesiony do ośrodka deportacyjnego, ponieważ po wydaniu wyroku odebrano mu obywatelstwo rosyjskie i podlegał wydaleniu do Uzbekistanu, skąd pochodzi. 20 stycznia 2021 roku władze umieściły go w pociągu jadącym do Uzbekistanu.
Według danych na dzień 30 grudnia 2020 roku 427 wyznawców religii Świadków Jehowy było oficjalnie oskarżonych, podejrzanych lub skazanych. Przeciwko 146 wszczęto postępowaniu karne w 2020 roku.
2021.
9 stycznia przeprowadzono serie rewizji połączonych z aresztowaniem Świadków Jehowy w miejscowości Miednogorskij; 21 stycznia w Wotkińsku, 25 stycznia w miejscowości Opoczka, a 28 stycznia w mieście Kyzył.
9 lutego przeprowadzono aresztowania Świadków Jehowy w Moskwie i jej okolicach, a dzień później w miejscowości Rozdolne. 10 lutego Sąd Rejonowy w Abińsku (Kraj Krasnodarski) za prowadzenie działalności religijnej skazał Alieksandra Iwszina na siedem i pół roku pozbawienia wolności (15 kwietnia 2021 roku Sąd Regionalny w Krasnodarze podtrzymał ten wyrok). 11 lutego przeprowadzono rewizje z aresztowaniem Świadków Jehowy w Jałcie; 14 lutego w miejscowości Biełowo; 17 lutego w mieście Kowrow. 24 lutego Roman Baranowskij za prowadzenie działalności religijnej został skazany przez Sąd Miejski w Abakanie (Republika Chakasji) na sześć lat pozbawienia wolności. Na dwa lata więzienia skazana została jego matka, Walentyna Baranowskaja (4 maja 2022 roku Sąd Apelacyjny w Chakasji orzekł o zwolnieniu jej z więzienia).
2 marca przeprowadzono aresztowania Świadków Jehowy w mieście Syktywkar; 4 marca w mieście Biełogorsk; 11 marca w Jałcie na Krymie; 17 i 22 marca w Woroneżu; 20 i 26 marca w Taganrogu; 24 marca w Soczi; 25 marca w miejscowości Tawriczanka, a 30 marca w Wiaziemskiju oraz Abakanie. 29 marca Gagarinskij Sąd Rejonowy w Sewastopolu (Krym) za działalność religijną skazał Wiktora Staszewskiego na sześć i pół roku pozbawienia wolności. 30 marca Sąd Rejonowy w Abińsku (Kraj Krasnodarski) za prowadzenie działalności religijnej skazał Olega Daniłowa na trzy lata pozbawienia wolności. 31 marca Oktiabrskij Sąd Rejonowy w Petersburgu uznał, że aplikacja JW Library ma charakter ekstremistyczny, i zakazał jej używania na terytorium Federacji Rosyjskiej i Krymu (27 września Sąd Miejski w Petersburgu odrzucił odwołanie).
1 kwietnia religioznawcy i działacze na rzecz praw człowieka w centrum prasowym Rosbalt w Moskwie zorganizowali konferencję prasową pt. „70. rocznica Operacji Północ. Lekcje represji”. 2 kwietnia przeprowadzono aresztowania Świadków Jehowy w mieście Tajga. 6 kwietnia Stowarzyszenie Memoriał zorganizowało w Sankt Petersburgu konferencję „70. rocznica operacji Północ”, która była również transmitowana online. Uczeni zwrócili uwagę na podobieństwo między przyczynami Operacji Północ a współczesnym prześladowaniem Świadków Jehowy w Rosji. Tego samego dnia Sąd Rejonowy w Abińsku (Kraj Krasnodarski) za prowadzenie działalności religijnej skazał Aleksandra Szczerbinę na trzy lata pozbawienia wolności (24 czerwca 2021 roku Krasnodarski Sąd Okręgowy zmniejszył wyrok do dwóch lat; 22 lutego 2023 roku został zwolniony z więzienia). 6 kwietnia przeprowadzono masowe rewizje połączone z aresztowaniem Świadków Jehowy w Majkopie, a dzień później w miejscowości Chomskaja (Kraj Krasnojarski), 13 kwietnia w 31 mieszkaniach w Jarosławiu i Rybińsku oraz w 17 mieszkaniach w Tule i Kiriejewsku, 14 kwietnia w 12 mieszkaniach w Iżewsku; dzień później w Woroneżu, 16 kwietnia w Majkopie, a 17 kwietnia w miejscowości Tajga.
2 maja przeprowadzono masowe rewizje połączone z aresztowaniem Świadków Jehowy w Kałtanie. 5 maja Konstantin Bażenow zakończył odbywanie wyroku. Ponieważ w 2020 roku odebrano mu rosyjskie obywatelstwo, został od razu umieszczony w ośrodku deportacyjnym, 19 maja został deportowany na Ukrainę. 18 maja przeprowadzono rewizje w mieszkaniach w Jemanżelinsku. 20 maja Leninskij Sąd Rejonowy w Saratowie za rozmowy o Biblii, skazał Rustama Seidkulijewa na dwa lata więzienia w kolonii karnej. Zanim został ochrzczony, dwukrotnie trafił do więzienia w Turkmenistanie za podyktowaną sumieniem odmowę służby wojskowej. 17 maja przeprowadzono rewizje w mieszkaniach w Czelabińsku, 26 maja w Rubcowsku, a dzień później w Barnaule, Łuchowe, Troickoje i Szachi połączone z aresztowaniami (operacja „Armagedon”).
1 czerwca dokonano rewizji w Lipiecku, a dzień później w Astrachaniu. 3 czerwca Żeleznodorożny Sąd Rejonowy w Krasnojarsku za prowadzenie działalności religijnej skazał Andrieja Stupnikowa na 6 lat więzienia (22 lutego 2023 roku został zwolniony z więzienia). Tego samego dnia Promyszlennyj Sąd Rejonowy w Kursku skazał Andrieja Andriejewa na cztery i pół roku więzienia, Andrieja Ryszkowa na trzy lata pozbawienia wolności, Artioma Bagratjana na dwa i pół roku więzienia, jego żonę Alewtinę na dwa lata pozbawienia wolności, a Aleksandr Wospitaniuk, został skazany na dwa lata nadzoru kuratora sądowego i nałożono na niego dodatkowe ograniczenia. 5 czerwca w miejscowości Solneczny (Kraj Chabarowski) dokonano rewizji i aresztowań, 8 czerwca w Nowokuźniecku i Władykaukazie, 9 czerwca w Moskwie, dzień później w Uwarowce, 11 czerwca w miejscowości Asza, Krasnojarsku i Minjarze, a 23 czerwca w Ałatyrze. 30 czerwca Sąd Miejski w Błagowieszczeńsku (obwód amurski) skazał Aleksieja Berczuka i Dmitrija Golika odpowiednio na osiem (najwyższy dotychczas wyrok) i siedem lat pozbawienia wolności.
6 lipca przeprowadzono rewizje i zatrzymania w Konakowie i Iwanowie, 8 lipca w Kowrowie, 11 lipca w Krasnojarsku, 13 i 14 lipca w Kurganie i Szadrinsku, 16 lipca w Maskiju, 18 lipca w Abdulinie, a 20 lipca w Kodyńsku. 21 i 22 lipca w czterech miastach obwodu murmańskiego: Murmańsku, Polarnym, Snieżnogorsku i Apatytach przeprowadzono 14 rewizji, 27 lipca w Kodyńsku, a 30 lipca w miejscowości Kotikowo. 29 lipca Leninskij Sąd Rejonowy w Rostowie nad Donem skazał Arsena Awanesowa i Aleksandra Parkowa na sześć i pół roku, a Wilena Awanesowa na sześć lat pozbawienia wolności. 30 lipca dokonano przeszukań mieszkań w miejscowości Pierieiaławka w Kraju Chabarowskim.
5 i 9 sierpnia przeprowadzono rewizje i zatrzymania w Armiańsku, a 6 sierpnia w Togliatti. 11 sierpnia Sąd Rejonowy w Abińsku skazał Wasilija Mieleszkę na trzy lata pozbawienia wolności. 16 sierpnia przeprowadzono rewizje i zatrzymania w Eupatorii, 18 sierpnia w Soczi, 25 sierpnia w Moskwie (wśród aresztowanych znalazł się obywatel Gujany), 29 sierpnia w Ałatyrze, a 31 sierpnia w mieście Majskij. 28 sierpnia 2021 roku na prośbę Europejskiego Trybunału Praw Człowieka do rosyjskich władz Aleksandr Łubin i Anatolij Isakow zostali zwolnieni z aresztu śledczego. Mimo że obaj są inwalidami, spędzili w areszcie w obwodzie kurgańskim półtora miesiąca. Postępowanie karne w ich sprawie wciąż trwa i grozi im kara pozbawienia wolności.
2 września przeprowadzono rewizje w miastach Majskij i Kanasz. 6 września Swierdłowskij Sąd Rejonowy w Kostromie skazał za działalność religijną Dmitrija Terebiłowa na trzy lata pozbawienia wolności. Tego samego dnia przeprowadzono rewizje i zatrzymania w Pietropawłowsku Kamczackim. 10 września przeprowadzono rewizje i zatrzymania w miejscowościach Gornyje Kluczi, Kirowskij i Pawlo-Fedorowka, w Kraju Nadmorskim, a 21 września w Tambowie. 23 września Traktorozawodskij Sąd Rejonowy w Wołgogradzie za działalność religijną skazał Siergieja Mielnika, Walerija Rogozina, Igora Jegozariana i Denisa Peresunko na karę więzienia (od 6 do 6,5 lat).
4 października przeprowadzono rewizje i aresztowania w Irkucku i w miejscowości Piwowaricha, podczas których uzbrojeni żołnierze sił specjalnych pobili i torturowali dwa małżeństwa. Dzień później rewizje przeprowadzono w Szadrinsku, a 6 października w Tambowie i Kurganie. 11 października Sąd Rejonowy w miejscowości Pawłowskaja w Kraju Krasnodarskim skazał Władimira Skacziduba na cztery lata i dwa miesiące więzienia. Tego samego dnia przeprowadzono rewizje w Nikołajewsku nad Amurem. 20 października przeprowadzono rewizje i zatrzymania w Moskwie, w obwodzie moskiewskim oraz w Komsomolsku nad Amurem, a 22 października w Czelabińsku. 25 października Trusowskij Sąd Rejonowy w Astrachaniu skazał Rustama Diarowa, Jewgienija Iwanowa i Siergieja Klikunowa na 8 lat pozbawienia wolności, a Olgę Iwanową na trzy i pół roku pozbawienia wolności (22 grudnia 2022 roku Sąd Kasacyjny zaostrzył wyroki, po odbyciu kary nie będą mogli opuszczać Astrachania). 27 października przeprowadzono rewizje w Snieżynsku, a 29 października w Taganrogu. 28 października Sąd Najwyższy Federacji Rosyjskiej uaktualnił swoją uchwałę dotyczącą pojęcia działalności ekstremistycznej. Wprowadzona nowa wykładnia przepisów wskazuje na to, że indywidualnego lub grupowego kultu religijnego nie należy kwalifikować jako branie udziału w działalności zdelegalizowanej organizacji religijnej (przestępstwa z art. 282.2 Kodeksu Karnego Federacji Rosyjskiej). Jednak nie zahamowało to systemowych prześladowań Świadków Jehowy.
1 listopada przeprowadzono rewizje i aresztowania w Łuczegorsku, 9 listopada w Achtubińsku i Znamiensku, dzień później w Prokopjewsku, 23 listopada w miejscowości Miednogorskij, Kineszmie oraz w Stawropolu, 24 listopada w Kopiejsku, 25 listopada w Lesosibirsku, dzień później w Żeleznowodsku i Kurganie, a 30 listopada w Askiz, Mieżdurieczensku i Makuszino.
2 grudnia przeprowadzono rewizje i aresztowania w Кugranie, 7 grudnia w Taganrogu, a 15 grudnia w Samarze. 23 grudnia Sąd Rejonowy w Abińsku skazał Aleksandra Nikołajewa na dwa i pół roku pozbawienia wolności. 24 grudnia Sąd miejski w Uraju (Chanty-Mansyjski Okręg Autonomiczny – Jugra) skazał Andrieja Sazonowa na grzywnę. 30 grudnia Siergiej Britwin i Wadim Lewczuk zostali zwolnieni z więzienia.
Szacuje się, że do 2021 roku uciekło z Rosji od 5000 do 10 000 Świadków Jehowy.
2022.
16 stycznia dokonano rewizji w 5 mieszkaniach w Gornoałtajsku
. 17 stycznia Sąd Rejonowy w miejscowości Pawłowskaja (Kraj Krasnodarski) za prowadzenie działalności religijnej skazał Maksima Beltikowa na dwa lata pozbawienia wolności. 19 stycznia Sąd Miejski w Siewiersku skazał Aleksieja Jerszowa na trzy lata pozbawienia wolności (30 czerwca Sąd Okręgowy w Tomsku zastąpił go karą pozbawienia wolności w zawieszeniu). 20 stycznia Sąd Miejski w Snieżynsku skazał Ludmiłę Salikową na sześć lat pozbawienia wolności w zawieszeniu. 25 stycznia Trusowskij Sąd Rejonowy w Astrachaniu, uznał udział Anny Safronowej w dyskusjach biblijnych za ekstremizm i na wniosek prokuratora skazał ją na 6 lat kolonii karnej. 28 stycznia dokonano rewizji w 3 mieszkaniach w Krasnodarze. 31 stycznia Sąd Miejski w Niewielsku na Sachalinie uznał miejscowych Świadków Jehowy winnymi uczestniczenia w działalności organizacji ekstremistycznej. Siergiej Kułakow i Jewgienij Jelin zostali skazani na 6,5 roku pozbawienia wolności w zawieszeniu, Tatiana Kułakowa, Aleksandr Kozlitin oraz Wiaczesław Iwanow na 2 lata w zawieszeniu. W tym samym dniu Pożarskij Sąd Rejonowy w Kraju Nadmorskim uznał Siergieja Siergiejewa i Jurija Biełosłudcewa z Łuczegorska za winnych ekstremizmu za mówienie o Bogu i skazał ich na 5 lat w zawieszeniu.
2 lutego Oktiabrski Sąd Rejonowy w Krasnojarsku za omawianie Biblii ze współwyznawcami skazał Anatolija Gorbunowa na karę 6 lat pozbawienia wolności (21 czerwca 2022 roku Sąd Okręgowy w Krasnojarsku odrzucił jego odwołanie i utrzymał w mocy jego wyrok). Stowarzyszenie Memoriał umieściło go w wykazie jako tysięczną osobę na liście więźniów politycznych. Dzień później Ussuryjski Sąd Rejonowy w Kraju Nadmorskim uznał Siergieja Mielnikowa winnym udziału w działalności organizacji ekstremistycznej i skazał go na 3 lata w zawieszeniu. 3 lutego przeprowadzono rewizję w Kemerowie, 5 lutego w Nikolsku, 6 lutego pod Moskwą, a 13 lutego w miejscowościach Wyselki i Berezanska oraz w Noworosyjsku (ogółem w co najmniej 30 mieszkaniach). 10 lutego Kalininskij Sąd Rejonowy w Czeboksarach skazał Władimira Czesnokowa, Władimira Dutkina i Walerija Jakowlewa na wysokie kary grzywny. 16 lutego Kerczeński Sąd Miejski Republiki Krymu skazał Artioma Szablija na 2 lata pozbawienia wolności w zawieszeniu na 3 lata, uznając go za winnego udziału w działalności organizacji ekstremistycznej. 18 lutego przeprowadzono rewizje w miejscowości Wyselki, a 25 lutego w miejscowości Pregradnaja.
1 marca przeprowadzono rewizje i zatrzymania we Władykaukazie w Republice Północnej Osetii. 3 marca przeprowadzono rewizje i aresztowania w miejscowości Kniaz-Wołkoński (obwód chabarowski), 4 marca w Togliatti, 15 marca w 4 mieszkaniach Kostromie, 16 i 18 marca w Kazaniu, 22 marca w Majkopie, 23 marca w 8 mieszkaniach w Bałakowie, a 29 marca w 4 mieszkaniach w Sosnowoborsku. 28 marca Chostinski Sąd Rejonowy w Soczi ogłosił wyrok w sprawie Władimira Dieszki, Jurija Łoginskiego i Jurija Moskalowa oraz siostry Tatiany Wieliżaniny. Dieszko został skazany na rok i cztery miesiące więzienia, a Tatiana Wieliżanina — na rok i pięć miesięcy. Ponieważ na poczet kary zaliczono im pobyt w areszcie śledczym, nie muszą iść teraz do więzienia. Łoginski i Moskalow zostali skazani na dwa lata pozbawienia wolności w zawieszeniu.
6 kwietnia przeprowadzono rewizje w Kazaniu, 15 kwietnia w 8 mieszkaniach w mieście Joszkar-Oła i w mieszkaniu w Niżnym Nowogrodzie. 19 kwietnia Sąd Rejonowy w Nieftiekumsku (Kraj Stawropolski) za działalność religijną skazał Konstantina Samsonowa na 7 i pół roku kolonii karnej. 26 kwietnia Sąd Miejski w Siewiersku skazał za udział w zebraniu religijnym Andrieja Liediajkina na 2 lata i 2 miesiące kolonii karnej. Od 19 do 26 kwietnia przeprowadzono serie rewizji i zatrzymań w Majkopie.
19 maja przeprowadzono rewizje i aresztowania w Jarosławiu. 23 maja Centralny Sąd Rejonowy w Prokopjewsku za prowadzenie działalności religijnej skazał inwalidę Andrieja Własowa na 7 lat kolonii karnej. Tego samego dnia Sąd Rejonowy w miejscowości Pawłowskaja (Kraj Krasnodarski) skazał Ludmiłę Szczekołdinę na 4 lata i 1 miesiąc kolonii karnej. 24 maja zwolniony z więzienia Denis Christensen został deportowany do Danii. 24 maja przeprowadzono rewizje w Komsomolsk nad Amurem, a 29 maja serię rewizji w mieście Szarypowo.
3 czerwca Sąd Rejonowy w Kirowie skazał sześciu Świadków Jehowy na kary od 2,5 do 6,5 lat pozbawienia wolności w zawieszeniu, uznając wspólne czytanie i dyskutowanie Biblii za ekstremizm. Wśród nich był obywatel polski Andrzej Oniszczuk skazany na 6 i pół roku więzienia w zawieszeniu. 6 czerwca Centralny Sąd Rejonowy w Czycie skazał Władimira Jermolajewa, Igora Mamalimowa i Aleksandra Putincewa na 6,5 roku kolonii karnej, a Siergieja Kiriluka na karę 6 lat więzienia w zawieszeniu. 7 czerwca przeprowadzono rewizje i aresztowania w Aszy, 14 czerwca w mieście Balej, a 16 czerwca w Kopiejsku. 27 czerwca Oktiabrski Sąd Rejonowy w Krasnojarsku za prowadzenie działalności religijnej skazał Jewgienija Zinicza na 6 lat więzienia. W pierwszym półroczu 2022 roku za praktykowanie religii skazano 20 Świadków Jehowy.
7 lipca w Surgucie ponownie przeszukano mieszkania Świadków Jehowy, w tym tych, którzy byli torturowani przez siły bezpieczeństwa, dzień później przeszukania miały miejsce w Siewierobajkalsku, a 13 lipca 26 mieszkań w Rybińsku oraz jedno mieszkanie 27 lipca.
5 i 24 sierpnia służby bezpieczeństwa przeszukały mieszkania w Sewastopolu, a 11 sierpnia w Nowoczerkasku. 22 sierpnia Leninski Sąd Rejonowy w Sarańsku skazał sześciu Świadków Jehowy, w tym kobietę, na kary od 2 do 6 lat więzienia za praktykowanie swojej wiary. Denis Antonow, Aleksandr Koroliow i Aleksandr Szewczuk zostali skazani na 2 lata pozbawienia wolności, Gieorgij Nikulin i Jelena Nikulin — na cztery lata i dwa miesiące pozbawienia wolności, a Władimir Atriachin na sześć lat pozbawienia wolności.
5 września Sąd Rejonowy w Wołogdzie skazał 70 letniego Jurija Baranowa na 4 lata w zawieszeniu, a 48 letniego Nikołaja Stiepanowa na 4 lata więzienia za praktykowanie wiary w Boga (10 listopada 2022 roku w apelacji sąd zamienił wyrok na karę w zawieszeniu). 8 września przeprowadzono rewizje w 16 mieszkaniach w Czelabińsku, a 16 września w Wielsku. 19 września Sąd Miejski w Gukowie (obwód rostowski) skazał Aleksieja Diadkina, Aleksieja Gorelija, Nikitę Mojsiejewa, Władimira Popowa, Jewgienija Razumowa i Olega Szydłowskiego. Gorelij i Szydłowski dostali wyrok sześciu i pół roku pozbawienia wolności. Wyrok Diadkina, Mojsiejewa, Popowa i Razumowa to siedem lat pozbawienia wolności. 28 września przeprowadzono rewizje w Togliatti, a 28 września w co najmniej 11 domach Świadków Jehowy w miejscowości Nyżniohirski na Krymie.
6 października Nachimowskij Sąd Rejonowy w Sewastopolu na Krymie skazał za działalność religijną Władimira Maładykę, Władimira Sakadę i Jewgienija Żukowa na 6 lat więzienia. Tego samego dnia w miejscowości Jarosławskij (Kraj Nadmorski) przeprowadzono rewizje w 12 mieszkaniach. Zatrzymano dwóch Świadków Jehowy. Następnego dnia sąd skierował ich do aresztu śledczego. 14 października przeprowadzono rewizje w Rypińsku, a 17 października w 4 mieszkaniach w Pietropawłowsku Kamczackim. 20 października ponownie przeprowadzono rewizje i aresztowania w Majkopie. 25 października Sąd Rejonowy w mieście Tynda (obwód amurski) skazał Władimira Bukina, Walerija Słaszczowa i Siergieja Juferowa na kary 6 i pół roku, Michaiła Burkowa na 6 lat i 2 miesiące kolonii karnej (27 grudnia 2022 roku apelacja uchyliła wyroki sprawa została skierowana do nowego procesu, a osadzeni zostali zwolnieni). Na dzień 26 października w Rosji i na Krymie w więzieniu lub w areszcie przebywało 110 Świadków Jehowy. Od nałożenia zakazu działalności w 2017 roku do więzienia na jakiś czas trafiło prawie 350 Świadków Jehowy. Od stycznia do października 2022 roku 40 Świadków Jehowy zostało skazanych na ciężkie wyroki więzienia. 27 października przeprowadzono rewizje w Krasnoznamiensku.
7 listopada Sąd Miejski w Rubcowsku skazał Andrieja Danieliana na 6 lat kolonii karnej. 9 listopada przeprowadzono rewizje mieszkań w Iwanowie. 14 listopada Sąd Miejski w Gieorgijewsku skazał Wiktora Zimowskiego na 6 lat i 2 miesiące kolonii karnej (1 marca 2023 roku Sąd Okręgowy Kraju Stawropolskiego rozpatrzył jego apelację i został zwolniony z więzienia). 15 listopada Oktiabrskij Sąd Okręgowy w Nowosybirsku skazał Aleksandra Sieriodkina na 6 lat kolonii karnej. 18 listopada dokonano rewizji i aresztowań w miejscowości Tawriczanka (Kraj Nadmorski).
1 grudnia Sąd Miejski w Armiańsku na Krymie, za prowadzenie działalności religijnej skazał Aleksandra Litwiniuka i Aleksandra Dubowienkę na 6 lat kolonii karnej. 6 grudnia rewizje mieszkań miały miejsce w Teodozji, 8 grudnia w obwodzie symferopolskim (16 rewizji). Łącznie na Krymie czynnościom śledczym poddano około 40 osób. Wszczęto postępowanie karne przeciwko dwóm Świadkom Jehowy i umieszczono ich w aresztach domowych. 14 grudnia przeprowadzono rewizje mieszkań w Iżewsku. 15 grudnia Izba Karna Sądu Najwyższego Rosji uchyliła decyzję o uniewinnieniu trzech Świadków Jehowy z Kamczatki i skierowała ich sprawę do ponownego rozpatrzenia apelacyjnego. Sąd zaprzeczył wyjaśnieniom Plenum Sądu Najwyższego, które stwierdziło, że wielbienie Boga nie stanowią przestępstwa z art. 282 § 2 rosyjskiego kodeksu karnego. Na rozprawie obecni byli przedstawiciele co najmniej sześciu ambasad. 19 grudnia Sąd Rejonowy w Birobidżanie skazał Dmitrija Zagulina na 3,5 roku, Ałama Alijewa na 6,5 roku, a Siergieja Szuljarenko i Walerija Krigera na 7 lat więzienia. Nazajutrz Sąd Miejski w Błagowieszczeńsku skazał Siergieja Afanasjewa na 6,5 roku, Siergieja Kardakowa na 6 lat i 4 miesiące, Siergieja Jermiłowa, Antona Olszewskiego i Adama Swariczewskiego na 6 lat i 3 miesiące kary więzienia. 28 grudnia Sąd Rejonowy w mieście Zieja (obwód amurski) skazał Jewgienija Bitusowa i Leonida Drużynina na 6,5 roku kolonii karnej, nazajutrz Oktiabrskij Sąd Rejonowy w Krasnojarsku skazał Aleksandra Fiłatowa na karę 6 lat więzienia.
W 2022 roku liczba Świadków Jehowy w rosyjskich koloniach i aresztach śledczych po raz pierwszy przekroczyła 100 osób. Według stanu na 23 grudnia 2022 roku w więzieniach przebywało 115 osób (w grudniu 2001 roku było ich 76, w grudniu 2020 roku – 44, a w grudniu 2019 roku – również 44), w tym 19 w wieku powyżej 60 lat. Najstarsi z nich to 71-letni Borys Andriejew i 70-letni Wilen Awanesow.
2023.
25 stycznia dokonano rewizji w mieszkaniach w Bijsku.
10 lutego Sąd Rejonowy w Spasku Dalnim (Kraj Nadmorski) skazał Dmitrija Maliewanyja na 7 lat więzienia, Aleksieja Trofimowa na 6,5 lat więzienia, Olgę Paniutę na 4 lata więzienia. 13 lutego dokonano rewizji w mieszkaniach w Dormidontówce (Kraj Chabarowski), a nazajutrz rewizje i aresztowania w Sarańsku. 15 lutego Sowieckij Sąd Rejonowy w Kazaniu skazał Konstantina Sannikowa na 6,5 lat więzienia. 19 lutego przeprowadzono rewizje oraz aresztowania w miastach Kingisiepp i Słancy. 27 lutego Sąd Miejski w Jałcie na Krymie skazał Tarasa Kuzo na 6,5 roku więzienia, a Siergiej Lulin i Piotr Żylicow otrzymali wyroki sześciu lat i jednego miesiąca więzienia. 28 lutego dokonano rewizji i aresztowań w Eliście.
5 marca przeprowadzono rewizje oraz aresztowania we Władywostoku. 17 marca Sąd Miejski w Sosnowoborsku (Kraj Krasnojarski) skazał Jurija Jakowlewa na 6 lat więzienia. 23 marca przeprowadzono rewizje w Kingiseppie. 27 marca Sąd Miejski w Sowieckiej Gawani (Kraj Chabarowski) skazał Aleksieja Uchowa na 6,5 roku kolonii karnej. 31 marca Babuszkinskij Sąd Rejonowy w Moskwie skazał Iwana Czajkowskiego, Jurija Czernyszewa, Witalija Komarowa, Siergieja Szatałowa na 6 lat i 3 miesiące kolonii karnej, a Wardana Zakarjana na 4 lata i 3 miesiące kolonii karnej.
Reakcja organizacji międzynarodowych i rządów na prześladowania Świadków Jehowy w Rosji.
Federalna Służba Monitoringu Finansowego (Rosfinmonitoring) umieściła ponad 200 rosyjskich Świadków Jehowy na liście osób zaangażowanych w ekstremizm i terroryzm. Za wiarę i czytanie Biblii tracą oni pracę, firmy, emerytury, konta bankowe, zasiłki dla bezrobotnych, możliwość zakupu telefonu, zarejestrowania pojazdów czy uzyskania ubezpieczeń. 12 marca 2020 roku władze Wielkiej Brytanii wezwały władze rosyjskie do położenia kresu prześladowaniom Świadków Jehowy, ponowne wezwanie wraz z dyplomacją Stanów Zjednoczonych, wystosowały 23 lipca 2020 roku. 12 marca oraz 23 lipca 2020 roku Stała Rada Organizacji Bezpieczeństwa i Współpracy w Europie (OBWE) potępiła Rosję za prześladowania Świadków Jehowy. 1 października 2020 roku Komitet Ministrów Rady Europy wezwał władze rosyjskie do niezwłocznego przywrócenia Świadkom Jehowy prawa do wolności wyznania. Tego samego dnia pięćdziesięciu naukowców-religioznawców z różnych krajów świata, zebranych na seminarium „Świadkowie Jehowy i ich przeciwnicy: Rosja, Zachód i poza nimi” podpisało deklarację, wzywającą do natychmiastowego zaprzestania prześladowań Świadków Jehowy w Rosji. 27 października 2020 roku Amerykańska Komisja do spraw Międzynarodowej Wolności Religijnej (USCIRF) po raz kolejny skrytykowały Rosję za prześladowanie Świadków Jehowy. Gayle Manchin, przewodnicząca tej Komisji, wystąpiła z petycją w sprawie uwolnienia więzionego Dennisa Christensena. 26 lutego 2021 roku Departament Stanu wezwał władze Rosji do zniesienia zakazów dotyczących Świadków Jehowy w Rosji i poszanowania praw człowieka do wolności myśli, sumienia, religii i przekonań. 12 maja 2021 roku sekretarz stanu USA Antony Blinken zarzucił Rosji nękanie Świadków Jehowy pod pretekstem zwalczania ekstremizmu. 16 maja 2021 roku Stowarzyszenie osób ocalałych z obozu koncentracyjnego w Dachau (Lagergemeinschaft Dachau) w liście otwartym do prezydenta Władimira Putina wezwało władze Rosji do zaprzestania prześladowań Świadków Jehowy. 23 sierpnia 2021 roku podczas Szczytu Platformy Krymskiej w Kijowie, sprzeciw prześladowaniu m.in. Świadków Jehowy wyraził prezydent Rzeczypospolitej Polskiej Andrzej Duda.
17 grudnia 2021 roku kraje członkowskie (w tym Polska) Międzynarodowego Sojuszu na Rzecz Wolności Religii lub Przekonań (International Religious Freedom or Belief Alliance), podpisały oświadczenie, nawołujące do natychmiastowego uwolnienia uwięzionych Świadków Jehowy i zaprzestania wobec nich tortur, maltretowania, przeszukań ich domów oraz dyskryminacji.
27 stycznia 2022 roku Wielka Brytania wydała oświadczenie, że jest głęboko zaniepokojona sytuacją Świadków Jehowy w Federacji Rosyjskiej. Na wszystkich poziomach zaangażowania dwustronnego nadal wezwała władze rosyjskie do zaprzestania prześladowań Świadków Jehowy oraz do przestrzegania ich zobowiązań dotyczących prawa do wolności myśli, sumienia, religii lub przekonań dla wszystkich osób w całej Federacji Rosyjskiej.
22 lutego 2022 roku Europejski Trybunał Praw Człowieka (ETPC) wydał dwa wyroki na korzyść 14 Świadków Jehowy i stwierdził, że Rosja naruszyła ich podstawowe prawa do wolności wyznania. Rosji nakazano zapłacić łącznie ponad 99,000 euro odszkodowania za naruszenia, które obejmowały złe traktowanie z rąk funkcjonariuszy organów ścigania w latach 2010-2012
7 czerwca 2022 roku Europejski Trybunał Praw Człowieka (ETPC) orzekł, że delegalizacja Świadków Jehowy w Rosji była bezprawna, nakazał Rosji zawiesić wszystkie trwające postępowania karne przeciwko Świadkom Jehowy, zwolnić wszystkie osoby pozbawione wolności, a także zwrócić całą skonfiskowaną własność lub wypłacić za nią stosowne odszkodowanie. 11 czerwca 2022 roku prezydent Władimir Putin podpisał dwie ustawy, na mocy których od 15 marca 2022 roku Rosja jednostronnie została wyłączona spod jurysdykcji Europejskiego Trybunału Praw Człowieka. Wszystkie wyroki ETPC wydane po tym terminie nie będą przez ten kraj wykonywane, w tym orzeczenie ETPC z 7 czerwca 2022 roku. 2 grudnia 2022 roku Centrum Badań nad Nowymi Religiami CESNUR zorganizowało międzynarodowe webinarium „W cieniu Rosji: Świadkowie Jehowy a wolność religijna w Azji Środkowej”, również dotyczące sytuacji Świadków Jehowy w tym kraju. 9 grudnia 2022 roku sekretarz generalna Rady Europy stanowczo wezwała Rosję, żeby zastosowała się do ostatnich orzeczeń ETPC, w tym orzeczenia z czerwca 2022 roku, w którym delegalizację Świadków Jehowy w Rosji uznano za bezprawną. Rosyjskim rząd jest zobowiązany do wykonania orzeczeń ETPC wydanych do 16 września 2022 roku włącznie. Dodatkowo stosowanie się do tych orzeczeń ma być nadal monitorowane przez Komitet Ministrów Rady Europy, który wzywał Rosję do uchylenia decyzji Sądu Najwyższego z 2017 roku, w wyniku której działalność religijna Świadków Jehowy została zakazana oraz do „zweryfikowania przepisów o przeciwdziałaniu ekstremizmowi, na podstawie których uznano organizacje Świadków Jehowy za ekstremistyczne (...); do zakończenia wszystkich postępowań karnych przeciwko Świadkom Jehowy i do uwolnienia tych, którzy zostali pozbawieni wolności, do całkowitego zatarcia skutków ich skazania, a także zwrócenia skarżącemu całej skonfiskowanej własności lub wypłacenia za nią odszkodowania”. 15 stycznia 2023 roku Komisarz ds. Światowej Wolności Religii i Wyznań Frank Schwabe oświadczył, że nadal należy działać na rzecz upublicznienia dyskryminacji i prześladowań mniejszości religijnych, zwiększenia ochrony przed groźbami i prześladowaniami, szczególnie Świadków Jehowy w Rosji. 31 stycznia 2023 roku Europejski Trybunał Praw Człowieka, po rozpatrzeniu siedmiu skarg Świadków Jehowy z Rosji, uznał zakłócenie zebrań religijnych w latach 2010-2014 za naruszenie podstawowych praw wolności i orzekł o wypłacie skarżącym odszkodowania w wysokości ponad 350 000 euro.
Rosja była jedynym krajem członkiem Rady Europy, który rozpętał kampanię przeciw pokojowej działalności Świadków Jehowy. ETPC rozpatruje roszczenia Świadków Jehowy wobec Rosji, dotyczące zagrabionych obiektów, których wartość przekracza łącznie 6 miliardów rubli (blisko 80 milionów euro). Na rozpatrzenie przez ETPC czeka ponad 60 innych spraw dotyczących Świadków Jehowy w Rosji. 15 marca 2022 roku Rosja poinformowała Radę Europy o swoim zamiarze wycofania się z członkostwa. Nazajutrz Rada oficjalnie usunęła Rosję z grona swoich członków. Władze Rosji zostały następnie poinformowane, że zgodnie z postanowieniami podpisanego przez ten kraj traktatu o przystąpieniu do Rady Europy Rosja pozostaje pod jurysdykcją ETPC do 16 września 2022 roku. Rosja dążyła do jednostronnego uwolnienia się od tych pozostałych zobowiązań przez uchwalenie 7 czerwca 2022 roku wspomnianych dwóch ustaw.
W 2018 roku Rosja została uznana przez Amerykańską Komisję ds. Międzynarodowej Wolności Religijnej (USCIRF) za „kraj szczególnej troski” w zakresie przestrzegania Ustawy o Międzynarodowej Wolności Religijnej ( – IRFA).

</doc>
<doc id="1357358" url="https://pl.wikipedia.org/wiki?curid=1357358" title="Seehausen (Altmark)">
Seehausen (Altmark)

Seehausen (Altmark) − miasto w Niemczech, w kraju związkowym Saksonia-Anhalt, w powiecie Stendal, siedziba gminy zbiorowej Seehausen (Altmark). Według danych z roku 2009 miasto liczy 5 451 mieszkańców.
1 stycznia 2010 do miasta przyłączono gminy Beuster, Geestgottberg i Losenrade.

</doc>
<doc id="1357359" url="https://pl.wikipedia.org/wiki?curid=1357359" title="Wes Bentley">
Wes Bentley

Wesley Cook Bentley (ur. 4 września 1978 w Jonesboro w stanie Arkansas) – amerykański aktor.
Życiorys.
Wczesne lata.
Przyszedł na świat jako trzeci z czterech synów pastora metodystów Cherie (z domu Baker) i Davida Bentleyów. Jego rodzina była pochodzenia angielskiego, niemieckiego i szkockiego. Dorastał w niewielkim miasteczku Mountain Home, w stanie Arkansas, z trzema braćmi – dwójką starszych Jameyem i Philipem oraz młodszym Patrickiem. Marzył, by w przyszłości być wykonawcą hip-hopu. W 1996 po ukończeniu szkoły średniej Sylvan Hills High School w Sherwood, w stanie Arkansas, gdzie należał do kółka teatralnego, kontynuował edukację w Drama Division przy Juilliard School w Nowym Jorku. Był związany z Drama Division w ramach Grupy 29 (1996-2000), ale opuścił szkołę po roku, by kontynuować karierę aktorską.
Kariera.
Został odkryty na otwartej wybiegu bydła do filmu "Rent". Zauważył go kierownik castingu i poprosił o czytanie do swojego filmu; później dostał tę rolę, ale film nigdy nie powstał. W świecie kinematografii zadebiutował w 1995 epizodyczną rolą Lonniego w krótkometrażowym filmie "Serendipity Lane".
Przełomem w jego karierze i pierwszą poważną rolą była postać Ricky’ego Fittsa w oscarowym dramacie Sama Mendesa "American Beauty" (1999). Za występ w tym filmie Wes zdobył między innymi nagrodę Young Hollywood Award oraz nagrodę dla najbardziej obiecującego aktora na Chicago Film Critics Association Awards. Był też nominowany do nagrody BAFTA dla najlepszego aktora drugoplanowego i MTV Movie Awards. 
Był brany pod uwagę do roli kapitana Danny’ego Walkera w melodramacie wojennym Michaela Baya "Pearl Harbor" (2001), którą ostatecznie dostał Josh Hartnett. Był przesłuchiwany do roli Sonny’ego w dramacie "Czekając na wyrok" ("Monster’s Ball", 2001), ale zastąpił go Heath Ledger. Miał być obsadzony jako Lestat de Lioncourt w "Królowie potępionych" ("Queen of the Damned", 2002), zanim odpadł i został zastąpiony przez Stuarta Townsenda. Występował w "Ghost Rider" (2007).
Życie prywatne.
W dniu 25 września 2001 poślubił Jennifer Quanz. Niemal natychmiast po sukcesie w "American Beauty" nadużywał narkotyków, choć ukrywał to przed swoją ówczesną żoną. W 2006 przeniósł się do mieszkania, gdzie zaczął brać narkotyki w pełnym wymiarze godzin. W tym czasie pracował sporadycznie, wystarczyło mu zaledwie, aby opłacić rachunki i kupić leki, a w 2008 roku został aresztowany z nakazem udziału w terapii. Jednak nadal uzależnił się od heroiny. W lipcu 2009 roku, powiedział, że przyznał się do przyjaciela: „Jestem narkomanem i alkoholikiem, a ja potrzebuję pomocy”. W 2009 roku z powodu jego nadużywania substancji doszło do separacji, a w 2010 do rozwodu.
W 2010 zawarł związek małżeński z producentką Jacqui Swedberg, z którą ma syna Charlesa (ur. 2010) i córkę Brooklyn (ur. 2014).

</doc>
<doc id="1357362" url="https://pl.wikipedia.org/wiki?curid=1357362" title="Fale ultrafioletowe">
Fale ultrafioletowe



</doc>
<doc id="1357363" url="https://pl.wikipedia.org/wiki?curid=1357363" title="Araeoscelida">
Araeoscelida



</doc>
<doc id="1357367" url="https://pl.wikipedia.org/wiki?curid=1357367" title="Sundern (Sauerland)">
Sundern (Sauerland)

Sundern (Sauerland) – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Hochsauerland. Według danych na rok 2010 liczy 28 730 mieszkańców.
Współpraca.
Miejscowości partnerskie:

</doc>
<doc id="1357370" url="https://pl.wikipedia.org/wiki?curid=1357370" title="Araeoscelidae">
Araeoscelidae

Araeoscelidae – rodzina wymarłych gadów (diapsydy), kształtem przypominających jaszczurki.

</doc>
<doc id="1357382" url="https://pl.wikipedia.org/wiki?curid=1357382" title="DLP">
DLP



</doc>
<doc id="1357384" url="https://pl.wikipedia.org/wiki?curid=1357384" title="Uniao Rondonopolis">
Uniao Rondonopolis



</doc>
<doc id="1357385" url="https://pl.wikipedia.org/wiki?curid=1357385" title="MEMS">
MEMS



</doc>
<doc id="1357387" url="https://pl.wikipedia.org/wiki?curid=1357387" title="Bank spermy">
Bank spermy



</doc>
<doc id="1357389" url="https://pl.wikipedia.org/wiki?curid=1357389" title="União Esporte Clube">
União Esporte Clube



</doc>
<doc id="1357395" url="https://pl.wikipedia.org/wiki?curid=1357395" title="Katarzyna Bargiełowska">
Katarzyna Bargiełowska

Katarzyna Bargiełowska (ur. 17 marca 1962 w Rudkach) – polska aktorka teatralna, filmowa i telewizyjna. Absolwentka Wydziału Aktorskiego PWSFTviT w Łodzi (1987). W latach 1987–1990 występowała w Teatrze STU w Krakowie.

</doc>
<doc id="1357397" url="https://pl.wikipedia.org/wiki?curid=1357397" title="Dolabrosaurus">
Dolabrosaurus

Dolabrosaurus – rodzaj wymarłego gada należącego do grupy Avicephala. Żył w późnym triasie na terenach Nowego Meksyku. Był spokrewniony z drepanozaurem i megalankozaurem. Znany jest bardzo niekompletny materiał. Był nieco większy od megalankozaura i miał dłuższe wyrostki kręgów ogonowych, co skłoniło naukowców do wysunięcia hipotezy, że był zwierzęciem wodnym. "Dolabrosaurus" znany jest z formacji Chinle na terenie stanów Arizona i Montana. Niektóre skamieniałości odnalezione w Ghost Ranch również mogą należeć do przedstawicieli tego rodzaju.

</doc>
<doc id="1357400" url="https://pl.wikipedia.org/wiki?curid=1357400" title="Antykomutator">
Antykomutator



</doc>
<doc id="1357402" url="https://pl.wikipedia.org/wiki?curid=1357402" title="Mitch Cullin">
Mitch Cullin

Mitch Cullin (ur. 23 marca 1968 w Santa Fe w stanie Nowy Meksyk) – amerykański pisarz, autor powieści "Kraina traw", przeniesionej na ekran przez Terry'ego Gilliama.

</doc>
<doc id="1357405" url="https://pl.wikipedia.org/wiki?curid=1357405" title="Linzer Autobahn">
Linzer Autobahn

Autostrada A26 ("Linzer Autobahn, Linzer Westring") - autostrada w budowie w Austrii, w kraju związkowym Górna Austria, o długości około 4,7 km. Stanowić ma zachodnią obwodnicę Linzu. Rozpoczęcie budowy planowano pierwotnie na 2009.
Pierwotnie planowano 7,5 km, ale w 2011 r. z planu usunięto 2,8 km północnej części. Budowa rozpoczęła się w styczniu 2019 roku.

</doc>
<doc id="1357413" url="https://pl.wikipedia.org/wiki?curid=1357413" title="Estádio Caldeirão">
Estádio Caldeirão



</doc>
<doc id="1357414" url="https://pl.wikipedia.org/wiki?curid=1357414" title="Douz">
Douz



</doc>
<doc id="1357418" url="https://pl.wikipedia.org/wiki?curid=1357418" title="Clube Malutrom">
Clube Malutrom



</doc>
<doc id="1357419" url="https://pl.wikipedia.org/wiki?curid=1357419" title="Drepanosauridae">
Drepanosauridae

Drepanosauridae – rodzina zauropsydów z grupy diapsydów; żyły w okresie późnego triasu na terenach dzisiejszej Europy, Ameryki Północnej i Azji ("Kyrgyzsaurus"). Zdaniem większości naukowców zwierzęta z tej rodziny prowadziły nadrzewny tryb życia, prawdopodobnie zajmując nisze ekologiczne dzisiejszych kameleonów; rodzaj "Hypuronector", zdaniem autorów jego opisu, mógł jednak prowadzić ziemnowodny tryb życia. Posiadały przeciwstawne palce obydwu par kończyn (nie wszystkie rodzaje, nie miał ich np. "Vallesaurus"), a niektóre miały "pazur" na końcu ogona przydatny przy wspinaczce. Wymarły pod koniec triasu.
Systematyka.
Dilkes (1998) zdefiniował Drepanosauridae jako klad obejmujący ostatniego wspólnego przodka rodzajów "Megalancosaurus", "Drepanosaurus" i "Dolabrosaurus" oraz wszystkich jego potomków. Senter (2004) zaliczył do Drepanosauridae jedynie wymienione trzy rodzaje; dla kladu obejmującego tak rozumiane Drepanosauridae oraz rodzaj "Hypuronector" i wówczas formalnie nieopisane zwierzę (później opisane pod nazwą "Vallesaurus") Senter zaproponował nazwę Simiosauria. Inni autorzy zaliczają jednak do Drepanosauridae także rodzaje "Hypuronector" i "Vallesaurus".
Pozycja systematyczna Drepanosauridae pozostaje przedmiotem sporów. Berman i Reisz (1992) zaliczyli je do Lepidosauromorpha; jednak większość autorów zalicza je do Archosauromorpha, zazwyczaj uznając je za przedstawicieli protorozaurów lub przynajmniej bliskich krewnych tej grupy (choć Colbert i Olsen, 2001 zasugerowali przynależność Drepanosauridae do Archosauriformes). Alan Feduccia uznał nawet megalankozaura za prawdopodobnego przedstawiciela linii ewolucyjnej prowadzącej do ptaków. Feduccia sformułował jednak tę teorię w oparciu o analizę jedynie nielicznych znanych wówczas skamieniałości megalankozaura, głównie czaszki i kończyn przednich; późniejsze odkrycia większej liczby skamieniałości dowiodły jednak, że jego szkielet pozaczaszkowy nie przypominał budową szkieletu ptaków, a jego bliskie pokrewieństwo z ptakami jest mało prawdopodobne.
Niektórzy autorzy kwestionują przynależność Drepanosauridae do Archosauromorpha. Według analizy Müllera (2004) Drepanosauridae nie należą nawet do kladu Sauria (obejmującego grupy Lepidosauromorpha i Archosauromorpha); według Müllera są one siostrzane do rodziny Kuehneosauridae, razem z którą tworzą klad siostrzany do kladu obejmującego grupy Sauria, Thalattosauriformes i Ichthyopterygia (dwie ostatnie grupy w innych klasyfikacjach bywają zaliczane do Sauria). Z kolei według analizy Mercka (2003) Drepanosauridae są blisko spokrewnione z rodzajami "Longisquama", "Coelurosauravus" i "Wapitisaurus", razem z którymi tworzą klad siostrzany do kladu Sauria. Także według analizy Sentera (2004) Simiosauria (w tym Drepanosauridae) są blisko spokrewnione z rodzajami "Coelurosauravus" i "Longisquama", razem z którymi tworzą klad Avicephala; jednak według Sentera klad ten jest siostrzany do kladu Neodiapsida "sensu" Laurin, 1991, tj. kladu obejmującego ostatniego wspólnego przodka Younginiformes i współcześnie żyjących diapsydów oraz wszystkich jego potomków.
Renesto i Binelli (2006) zaktualizowali macierz danych z analizy Sentera, a także uwzględnili w analizie pterozaura (rodzaj "Eudimorphodon"), czego nie zrobił Senter. Według ich analizy Drepanosauridae należą do Archosauromorpha; rodzina ta jest siostrzana do pterozaurów, razem z którymi tworzy klad siostrzany do Archosauriformes (z kolei Archosauriformes, pterozaury i Drepanosauridae razem wzięte tworzą klad siostrzany do protorozaurów). Natomiast pozycja rodzajów "Longisquama" i "Coelurosauravus" jest w analizie Renesto i Binelli taka sama, jak w analizie Sentera – tworzą klad siostrzany do Neodiapsida. Autorzy zaznaczają jednak, że taka pozycja rodzaju "Longisquama" może nie odzwierciedlać jego rzeczywistych pokrewieństw i wynikać jedynie z faktu, że jest on wciąż słabo poznany; zalecają też, by w przyszłych badaniach brać pod uwagę możliwość, że "Longisquama" może być przedstawicielem rodziny Drepanosauridae lub bliskim jej krewnym.
Analiza kladystyczna Evans (2009) potwierdziła wypływający z analizy Müllera (2004) wniosek, że Drepanosauridae były siostrzane do rodziny Kuehneosauridae; zarazem jednak z analizy Evans, w odróżnieniu od analizy Müllera, wynika że obie te rodziny należały do lepidozauromorfów. Z kolei według analizy kladystycznej Gottmann-Quesady i Sandera (2009) Drepanosauridae były bazalnymi archozauromorfami; według tej analizy jedyny uwzględniony w niej przedstawiciel rodziny ("Megalancosaurus") był taksonem siostrzanym do rodzaju "Protorosaurus", razem z którym tworzył klad siostrzany do kladu obejmującego wszystkie pozostałe archozauromorfy poza grupą Choristodera.
Filogeneza.
Kladogram Drepanosauridae według Sentera (2004)
Kladogram Drepanosauromorpha według Renesto i współpracowników (2010)

</doc>
<doc id="1357420" url="https://pl.wikipedia.org/wiki?curid=1357420" title="Wildeshausen">
Wildeshausen

Wildeshausen (wym. "MAF:" , ) – miasto powiatowe w Niemczech, w kraju związkowym Dolna Saksonia, siedziba powiatu Oldenburg. W 2008 r. miasto liczyło 18 776 mieszkańców.
W Wildeshausen mieszka gwiazda muzyki Sarah Connor.

</doc>
<doc id="1357422" url="https://pl.wikipedia.org/wiki?curid=1357422" title="Juazeiro Social Clube">
Juazeiro Social Clube



</doc>
<doc id="1357423" url="https://pl.wikipedia.org/wiki?curid=1357423" title="Dimitrios Wikielas">
Dimitrios Wikielas

Dimitrios Wikielas, znany też jako Demetrius Vikelas (gr. Δημήτριος Βικέλας, ur. 15 lutego 1835 na Siros, zm. 20 lipca 1908 w Atenach) – grecki przedsiębiorca, pisarz, tłumacz literacki, działacz sportowy, pierwszy przewodniczący Międzynarodowego Komitetu Olimpijskiego.
Jako członek Panhelleńskiego Klubu Gimnastycznego z Aten, reprezentował Grecję na Międzynarodowym Kongresie dla Wskrzeszenia Igrzysk Olimpijskich, zwołanym przez barona Pierre'a de Coubertina w Paryżu w czerwcu 1894. Decyzją kongresu powołano do życia igrzyska olimpijskie ery nowożytnej. Organizację I Igrzysk Olimpijskich powierzono – ustanowionemu w tym celu – Międzynarodowemu Komitetowi Olimpijskiemu. Jego przewodniczącym został wybrany Wikielas, który zabiegał, żeby igrzyska odbyły się w Atenach. Po przeprowadzeniu ich tam w 1896, Wikielas ustąpił ze stanowiska, pozostając w następnych latach aktywnym członkiem Helleńskiego Komitetu Olimpijskiego.

</doc>
<doc id="1357424" url="https://pl.wikipedia.org/wiki?curid=1357424" title="Vechta">
Vechta

Vechta – miasto powiatowe w Niemczech, w kraju związkowym Dolna Saksonia, siedziba powiatu Vechta. W 2008 r. miasto liczyło 30 998 mieszkańców.

</doc>
<doc id="1357425" url="https://pl.wikipedia.org/wiki?curid=1357425" title="Telgte">
Telgte

Telgte (IPA [tɛlktə], lokalnie [tɛlçtə]) – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Warendorf. Według danych za rok 2018 liczyło 19 925 mieszkańców.
Historia.
Pierwsi osadnicy pojawili się już po upadku cesarstwa rzymskiego, w okresie działalności misyjnej cesarza Karola Wielkiego wiążącej się z wojnami frankońsko-saskimi. Pierwszy biskup Münster w latach 805–809, Ludger ("Ludgerus"), polecił wybudować w Telgte kościół. Miejscowość rozwinęła się z uwagi na istniejący tu bród na rzece Ems. Prawa miejskie nadano Telgte w 1238 r.
W herbie miasta widnieje młody dąb, który po niemiecku nazywano dawniej właśnie "Telgoth" (przekształcone na "Telgte"). Było to związane z gęstym zalesieniem lasami dębowymi. Miasto było członkiem Hanzy.
Pobliskie miejscowości Westbevern i Raestrup w latach 70. zostały włączone w skład miasta i stały się jego dzielnicami.
Administracja.
Od 2010 r. urząd burmistrza pełni Wolfgang Pieper reprezentujący Sojusz 90/Zielonych, który w wyborach w 2010 r. uzyskał 71,5% głosów przeciwko wspólnemu kandydatowi CDU i SPD, a w 2016 r. 79,2%. W latach 2010–2016 był jedynym burmistrzem Zielonych w Nadrenii Północnej-Westfalii.
Zabytki.
Miasto znane jest m.in. z Muzeum Szopek Bożonarodzeniowych ("Krippenmuseum") liczącego ponad 150 eksponatów szopek z całego świata. Naprzeciwko, w Muzeum Münsterlandu ("Museum Heimathaus Münsterland"), znajduje się m.in. "Glatzer Heimatstube" (pol. Kłodzka Izba Regionalna), największa z trzech w Niemczech, poświęcona tradycji i kulturze materialnej hrabstwa kłodzkiego i ziemi kłodzkiej, utworzona dzięki staraniom wielkiego dziekana kłodzkiego Franza Monsego, który tu osiedlił się po wysiedleniu. Niedaleko centrum, nad rzeką Ems, w 1988 r. postawiono kolumnę z rzeźbą Madonny pierwszego arcybiskupa praskiego Arnoszta z Pardubic z kościoła pw. Wniebowzięcia Najświętszej Maryi Panny w Kłodzku, wykonaną ze śląskiego marmuru. Miejsce to ma upamiętniać ofiary wojny i wysiedlenia. Wzdłuż brzegu rzeki prowadzi droga krzyżowa z rzeźbami z brązu z postaciami ponadnaturalnej wielkości osadzonymi na granitowych blokach.
Pielgrzymki.
Miasto jest znanym miejscem pielgrzymkowym. Pierwsza pielgrzymka piesza do figury Piety Matki Boskiej Bolesnej (z XIV w., a pierwsza wzmianka o niej pochodzi z 1455), odbyła się w 1651 r. na polecenie biskupa Münster, Christopha Bernharda von Galena, który drogę również pokonał. Do kaplicy z obrazem (zbudowanej w 1654 r.) udają się coroczne pielgrzymki z Münster, Warendorfu i Osnabrück (ta ostatnia z 10 000 pielgrzymami jest największa co do ich liczby w Niemczech – przed pielgrzymką z Ratyzbony do Altötting). Corocznie przybywa do Telgte 150 000 pielgrzymów.
Miasto w literaturze.
Telgte jest miejscem powieści Güntera Grassa z 1979 r. "Das Treffen in Telgte" ("Spotkanie w Telgte", 1992), która jest powieścią z kluczem. Utwór opisuje fikcyjne spotkanie niemieckich poetów i pisarzy w 1647 r. (m.in. śląscy artyści-politycy jak Andreas Gryphius, Daniel Czepko von Reigersfeld, Angelus Silesius) mające na celu porozumienie artystów, często będących ideologami zwalczających się katolików i protestantów i zakończenie wojny trzydziestoletniej. Naprawdę książka poświęcona jest spotkaniom Grupy 47, ważnej dla twórczości autora.
Współpraca.
Miejscowości partnerskie:

</doc>
<doc id="1357426" url="https://pl.wikipedia.org/wiki?curid=1357426" title="Instytut Teologiczny im. św. Jana Kantego w Bielsku-Białej">
Instytut Teologiczny im. św. Jana Kantego w Bielsku-Białej

Instytut Teologiczny im. św. Jana Kantego w Bielsku-Białej – oddział Uniwersytetu Papieskiego Jana Pawła II znajdujący się w Bielsku-Białej. Był ściśle związany z diecezją bielsko-żywiecką i mieścił się w siedzibie kurii przy ul. Żeromskiego 5. Prowadził teologiczne studia licencjackie i magisterskie w ramach czterech specjalizacji: resocjalizacyjnej, pedagogiczno-katechetycznej, turystyki religijnej oraz medialnej.
Historia.
Instytut powstał w 1994 decyzją biskupa bielsko-żywieckiego, Tadeusza Rakoczego, z dnia 24 czerwca. Osobowość prawną uzyskał 24 lipca tego roku po potwierdzeniu wniosku kurii przez Biuro ds. Wyznań.
Początkowo siedzibą uczelni był dom katechetyczny parafii św. Maksymiliana Marii Kolbego przy ul. M. Kolbego. Do gmachu przy ul. Żeromskiego przeniesiono ją w 1999. Budynek ten posiada aulę na 300 miejsc, dziesięć sal wykładowych oraz lektorium. W siedzibie uczelni znajdują się ponadto pomieszczenia biblioteki liczącej 45 tys. woluminów oraz ok. 130 tytułów czasopism polskich i zagranicznych.
Od początku istnienia dyrektorem Instytutu był ks. prof. dr. hab. Tadeusz Borutka. Funkcję wicedyrektora od 2011 do 2016 pełnił ks. dr Robert Samsel. Wcześniej funkcję tę sprawował ks. dr Piotr Greger.
W pomieszczeniach uczelni funkcjonuje od 2003. Diecezjalna Szkoła Organistowska (szkoła muzyczna II stopnia o uprawnieniach szkoły publicznej) oraz Diecezjalne Studium Muzyki Kościelnej. W czasach istnienia uczelni działał również Chór Instytutu Teologicznego „Gloriam Dei”, powołany w 2007.
Uczelnia wydawała czasopismo naukowe „Bielsko-Żywieckie Studia Teologiczne”, publikujące artykuły z zakresu filozofii, historii Kościoła, zagadnień społecznego nauczania Kościoła, biblistyki, teologicznej metodologii, teologii systematycznej oraz praktycznego wymiaru teologicznego nauczania.
W 2016 instytut zakończył swoją działalność. Głównym powodem podjęcia tej decyzji przez władze Uniwersytetu Papieskiego Jana Pawła II w Krakowie był znaczący spadek liczby studentów, nie tylko w Bielsku-Białej, ale także w Krakowie (zwłaszcza na kierunku pedagogiczno-pastoralnym).

</doc>
<doc id="1357429" url="https://pl.wikipedia.org/wiki?curid=1357429" title="Dinklage">
Dinklage

Dinklage − miasto w Niemczech, w kraju związkowym Dolna Saksonia, w powiecie Vechta. W 2008 r. miasto liczyło 12 772 mieszkańców.

</doc>
<doc id="1357430" url="https://pl.wikipedia.org/wiki?curid=1357430" title="Nikos Spiropulos">
Nikos Spiropulos

Nikos Spiropulos (gr. Νίκος Σπυρόπουλος, ur. 13 lutego 1985 w Atenach) - grecki piłkarz grający na pozycji lewego obrońcy.
Kariera klubowa.
Karierę piłkarską, Nikos Spiropulos rozpoczął w klubie PAS Janina. W 2001 roku zadebiutował w jego barwach w Beta Ethniki, a w 2002 roku awansował z tym zespołem do pierwszej ligi. W niej nie wystąpił jednak w żadnym ze spotkań, a Giannina spadła z ligi. W niższej lidze był jej podstawowym zawodnikiem, a latem 2004 przeszedł do pierwszoligowego Panioniosu GSS. W jego barwach zadebiutował 19 września w przegranym 0:1 wyjazdowym meczu z zespołem Chalkidona FC. W pierwszych dwóch sezonach spędzonych w Panioniosie był rezerwowym, ale już w sezonie 2006/07 był podstawowym zawodnikiem tego klubu i występował w nim do końca 2007 roku.
W styczniu 2008 Spiropulos przeszedł za 2 miliony euro do innego stołecznego klubu, Panathinaikosu. 24 lutego zadebiutował w składzie "Koniczynek" w meczu pierwszej ligi. Ateńczycy pokonali w nim 1:0 APO Lewadiakos.
W 2013 roku Spiropulos najpierw został zawodnikiem Chievo Werona, a następnie latem 2013 przeszedł do PAOK FC.
Kariera reprezentacyjna.
W reprezentacji Grecji Spiropulos zadebiutował 17 listopada 2007 roku w wygranym 5:0 spotkaniu z Maltą - w 46. minucie zmienił Wasilisa Torosidisa. W 2008 roku został powołany przez Otto Rehhagela do kadry na Euro 2008.

</doc>
<doc id="1357431" url="https://pl.wikipedia.org/wiki?curid=1357431" title="Uslar">
Uslar

Uslar – miasto w Niemczech, w kraju związkowym Dolna Saksonia, w powiecie Northeim. Według danych z roku 2008 miasto liczy 15 100 mieszkańców.

</doc>
<doc id="1357432" url="https://pl.wikipedia.org/wiki?curid=1357432" title="Bramsche">
Bramsche

Bramsche – miasto i gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Osnabrück. W 2008 r. liczyło 31 152 mieszkańców.
Historia.
Na wzgórzu Kalkriese zgodnie z ostatnimi badaniami archeologicznymi lokalizowana jest bitwa w Lesie Teutoburskim, w której armia rzymska dowodzona przez Kwinktyliusza Warusa poniosła druzgocąca klęskę pokonana przez koalicję plemion germańskich dowodzonych przez Arminiusa (9 n.e.).

</doc>
<doc id="1357436" url="https://pl.wikipedia.org/wiki?curid=1357436" title="Greven (Nadrenia Północna-Westfalia)">
Greven (Nadrenia Północna-Westfalia)

Greven – miasto w Niemczech, położone w kraju związkowym Nadrenia Północna-Westfalia, w rejencji Münster, w powiecie Steinfurt. W 2010 roku liczyło 36 044 mieszkańców.

</doc>
<doc id="1357439" url="https://pl.wikipedia.org/wiki?curid=1357439" title="Renée Felming">
Renée Felming



</doc>
<doc id="1357441" url="https://pl.wikipedia.org/wiki?curid=1357441" title="Werne">
Werne

Werne − miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Unna. W 2010 liczyło 29 901 mieszkańców.
Współpraca.
Miejscowości partnerskie:

</doc>
<doc id="1357446" url="https://pl.wikipedia.org/wiki?curid=1357446" title="Gevelsberg">
Gevelsberg

Gevelsberg − miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Ennepe-Ruhr. W 2010 liczyło 31 518 mieszkańców.
Współpraca.
Miejscowości partnerskie:

</doc>
<doc id="1357447" url="https://pl.wikipedia.org/wiki?curid=1357447" title="Janusz Bolonek">
Janusz Bolonek

Janusz Bolonek, właśc. Januariusz Mikołaj Bolonek (ur. 6 grudnia 1938 w Hucie Dłutowskiej, zm. 2 marca 2016 w Łodzi) – polski duchowny rzymskokatolicki, doktor teologii i prawa kanonicznego, dyplomata watykański, arcybiskup, nuncjusz apostolski w Wybrzeżu Kości Słoniowej, pronuncjusz apostolski w Burkina Faso i w Nigrze w latach 1989–1995, nuncjusz apostolski w Rumunii w latach 1995–1998, w Urugwaju w latach 1999–2008, w Bułgarii w latach 2008–2013 i w Macedonii w latach 2011–2013.
Życiorys.
Urodził się 6 grudnia 1938 w Hucie Dłutowskiej. W latach 1956–1961 studiował w Wyższym Seminarium Duchownym w Łodzi. Na prezbitera został wyświęcony 17 grudnia 1961 w Dłutowie przez biskupa pomocniczego łódzkiego Jana Kulika. W latach 1961–1962 studiował filologię klasyczną na Wydziale Nauk Humanistycznych Katolickiego Uniwersytetu Lubelskiego. Dalsze studia odbył w Rzymie. W latach 1962–1966 pogłębiał wykształcenie w zakresie teologii dogmatycznej i literatury łacińskiej na Papieskim Uniwersytecie Gregoriańskim, gdzie w 1969 uzyskał doktorat z teologii. W latach 1967–1971 odbył studia z prawa kanonicznego na Papieskim Uniwersytecie Laterańskim, które ukończył z doktoratem, oraz dyplomację w Papieskiej Akademii Dyplomatycznej.
Pracę w dyplomacji watykańskiej rozpoczął w 1971. Pełnił funkcje sekretarza nuncjatury apostolskiej w Nikaragui (1971–1975), delegatury apostolskiej w Stanach Zjednoczonych (1975–1977) i nuncjatury apostolskiej w Egipcie (1977–1979). W latach 1979–1989 pracował w Sekretariacie Stanu, do 1988 jako audytor i radca nuncjatury przy Radzie ds. Publicznych Kościoła, następnie w Sekcji Stosunków z Państwami. Był członkiem Zespołu do Stałych Kontaktów Roboczych między Stolicą Apostolską i rządem PRL, a także Komisji Mieszanej Stolicy Apostolskiej i władz PRL, zajmującej się wznowieniem stosunków dyplomatycznych. Uczestniczył w przygotowaniach podróży apostolskich Jana Pawła II do Polski w latach 1983 i 1987.
25 września 1989 został mianowany arcybiskupem tytularnym Madaurusu. Święcenia biskupie otrzymał 20 października 1989 w bazylice św. Piotra w Rzymie. Konsekrował go papież Jan Paweł II, któremu asystowali arcybiskupi Edward Cassidy i Francesco Colasuonno. Jako dewizę przyjął słowa „"Uni Trinoque Deo"” ("Trójjedynemu Bogu"). W latach 1989–1995 sprawował urząd nuncjusza apostolskiego w Wybrzeżu Kości Słoniowej oraz pronuncjusza apostolskiego w Burkina Faso i w Nigrze, po czym został przeniesiony na urząd nuncjusza apostolskiego w Rumunii, który piastował do 1998. W 1999 pracował w Sekretariacie Stanu w Sekcji Stosunków z Państwami. W latach 1999–2008 był nuncjuszem apostolskim w Urugwaju, w latach 2008–2013 w Bułgarii, a w latach 2011–2013 także w Macedonii.
Konsekrował biskupa diecezjalnego Minasu Francisca Dominga Barbosę Da Silveirę (2004) i biskupa diecezjalnego San José de Mayo Artura Fajardo (2007). Asystował podczas sakry biskupa pomocniczego Alby Iulii Józsefa Tamása (1997) i biskupa pomocniczego łódzkiego Ireneusza Pękalskiego (2000).
Na emeryturze osiadł w Łodzi, gdzie zmarł 2 marca 2016. Jego pogrzeb odbył się 6 marca 2016 na cmentarzu parafialnym w Dłutowie.
Działalność agenturalna.
Według Sławomira Cenckiewicza Janusz Bolonek był tajnym agentem Służby Bezpieczeństwa o pseudonimie "Lamos". Był uczestnikiem spotkania Jana Pawła II z szefem CIA Williamem Caseyem, który poinformował papieża o planach wojennych ZSRR, które zdobył płk Ryszard Kukliński. Bolonek natychmiast zaalarmował kontrwywiad PRL w Warszawie, podając informacje o „krecie” działającym w Sztabie Generalnym Wojska Polskiego. Wiadomość ta stanowiła zagrożenie dla płk. Ryszarda Kuklińskiego, który musiał uciec z Polski do Stanów Zjednoczonych. Informacje te potwierdził Cezary Gmyz.
Odznaczenia, tytuły.
Postanowieniem prezydenta RP Bronisława Komorowskiego z 2 października 2012 został odznaczony Krzyżem Oficerskim Orderu Zasługi Rzeczypospolitej Polskiej. W 1975 został kawalerem Orderu Nikaragui „Miguel Larreynaga”, a w 1995 kawalerem Orderu Republiki Wybrzeża Kości Słoniowej.
Nadano mu honorowe obywatelstwo gminy Dłutów.

</doc>
<doc id="1357449" url="https://pl.wikipedia.org/wiki?curid=1357449" title="Plac Przyjaźni w Słubicach">
Plac Przyjaźni w Słubicach

Plac Przyjaźni – centralny plac w Słubicach.
Opis placu.
W okresie niemieckim plac nosił nazwę "Roßmarkt", co w dosłownym tłumaczeniu oznacza Konny Rynek.
Plac został gruntownie zmodernizowany w 2003 roku przy współudziale unijnego programu Phare. Stanowi on rynek miejski, co podkreślać może charakterystyczna dla tego typu przestrzeni publicznej zabudowa. Formy tej architektury stanowią między innymi: „Jedynka” zwana potocznie „ratuszem”, budynek głównej siedziby Poczty Polskiej w Słubicach, liczne punkty handlowo-usługowe, kamienice, budynek hotelu „Kaliski” w którym dawniej mieściła się siedziba urzędu miejskiego, czy wreszcie sam układ placu (jego lejkowaty kształt) i jego centralne położenie.
W sercu placu Przyjaźni znajduje się niewielki park z fontanną, wokół której rozmieszczone są alejki spacerowe wraz z ławkami. Zachodnia część placu stanowi drogę dwupasmową w biegu drogi krajowej nr 31, za pomocą której plac łączy się bezpośrednio z ulicą: Wojska Polskiego oraz Aleją Młodzieży Polskiej. Północną część placu stanowi ulica Seelowska, natomiast w kierunku północno-wschodnim łączy się on z placem Wolności, który z kolei przechodzi w plac Jana Pawła II, a ten dalej styka się z placem Bohaterów, co razem stanowi unikatowy system czterech ściśle ze sobą powiązanych przestrzeni miejskich.

</doc>
<doc id="1357452" url="https://pl.wikipedia.org/wiki?curid=1357452" title="Raanana">
Raanana



</doc>
<doc id="1357454" url="https://pl.wikipedia.org/wiki?curid=1357454" title="Euan Wallace">
Euan Wallace

David Euan Wallace (ur. 20 kwietnia 1892, zm. 9 lutego 1941) – brytyjski polityk, członek Partii Konserwatywnej, minister w rządach Neville’a Chamberlaina.
Życiorys.
Był synem Johna Wallace’a i Minnie Pitcher, córki Jamesa Pitchera. Wykształcenie odebrał w Harrow School oraz w Royal Military Academy w Sandhurst. Służył w szeregach 2 pułku Life Guards. Walczył podczas I wojny światowej. Był czterokrotnie ranny i został wymieniony w rozkazie dziennym. Dosłużył się stopnia kapitana.
Po wojnie był specjalnym komisarzem ds. wybrzeża północno-wschodniego i adiutantem gubernatora generalnego Kanady w 1920 r. W latach 1922-1923 był deputowanym do Izby Gmin z okręgu Rugby. Następnie od 1924 r. reprezentował okręg wyborczy Hornsey.
W latach 1928-1929 był asystentem rządowego whipa. W 1929 i 1931 r. był młodszym lordem skarbu. W latach 1931-1934 był cywilnym lordem Admiralicji. W 1935 r. został wpierw podsekretarzem stanu w Ministerstwie Spraw Wewnętrznych, a następnie sekretarzem handlu zamorskiego. W 1937 r. objął stanowisko parlamentarnego sekretarza przy Zarządzie Handlu. W latach 1938-1939 był finansowym sekretarzem skarbu, a w latach 1939-1940 ministrem transportu.
Od 1936 r. był członkiem Tajnej Rady. Zmarł w 1941 r.
Rodzina.
26 listopada 1913 r. poślubił lady Idinę Sackville (1893-1955), córkę Gilberta Sackville’a, 8. hrabiego De La Warr, i lady Muriel Brassey, córki 1. hrabiego Brassey. Małżeństwo to zakończyło się rozwodem w 1919 r. Euan i Idina mieli razem dwóch synów:
10 maja 1920 r. poślubił Barbarę Lutyens, córkę sir Edwina Lutyensa. Euan miał z nią trzech synów:

</doc>
<doc id="1357456" url="https://pl.wikipedia.org/wiki?curid=1357456" title="Timothy Bradley">
Timothy Bradley

Timothy Bradley (ur. 29 sierpnia 1983) – amerykański bokser, aktualny zawodowy mistrz świata organizacji WBO w wadze półśredniej oraz były mistrz federacji WBC i WBO w kategorii junior półśredniej (do 140 funtów).
Kariera amatorska.
W sierpniu 2001 zwyciężył w mistrzostwach Stanów Zjednoczonych do lat 19. W ćwierćfinale turnieju, który miał miejsce w Fort Worth pokonał Timothy'ego Colemana, wygrywając z nim na punkty (26:8). W półfinale podobną przewagą punktową (25:8) pokonał Davida Ramosa, a w finale kategorii półśredniej wyeliminował Michaela Andrade, pokonując go wyraźnie na punkty (19:2). W kwietniu 2002 rywalizował na mistrzostwach Stanów Zjednoczonych, które rozgrywane były w Las Vegas. W 1/16 finału kategorii półśredniej pokonał na punkty (11:4) Brenta Rodriguesa, w 1/8 finału wyeliminował Johna Askewa, wygrywając na punkty (22:3), a w ćwierćfinale przegrał minimalnie na punkty (10:11) z Juanem McPhersonem. 
11 listopada 2002 był w kadrze na mecz drużyny USA z drużyną Anglii. W Londynie pokonał na punkty (16:13) Anglika Darrena Barkera, a drużyna USA zwyciężyła w tym spotkaniu 8:6. W marcu 2003 rywalizował na mistrzostwach Stanów Zjednoczonych w Colorado Springs. W 1/16 finału kategorii półśredniej pokonał na punkty (17:11) Brenta Rodriguesa, w 1/8 finału wyeliminował Glena Dunningsa, wygrywając na punkty (16:4), w ćwierćfinale pokonał na punkty (2:1) Durrella Richardsona, a w półfinale przegrał na punkty (7:14) z Andre Berto, kończąc rywalizację na trzecim miejscu. W maju 2003 rywalizował w turnieju 76. edycji turnieju Golden Gloves w Las Vegas. Bradley doszedł do finału kategorii półśredniej, przegrywając w nim wyraźnie na punkty (0:5) z Andre Berto.
Kariera zawodowa.
Pierwszą zawodową walkę stoczył w sierpniu 2004 roku. 10 maja 2008 roku, w swojej 22 walce, zmierzył się z Juniorem Witterem i niespodziewanie pokonał go na punkty po niejednogłośnej decyzji sędziów, odbierając mu jednocześnie pas mistrzowski organizacji WBC. 13 września tego samego roku, w pierwszej obronie tytułu, pokonał zdecydowanie na punkty Ednera Cherry.
4 kwietnia 2009 roku w walce unifikacyjnej pokonał na punkty mistrza świata WBO, Kendalla Holta. Pod koniec kwietnia tego samego roku federacja WBC odebrała mu tytuł, gdy odmówił wzięcia udziału w obowiązkowej obronie z Devonem Alexandrem. 1 sierpnia 2009 roku zmierzył się z Natem Campbellem w walce o tytuł mistrza świata WBO. W trzeciej rundzie Campbell w wyniku przypadkowego zderzenia głowami doznał dużego rozcięcia skóry nad lewym okiem. Pojedynek został przerwany w przerwie między trzecią i czwartą rundą, ponieważ kontuzja uniemożliwiała bokserowi dalszą walkę. Zwycięzcą został ogłoszony Bradley. Jednak po proteście złożonym przez Campbella kilka tygodni później walka została uznana za nieodbytą, ponieważ kontuzja nie została spowodowana ciosem rywala, lecz przypadkowym zderzeniem głowami.
12 grudnia 2009 roku pokonał zdecydowanie na punkty Lamonta Petersona, który w trzeciej rundzie był liczony.
30 stycznia 2011 wypunktował rywala Devon Alexandra w 10 rundzie czym obronił mistrzostwo świata federacji WBO oraz zdobył pas mistrza federacji WBC, którego został pozbawiony sześć miesięcy później z powodu braku aktywności. 9 czerwca 2012 wygrał przez niejednogłośną decyzją z Mannym Pacquiao zdobywając pas WBO w wadze półśredniej. Według wielu ekspertów to Filipińczyk zasłużył na zwycięstwo. 16 marca 2013 w Carson wygrał jednogłośnie na punkty z Rosjaninem Ruslanem Prowodnikowem (22-1-0).
13 grudnia 2014 w Las Vegas zremisował (115:113, 112:116 i 114:114) z Argentyńczykiem Diego Gabrielem Chávesem (23-2-0).
27 czerwca w kalifornijskim Carson pokonał jednogłośnie na punkty 115:112, 116:112 i 117-111 rodaka Jessie'ego Vargasa (26-1, 9 KO).
2016-04-10 W las Vegas odbyła się po raz trzeci walka z Manny Pacquiao. W 7 rundzie Bradley po raz pierwszy od 31 rund stoczonych z  Pacquiao był liczony powtórzyło się to także w 9 rundzie. Walka skończyła się jednogłośnym wynikiem na niekorzyść Bradleya  (116:110, 116:110, 116:110)

</doc>
<doc id="1357461" url="https://pl.wikipedia.org/wiki?curid=1357461" title="Opactwo Matki Bożej i Wszystkich Świętych w Chaalis">
Opactwo Matki Bożej i Wszystkich Świętych w Chaalis

Opactwo Matki Bożej i Wszystkich Świętych w Chaalis (fr. Abbaye Notre-Dame et Toussaints de Chaalis), zwane także królewskim – dawne opactwo benedyktyńskie w Fontaine-Chaalis, niedaleko Ermenonville, w odległości 40 km od Paryża.
Historia.
Opactwo zostało ufundowane w 1136 przez króla Francji Ludwika VI (stąd określanie go jako opactwa królewskiego) i budowane do uroczystej konsekracji w 1219. Na miejscu tym już wcześniej znajdowała się kaplica upamiętniająca śmierć kuzyna Ludwika VI, hrabiego Flandrii Karola Dobrego, zamordowanego w 1127 przez zbuntowanych poddanych.
Opactwo szybko się rozwijało, w dalszym ciągu ciesząc się królewską protekcją. Częstymi gośćmi na jego terenie byli Ludwik IX Święty oraz Karol V Mądry. Spory majątek ziemski, w tym kilka winnic w najbliższej okolicy, zapewniał środki finansowe na utrzymanie budynków oraz pozwalał klasztorowi być jednym z ważniejszych ośrodków kulturalnych północnej Francji. Koniec prosperity przyniósł kryzys gospodarczy drugiej połowy XV wieku, w rezultacie którego opactwo straciło swoją niezależność i miało odtąd być zarządzane przez wskazaną przez króla osobę. Jedynie pierwszy z administratorów, kardynał Hippolyte d'Este, sprawdził się na tym stanowisku. Kolejni zarządcy rujnowali budżet opactwa przez nieprzemyślane wydatki i doprowadzili do tego, że w latach 30. XVIII w. nawet zabudowania klasztoru były poważnie uszkodzone.
W 1736 podjęto rekonstrukcję i przebudowę opactwa pod kierunkiem Jeana Auberta, który zdążył wyburzyć najstarszą, na poły zrujnowaną część klasztoru i zbudować nowy pałac opata, zanim skończyły się przewidziane na budowę fundusze. W końcu w 1785 Ludwik XVI nakazał zamknięcie obiektu i przeniesienie się zakonników do innych klasztorów. W czasie Wielkiej Rewolucji Francuskiej dawny klasztor został sprzedany, jednak nowy właściciel zamieszkał jedynie w pałacu opata, pozostałe fragmenty traktując jako tanie źródło materiałów budowlanych. W połowie XIX wieku z całości zabudowań klasztornych została tylko jedna kaplica.
W 1902 pozostałości opactwa nabyła wdowa po bankierze Nélie Jacquemart, która umieściła w zachowanych jeszcze budynkach swoją imponującą kolekcję obrazów i sztuki użytkowej. W testamencie przekazała teren opactwa i zbiory Instytutowi Francuskiemu.
Dziś w zachowanym pałacu opackim mieści się muzeum poświęcone historii klasztoru.
Architektura.
Zespół architektoniczny opactwa stanowił czworobok o bokach 82 i 40 metrów. Do dnia dzisiejszego zachował się jedynie zarys dawnych zabudowań mieszkalnych dla mnichów łączących się z kościołem klasztornym oraz wolno stojący pałac opata. Widoczny jest w postaci śladów na murach dawny układ gotyckich krużganków okalających cały kompleks, wysokość murów daje jedynie niewielkie wyobrażenie o ongiś jednym z większych zespołów klasztornych we Francji. Zachowane resztki chóru kościelnego wskazują, iż budowla kościelna reprezentowała styl gotyku pełnego, była oparta na rzędzie łuków odporowych i przypór oraz zawierała dwa poziomy ostrołukowych okien. We wnętrzu wsparta była na kolumnach korynckich. Jedyna zachowana do naszych czasów kaplica posiada imponującą rozetę ponad wejściem, jej rynny wykańcza rząd gargulców. Okna są ostrołukowe; na fasadzie obecność tylko jednej sygnaturki psuje symetrię. Nie wiemy, w jaki sposób kaplica w przeszłości komponowała się z całością zespołu. Cały zespół otacza park z rosarium.

</doc>
<doc id="1357463" url="https://pl.wikipedia.org/wiki?curid=1357463" title="Cel-shading">
Cel-shading

Cel-shading (także: toon shading) – rodzaj niefotorealistycznej techniki renderowania mającej sprawiać wrażenie, że grafika komputerowa została narysowana ręcznie. Technika ta jest często używana do naśladowania stylu rysowania stosowanego w komiksach lub kreskówkach.
Nazwa pochodzi od przezroczystych arkuszy octanowych, zwanych po angielsku "cel". Są one używane do tworzenia tradycyjnych, dwuwymiarowych animacji, takich jak starsze produkcje Disneya. Cel-shading jest stosunkowo nowym efektem w generowaniu grafiki komputerowej, najczęściej używanym w konsolowych grach wideo. Chociaż końcowy rezultat sprawia wrażenie prostego, podobnego do rysowanej ręcznie animacji, proces generowania tego efektu jest złożony.
Proces.
Proces cel-shadingu rozpoczyna się od tradycyjnego modelu 3D. Różnice pojawiają się, dopiero gdy obiekt ten jest rasteryzowany w celu wyświetlenia go na ekranie. Silnik renderujący wybiera tylko kilka odcieni każdego koloru do narysowania obiektu, tworząc wrażenie jego płaskości. Nie jest to tym samym procesem, co wybranie kilku odcieni na teksturę, ponieważ oświetlenie lub inne efekty środowiskowe mogłyby zniszczyć efekt końcowy. Dlatego też cel-shading jest często implementowany jako dodatkowe, końcowe przejście w procesie renderowania, gdy wszystkie inne operacje zostały już zakończone. 
Aby narysować czarne atramentowe linie zakreślające kontury obiektu, "backface culling" zostaje odwrócony w ten sposób, aby rysował wyłącznie odwrócone tyłem trójkąty. Następnie rysowane są na czarno boki trójkątów; muszą być one narysowane wiele razy z niewielkim przesunięciem, aby powstałe linie stały się grube. W ten sposób powstaje zacieniowany na czarno kształt. 
"Backface culling" jest wtedy ustawiany z powrotem na tryb normalny, aby narysować cieniowanie i opcjonalne tekstury obiektu. W końcu obraz jest składany z użyciem bufora-Z, jako że odwrócone tyłem powierzchnie zawsze leżą głębiej na scenie 3D niż odwrócone przodem. W efekcie obiekt jest obrysowany na czarno i nawet kontury, które znajdują się na powierzchni obiektu, zostają wyświetlone. 
Przykład.
Czajnik z Utah renderowany z użyciem metody cel-shadingu:
gdzie poszczególne rysunki przedstawiają kolejne kroki:
Kroki 2 i 3 można połączyć używając multiteksturowania.

</doc>
<doc id="1357464" url="https://pl.wikipedia.org/wiki?curid=1357464" title="John Terry (aktor)">
John Terry (aktor)

John Terry (ur. 25 stycznia 1950 w Chicago w Illinois) – amerykański aktor filmowy i telewizyjny.

</doc>
<doc id="1357466" url="https://pl.wikipedia.org/wiki?curid=1357466" title="Toon shading">
Toon shading



</doc>
<doc id="1357468" url="https://pl.wikipedia.org/wiki?curid=1357468" title="John Terry (ujednoznacznienie)">
John Terry (ujednoznacznienie)



</doc>
<doc id="1357469" url="https://pl.wikipedia.org/wiki?curid=1357469" title="Cel shading">
Cel shading



</doc>
<doc id="1357470" url="https://pl.wikipedia.org/wiki?curid=1357470" title="Cel-shader">
Cel-shader



</doc>
<doc id="1357471" url="https://pl.wikipedia.org/wiki?curid=1357471" title="Cel shader">
Cel shader



</doc>
<doc id="1357472" url="https://pl.wikipedia.org/wiki?curid=1357472" title="Toon shader">
Toon shader



</doc>
<doc id="1357473" url="https://pl.wikipedia.org/wiki?curid=1357473" title="Strach. Antysemityzm w Polsce tuż po wojnie. Historia moralnej zapaści">
Strach. Antysemityzm w Polsce tuż po wojnie. Historia moralnej zapaści



</doc>
<doc id="1357474" url="https://pl.wikipedia.org/wiki?curid=1357474" title="Sąsiedzi (książka)">
Sąsiedzi (książka)

Sąsiedzi: Historia zagłady żydowskiego miasteczka – książka z 2000 roku Jana Tomasza Grossa dotycząca pogromu w Jedwabnem.
Książka ta w dużej mierze przyczyniła się do wzrostu zainteresowania tą masakrą; wywołała także dużą dyskusję w mediach i w środowisku naukowym. Autor oparł się częściowo na materiałach zebranych przez Agnieszkę Arnold, autorkę filmów."..Gdzie mój starszy syn Kain" i "Sąsiedzi".
Treść.
Gross, cytując między innymi obszerne fragmenty wspomnień świadków pogromu w Jedwabnem, zwrócił uwagę na współudział Polaków w jego organizacji. Jak pisał Gross, „panami sytuacji w Jedwabnem byli oczywiście Niemcy. I tylko oni mogli podjąć decyzję o wymordowaniu Żydów”. Wprawdzie zaznaczał, że Polacy zawarli nieformalne porozumienie z Niemcami przeciwko lokalnym Żydom, jednak „należy pamiętać, że gdyby Jedwabne nie zostało zajęte przez Niemców [...], to Żydzi jedwabieńscy nie zostaliby wymordowani przez swoich sąsiadów”.
Krytyka i kontrowersje.
Bogdan Musiał w krytycznej opinii dotyczącej "Sąsiadów" stwierdził, że „praca opiera się na ubogiej bazie źródłowej”, składającej się z nielicznych przekazów ocalałych Żydów oraz akt sądowych, zdaniem Musiała niewiarygodnych rzekomo ze względu na okres ich zebrania (rok 1949, komunistyczna Polska). Również Dariusz Stola twierdził, że wywód Grossa jest przesadzony, a liczba ofiar pogromu – przeszacowana, co nie przesądza jednak o fałszu tezy postawionej przez Grossa i stwierdzeniu, że Polacy nie byli zaangażowani w pogrom.
Śledztwo Instytutu Pamięci Narodowej dotyczące pogromu w Jedwabnem podważyło kilka nieuzasadnionych twierdzeń zawartych w tej książce, która na podstawie materialow śledczych z 1949 roku szacuje liczbę ofiar na 1500-1600 (według IPN zamordowano minimum 340 osób), podważono również wiarygodność zeznań jednego z najbardziej cytowanych w książce świadków – Szmula Wasersztejna, który podał wiele nieprawdziwych szczegółów dotyczących zbrodni (m.in. widział trupy młodych kobiet z rozpłatanymi brzuchami, zwłoki dzieci pokrojonych na kawałki).

</doc>
<doc id="1357478" url="https://pl.wikipedia.org/wiki?curid=1357478" title="Iśana">
Iśana

Iśana (trl. Īśāna, ang. "Ishana") – przydomek Śiwy oraz imię jednej z pięciu twarzy Sadaśiwy, Paramaśiwy lub piąta głowa Śiwy Pańćany.
Pańćajana.
Głowa i postać Iśany patronuje żywiołowi powietrza, reprezentuje doskonałe poznanie i mistrzostwo Wed. Przedstawiana jest w kolorze miedzi albo jako półprzeźroczysta.
Paramaśiwa.
Twarz Iśany postaci Paramaśiwy jest koloru zielonego i jest centralnie usytuowana, jako środkowa z pięciu.

</doc>
<doc id="1357483" url="https://pl.wikipedia.org/wiki?curid=1357483" title="Vreden">
Vreden

Vreden – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Borken. Według danych na rok 2010 liczy 22 551 mieszkańców.
Współpraca.
Miejscowość partnerska:

</doc>
<doc id="1357498" url="https://pl.wikipedia.org/wiki?curid=1357498" title="World Harmony Run">
World Harmony Run

World Harmony Run ("Bieg Harmonii Świata") – to największy na świecie (pod względem dystansu) bieg sztafetowy, organizowany cyklicznie w wielu państwach świata, w celu promocji międzynarodowej przyjaźni i porozumienia. Trasa biegu wytyczana jest przez terytorium Polski od 2005 roku. Inicjatorem tej międzynarodowej sztafety jest Śri Chinmoy, organizatorem jest założona przez niego
organizacja sportowa Sri Chinmoy Marathon Team, natomiast polskim współorganizatorem jest stowarzyszenie Światowy Komitet Pokoju.
Uczestnicy biegu nie otrzymują nagród, cel uczestnictwa nie jest komercyjny.
Historia.
Edycja 1994.
Jednym z przykładowych państw uczestniczących w edycji roku 1994 był Nepal. Grudniowa sztafeta odbywała się na obszarze Doliny Katmandu: wystartowała z miejscowości Nagarkot i po dystansie 35 kilometrów, osiągnęła metę na placu Basantapur Square w stołecznym Kathmandu.
Edycja 2004.
Dnia 24 sierpnia 2004 przed nowojorską siedzibą ONZ przebiegło 400 biegaczy pochodzących z 70 krajów z okazji kolejnej edycji World Harmony Run.
Edycja 2005.
Uroczystość rozpoczęcia międzynarodowej edycji 2005 World Harmony Run miała miejsce 16 kwietnia w Nowym Jorku przy siedzibie ONZ.
Edycja 2007.
Europa: od marca do października 2007. Sztafeta długości 27 000 km rozpoczęła się w Portugalii, a zakończyła w Holandii.
Edycja 2008.
Europejską edycję biegu rozpoczęto 27 marca 2008 w Rzymie. Znicz, który przekazują sobie kolejni uczestnicy odwiedzi 49 krajów, pokonując łączny dystans 24 000 km.
Zgodnie z mapą trasy europejskiej, są to między innymi następujące państwa: Włochy (Rzym) – Szwajcaria – Francja – Beneluks – Islandia – Irlandia – Wielka Brytania – Niemcy – Polska – Szwecja – Finlandia – Rosja – Białoruś – Ukraina – Mołdawia – Bułgaria – Grecja – Macedonia – Albania – Serbia – Słowenia – Austria – Węgry – Czechy (Zakończenie biegu 6 października w Pradze).

</doc>
<doc id="1357504" url="https://pl.wikipedia.org/wiki?curid=1357504" title="Edward Turnour (6. hrabia Winterton)">
Edward Turnour (6. hrabia Winterton)

Edward Turnour, 6. hrabia Winterton (ur. 4 kwietnia 1883, zm. 26 sierpnia 1962) – brytyjski arystokrata i polityk, członek Partii Konserwatywnej, minister w rządach Neville’a Chamberlaina.
Życiorys.
Był synem Edwarda Turnoura, 5. hrabiego Winterton, i lady Georgiany Hamilton, córki 1. księcia Abercorn.
W 1904 r. wygrał wybory uzupełniające w okręgu Horsham i zasiadł w Izbie Gmin jako najmłodszy deputowany. Okręg ten reprezentował do jego likwidacji w 1918 r. oraz ponownie w latach 1945-1951 r. W międzyczasie reprezentował okręg wyborczy Horsham and Worthing.
Swoje pierwsze stanowisko otrzymał w 1922 r. Był to urząd podsekretarza stanu w Ministerstwie ds. Indii. Urząd ten sprawował do 1929 r., z krótką przerwą w 1924 r. Od 1924 r. był członkiem Tajnej Rady. W 1937 r. został Kanclerzem Księstwa Lancaster. W marcu 1938 r. został członkiem ścisłego gabinetu. W styczniu 1939 r. został usunięty z gabinetu i przeniesiony na stanowisko Paymaster-General. Jeszcze w listopadzie tego samego roku utracił również i to stanowisko.
Po śmierci ojca w 1907 r. odziedziczył tytuł 6. hrabiego Winterton (wcześniej był tytułowany wicehrabią Turnour). Ponieważ tytuł ten był kreowany w parostwie Irlandii nie dał on Edwardowi prawa do zasiadania w brytyjskiej Izbie Lordów. Winterton zasiadał w izbie wyższej dopiero w 1952 r., kiedy to otrzymał tytuł 1. barona Turnour w parostwie Zjednoczonego Królestwa.
Życie prywatne.
28 lutego 1924 r. poślubił Cecilię Wilson (ur. 1902), córkę Charlesa Wilsona, 2. barona Nunburnholme, i lady Marjorie Wynn-Carrington, córki 1. markiza Lincolnshire. Edward i Cecilia nie mieli razem dzieci.
Zmarł w 1962 r. Wraz z jego śmiercią wygasł tytuł barona Turnour, a tytuł hrabiego Winterton odziedziczył jego krewny, Ronald Charles.

</doc>
<doc id="1357510" url="https://pl.wikipedia.org/wiki?curid=1357510" title="Hrabia Winterton">
Hrabia Winterton

Informacje ogólne.
Hrabiowie Winterton 1. kreacji (parostwo Irlandii)
Dziedzic tytułu hrabiego Winterton: Robert Charles Turnour (brat 8. hrabiego)

</doc>
<doc id="1357511" url="https://pl.wikipedia.org/wiki?curid=1357511" title="Paderewski">
Paderewski



</doc>
<doc id="1357512" url="https://pl.wikipedia.org/wiki?curid=1357512" title="Manna jadalna">
Manna jadalna

Manna jadalna ("Glyceria fluitans") – gatunek byliny z rodziny wiechlinowatych. Trawa pospolita w Polsce, o niewielkim znaczeniu użytkowym.
Ekologia.
Występuje na mokrych, żyznych łąkach, na zamulonych brzegach rzek, na obrzeżach płytkich zbiorników wodnych, cieków, w rozlewiskach.
Zastosowanie.
Zielonka nie nadaje się dla zwierząt, gdyż zawiera cyjanowodór. Jako pasza może być używana w formie kiszonki po minimum 3 miesięcznym kiszeniu.
Jest wykorzystywana jako ściółka.

</doc>
<doc id="1357513" url="https://pl.wikipedia.org/wiki?curid=1357513" title="Okręg wyborczy Horsham and Worthing">
Okręg wyborczy Horsham and Worthing

Okręg wyborczy Horsham and Worthing – jednomandatowy okręg wyborczy do Izby Gmin, istniejący w latach 1918–1945. Okręg obejmował miasta Horsham i Worthing w hrabstwie West Sussex.

</doc>
<doc id="1357515" url="https://pl.wikipedia.org/wiki?curid=1357515" title="Przejściowe napady niedokrwienne">
Przejściowe napady niedokrwienne



</doc>
<doc id="1357517" url="https://pl.wikipedia.org/wiki?curid=1357517" title="Przemijająca globalna amnezja">
Przemijająca globalna amnezja



</doc>
<doc id="1357521" url="https://pl.wikipedia.org/wiki?curid=1357521" title="Van der Groeben">
Van der Groeben



</doc>
<doc id="1357524" url="https://pl.wikipedia.org/wiki?curid=1357524" title="Puchar Związku Socjalistycznych Republik Radzieckich w piłce nożnej mężczyzn">
Puchar Związku Socjalistycznych Republik Radzieckich w piłce nożnej mężczyzn

Puchar Związku Radzieckiego w piłce nożnej (ros. Кубок СССР по футболу, "Kubok SSSR po futbołu") rozgrywki piłkarskie o charakterze pucharu krajowego w ZSRR. Rozgrywane były od roku 1936. Wystartowały razem z Mistrzostwem ZSRR.
Format.
Format rozgrywek był wiele razy zmieniany. W rozgrywkach uczestniczyli profesjonalne kluby występujące w Mistrzostwach ZSRR. Rozgrywane przeważnie systemem wiosna - jesień.
Początki.
Pierwszy finał Pucharu ZSRR rozegrano w 1936 roku. W tym meczu Lokomotiw Moskwa pokonał 2:0 Dinamo Tbilisi.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar ZSRR na podium oficjalnie stawało w sumie 21 drużyn. Liderem klasyfikacji jest Spartak Moskwa, który zdobył 10 Pucharów.
Stan na 31.05.1992.
Klasyfikacja według miast.
Siedziby klubów: Stan na maj 1992.

</doc>
<doc id="1357525" url="https://pl.wikipedia.org/wiki?curid=1357525" title="Młodsza Europa">
Młodsza Europa

Młodsza Europa – pojęcie określające ludy i państwa, które weszły w krąg cywilizacji chrześcijańskiej około roku 1000. Były odbiorcami i realizatorami wielkich idei wspólnoty kultury europejskiej, lecz zarazem jej zróżnicowania. Były to Czechy, Węgry, Polska, Dania, Norwegia, Szwecja, Chorwacja.
Państwa te nie powstawały w sposób jednolity. Niekiedy jedno plemię zdominowało pozostałe, niekiedy plemiona łączyły się w związki, a władza znalazła się w rękach książąt. Rychło przyjęli oni chrzest z Rzymu, który stał się drogą przeniesienia wzorców łacińskiej kultury zachodniej.
Do młodszej Europy zalicza się też Bułgarię, Ruś Kijowską, Serbię, które przyjęły chrzest z Bizancjum wraz z wzorcami jego kultury.
Pojęcie "Młodszej Europy" wprowadził do historiografii polskiej Jerzy Kłoczowski.

</doc>
<doc id="1357527" url="https://pl.wikipedia.org/wiki?curid=1357527" title="Policzterofluoroetylen">
Policzterofluoroetylen



</doc>
<doc id="1357532" url="https://pl.wikipedia.org/wiki?curid=1357532" title="Vlad Ţepeş">
Vlad Ţepeş



</doc>
<doc id="1357539" url="https://pl.wikipedia.org/wiki?curid=1357539" title="Okręg wyborczy Horsham">
Okręg wyborczy Horsham

Okręg wyborczy Horsham powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. W 1832 r. liczbę mandatów przypadających na okręg zmniejszono do jednego. Okręg zlikwidowano w 1918 r., przywrócono ponownie w 1945 r. i ponownie zlikwidowano w roku 1974. W 1983 r. okręg odtworzono ponownie. Obejmuje on miasto Horsham w północnej części hrabstwa West Sussex.

</doc>
<doc id="1357540" url="https://pl.wikipedia.org/wiki?curid=1357540" title="Ćandrapur">
Ćandrapur

Ćandrapur (hindi Candrapur, ang. Chandrapur) – miasto w Indiach (stan Maharasztra); w dolinie rzeki Wardha; 336 tys. mieszk. (2005); kopalnia węgla kamiennego, przemysł szklarski, bawełniany, drzewny, filia uniwersytetu w Nagpurze.

</doc>
<doc id="1357551" url="https://pl.wikipedia.org/wiki?curid=1357551" title="Mazowieckie Centrum Sztuki Współczesnej „Elektrownia”">
Mazowieckie Centrum Sztuki Współczesnej „Elektrownia”

Mazowieckie Centrum Sztuki Współczesnej „Elektrownia” w Radomiu – instytucja kultury województwa mazowieckiego z siedzibą w Radomiu. Główne cele statutowe placówki to gromadzenie i prezentacja zbiorów sztuki współczesnej (polskiej i zagranicznej) oraz działalność edukacyjna i informacyjna.
Historia.
Pomysłodawcą utworzenia w Radomiu nowej instytucji prezentującej zbiory sztuki współczesnej był pochodzący z Radomia Andrzej Wajda. Przez wiele lat otaczał on mecenatem Muzeum Sztuki Współczesnej w Radomiu (oddział Muzeum im. Jacka Malczewskiego), któremu przekazał wiele dzieł ze swojej prywatnej kolekcji. Stale powiększające się zbiory, czyniące z radomskiej kolekcji sztuki współczesnej jedną z największych w kraju, wymagały nowej, większej przestrzeni wystawowej – dotychczasowa siedziba Muzeum (dwie niewielkie barokowe kamienice usytuowane przy radomskim rynku), umożliwiała prezentację jedynie ok. stu dzieł rocznie. W związku z niekorzystną sytuacją lokalową, znacznie ograniczającą potencjał zbiorów, Andrzej Wajda zaproponował w 2005 powołanie nowej, łączącej funkcje muzealne i edukacyjne, instytucji która po przejęciu zbiorów Muzeum Sztuki Współczesnej prezentowałaby je w nowym, bardziej odpowiednim miejscu. Po trwającej kilka miesięcy debacie publicznej na siedzibę przyszłej instytucji wybrano, pochodzący z 1901, budynek dawnej elektrowni miejskiej. Mazowieckie Centrum Sztuki Współczesnej "Elektrownia" zostało oficjalnie powołane przez Sejmik województwa mazowieckiego 19 grudnia 2005. W czerwcu 2014 Centrum przeniosło się do zrewitalizowanego gmachu dawnej elektrowni.
Siedziba.
Siedzibą Mazowieckiego Centrum Sztuki Współczesnej "Elektrownia" jest neogotycki gmach dawnej elektrowni miejskiej wybudowany w 1901. Budynek pełnił swoją pierwotną funkcję do 1956. W roku 1963 w opuszczonym gmachu ulokowano jedną z ciepłowni miejskich, która działała do 1998. 
W pierwszej połowie 2005, w oparciu o projekt zawarty w pracy dyplomowej Kai Koziarskiej, radomianki studiującej na warszawskiej ASP, zadecydowano o umieszczeniu planowanego centrum w budynku dawnej elektrowni. 24 maja 2005 prezydent Radomia przekazał nieruchomość marszałkowi województwa mazowieckiego z przeznaczeniem na siedzibę przyszłej instytucji. Autorem projektu adaptacji budynku dawnej elektrowni jest architekt Andrzej Kikowski, którego koncepcja zakładała renowację zachowanej neogotyckiej części gmachu i dobudowanie do niej nowego skrzydła. Prace budowlane prowadzone w latach 2011 – 2014 i wyposażenie obiektu kosztowały łącznie ok. 22,5 mln złotych i zostały sfinansowane z budżetu województwa mazowieckiego. 
Po renowacji gmach posiada ok. 5 tys. metrów kwadratowych powierzchni użytkowej, w tym osiem sal wystawowych i magazyn na dzieła sztuki o powierzchni 650 metrów kwadratowych.
Do celów wystawienniczych wykorzystano wnętrze dawnego pieca węglowego o powierzchni 100 metrów kwadratowych, który przeznaczono na prezentację małych form. Oprócz powierzchni wystawowej w budynku znajdują się m.in. biblioteka, pracownia multimedialna, księgarnia oraz kino. Charakterystycznym elementem gmachu jest umieszczony na dachu przestrzenny neon w kształcie chmury – "Cumulus radomski", praca autorstwa Thorstena Goldberga. Artyści brali również udział w zdobieniu wnętrz budynku – Piotr Lutyński, Paweł Susid i Leon Tarasewicz wykonali dekoracje szyb.
W 2015 gmach Mazowieckiego Centrum Sztuki Współczesnej "Elektrownia" zdobył pierwsze miejsce w plebiscycie "Polska Architektura XXL" w kategorii "Obiekty użyteczności publicznej".
Założenia programowe.
Zgodnie ze statutem przyjętym 8 września 2014 działalność Mazowieckiego Centrum Sztuki Współczesnej "Elektrownia" ma na celu promocję, gromadzenie i ochronę dóbr kultury współczesnej. Istotnymi aspektami działalności Centrum są też edukacja, wspieranie aktywności badawczej i naukowej w zakresie sztuki współczesnej oraz szeroko pojęte działania na rzecz rozwoju i wzbogacania oferty kulturalnej województwa mazowieckiego
Zbiory.
Podstawę zbiorów "Elektrowni" stanowi licząca około 4,5 tys. prac kolekcja dawnego Muzeum Sztuki Współczesnej (stanowiącego oddział Muzeum im. Jacka Malczewskiego) w latach 2005 – 2014 wzbogacona o około 600 nowych prac. Obecnie w zbiorach "Elektrowni" znajdują się dzieła autorstwa m.in. Sylwestra Ambroziaka, Zdzisława Beksińskiego, Jana Berdyszaka, Jerzego Beresia, Włodzimierza Borowskiego, Tadeusza Brzozowskiego, Tomasza Ciecierskiego, Andrzeja Dłużniewskiego, Edwarda Dwurnika, Wojciecha Fangora, Stanisława Fijałkowskiego, Stefana Gierowskiego, Zbigniewa Gostomskiego, Zbyluta Grzywacza, Władysława Hasiora, Jarosława Kozłowskiego, Jadwigi Maziarskiej, Jerzego Nowosielskiego, Erny Rosenstein, Marka Sobczyka, Henryka Stażewskiego, Jana Tarasina, Zbigniewa Warpechowskiego, Ryszarda Winiarskiego, Ryszarda Woźniaka, Krzysztofa Zarębskiego czy Rajmunda Ziemskiego.
Kino studyjne.
W listopadzie 2015 roku otworzono w MCSW Elektrownia nowe kino studyjne, w którym wyświetlane są ogólnopolskie premiery z nurtu kina artystycznego oraz klasyka kinematografii. Istotną częścią działalności kina jest organizowanie filmowych cyklów tematycznych. Od 2016 roku kino będzie gościło różnego rodzaju festiwale filmowe, np. Nowe Horyzonty czy Festiwal Replika. Sala kinowa może pomieścić 120 osób i wyposażona jest w wysokiej jakości projektory oraz system nagłośnieniowy - pierwszą i jedyną w Polsce aparaturę dźwiękową dostarczoną przez firmę Meyer Sound Laboratories (najbliższe kino z systemem nagłośnieniowym o tak wysokich parametrach znajduje się w Berlinie). W perspektywie finansowej UE na lata 2014 – 2020 planowany jest zakup przekaźników satelitarnych umożliwiających dostęp do bezpośrednich transmisji różnego rodzaju wydarzeń kulturalnych (spektakli, wystaw itp.).

</doc>
<doc id="1357554" url="https://pl.wikipedia.org/wiki?curid=1357554" title="Franciszek Kobyliński">
Franciszek Kobyliński

Franciszek Kobyliński (ur. 30 sierpnia 1848 w Warszawie, zm. 15 sierpnia 1922 w Warszawie) – polski lekarz stomatolog, wynalazca. 
Życiorys.
Pochodził z rodziny mieszczańskiej, ukończył III gimnazjum w Warszawie, a następnie podjął studia w Szkole Głównej Warszawskiej (medycyna), które przerwał w 1867. Wskutek represji politycznych wyjechał do Wiednia i tam ukończył w 1874 roku Wydział Lekarski w specjalizacji dentystycznej. Praktykował najpierw w Małopolsce, a później wyjechał do Kazania, gdzie po złożeniu egzaminu lekarskiego w 1878 roku uzyskał prawo wykonywania zawodu na terenie cesarstwa. Był lekarzem powiatowym i naczelnym lekarzem w szpitalu w Spassk Razańsku. Powrócił do kraju w 1879 i w Warszawie otworzył praktykę prywatną.
Prowadził własne badania i eksperymenty w dziedzinie dentystycznej. Był czynnym działaczem Towarzystwa Lekarzy i Przyrodników Polskich. W 1881 na III zjeździe tej organizacji wygłosił odczyt na temat użycia mieszaniny azotu i tlenu w warunkach atmosferycznych normalnych jako środka znieczulającego i zademonstrował prototyp aparatu własnej konstrukcji do wytwarzania i przechowywania tego środka. Udoskonalił kilka środków do wykonywania wypełnień w ubytkach zębowych. 
W latach 1883–1885 był członkiem redakcji i wydawcą "Kroniki Lekarskiej". Pismo omawiało głównie sprawy postępu w medycynie. W tejże gazecie ogłosił wiele własnych artykułów naukowych. Publikował też na łamach "Gazety Lekarskiej", m.in. "Re- i transplantacya zębów" (1880), "Szkodliwy wpływ zgrzytania i szczękościsku na zęby. Zaradzenie złu na drodze mechanicznej" (1882). W latach 1891–1892 wykładał patologię i terapię zębów w prywatnej Szkole Lekarsko-Dentystycznej w Warszawie dr. J. Levy’ego.

</doc>
<doc id="1357557" url="https://pl.wikipedia.org/wiki?curid=1357557" title="Trzepotanie przedsionków">
Trzepotanie przedsionków

Trzepotanie przedsionków (łac. "flagellatio atriorum", ang. atrial flutter, AFl) – szybki, uporządkowany rytm serca pochodzenia przedsionkowego, o częstości 250-350/minutę.
Kryteria rozpoznania:

</doc>
<doc id="1357558" url="https://pl.wikipedia.org/wiki?curid=1357558" title="Emil Tintz">
Emil Tintz

 
Emil Tintz (ur. 1 sierpnia 1866, zm. 15 listopada 1929 w Krakowie) – pułkownik żandarmerii Wojska Polskiego.
Życiorys.
W latach 1906–1907, w stopniu rotmistrza I klasy, był komendantem Oddziału Uzupełnień Krajowej Komendy Żandarmerii Nr 5 dla Galicji we Lwowie. Jego przełożonym, dowódcą żandarmerii krajowej w Galicji był także Polak, pułkownik Eberhard Manowarda Edler von Jana. W tym samym czasie Eugeniusz Dąbrowiecki, późniejszy tytularny generał dywizji, w stopniu rotmistrza I klasy dowodził Oddziałem Żandarmerii Nr 2 w Krakowie. W 1911 roku był komendantem Oddziału Żandarmerii Nr 1 we Lwowie.
W 1918 przyjęty został do Wojska Polskiego. W maju 1919 roku przyjął od Eugeniusza Dąbrowieckiego obowiązki dowódcy Żandarmerii przy Dowództwie Okręgu Generalnego „Kraków”. W grudniu tego roku przeniesiony został z Krakowa do Lwowa, gdzie objął dowództwo Żandarmerii przy Dowództwie Okręgu Generalnego „Lwów”. Po utworzeniu 6 dywizjonu żandarmerii został jego pierwszym dowódcą.
W wydaniu z 27 września 1919 roku czasopisma „Myśl Niepodległa” ukazał się nie podpisany artykuł, którego autor dokonał krytyki przyjmowania do Wojska Polskiego byłych funkcjonariuszy (austriackiego) "państwa policyjnego" określonych jako "antyki kajzerlikowskie" (opisani zostali m.in. gen. Eugeniusz Dąbrowiecki, płk Emil Tintz, rtm Hugon Babel von Fronsberg, rtm Zygmunt Manowarda); Emil Tintz zarzucono, że w czasie I wojny światowej kierował się nienawiścią do Polaków, niszczył i grabił powiat kozienicki. Opisani w artykule oficerowie wytoczyli „Myśli Niepodległej” procesy sądowe na przełomie 1919/1920.
30 września 1920 roku został zatwierdzony z dniem 1 kwietnia 1920 roku w stopniu pułkownika, w żandarmerii, w grupie oficerów byłej armii austriacko-węgierskiej.
Z dniem 1 listopada 1921 roku przeniesiony został w stały stan spoczynku z prawem noszenia munduru. 26 października 1923 roku Prezydent RP Stanisław Wojciechowski zatwierdził go w stopniu pułkownika żandarmerii. Na emeryturze mieszkał we Lwowie. Później przeniósł się do Krakowa. Zmarł 15 listopada 1929 roku w Krakowie.

</doc>
<doc id="1357569" url="https://pl.wikipedia.org/wiki?curid=1357569" title="Astropolityka">
Astropolityka

Astropolityka (z gr. "ástro" – gwiazda; "politiká" – sprawy dotyczące państwa) – wyłaniająca się ostatnio w ramach geopolityki nowa dziedzina wiedzy traktująca o relacjach między przestrzenią kosmiczną, techniką i technologią a polityką. W węższym ujęciu oznacza planowanie, lokację zasobów i struktur w przestrzeni kosmicznej w celu osiągnięcia zamierzonych celów polityczno-ekonomicznych. Pojmuje Układ Słoneczny jako miejsce rywalizacji i ekspansji. Mottem przewodnim astropolityki jest:
„Kto panuje w przestrzeni kosmicznej, ten kontroluje świat.”
Budowa bazy kosmicznej na Księżycu czy załogowe loty na Marsa – to tylko niektóre z kierunków, w których będzie się rozwijać ta nauka.
Historia.
Starożytność.
Początki astropolityki sięgają starożytności, kiedy to wiedza na temat zjawisk astronomicznych służyła panującym do utrzymania władzy nad poddanymi. Zwykłe zaćmienie Słońca było uważane za przejaw boskiej ingerencji w świat ziemski, najczęściej za gniew bóstw. Egipscy kapłani, dzięki kalendarzowi opracowanemu na podstawie obserwacji, mogli przewidzieć zaćmienia, a dzięki temu wywierali wpływ na decyzje ziemskiego wcielenia boga Ra, czyli faraona, i w konsekwencji uczestniczyli w zarządzaniu państwem. Podobnie było w kulturze Majów, gdzie król osobiście sprawował rytuały związane ze zjawiskami astronomicznymi, zgodnie z zaleceniami swoich skrybów. Około 500 r. p.n.e. w astronomii babilońskiej pojawiły się modele matematyczne, które umożliwiały obliczanie – na podstawie opracowanych algorytmów i przy użyciu kilku wyznaczonych parametrów – czasu występowania ważnych zjawisk astronomicznych: nowiu i pełni Księżyca, zaćmień, okresów widoczności planet. To przyczyniło się do powstania niektórych świąt. Władcy z biegiem czasu nadawali im również znaczenie polityczne.
Renesans.
Relacje między kosmosem a techniką miały szczególne wyraz w epoce wielkich odkryć geograficznych. Jej nadejście umożliwiła m.in. lepsza nawigacja na morzu. Tę zaś umożliwiło m.in. astrolabium powstałe w wyniku obserwacji nieba i ruchu gwiazd a rozpowszechnione dzięki Arabom. Przyrząd ten był szeroko stosowany w XV w. Na podstawie znajomości położenia gwiazd można było ustalić szerokość geograficzną, a także zmierzyć czas. Statki, znając swoje położenie, mogły wytyczać szlaki, sporządzać dokładniejsze mapy odkrywać nowe lądy, a państwa mogły zakładać nowe kolonie, zdobywać władzę i kształtować politykę międzynarodową. Dla upamiętnienia doniosłych odkryć w 1813 r. w herbie Portugalii umieszczono sferyczne astrolabium, czyli tzw. "sferę armilarną", która widnieje w godle do dziś.
Jeszcze w XVI w. uczeni znający astrologię i astronomię byli stałymi doradcami królów ówczesnej Europy, by wspomnieć wielkiego astrologa a jednocześnie proroka Nostradamusa, który doradzał królowej Francji Katarzynie Medycejskiej. XVI-wieczne odkrycie, że to Ziemia razem z innymi planetami krążą wokół Słońca, a nie odwrotnie, spotkało się z ostrą krytyką i potępieniem ze strony papieża, gdyż godziło to w autorytet nauk Kościoła i jego prestiż, i mogło (w przypadku braku reakcji) spowodować obniżenie znaczenia tej instytucji na arenie międzynarodowej, czyli po prostu zagrozić władzy Kościoła. Na drodze przemian mentalnych, gospodarczych i politycznych zmienił się też charakter związku polityki z przestrzenią kosmiczną. Postęp w astronomii i astrofizyce odzwierciedlał postęp naukowy.
II wojna światowa.
Począwszy od 1919 astropolityka stała się domeną państw i organizacji międzynarodowych. Wtedy to podczas międzynarodowej konferencji w Paryżu postanowiono, iż „każde państwo ma pełną i wyłączną suwerenność nad przestrzenią powietrzną ponad swoim terytorium”. Władcy, generałowie i badacze zaczęli sobie zdawać sprawę z możliwości wykorzystania technologii, na początku aeronautycznych, a potem kosmicznych w celach militarnych. Pozwoliło to na konstrukcję pierwszych rakiet "V1", "V2" w nazistowskich Niemczech, a na podstawie których to planów, konstruktorzy radzieccy i amerykańscy opierali się przy budowie rakietowych pocisków balistycznych służących do przenoszenia .
Astropolityka w realiach zimnej wojny.
Po II wojnie światowej astropolityka na dobre zagościła w strategiach mocarstw światowych. W sytuacji, gdy opadła żelazna kurtyna, wzrosło do rangi globalnej znaczenie dostępności informacji o planach i poczynaniach przeciwnika. Aby przewidzieć, lub choćby wyprzedzić działania wrogiego obozu należało posiadać informacje o położeniu i rozmieszczeniu baz wojskowych, a także o ruchach wojsk czy manewrach – w szczególności przy granicach. Jako że najlepiej jest obserwować z góry, głowy przywódców państw zwróciły się w stronę tego co nad głowami. Nie było mowy o naruszeniu przestrzeni powietrznej, która mogła wywołać międzynarodowy kryzys. Stąd też zaczęto myśleć o wykorzystaniu przestrzeni kosmicznej do celów obserwacyjnych. W 1957 roku Związek Radziecki wystrzelił pierwszego sztucznego satelitę, a tym samym objął prowadzenie na arenie międzynarodowej i udowodnił wyższość technologii swojej nad technologią amerykańską. Pierwszy raz w historii okazało się, że rakiety są zdolne objąć swym zasięgiem cały glob. Zapoczątkowało to wyścig zbrojeń i badania nad rakietami zdolnymi przenosić w przestrzeni kosmicznej broń nuklearną ICBM. Kosmos stał się obiektem rywalizacji, gdyż kto umieściłby broń jądrową na orbicie okołoziemskiej, ten uzyskałby potężny arsenał militarny służący do wywierania wpływu na międzynarodową politykę. Z obawy przed tą radziecką dominacją ONZ powołało w 1959 "Komitet do Spraw Pokojowego Wykorzystania Przestrzeni Kosmicznej". Miała ona zdefiniować granicę, na której kończy się suwerenna władza państwa i określić warunki korzystania z zasobów w przestrzeni kosmicznej w sposób pokojowy. Do dziś jednak trwają spory na temat określenia granicy zewnętrznej przestrzeni powietrznej i wewnętrznej przestrzeni kosmicznej, gdyż wątpliwości państw położonych na równiku budzą m.in. satelity geostacjonarne, które "de facto" znajdują się nad tymi krajami. 180 stacji geostacjonarnych stwarza problem z jednej strony monopolizacji kosmosu, przez właścicieli stacji, z drugiej zaś równoprawnego dostępu wszystkich państw do korzystania z orbity geostacjonarnej. Jednakże przeważa pogląd określający zasięg tej pierwszej do wysokości 100 km od powierzchni Ziemi, gdyż na tej wysokości powietrze jest tak rozrzedzone, iż uniemożliwia lot wszelkich statków powietrznych. Z drugiej strony na uwagę zasługuje również tzw. kryterium efektywności władztwa H. Kelsena, zakłada ono bowiem, że każdemu państwu przysługuje suwerenność w przestrzeni ponad jego lądowym i morskim terytorium do takiej wysokości, do jakiej może ono te suwerenność faktycznie sprawować.
Istotnym dokumentem, w dużej mierze determinującym dalsze prace w sferze eksploracji kosmosu i rozwój stosunków międzynarodowych, był traktat Narodów Zjednoczonych z 1967 zakładający, iż każdy ma równe prawo do wykorzystania przestrzeni pozaatmosferycznej i jej badania; zakazywała jednocześnie jego zawłaszczania i wykorzystywania w celach militarnych. Niewątpliwie był to ważny krok na drodze do uporządkowania spraw związanych z kosmosem. Niestety nijak się on miał do ówczesnej sytuacji politycznej. Zaledwie 3 lata wcześniej marynarka wojenna USA uruchomiła pierwszy system nawigacji satelitarnej "TRANSIT", a już pod koniec lat 60. ZSRR odpowiedział swoim systemem o nazwie "CYKADA". Zimna wojna trwała na dobre, a konflikt obozów zaostrzała polityka obronna USA, polegająca na budowie systemu obrony nuklearnej, popularnie nazywana Wojnami Gwiezdnymi, zakładająca m.in. budowę dział laserowych umieszczonych na orbitach zdolnych do unieszkodliwienia rakiet. Projekt ten przyczynił się jednakże do powstania koncepcji tzw. triady nuklearnej, czyli uzyskania możliwości wystrzelenia broni jądrowej i jej przenoszenia: w powietrzu (za pomocą samolotów, rakiet); na morzu (poprzez łodzie podwodne); na lądzie (poprzez mobilne wyrzutnie rakiet i stacjonarne bazy).
Względy finansowe (brak osiągnięć przy ogromnych nakładach), a także niemożność radzieckiej myśli technologicznej ani do nadrobienia dzielącego od amerykanów dystansu w dziedzinie techniki satelitarnej ani do dalszego wyścigu zbrojeń przyczyniły się do upadku bloku radzieckiego i żelaznej kurtyny.
Początek XXI wieku.
W wyniku ocieplenia stosunków na arenie światowej, państwa u progu XXI w. postawiły na kooperację. Gwarantem wzajemnego zaufania i współdziałania, również w zakresie astropolityki stał się "Sztokholmski Międzynarodowy Instytut Badań nad Pokojem" SIPRI, do którego kraje wysyłające satelity, są zobligowane podać liczbę oraz przeznaczenie umieszczanych na orbicie satelitów.
Obecnie astropolityka ma charakter czysto pokojowy, wiąże zagadnienia międzynarodowej współpracy (europejski projekt "Galileo"), jak również pokojowego wykorzystania przestrzeni kosmicznej, czego przykładem jest uruchomienie w 2000 r. międzynarodowej stacji kosmicznej celem utworzenia bazy do badań i przyszłych lotów na Księżyc.
Obszary o znaczeniu kluczowym dla astropolityki.
Ten, kto uzyska przewagę w technologii i wdrażaniu jej, ten dysponuje niemal nieograniczonym wpływem na losy świata. W sposób widoczny i efektywny będzie mógł sterować gospodarką i światowym przemysłem, w których coraz większe znaczenie ma wzajemny handel i międzynarodowa współpraca. Monopol w dziedzinie technologii satelitarnych równa się kontroli nad aspektami życia społecznego i działalnością człowieka, a to zaś równa się monopolowi na wspólnym globalnym rynku.
Astrostrategia.
Kluczem do strategicznych powiązań państwa z różnorodnością obszarów kosmicznych jest technologia transportu, rozumiana w szczególności jako mobilność wojsk, osób i obiektów. Jeśli państwo nie może fizycznie kontrolować strategicznego obszaru, musi ostatecznie dążyć do wypierania innych państw i ograniczania ich roli. Zważywszy, że ogrom bogactw przysługuje temu, kto potrafi kontrolować terytorium i obszar w przestrzeni. Każde państwo mogące panować nad przestrzenią, wywierałoby kolosalny wpływ na wszystkie pozostałe. Dlatego tak istotne są długofalowe przedsięwzięcia, plany i działania instytucji państw oraz innych podmiotów w sferze umieszczenia zasobów i organizacji przestrzeni kosmicznej, czym zajmuje się tzw. "astrostrategia". Nastawiona jest ona na wykorzystanie Księżyca oraz innych ciał niebieskich w celach gospodarczych, politycznych, militarnych, przy użyciu najnowocześniejszych technologii, m.in. satelitarnych.
Bazując na podziale Ziemi na regiony geostrategiczne według Mackindera, astrostrategia rozdzieliła przestrzeń na wyraźne obszary o unikalnym strategicznym charakterze ważkich w rozważaniach o astropolityce. Do takich należą:
Choć obecnie wydobycie surowców na Księżycu wymaga wielkich inwestycji i nakładów, w przyszłości zapewne stanie się to opłacalne i doprowadzi do eksploatacji satelity w ramach bazy surowcowe. Słaba siła grawitacji, do pokonania której nie będzie wymagana tak duża energia jak w przypadku Ziemi, umożliwi małym kosztem wystrzelenie z jednej strony statku kosmicznego, a z drugiej strony odpalenia pocisku. Księżyc stanie się więc idealną bazą do przyszłych badań i eksploracji kosmosu (w tym Marsa), ale także celem strategicznym w sensie wojskowym.
Wojskowość.
Wiek XXI to era astropolityki. Światowe mocarstwa dążą do rozwoju technologii militarnych i satelitarnych, aby uzyskać przewagę już nie w powietrzu, ale w przestrzeni kosmicznej. W tej dziedzinie przodują Stany Zjednoczone, które zapewniły sobie dominację informacyjną m.in. poprzez swój system nawigacji satelitarnej GPS. Udostępniając go w 1993 roku społeczności międzynarodowej przyczyniły się do jego uniwersalizacji, a jednocześnie monopolizacji.
Pierwszą zasadą doktryny USA jest możliwość zablokowania używania GPS w dowolnym momencie i obszarze poprzez intensywne zakłócanie odpowiednich częstotliwości. Używane przez wojsko są tak dobrane, aby nie podlegały zakłócaniu poprzez rozmyślnie wprowadzone błędy w sygnałach, znane jako SA ("Selective Availability") i AS ("Anti-Spoofing"). Włączenie SA zmniejsza dokładność odbiorników cywilnych do 100 metrów (156 m dla pomiarów przestrzennych). Od maja 2000 r. SA jest wyłączone na czas nieokreślony, a ponowne włączenie ma być ogłoszone 24 godziny wcześniej. Anti-spoofing jest włączany bez ostrzeżenia. Możliwość usunięcia wpływu SA i anti-spoofingu jest udostępniana tylko autoryzowanym użytkownikom, dzięki dekodowaniu ich za pomocą modułów kryptograficznych. A tymi dysponuje wyłącznie USA. Każdy użytkownik lub grupa użytkowników otrzymuje specjalny klucz deszyfrujący. Armia USA może w każdej chwili zmienić ten klucz, ustalić nowy sposób szyfrowania sygnału a tym samym uniemożliwić jego użytkownikom odbieranie precyzyjnego sygnału. Tylko 32 kraje (w tym 17 państw NATO) zostały uprawnione do odbioru precyzyjnego sygnału pozycjonującego (PPS). Inne podmioty nie mają możliwości używania wojskowych odbiorników GPS.
Konsekwencją systemu narzuconego przez USA jest możliwość natychmiastowego unieruchomienia systemów uzbrojenia wyposażonych w odbiorniki GPS, należące do państw europejskich uczestniczących w konflikcie zbrojnym. Pozwala to na wywieranie presji i ograniczenie swobody Europy w podejmowaniu interwencji wojskowej. Następuje całkowite uzależnienie Europy od systemu GPS, brak kontroli nad jego składnikami; tworzy się fatyczny monopol USA w dziedzinie produkcji odbiorników wojskowych, a tym samym to one stymulują rozwój technologii, jako że stanowią istotny udział w światowym rynku odbiorników.
Rosyjski system nawigacji GLONASS, który pełną zdolność operacyjną (obejmie zasięgiem cały glob) uzyska do końca 2010 roku, ze względu na problemy finansowe i brak jego stałej modernizacji, a także fakt iż obecnie obejmuje on swym zasięgiem jedynie terytorium Federacji Rosyjskiej nie stanowi aktualnie konkurencji dla GPS. Do uzyskania pełnej zdolności operacyjnej brakuje uzupełnienia systemu o 3 satelity (stan dzisiejszy wynosi 21 działających obiektów).
Alternatywą wobec systemu amerykańskiego jest zainicjowany w 1994 projekt europejskiego systemu nawigacji satelitarnej Galileo. Jest on pierwszym krokiem w dążeniu do zapewnienia Europie kontroli nad technologiami satelitarnymi i informacyjnymi. Dzięki niemu, możliwe będzie ustalenie pozycji dowolnego obiektu, poruszającego się czy statycznego, z dokładnością do nie metrów, ale centymetrów. System Galileo jako projekt Unii Europejskiej pomoże uniezależnić się od USA, a jednocześnie spowoduje zaostrzenie rywalizacji konkurencji w badaniach nad systemami nawigacyjnymi. Z drugiej strony zakłada szeroko zakrojoną współpracę z krajami trzeciego świata (i ewentualne rozpowszechnienie systemu na terenie Afryki, sprzedaż odbiorników) oraz utrzymywanie kontaktów ze wszystkimi organami administracji państwowej. Już teraz USA widząc konkurencję ze strony Galileo pracuje we współpracy (na zasadzie lepsza współpraca niż dominacja UE) z Europą nad wdrożeniem systemu GNSS.
Współczesne zastosowania.
Praktycznym wykorzystanie astropolityki odbywa się w dziedzinie technologii nawigacji satelitarnej. Mając zapewnioną kontrolę nad nimi, uzyskuje się dostęp do informacji (wiedza na temat, np. nielegalnie składowanych odpadów nuklearnych, czy zanieczyszczania światowych zasobów wodnych przez inne państwa), które odpowiednio przetworzone (ogłoszone na forum międzynarodowym) mogą posłużyć do prowadzenia nacisków na inne państwa (wywieranie presji na zaprzestanie szkodliwych praktyk). Badanie litosfery pozwoli danemu państwu na uzyskanie dostępu do bogatych złóż ropy naftowej, gazu ziemnego, co z kolei przełoży się na energetyczne uniezależnienie się od dostaw tych surowców, czy wręcz uzależni inne kraje.
Systemy nawigacji satelitarnej stwarzają obecnie ogromne możliwości w badaniu zarówno środowiska i ekosystemu Ziemi, jak i Ziemi, jako obiektu w kosmosie. Przyczynia się to do rozwoju i zacieśnienia współpracy między społecznościami naukowymi, operatorami, konsorcjami, firmami. Mając kontrolę nad systemami nawigacji uzyskuje się jednocześnie kontrolę nad poszczególnymi gałęziami gospodarki, nauki i przemysłu.
Tak więc, przykładami są szerokie zastosowania w:

</doc>
<doc id="1357570" url="https://pl.wikipedia.org/wiki?curid=1357570" title="Olímpia FC">
Olímpia FC

Olímpia FC – brazylijski klub piłkarski z siedzibą w mieście Olímpia leżącym w stanie São Paulo.
Historia.
"Olímpia" założona została 5 grudnia 1946. W 1990 awansowała do pierwszej ligi stanu São Paulo. W 2000 klub wziął udział w nietypowej pierwszej lidze brazylijskiej, której rozgrywki odbyły się pod nazwą Copa João Havelange. "Olímpia" w końcowej klasyfikacji zajęła 67 miejsce na 116 klubów.
W 2008 roku "Olímpia" wystąpiła w trzeciej lidze stanu São Paulo (Campeonato Paulista A3).

</doc>
<doc id="1357571" url="https://pl.wikipedia.org/wiki?curid=1357571" title="EcoRII">
EcoRII

"Eco"RII (wym. [eko er dwa]) – endonukleaza wyizolowana ze szczepu "R245" pałeczki okrężnicy, gdzie jest składnikiem układu modyfikacji restrykcyjnych. Ma masę cząsteczkową 42,5 kDa i zbudowana jest z 402 aminokwasów.
Mechanizm działania.
EcoRII jest endonukleazą restrykcyjną typu IIE, oddziałującą z dwiema lub trzema kopiami pseudopalindromowej sekwencji dwuniciowego DNA, gdzie jedna z nich jest substratem cięcia, a pozostała (pozostałe) służy jako aktywator allosteryczny. Przy cięciu DNA enzym tworzy końce lepkie. Rozpoznawana i cięta jest sekwencja 5'-NN▼CCWGGNN-3' (nić komplementarna 3'-NNGGWCC▲NN-5', gdzie W to A lub T, a N oznacza dowolny nukleotyd).
Struktura.
Na podstawie badań rentgenograficznych poznana została struktura enzymu z rozdzielczością 2,1 Å. Monomer enzymu zawiera dwie domeny: N-końcową i C-końcową połączone rejonem zawiasowym w postaci pętli.
Domena wiążąca efektor.
N-końcowa domena wiążąca sekwencje efektorowe (aktywatorowe) ma archetypowy motyw pseudobaryłki z wyraźną bruzdą. Symulacje przestrzenne wykazały, że jest to motyw ewolucyjnie spokrewniony z:
Domena katalityczna.
C-końcowa domena ma zgięcie typowe dla endonukleaz restrykcyjnych i należy do dużej (ponad 30 członków) superrodziny domen katalitycznych tych enzymów.
Mechanizm autoihnibicji.
Dopasowania strukturalne i mutageneza ukierunkowana pozwoliły zidentyfikować w dimerze enzymatycznym domniemane miejsce aktywne z motywem PD..D/EXK. Domena katalityczna w nieaktywnym enzymie (z niezwiązanym DNA) jest przestrzennie zablokowana przez domeny N-końcowe.

</doc>
<doc id="1357574" url="https://pl.wikipedia.org/wiki?curid=1357574" title="Olimpia FC">
Olimpia FC



</doc>
<doc id="1357576" url="https://pl.wikipedia.org/wiki?curid=1357576" title="Olímpia Futebol Clube">
Olímpia Futebol Clube



</doc>
<doc id="1357579" url="https://pl.wikipedia.org/wiki?curid=1357579" title="Aleksandra Banasiak">
Aleksandra Banasiak

Aleksandra Agnieszka Banasiak (ur. 1935 w Karsach) – polska pielęgniarka, uczestniczka wydarzeń czerwcowych w Poznaniu w 1956 („siostra Awana”).
Życiorys.
Urodziła się jako jedna z ośmiorga rodzeństwa w rodzinie wiejskiego nauczyciela. W 1951 rozpoczęła półroczny kurs pielęgniarski w szkole pielęgniarskiej w Pile. W lutym następnego roku podjęła pracę w Szpitalu Miejskim nr 2 w Poznaniu, przemianowanym później na Szpital Miejski im. Franciszka Raszei. Egzamin pielęgniarski zdała przed komisją egzaminacyjną w 1955. Od 1956 była zatrudniona jako oddziałowa w Szpitalu im. Franciszka Raszei w Poznaniu.
28 czerwca 1956, gdy w Poznaniu doszło do wystąpień robotniczych, mimo dnia wolnego udała się do szpitala. Słysząc wołania o pomoc ze strony rannych manifestantów, jako pierwsza w czasie trwającej strzelaniny wyszła na ulicę celem opatrywania poszkodowanych. W trakcie tych zdarzeń została również draśnięta przez zbłąkaną kulę. W godzinach popołudniowych tego samego dnia została wraz z lekarzami wezwana do siedziby lokalnego urzędu bezpieczeństwa publicznego dla udzielenia pomocy zranionym funkcjonariuszom bezpieki. Od jednego z nich usłyszała, że to właśnie członkowie tej służby rozpoczęło strzelaninę z uwagi na możliwość podpalenia budynku przez demonstrantów. Na wniosek adwokata Stanisława Hejmowskiego Aleksandra Banasiak została później przesłuchana jako świadek w procesie uczestników demonstracji. Zgodnie z prawdą zeznała, że to funkcjonariusze bezpieki pierwsi zaczęli strzelać, podczas gdy według „oficjalnej” wersji władzy mieli to zrobić manifestanci.
W 1961 zdała maturę, a w 1979 ukończyła studia z zakresu rehabilitacji na poznańskiej Akademii Wychowania Fizycznego. W połowie lat 90. przeszła na emeryturę. Pełniła funkcję prezesa Stowarzyszenia Poznański Czerwiec ’56.
W 1992 została prezesem Stowarzyszenia „Poznański Czerwiec 56”. W wyborach w 2007 kandydowała do Sejmu z ramienia Platformy Obywatelskiej. W 2010 poparła kandydaturę Ryszarda Grobelnego w wyborach na prezydenta Poznania.
Odznaczenia i wyróżnienia.
Uhonorowano ją Medalem Florence Nightingale przyznawanym zasłużonym pielęgniarkom z całego świata. Odznaczona Krzyżem Oficerskim Orderu Odrodzenia Polski. Została matką chrzestną statku MS „Poznań”.

</doc>
<doc id="1357580" url="https://pl.wikipedia.org/wiki?curid=1357580" title="Keith Tucker">
Keith Tucker

Keith Tucker – amerykański DJ i producent muzyczny pochodzący z Detroit, w stanie Michigan.
Artysta rozpoczynał swą karierę od grania wraz z przyjacielem, Tommym Hamiltonem coverów utworów Juana Atkinsa z lat 80. Zyskali lokalny rozgłos dzięki łączeniu występów breakdance z setami DJ-skimi Tuckera i jednoczesnej gry szybkich syntezatorowych linii basowych. W późniejszym czasie zaczęli występować pod pseudonimami Regimem, RX-7, aż w końcu w 1994 r. utworzyli grupę AUX 88. Pierwsza 12" EP-ka Tuckera (pod szyldem "Frequency") pochodzi z 1990 r. i stanowi efekt współpracy z Juanem Atkinsem oraz Jesse Andersonem.
Pośród inspiracji artysty występuje funk z lat 70., utwory grupy Kraftwerk oraz muzyka poważna, zwłaszcza kompozycje Jana Sebastiana Bacha. Muzyka Tuckera stanowi połączenie synkopowego, minimalistycznego electro z rytmami techno wzorowanymi na miami bass oraz automacie Roland TR-808. Twórczość ta często nawiązuje do technologii, fantastyki naukowej oraz podróży w kosmos.
Keith Tucker jest także współzałożycielem wytwórni płytowej Puzzlebox Records, powstałej w 1996 r.

</doc>
<doc id="1357585" url="https://pl.wikipedia.org/wiki?curid=1357585" title="Paoua">
Paoua

Paoua – miasto w Republice Środkowoafrykańskiej (prefektura Ouham-Pendé). Według danych szacunkowych na rok 2008 liczy 19 074 mieszkańców.
Urodził się tu obalony w wyniku zamachu stanu dawny prezydent państwa Ange-Félix Patassé.

</doc>
<doc id="1357591" url="https://pl.wikipedia.org/wiki?curid=1357591" title="Boda (Republika Środkowoafrykańska)">
Boda (Republika Środkowoafrykańska)

Boda – miasto w Republice Środkowoafrykańskiej (prefektura Lobaye). Według danych szacunkowych na rok 2008 liczy 19 074 mieszkańców.

</doc>
<doc id="1357592" url="https://pl.wikipedia.org/wiki?curid=1357592" title="Błękitna głębia">
Błękitna głębia

Błękitna głębia (ang. "Into the Blue", 2005) – amerykański thriller filmowy w reżyserii Johna Stockwella. Światowa premiera filmu miała miejsce 30 września 2005 roku podczas Rio de Janeiro International Film Festival. Film kręcony był na Bahamach, na Florydzie i na Wyspach Kajmańskich.
Fabuła.
Czwórka młodych miłośników nurkowania – Sam, Amanda, Bryce i Jared – odkrywa legendarny wrak statku, na pokładzie którego znajduje się złoto o wartości milionów dolarów. Niedaleko wraku statku na dnie oceanu leży kolejny wrak – zatopiony samolot z pokaźnym ładunkiem narkotyków. Przyjaciele nie informują nikogo o znalezisku, by inni łowcy skarbów ich nie uprzedzili i sprzątnęli im majątku sprzed nosa. Plan młodych ludzi znacznie się jednak komplikuje, kiedy przemytnicy narkotyków namierzają zaginiony samolot, a jeden z młodych nurków podejmuje fatalną decyzję, która może narazić życie całej czwórki na poważne niebezpieczeństwo.

</doc>
<doc id="1357593" url="https://pl.wikipedia.org/wiki?curid=1357593" title="Ippy">
Ippy

Ippy – miasto w Republice Środkowoafrykańskiej (prefektura Ouaka). Według danych szacunkowych na rok 2008 liczy 16 851 mieszkańców.

</doc>
<doc id="1357597" url="https://pl.wikipedia.org/wiki?curid=1357597" title="Yass (piosenkarka)">
Yass (piosenkarka)

Yass, właśc. Yasmin Knoch (ur. 27 września 1986 w Soufrière na Saint Lucia) – niemiecka piosenkarka pop. Sławę zyskała dzięki udziałowi w drugiej edycji niemieckiego programu "Idol", która była wyświetlana jesienią 2001 w niemieckiej telewizji RTL2.
Yasmin Knoch jest córką znanego w latach 80. i 90. piosenkarza Olivera Bendta, założyciela i właściciela zespołu Goombay Dance Band. Jej matka również urodziła się na karaibskiej wyspie Saint Lucia. Miastem dzieciństwa Yasmin Knoch był Hamburg. Po maturze zaczęła brać lekcje śpiewu, gry na gitarze i fortepianie.
Najbardziej zasłynęła z utworów „Du hast den schönsten Arsch der Welt” oraz „Doktorspiele”, które nagrała razem z Alexem Christensenem. Wspólnie z nim nagrała debiutancki album "Euphorie". Następnie wydany został singel „Du bist so Porno” oraz „Liebe zu dritt”.
Linki zewnętrzne.
 

</doc>
<doc id="1357598" url="https://pl.wikipedia.org/wiki?curid=1357598" title="Batangafo">
Batangafo

Batangafo – miasto w Republice Środkowoafrykańskiej (prefektura Ouham). Według danych szacunkowych na rok 2008 liczy 15 549 mieszkańców. W mieście znajduje się port lotniczy Batangafo.

</doc>
<doc id="1357599" url="https://pl.wikipedia.org/wiki?curid=1357599" title="Akiba-kei">
Akiba-kei

 lub też Akiba-chan – japońskie slangowe określenie, podobne do "otaku".
Akiba-kei oznacza dosłownie „Styl Akihabary”, odnosząc się do dzielnicy w Tokio złożonej głównie ze sklepów sprzedających elektronikę, mangę, produkty związanie z anime i inne rzeczy pokrewne subkulturze otaku.
Zazwyczaj takim mianem odnosi się do ludzi w wieku 20–30 lat, którzy żyją w Tokio i swój wolny czas spędzają w dzielnicy Akihabara. Ich zainteresowania są zwykle skupione na idolach, erotycznych grach komputerowych, lalkach i mangach. Jednakże odnosi się również do młodych ludzi, którzy wyglądają jak geek (otaku), nawet jeśli on lub ona nie byli w Akihabarze lub w innym „miejscu dla geeków”.
Słowo to może być używane przez samych Akiba-kei albo przez ich przyjaciół, neutralnie wśród samych Akiba-kei, albo negatywnie, podobnie do angielskiego geek.
Określenie stało się częścią japońskiej kultury dzięki "Densha otoko", filmowi z 2005 roku i dalszym serialom telewizyjnym.
Akiba w popkulturze.
„Akiba” jest pseudonimem eksperta w drużynie „New Foxhound”, Johnny'ego Sasaki, z gry na Playstation 3, "Metal Gear Solid 4".

</doc>
<doc id="1357603" url="https://pl.wikipedia.org/wiki?curid=1357603" title="Muzeum Okręgowe im. Jacka Malczewskiego">
Muzeum Okręgowe im. Jacka Malczewskiego



</doc>
<doc id="1357608" url="https://pl.wikipedia.org/wiki?curid=1357608" title="Berenbrock (Calvörde)">
Berenbrock (Calvörde)

Berenbrock – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 1 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.
Dzielnica Berenbrock leży ok. 13 km na południe od miasta Gardelegen.

</doc>
<doc id="1357613" url="https://pl.wikipedia.org/wiki?curid=1357613" title="Sos Barbecue">
Sos Barbecue



</doc>
<doc id="1357614" url="https://pl.wikipedia.org/wiki?curid=1357614" title="Bösdorf (Oebisfelde-Weferlingen)">
Bösdorf (Oebisfelde-Weferlingen)

Bösdorf – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Flechtingen. Do 30 czerwca 2007 należała do powiatu Ohre.
Geografia.
Bösdorf leży ok. 6 km na wschód od dzielnicy Oebisfelde.

</doc>
<doc id="1357615" url="https://pl.wikipedia.org/wiki?curid=1357615" title="Isabela">
Isabela



</doc>
<doc id="1357617" url="https://pl.wikipedia.org/wiki?curid=1357617" title="Alindao">
Alindao

Alindao – miasto w Republice Środkowoafrykańskiej (prefektura Basse-Kotto). Według danych szacunkowych na rok 2008 liczy 14 411 mieszkańców. Miasto jest ośrodkiem administracyjnym podprefektury Alindao, jak również katolickiej diecezji Alindao. W mieście znajduje się lotnisko.

</doc>
<doc id="1357621" url="https://pl.wikipedia.org/wiki?curid=1357621" title="Kabo">
Kabo

 
Kabo – miasto w Republice Środkowoafrykańskiej, w prefekturze Ouham. Według danych szacunkowych na rok 2008 liczy 13 850 mieszkańców.

</doc>
<doc id="1357626" url="https://pl.wikipedia.org/wiki?curid=1357626" title="Dorst (Calvörde)">
Dorst (Calvörde)

Dorst – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357628" url="https://pl.wikipedia.org/wiki?curid=1357628" title="Tim Trophy">
Tim Trophy



</doc>
<doc id="1357630" url="https://pl.wikipedia.org/wiki?curid=1357630" title="Eickendorf (Oebisfelde-Weferlingen)">
Eickendorf (Oebisfelde-Weferlingen)

Eickendorf – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.
Geografia.
Eickendorf leży ok. 13 km na południowy wschód od dzielnicy Oebisfelde.

</doc>
<doc id="1357635" url="https://pl.wikipedia.org/wiki?curid=1357635" title="Etingen">
Etingen

Etingen – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to samodzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357636" url="https://pl.wikipedia.org/wiki?curid=1357636" title="Rafaï">
Rafaï

Rafaï − miasto w Republice Środkowoafrykańskiej (prefektura Mbomou). Według danych szacunkowych na rok 2008 liczy 13 756 mieszkańców.
W mieście znajduje się katolicka misja prowadzona przez franciszkanów.

</doc>
<doc id="1357639" url="https://pl.wikipedia.org/wiki?curid=1357639" title="Grauingen">
Grauingen

Grauingen – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357642" url="https://pl.wikipedia.org/wiki?curid=1357642" title="Łasicokształtne">
Łasicokształtne

 
Łasicokształtne (Musteloidea) – parvordo ssaków z podrząd psokształtnych (Caniformia) w obrębie rzędu drapieżnych (Carnivora) wyodrębniona z powodu podobieństw w budowie czaszki i uzębienia.
Podział systematyczny.
Do parvordo należą następujące rodziny: 

</doc>
<doc id="1357643" url="https://pl.wikipedia.org/wiki?curid=1357643" title="Ρ Spearmana">
Ρ Spearmana



</doc>
<doc id="1357644" url="https://pl.wikipedia.org/wiki?curid=1357644" title="Musteloidea">
Musteloidea



</doc>
<doc id="1357646" url="https://pl.wikipedia.org/wiki?curid=1357646" title="Wsadowy system operacyjny">
Wsadowy system operacyjny

Wsadowy system operacyjny () – komputerowy system operacyjny, który na stałe rezyduje w pamięci operacyjnej. System ten najczęściej po wykonaniu jednego zadania przekazuje dane wyjściowe kolejnemu zadaniu, gdzie te dane służą jako dane wejściowe.
Zasada działania.
W trybie wsadowym zadania od poszczególnych użytkowników gromadzone są na nośniku jako wsad i wykonywane jedno po drugim w określonej kolejności. Funkcje systemu operacyjnego nadzorującego realizację zadań spełniał pierwotnie prosty program, zwany monitorem rezydującym, stale przebywający w pamięci operacyjnej i umożliwiający śledzenie przebiegu realizacji programu.

</doc>
<doc id="1357651" url="https://pl.wikipedia.org/wiki?curid=1357651" title="Kathendorf">
Kathendorf

Kathendorf – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357653" url="https://pl.wikipedia.org/wiki?curid=1357653" title="It’s On">
It’s On

It’s On – singel promujący mixtape amerykańskiego producenta hip-hopowego, DJ-a Clue. Wydany w 1999 roku.
W pierwszym utworze, „It’s On”, wystąpił DMX. B-sidem jest „If They Want It”. w którym wystąpił Fabolous. Podkłady obu utworów zostały wyprodukowane przez DURO.

</doc>
<doc id="1357656" url="https://pl.wikipedia.org/wiki?curid=1357656" title="Klüden">
Klüden

Klüden – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357663" url="https://pl.wikipedia.org/wiki?curid=1357663" title="Edward Szczeklik">
Edward Szczeklik

Edward Szczeklik (ur. 18 czerwca 1898 w Pilźnie, zm. 3 czerwca 1985 we Wrocławiu) – polski lekarz, specjalista chorób wewnętrznych, kardiolog, profesor medycyny. Ojciec profesorów medycyny Andrzeja i Jerzego Szczeklików.
Życiorys.
Syn Marcelego. Studiował na Wydziale Lekarskim Uniwersytetu Jagiellońskiego w latach 1918–1923; podczas studiów odbywał także (w latach 1918-1921) służbę wojskową, m.in. podczas wojny polsko-bolszewickiej. Po studiach pracował do 1924 pod kierunkiem Stanisława Ciechanowskiego w Zakładzie Anatomii Patologicznej UJ, a następnie (do 1931) jako asystent i potem adiunkt w II Klinice Chorób Wewnętrznych UJ u Witolda Orłowskiego, później u Józefa Latkowskiego. W latach 1931–1932 kontynuował studia medyczne w Paryżu i Wiedniu jako stypendysta Funduszu Kultury Narodowej.
Po powrocie do Krakowa, aż do wybuchu wojny w 1939 pracował na Oddziale IB Szpitala Św. Łazarza u Aleksandra Oszackiego. Podczas kampanii wrześniowej, w której brał udział jako oficer i lekarz wojskowy trafił jako jeniec wojenny do niewoli niemieckiej i po 3-miesięcznym pobycie w obozie jenieckim wrócił do Krakowa do pracy w swoim macierzystym oddziale. Po aresztowaniu Oszackiego przez gestapo Szczeklik został ordynatorem Oddziału i pozostał nim do końca wojny.
Po wojnie w 1945 habilitował się u Tadeusza Tempki; już jako docent kierował przez rok Zakładem Patologii Ogólnej UJ, po czym wyjechał do Wrocławia, gdzie objął w 1946 kierownictwo najpierw I Kliniki Chorób Wewnętrznych tworzącej się tu nowej uczelni (początkowo połączonych Uniwersytetu i Politechniki), a następnie III Katedry i Kliniki Chorób Wewnętrznych Akademii Medycznej. Na stanowisku tym pozostał aż do przejścia na emeryturę w 1968.
W latach 50. w okresie urlopu odwiedzał rodzinne Pilzno i przyjmował w domu prywatnie pacjentów, którzy przyjeżdżali z pobliskich miast.

</doc>
<doc id="1357664" url="https://pl.wikipedia.org/wiki?curid=1357664" title="Mannhausen">
Mannhausen

Mannhausen – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.
Geografia.
Dzielnica Mannhausen leży ok. 17 km na wschód od miasta Oebisfelde-Weferlingen.

</doc>
<doc id="1357671" url="https://pl.wikipedia.org/wiki?curid=1357671" title="Young British Artists">
Young British Artists

Young British Artists, w skrócie YBA's (też Brit artists lub Britart) – grupa brytyjskich artystów współczesnych działająca w latach 90. XX w.
Historia grupy i nurtu określanego jako Young British Art zaczęła się w 1988 roku, kiedy to szesnastu studentów londyńskiego Goldsmiths College of Art zorganizowało w zniszczonej hali sportowej wystawę "Freeze". Inicjatorem zdarzenia był Damien Hirst. W 1997 roku w Royal Academy w Londynie odbyła się wystawa "Sensation", która była w istocie pokazem prywatnej kolekcji Charles'a Saatchi. Wokół wystawy narosło wiele kontrowersji. Dotyczyły one m.in. dzieła Marcusa Harvey "Myra".
Do YBA's należeli m.in. Damien Hirst, Tracey Emin, Rachel Whiteread, Sarah Lucas, Douglas Gordon, Sam Taylor-Wood, Mat Collishaw, Fiona Banner, Gillian Wearing, Mona Hatoum, Chris Ofili, Gary Hume.

</doc>
<doc id="1357672" url="https://pl.wikipedia.org/wiki?curid=1357672" title="Rätzlingen (Oebisfelde-Weferlingen)">
Rätzlingen (Oebisfelde-Weferlingen)

Rätzlingen – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357673" url="https://pl.wikipedia.org/wiki?curid=1357673" title="Young British Art">
Young British Art



</doc>
<doc id="1357674" url="https://pl.wikipedia.org/wiki?curid=1357674" title="São José dos Pinhais">
São José dos Pinhais

Sao José dos Pinhais – brazylijskie miasto w stanie Parana.

</doc>
<doc id="1357675" url="https://pl.wikipedia.org/wiki?curid=1357675" title="Google Android">
Google Android



</doc>
<doc id="1357681" url="https://pl.wikipedia.org/wiki?curid=1357681" title="Velsdorf">
Velsdorf

Velsdorf – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357682" url="https://pl.wikipedia.org/wiki?curid=1357682" title="Ateizm w Polsce">
Ateizm w Polsce

Ateizm w Polsce – zjawisko ateizmu występujące na terytorium Polski bądź u osób narodowości polskiej.
Historia.
Ateizm w Polsce sięga epoki renesansu. W XVI wieku uznawani za ateistów byli: dworzanin królewski Jan Zambocki, geograf Aleksander Sculteti i profesor Akademii Krakowskiej Stanisław Zawacki. W 1588 w Krakowie ukazał się pamflet o tytule "Simonis Simoni Lucensis" ... "Athei summa religio" (według innych źródeł: "Simonis Religio"), sugerujący że przebywający na dworze królewskim lekarz Szymon z Lukki głosi pogląd, że "Bóg jest wymysłem".
Ważną postacią w dziejach ateizmu w Polsce był Kazimierz Łyszczyński, skazany w 1689 przez Komisję Sejmową za ateizm na spalenie na stosie, zamienione w drodze łaski na ścięcie i spalenie zwłok. Publiczna egzekucja miała miejsce na rynku Starego Miasta w Warszawie 30 marca 1689. Przyczyną procesu i skazania Łyszczyńskiego było napisanie przez niego dzieła "De non existentia Dei" ("O nieistnieniu Boga"), którego rękopis, a zarazem jedyny egzemplarz, został spalony podczas egzekucji. W swoim traktacie, z którego cytaty zachowały się w mowie oskarżyciela, Łyszczyński pisał: „Bóg jest tworem i dziełem człowieka” oraz „Prosty lud oszukiwany jest przez mądrzejszych wymysłem wiary w Boga na swoje uciemiężenie”.
W XVIII w., w epoce Oświecenia, do ateizmu w szeregu utworów przyznał się Tomasz Kajetan Węgierski, poeta, epikurejczyk, autor zjadliwych libertyńskich wierszy, podróżnik, wolnomularz, tłumacz i naśladowca Woltera.
Pozytywistyczny pisarz Adolf Dygasiński uważał siebie za „bezwyznaniowca” i „materialistę”, i publicznie się do tego przyznawał. Religioznawca i badacz ateizmu Andrzej Nowicki uważa, że za datę narodzin polskiego ateizmu marksistowskiego należy uznać rok 1882, czyli datę powstania partii Proletariat. Teoretykiem marksistowskiego ateizmu był Ludwik Krzywicki (1859-1941). Zdecydowanymi ateistami byli Stanisław Krusiński (jeden z pierwszych popularyzatorów marksizmu w Polsce) i krytyk literacki Bronisław Białobłocki.
Na początku XX w. propagatorem ateizmu i naukowego spojrzenia na religię był na ziemiach polskich poeta i publicysta Andrzej Niemojewski. Od 1906 wydawał i redagował antyklerykalne i krytyczne wobec religii pismo "Myśl Niepodległa". Wydał też szereg antyreligijnych i wolnomyślicielskich książek, m.in. "Objaśnienie katechizmu" (1907) i "Katechizm wolnego myśliciela" (1908), w których atakował dogmatyzm religijny. W 1911 został skazany na rok twierdzy za bluźnierstwo.
Pierwszą organizacją wolnomyślicieli polskich była Polska Liga Wolnej Myśli, założona 13 lipca 1906 w Paryżu. Jej twórcami byli polityczni emigranci z Królestwa Polskiego. Program PLWM zatutułowany "Organizacja myśli niepodległej", składający się z odezwy do obywateli oraz statutu, został opublikowany w Warszawie 1 września 1906, w pierwszym numerze nowo powstałego pisma "Myśl Niepodległa" kierowanego przez Andrzeja Niemojewskiego. Pierwszy punkt statutu mówił:
Polska Liga Wolnej Myśli ma na celu zwalczanie dogmatów i przesądów szerzonych i podtrzymywanych przez religie i duchowieństwo oraz rozwijanie światopoglądów opartych na wiedzy i rozumie..
O ateizm w II RP przez środowiska prawicowe był oskarżany prezydent Gabriel Narutowicz, co było częścią przypuszczonej przeciwko niemu nagonki. Ogólnie w ówczesnej Polsce jawny ateizm był poglądem mało rozpowszechnionym, nawet wśród antyklerykalnej i laickiej inteligencji, o czym świadczy choćby fakt, że w II Rzeczypospolitej nie powołano – tradycyjnie zrzeszającego ateistów – wolnomularstwa wielkowschodowego, chociaż działały organizacje wolnomyślicielskie: Stowarzyszenie Wolnomyślicieli Polskich, Polski Związek Myśli Wolnej, czy Warszawskie Koło Intelektualistów. Wydawane było także pismo „Racjonalista”.
W okresie międzywojennym ukazała się książka Leona Świeżawskiego "Bóg Rozsądek. Zasady religii wiarygodności godnej rozsądnego człowieka" (1929), będąca wykładem myśli ateistycznej, oraz głośne ateistyczne powieści: Emila Zegadłowicza "Zmory" (1935) i Jana Parandowskiego "Niebo w płomieniach" (1936). Drugie wydanie "Zmór" zostało potępione przez arcybiskupa Adama Sapiehę i skonfiskowane przez prokuraturę krakowską. Zdzisław Mierzyński opublikował książkę "Jak człowiek stworzył boga" (1931), w której dał popularny wykład ateizmu.
Po II wojnie światowej do przełomu lat 80. i 90. XX wieku światopogląd ateistyczny był propagowany przez władze państwowe. Ateizm państwowy przejawiał się m.in. w ograniczeniu pozwoleń na budowę, a także rozbudowę świątyń, prześladowaniu duchownych (jak np. bezprawny areszt kardynała Stefana Wyszyńskiego) czy szykanowaniu członków PZPR biorących regularny udział w praktykach religijnych. W 1957 roku decyzją KC PZPR przy Wydziale Propagandy i Agitacji KC powstała komisja ds. propagandy ateistycznej. W PRL działało też – wspierane przez władze – Stowarzyszenie Ateistów i Wolnomyślicieli, a później powstałe na jego bazie w 1969 roku Towarzystwo Krzewienia Kultury Świeckiej.
Po upadku Polski Ludowej, pomimo braku wsparcia ze strony państwa, procesy ateizacji i laicyzacji w Polsce nie zanikły. W 2007 z inicjatywy Polskiego Stowarzyszenia Racjonalistów powstała Internetowa Lista Ateistów i Agnostyków. W 2009 nieformalna grupa Stowarzyszenie Ateistów zorganizowała akcję Internetowa Galeria Ateistów.
W 2012 roku w Sejmie RP powstał Parlamentarny Zespół ds. Przeciwdziałania Ateizacji Polski, liczący 39 posłów i 2 senatorów. Na przełomie 2012 i 2013 roku Polskie Stowarzyszenie Racjonalistów wraz z Fundacją Wolność od Religii zorganizowało w kilkunastu miastach polski akcję billboardową pod hasłem „Nie kradnę, nie zabijam, nie wierzę” oraz „Nie wierzysz, nie jesteś sam” mającą według organizatorów akcji na celu konsolidację ludzi o światopoglądzie ateistycznym.
Aby podtrzymać i upowszechniać pamięć o Kazimierzu Łyszczyńskim oraz zamanifestować istnienie w Polsce społeczności ateistycznej Koalicja Ateistyczna od 2013 w weekend w okolicach 30 marca (dzień śmierci Łyszczyńskiego) urządza na Rynku Starego Miasta w Warszawie inscenizację egzekucji Łyszczyńskiego jako wydarzenie finałowe warszawskiego Marszu Ateistów. Pomysłodawcą inscenizacji i akcji o nazwie „Łyszczyński wraca do miasta” było Polskie Stowarzyszenie Racjonalistów. W inscenizacji w postać Łyszczyńskiego wcielili się m.in. Jan Hartman (2014) i Joanna Senyszyn (2017). 30 marca (dzień kaźni Łyszczyńskiego) jest w Polsce nieoficjalnym Dniem Ateizmu.
W Krakowie od 2013 corocznie na przełomie września i października odbywa się Marsz Świeckości. Od 2014 Fundacja im. Kazimierza Łyszczyńskiego przyznaje co roku tytuł Ateisty Roku w dwóch kategoriach: krajowej i międzynarodowej.
Statystyki.
W 2004 roku jako osoba niewierząca lub obojętna religijnie określiło się 3,5% obywateli Polski. Według badania eurobarometru z 2005 roku 80% mieszkańców Polski stwierdziło, że wierzy w istnienie Boga, dalsze 15% – w bliżej nieokreślone siły wyższe, a kolejne 3% – nie ustalono. W 2007 roku jako osoba niewierząca, obojętna religijnie lub niezdecydowana określiło się 6% obywateli Polski – oznacza to, że grupa ta podwoiła swoją liczebność w ciągu dwóch lat. Natomiast według badań CBOS z 2012 roku liczba osób w Polsce deklarujące ateizm, agnostycyzm lub bezwyznaniowość wynosiła 4,2%, a niewiarę 6%, a według badań Eurobarometru z tego samego roku ateiści stanowili w Polsce 2% społeczeństwa, a agnostycy i osoby bezwyznaniowe 3%.
Według wyników Narodowego Spisu Powszechnego Ludności i Mieszkań 2011 osoby podające, że nie należą do żadnego wyznania stanowiły 31 marca 2011 roku 2,41% ogółu ludności Polski. Natomiast biorąc pod uwagę, że 7,1% objętych spisem nie udzieliło odpowiedzi na pytanie dotyczące wyznania, a dla 1,63% nie ustalono tej kwestii, stanowiły one 2,64% osób, które udzieliły odpowiedzi na pytanie o przynależność wyznaniową.
Według danych opublikowanych w 2015 roku przez Główny Urząd Statystyczny dotyczących wiary Polaków, odsetek Polaków nienależących do żadnego wyznania (ateistów) wynosi 3,1%, natomiast niepotrafiących określić i odmawiających odpowiedzi jest w sumie 2,7%. Deklarujących się jako niewierzący (zadeklarowany ateista) odsetek wynosi 2,6%, obojętny stosunek do wiary 5,3%, natomiast niezdecydowanych/poszukujących odpowiedniego wyznania dla siebie jest 12% (niezdecydowani/ poszukujący to także ludzie, którzy biorą pod uwagę zmianę religii, a nie zostanie ateistą). W miastach powyżej 500 tysięcy mieszkańców co druga osoba (w sumie 51,7%) deklaruje się jako raczej niezwiązana (20,4%) lub zupełnie niezwiązana (31,3%) z lokalną wspólnotą religijną, parafią czy kościołem (nie oznacza to jednak, że ludzie niezwiązani ze wspólnotą religijną są niewierzący. Wśród wierzących jest sporo osób, które mają głęboką wiarę, natomiast nie czują więzi z instytucją kościoła lub są w mniejszym stopniu praktykujący, o czym świadczą statystyki powyżej).
Organizacje.
Część ateistów w Polsce jest zgrupowanych m.in. wokół takich organizacji, jak:

</doc>
<doc id="1357683" url="https://pl.wikipedia.org/wiki?curid=1357683" title="Fallen (singel Triinu Kivilaan)">
Fallen (singel Triinu Kivilaan)

Fallen – drugi debiutancki singiel Triinu Kivilaan. W dniach od 2 do 3 czerwca 2008 r. nakręcony został wideoklip do tej piosenki w Berlinie przez Lookzoom Filmproduktion. Wszystko odbyło się z wielkim powodzeniem. 1 lipca 2008 r. na oficjalnej stronie wokalistki odbyła się oficjalna premiera klipu. Od 8 sierpnia 2008 r. "Fallen" będzie dostępny we wszystkich sklepach internetowych, w których jest możliwość ściągania mp3-ek legalnie za określoną kwotę (Musicload, iTunes, AOL, OnetPlejer) oraz także jako limitowany singel CD w sklepach muzycznych.

</doc>
<doc id="1357685" url="https://pl.wikipedia.org/wiki?curid=1357685" title="David LaChapelle">
David LaChapelle

David LaChapelle (ur. 11 marca 1963 w Fairfield w Connecticut) – amerykański artysta, fotograf, producent i reżyser filmowy. Na początku XXI wieku zasłynął jako surrealistyczny fotograf ze swoich ekstrawaganckich i często skandalicznych zdjęć takich znanych osobistości jak Paris Hilton, Jerry Springer czy David Beckham. Został uznany przez więcej niż jedno źródło jako pierwszy prawdziwy spadkobierca Andy’ego Warhola i podbił świat fotografii, mody, reklamy dzięki swojemu niepowtarzalnemu stylowi wyniesionemu z pop-artu, stając się samemu ikoną popkultury.
Życiorys.
Wczesne lata.
Urodził się Fairfield w Connecticut jako syn Philipa LaChapelle i Helgi LaChapelle. Wychowywał się z siostrą Sonją i bratem Philipem. Kiedy miał dziewięć lat wraz ze swoją rodziną przeprowadził się do Karoliny Północnej, gdzie w siódmej klasie w swojej szkole - gdy ujawnił swoją homoseksualną orientację przed otoczeniem był tak prześladowany, że rzucił szkołę w dziewiątej klasie. Gdy miał 15 lat, uciekł z domu, przeniósł się do Nowego Jorku i podjął pracę jako pomocnik kelnera w nowojorskim Studio 54. Za namową ojca powrócił do Karoliny Północnej, gdzie kontynuował naukę w North Carolina School of Arts, ostatecznie nie udało mu się ukończyć tej szkoły. Tam jednak odkrył swoją miłość do fotografii. Wrócił do Nowego Jorku już jako fotograf amator. 
Kariera.
W latach 80. związał się z 303 Gallery, która również wystawiała pracę artystów takich jak Doug Aitken czy Karen Kilimnik. Mając 17 lat poznał Andy’ego Warhola, który zaproponował mu pierwszą pracę jako fotograf dla magazynu "Interview". W tym okresie jego przyjaciółmi byli Keith Haring i Jean-Michel Basquiat.
Jego prace wielokrotnie gościły na okładkach najbardziej prestiżowych magazynów takich jak „Details”, „GQ”, „i-D”, „Rolling Stone”, „The New York Times”, „Vogue”, „The Face” czy „Vanity Fair”. 
Przed jego obiektywem stanęły także najbardziej kontrowersyjne gwiazdy, m.in.: Avril Lavigne, Eminem, Angelina Jolie, Madonna, Lady Gaga, Gisele Bündchen, Naomi Campbell, Pamela Anderson, Mariah Carey (w 2013 podczas pracy nad singlem "Almost Home"), Christina Aguilera, Amanda Lepore, Elton John, Courtney Love czy Britney Spears. Współpracował też z H&amp;M, bebe Stores, Ecco, Siemens, Motorola, HBO, MTV i Paramount. 
W 2003 zadebiutował jako reżyser telewizyjnego filmu dokumentalnego Darkfibre Entertainment Ltd. "Klauni w rajtuzach" ("Clowns in the Hood"). Za realizację krótkometrażowego filmu "Krumped" (2004) o hip-hopie otrzymał nagrodę Jury Aspen Shortsfest oraz na Sundance Film Festival. Z kolei za "Rize" (2005) z udziałem Tommy’ego the Clowna i Kevina Richardsona jako najlepszy film dokumentalny odebrał nagrodę na Bangkok International Film Festival. Został także uhonorowany nagrodą Vito Russo GLAAD Media Awards. Wyreżyserował też teledyski różnych wykonawców, takich jak Moby, Mariah Carey, Robbie Williams, Christina Aguilera czy Elton John.
W 2011 miał wystawę swoich prac w The Lever House w Nowym Jorku, Museo Arte Contemporáneo de Puerto Rico w Portoryko (Muzeum Sztuki Współczesnej), Hangaram Design Museum w Seulu i Galerie Rudolfinum w Pradze. W następnych latach brał udział w wystawach w Los Angeles County Museum of Art w Los Angeles (2012), Musée d’Orsay w Paryżu (2013), National Portrait Gallery w Waszyngtonie (2014) i OstLicht Galerie fur Fotografie w Wiedniu (2014). Jedną z jego największych artystycznych solowych ekspozycji była w Fotografiska Museet w Szwecji (2013). W 2014 jego seria „Land Scape” prezentowana była w Nowym Jorku, Wiedniu, Londynie i Paryżu. W 2015 LaChapelle miał wystawy międzynarodowe, w tym MAC Lima w Peru, Palazzo delle Esposizioni w Rzymie i Museo de Arte Contemporáneo w Chile. W 2016 jego prace Lachapelle zostały zaprezentowane w The Victoria and Albert Museum w Londynie, DSC w Pradze, w kilku miejscach w Montevideo w Urugwaju oraz The Edward Hopper House w Nowym Jorku. Inne wybrane ekspozycje muzealne obejmują: National Portrait Gallery w Waszyngtonie, Los Angeles County Museum of Art, Muzeum Narodowe w Krakowie, Kestner-Gesellschaft w Hanowerze, Shanghai Duolun Museum of Modern Art w Szanghaju, Museum of Contemporary Canadian Art w Toronto, Palazzo Reale w Mediolanie czy KunstHausWien w Wiedniu.

</doc>
<doc id="1357686" url="https://pl.wikipedia.org/wiki?curid=1357686" title="Wegenstedt">
Wegenstedt

Wegenstedt – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357692" url="https://pl.wikipedia.org/wiki?curid=1357692" title="Wieglitz">
Wieglitz

Wieglitz – dzielnica gminy Bülstringen w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2010 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.

</doc>
<doc id="1357696" url="https://pl.wikipedia.org/wiki?curid=1357696" title="SSPE">
SSPE



</doc>
<doc id="1357697" url="https://pl.wikipedia.org/wiki?curid=1357697" title="Zobbenitz">
Zobbenitz

Zobbenitz – dzielnica gminy Calvörde w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Oebisfelde-Calvörde. Do 30 czerwca 2007 należała do powiatu Ohre.
Geografia.
Dzielnica Zobbenitz leży ok. 13 km na północ od miasta Haldensleben.

</doc>
<doc id="1357702" url="https://pl.wikipedia.org/wiki?curid=1357702" title="Osiedle ZWM (Opole)">
Osiedle ZWM (Opole)



</doc>
<doc id="1357704" url="https://pl.wikipedia.org/wiki?curid=1357704" title="Bakterioplankton">
Bakterioplankton

Bakterioplankton, bakterie planktonowe – są to drobnoustroje zawieszone w wodzie. Wiele z nich przemieszcza się aktywnie, lecz ich zdolności lokomocyjne nie wystarczają, by przeciwstawiać się prądom wodnym. Bakterioplankton ma zwykle wymiary mniejsze niż 1 μm, lecz niektóre bakterie autotroficzne są większe.
Bakterioplankton pełni różne funkcje troficzne:
W rozkładzie materii organicznej biorą też udział planktonowe grzyby, które częściowo mogą pełnić rolę destruentów a częściowo pasożytów.

</doc>
<doc id="1357709" url="https://pl.wikipedia.org/wiki?curid=1357709" title="Louis Hendrik Potgieter">
Louis Hendrik Potgieter

Louis Hendrik Potgieter, znany także jako Patrick Bailey (ur. 4 kwietnia 1951 w Pretorii; zm. 12 listopada 1993 w Kapsztadzie) – piosenkarz, tancerz, znany przede wszystkim jako czołowy tancerz zespołu Dschinghis Khan, który współtworzył przez pierwsze sześć lat jego istnienia. Pochodził z niemieckiej rodziny Burów w Południowej Afryce. W 1975 przybył do Europy i jako tancerz występował w teatrze w Monachium, gdzie spotkał Ralpha Siegela. Kiedy Siegel, autor wielu piosenek na Konkurs Piosenki Eurowizji, poszukiwał ludzi do swojego nowego zespołu, postanowił zaprosić Potgietera. Zespół wziął nazwę od przeboju: "Dschinghis Khan".
W popularnym klipie Moskau był ubrany w biało-czerwony strój.
Zespół Dschinghis Khan rozpadł się na przełomie lat 1985-1986, a nieco później okazało się, że Potgieter jest nosicielem wirusa HIV. Po tej diagnozie opuścił Niemcy i udał się do RPA, gdzie zajmował się prowadzeniem hotelu.
Zmarł w 1993 w wyniku komplikacji spowodowanych przez AIDS.

</doc>
<doc id="1357710" url="https://pl.wikipedia.org/wiki?curid=1357710" title="Niemylnia">
Niemylnia

Niemylnia, Niemilia – wieś do 1939 położona w Polsce, w województwie wołyńskim, w powiecie kostopolskim w gminie Ludwipol, obecnie na terytorium Ukrainy.
W 1943 r. Niemylnia liczyła około 160 mieszkańców. Część z nich została m.in. wywieziona wcześniej na roboty do Niemiec.
26 lub 27 maja 1943 r. wieś została napadnięta przez nacjonalistów ukraińskich. W efekcie napadu 126 Polaków zostało zamordowanych.
Obecnie wieś nie istnieje. Miejsce zbrodni upamiętniał pomnik (obelisk) wzniesiony z inicjatywy Jana Bronowickiego, byłego mieszkańca Niemylni, około 1980 r. przez ówczesne władze radzieckie na zbiorowej mogile, gdzie stał przedtem drewniany krzyż, wzniesiony jeszcze przez ocalałych Polaków po 1943 roku. Na pomniku widniał napis: "Tu pochowanych jest 170 mieszkańców wsi Niemilja rozstrzelanych przez Burżuazyjnych Nacjonalistów Ukraińskich w 1943 roku. Wieczna pamięć". Obelisk obecnie nie istnieje. Jak podają Siemaszkowie, obecnie na miejscu mogiły znajduje się jedynie kurhan pokryty trawą.

</doc>
<doc id="1357712" url="https://pl.wikipedia.org/wiki?curid=1357712" title="Haldensleben">
Haldensleben

Haldensleben − miasto powiatowe w Niemczech, w kraju związkowym Saksonia-Anhalt, siedziba powiatu Börde.
Geografia.
Haldensleben leży na północny zachód od Magdeburga. Przez miasto przepływa Kanał Śródlądowy (niem. "Mittellandkanal").
Dzielnice.
Miasto dzieli się na następujące dzielnice:
Współpraca.
Miejscowości partnerskie:

</doc>
<doc id="1357713" url="https://pl.wikipedia.org/wiki?curid=1357713" title="Ekspres, Ekspres">
Ekspres, Ekspres

Ekspres, ekspres (inny tytuł: Gone with the Train) – film fabularny produkcji słoweńskiej, w reżyserii Igora Šterka. 
Opis fabuły.
Bohater filmu po śmierci ojca wskakuje do pociągu i wyrusza w nieznane. Wśród wielu pasażerów, których spotyka w pociągu jest także dziewczyna. Ich związek zaczyna nieoczekiwane dla obojga wydarzenie, dziewczyna także szuka swojego miejsca w życiu. W dalszą podróż wyruszają już razem. W swoim debiucie reżyserskim Igor Šterk ukazuje z sarkazmem życie codzienne w Słowenii lat 90.

</doc>
<doc id="1357715" url="https://pl.wikipedia.org/wiki?curid=1357715" title="Górska Synagoga w Hartmanicach">
Górska Synagoga w Hartmanicach

Górska Synagoga w Hartmanicach () – synagoga znajdująca się w Hartmanicach. Jest to najwyżej położona synagoga w Europie Środkowej.
Synagoga została zbudowana w latach 1883–1898. W 1938 roku została zamknięta przez nazistów. Następnie służyła jako stolarnia, a potem magazyn. W 2003 roku doszło do poważnego uszkodzenia dachu i budowli groziło zniszczenie. Wkrótce synagogę przejęła organizacja Památník Hartmanice założona przez inżyniera Michaela Klímę. W 2006 roku nastąpiło uroczyste otwarcie. Zabytek został uznany za Budowlę 2006 roku w kraju pilzneńskim. W synagodze są organizowane wystawy, koncerty i prelekcje.

</doc>
<doc id="1357718" url="https://pl.wikipedia.org/wiki?curid=1357718" title="Forma rządów">
Forma rządów



</doc>
<doc id="1357719" url="https://pl.wikipedia.org/wiki?curid=1357719" title="Marsa al-Kantawi">
Marsa al-Kantawi

Marsa al-Kantawi albo Mina al-Kantawi (arab. مرسى القنطاوي albo ميناء القنطاوي; fr. Port El Kantaoui) - dzielnica tunezyjskiej Susy, ośrodek turystyczny, położony 10 kilometrów na północ od centrum miasta, nad Morzem Śródziemnym.
Specjalnie wybudowany w 1979 roku, jako ośrodek turystyczny. Znajduje się tu nowoczesny port jachtowy dla ponad 300 łodzi, kompleksy hotelowe, ośrodki sportowe (ośrodki uprawiania nart wodnych i paralotniarstwa) oraz kilka pól golfowych. 36-dołkowe pole - "El-Kantaoui Golf" - jest zatwierdzone do przeprowadzania zawodów mistrzostwskich i czyni Marsa al-Kantawi popularnym ośrodkiem golfowym. 
Architektura, choć nowoczesna, została wzorowana na tradycyjnych tunezyjskich budynkach. Hotele znajdują się w pasie plaż od Susy do portu jachtowego Marsa al-Kantawi. 
Marsa al-Kantawi zaprojektowano w kolorze białym i niebieskim, w stylu wioski tunezyjskiej z medyną i wąskimi uliczkami. 
Z portu do centrum Susy oddalonego o ok. 10 km na południe, regularnie kursuje kolejka turystyczna.
26 czerwca 2015 na terenie Marsa al-Kantawi miał miejsce atak terrorystyczny w wyniku którego, śmierć poniosło 39 osób, a 36 zostało rannych.

</doc>
<doc id="1357722" url="https://pl.wikipedia.org/wiki?curid=1357722" title="Altenhausen (Saksonia-Anhalt)">
Altenhausen (Saksonia-Anhalt)

Altenhausen – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Flechtingen.
Do 30 czerwca 2007 gmina należała do powiatu Ohre. 1 stycznia 2010 do gminy przyłączono gminy Emden i Ivenrode.
Geografia.
Altenhausen leży ok. 8 km na południe od Flechtingen.

</doc>
<doc id="1357724" url="https://pl.wikipedia.org/wiki?curid=1357724" title="How to Be a Player">
How to Be a Player

How to Be a Player – ścieżka dźwiękowa z filmu "Def Jam's How to Be a Player", wydany 5 sierpnia 1997 roku.

</doc>
<doc id="1357725" url="https://pl.wikipedia.org/wiki?curid=1357725" title="Sytuacja prawna osób LGBT we Włoszech">
Sytuacja prawna osób LGBT we Włoszech



</doc>
<doc id="1357728" url="https://pl.wikipedia.org/wiki?curid=1357728" title="Sytuacja prawna osób LGBT w Albanii">
Sytuacja prawna osób LGBT w Albanii



</doc>
<doc id="1357730" url="https://pl.wikipedia.org/wiki?curid=1357730" title="Beendorf">
Beendorf

Beendorf – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Flechtingen.
Do 30 czerwca 2007 gmina należała do powiatu Ohre.

</doc>
<doc id="1357731" url="https://pl.wikipedia.org/wiki?curid=1357731" title="Matt Hardy">
Matt Hardy

Matthew Moore „Matt” Hardy (ur. 23 września 1974) – amerykański profesjonalny wrestler.
Na początku kariery walczył w Organization of Modern Extreme Grappling Arts (OMEGA). W WWE zadebiutował 23 maja 1994. W 1998 stworzył tag team z Jeffem Hardy jako The "Hardy Boyz". 5 maja wygrali swój pierwszy tytuł jakim były pasy WWF Tag Team Championship. W 2000 do ich tag teamu dołączyła Lita. Wraz z nią tworzyli "Team Xtreme". Od 2001 rozpoczął karierę singlową i zdobył European Championship. Rok później ponownie tworzył tag team z Jeffem. Wygrali wówczas dwukrotnie pasy WWF Tag Team Championship i WCW Tag Team Championship. W 2003 zdobył pas Cruiserweight Championship.
11 kwietnia 2005 został wyrzucony z WWE (powrócił 1 sierpnia 2005). 21 listopada 2006 wraz z bratem ponownie stworzyli tag team "The Hardys", zdobywając World Tag Team Championship.
27 kwietnia 2007 Hardy zdobył United States Championship, natomiast 20 lipca 2008 został ECW Championem. W październiku 2010 na własnych warunkach odszedł z WWE, zawieszając karierę zapaśniczą. 9 stycznia 2011 na gali PPV Genesis federacji TNA, Hardy powrócił jako „tajemniczy przeciwnik”, z którym walczył Rob Van Dam (RVD). Matt wygrał swoją walkę, jednocześnie dołączając do federacji TNA.
W 2011 r. został zwolniony z TNA i zawiesił karierę zapaśniczą.
W 2016 r. wraz ze swoim bratem prowadził rywalizację, po czym zaczął występować w nowym gimmicku zwanym „BROKEN”.
2 kwietnia 2017 r. Powrócił do WWE na Wrestlemanii XXXIII wraz z Jeffem Hardym wygrywając pasy WWE RAW Tag Team Championship.
4 grudnia 2017 r. rozpoczął feud z Brayem Wyattem i zaczął tym samym występować w gimmicku „WOKEN”. Jest to wersja gimmicku „BROKEN” używana w federacji Vince'a McMahona.
W 2020 roku podpisał kontrakt z All Elite Wrestling. Podczas gali Double or Nothing 2020 walczył w Stadium Stampede, w którym stanął po stronie The Elite.
Osiągnięcia.
World Wrestling Entertainment/World Wrestling Federation
Total Nonstop Action Wrestling
Organization of Modern Extreme Grappling Arts
NWA 2000
National Championship Wrestling
New England Wrestling Alliance
Dimension Wrestling
New Frontier Wrestling Association
WrestleCade
Pro Wrestling Syndicate
Pro Wrestling South
Maryland Championship Wrestling
Future Stars of Wrestling

</doc>
<doc id="1357733" url="https://pl.wikipedia.org/wiki?curid=1357733" title="Zygmunt Meyer">
Zygmunt Meyer

Zygmunt Jan Meyer (ur. 9 maja 1944 w Swornegaciach) – polski naukowiec, profesor, polityk, w latach 2002–2006 marszałek województwa zachodniopomorskiego.
Życiorys.
Ukończył w 1968 studia na Wydziale Budownictwa Lądowego i Wodno-Melioracyjnego Politechniki Szczecińskiej, po których podjął pracę na tej uczelni. W 1974 uzyskał stopień doktora, w 1983 stopień doktora habilitowanego na Politechnice Gdańskiej. W 1992 uzyskał tytuł naukowy profesora nauk technicznych.
W pracy naukowej specjalizuje się w budownictwie wodnym i geotechnice. Opublikował m.in. sześć pozycji książkowych z zakresu inżynierii środowiska. Należy do licznych towarzystw naukowych. W latach 1979–1984 był prodziekanem, a od 1990 do 1996 dziekanem Wydziału Budownictwa i Architektury Szczecińskiej. Pomiędzy tymi okresami zajmował stanowisko prorektora Politechniki Szczecińskiej. W 1984 został kierownikiem Katedry Geotechniki Politechniki Szczecińskiej i następnie ZUT.
W latach 1991–1998 był dyrektorem Przedsiębiorstwa Usług Inwestycyjnych "Eko-Inwest" S.A. w Szczecinie. Od lipca 1999 do lutego 2003 pełnił funkcję prezydenta Euroregionu Pomerania.
We wrześniu 1999 był założycielem Wyższej Szkoły Integracji Europejskiej w Szczecinie, do grudnia 2002 zajmował stanowisko rektora tej uczelni. Od 9 grudnia 2002 do 18 grudnia 2006 sprawował urząd marszałka województwa zachodniopomorskiego (wybrany przez radnych SLD i Samoobrony). W wyborach samorządowych w 2006 z ramienia Lewicy i Demokratów został wybrany na radnego sejmiku zachodniopomorskiego (w 2010 nie ubiegał się o reelekcję).
Odznaczony Krzyżem Kawalerskim (1987) i Oficerskim (1998) Orderu Odrodzenia Polski.

</doc>
<doc id="1357734" url="https://pl.wikipedia.org/wiki?curid=1357734" title="Sytuacja prawna osób LGBT w Andorze">
Sytuacja prawna osób LGBT w Andorze



</doc>
<doc id="1357736" url="https://pl.wikipedia.org/wiki?curid=1357736" title="Plamka Rotha">
Plamka Rotha



</doc>
<doc id="1357737" url="https://pl.wikipedia.org/wiki?curid=1357737" title="Sytuacja prawna osób LGBT w Austrii">
Sytuacja prawna osób LGBT w Austrii



</doc>
<doc id="1357739" url="https://pl.wikipedia.org/wiki?curid=1357739" title="Sytuacja prawna osób LGBT w Belgii">
Sytuacja prawna osób LGBT w Belgii



</doc>
<doc id="1357742" url="https://pl.wikipedia.org/wiki?curid=1357742" title="Bregenstedt">
Bregenstedt

Bregenstedt – dzielnica gminy Erxleben w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina wchodząca w skład wspólnoty administracyjnej Flechtingen. Do 30 czerwca 2007 należała do powiatu Ohre.

</doc>
<doc id="1357747" url="https://pl.wikipedia.org/wiki?curid=1357747" title="Anonimowa kronika Szprotawy">
Anonimowa kronika Szprotawy

Anonimowa kronika Szprotawy (oryg. tytuł niem. "Continuatio der Sprottauischen Notizen", czyli w dosłownym przekładzie: "Kontynuacja szprotawskich notatek"), spisana w XVIII wieku przez nieznanego autora. Pierwszy wpis rozpoczyna się datą z roku 1000. Składała się z kilku osobno oprawionych części. Znana jest tylko część obejmująca lata 1000-1548, którą przechowuje Muzeum Ziemi Szprotawskiej. Pozostałe uchodzą za zaginione. Kronika zawiera m.in. ogólne informacje o panujących ówcześnie władcach śląskich i wydarzeniach lokalnych w korelacji z zaobserwowanymi zjawiskami przyrodniczymi.
Szprotawski historyk dr Felix Matuszkiewicz, do którego należała kronika, opatrzył ją własnoręcznym wstępem, którego fragment brzmi następująco: "...Zeszyt istniał już w czasach szprotawskiego rękawicznika i radcy policyjnego Johanna Gottloba Kreisa (zm. 6 grudnia 1874) i był mu znany, a nawet posłużył mu jako materiał dla spisywanej przez niego kroniki miasta Szprotawa. Sam Kreis powoływał się w swojej kronice na starą ręcznie pisaną kronikę, czy to znów na starą rękę nieznanego kronikarza. Zapiski w zeszycie zostały dokonane w 1781..."
Jest to najstarsze zachowane dzieło kronikarskie traktujące o Szprotawie. Liczy łącznie 64 strony, na formacie zbliżonym do B5.

</doc>
<doc id="1357748" url="https://pl.wikipedia.org/wiki?curid=1357748" title="Sytuacja prawna osób LGBT w Bułgarii">
Sytuacja prawna osób LGBT w Bułgarii



</doc>
<doc id="1357749" url="https://pl.wikipedia.org/wiki?curid=1357749" title="Sytuacja prawna osób LGBT w Chorwacji">
Sytuacja prawna osób LGBT w Chorwacji



</doc>
<doc id="1357750" url="https://pl.wikipedia.org/wiki?curid=1357750" title="Bülstringen">
Bülstringen

Bülstringen – miejscowość i gmina w Niemczech, w kraju związkowym Saksonia-Anhalt, w powiecie Börde, należąca do gminy związkowej Flechtingen.
Do 30 czerwca 2007 gmina należała do powiatu Ohre. 1 stycznia 2010 do Bülstringen przyłączono gminę Wieglitz.

</doc>
<doc id="1357752" url="https://pl.wikipedia.org/wiki?curid=1357752" title="Sytuacja prawna osób LGBT na Cyprze">
Sytuacja prawna osób LGBT na Cyprze



</doc>
<doc id="1357753" url="https://pl.wikipedia.org/wiki?curid=1357753" title="Sytuacja prawna osób LGBT w Czarnogórze">
Sytuacja prawna osób LGBT w Czarnogórze



</doc>
<doc id="1357754" url="https://pl.wikipedia.org/wiki?curid=1357754" title="Ikh Bin A Kleyner Dreydl">
Ikh Bin A Kleyner Dreydl

"Ikh Bin A Kleyner Dreydl" (Jidysz: איך בין אַ קלײנער דרײדל, dosłownie: "Jestem małym drejdlem") to jedna z najpopularniejszych chanukowych piosenek. Autorem tekstu był Samuel S. Grossman, kompozytorami muzyki byli Mikhl Gelbart (pseudonim Ben Arn) i Samuel Goldfarb (także jako S. E. Goldfarb).

</doc>
<doc id="1357755" url="https://pl.wikipedia.org/wiki?curid=1357755" title="Sytuacja prawna osób LGBT w Czechach">
Sytuacja prawna osób LGBT w Czechach



</doc>
<doc id="1357757" url="https://pl.wikipedia.org/wiki?curid=1357757" title="Demo 83-84">
Demo 83-84

Demo 83-84 – jest jedynym demo zespołu Bathory. Większość utworów znajduje się na albumie "Bathory".
Lista utworów.
Łączny czas trwania utworów: 22:17

</doc>
<doc id="1357758" url="https://pl.wikipedia.org/wiki?curid=1357758" title="Sytuacja prawna osób LGBT w Danii">
Sytuacja prawna osób LGBT w Danii



</doc>
<doc id="1357761" url="https://pl.wikipedia.org/wiki?curid=1357761" title="Chrześcijańsko-Demokratyczna Partia Ludowa (Mołdawia)">
Chrześcijańsko-Demokratyczna Partia Ludowa (Mołdawia)

Mołdawska Chrześcijańsko-Demokratyczna Partia Ludowa, PPCD (rum. "Partidul Popular Creştin Democrat") – chadecka partia polityczna w Mołdawii. Została założona w 1999 roku. Obecnym liderem partii jest Iurie Roşca, który był zwolennikiem współpracy oraz połączenia Mołdawii z Rumunią, następnie jednak wycofał się z tych poglądów.
W ostatnich wyborach parlamentarnych w 2009 roku PPCD zajęła szóste miejsce uzyskując wynik 3,03%, co nie pozwoliło jej wejść do parlamentu.
Historia.
Partia jest spadkobiercą podobnych partii oraz ugrupowań, które istniały w historii, a były to Demokratyczny Ruch na rzecz Pieriestrosjki (1988–1989), Front Ludowy Mołdawii (1989–1992) oraz Chrześcijańsko-Demokratyczny Front Mołdawii (1992–1999).
Partia jest pełnoprawnym członkiem Europejskiego Ruchu Chrześcijańskiego, a od 2005 roku posiada status obserwatora w Europejskiej Partii Ludowej.

</doc>
<doc id="1357762" url="https://pl.wikipedia.org/wiki?curid=1357762" title="Sytuacja prawna osób LGBT w Estonii">
Sytuacja prawna osób LGBT w Estonii



</doc>
<doc id="1357764" url="https://pl.wikipedia.org/wiki?curid=1357764" title="Döhren (Oebisfelde-Weferlingen)">
Döhren (Oebisfelde-Weferlingen)

Döhren – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 była to oddzielna gmina wchodząca w skład wspólnoty administracyjnej Flechtingen. Do 30 czerwca 2007 należała do powiatu Ohre.

</doc>
<doc id="1357765" url="https://pl.wikipedia.org/wiki?curid=1357765" title="Sytuacja prawna osób LGBT w Finlandii">
Sytuacja prawna osób LGBT w Finlandii



</doc>
<doc id="1357766" url="https://pl.wikipedia.org/wiki?curid=1357766" title="Sytuacja prawna osób LGBT we Francji i terytoriach zależnych">
Sytuacja prawna osób LGBT we Francji i terytoriach zależnych



</doc>
<doc id="1357767" url="https://pl.wikipedia.org/wiki?curid=1357767" title="Sytuacja prawna osób LGBT w Grecji">
Sytuacja prawna osób LGBT w Grecji



</doc>
<doc id="1357769" url="https://pl.wikipedia.org/wiki?curid=1357769" title="Sytuacja prawna osób LGBT w Hiszpanii">
Sytuacja prawna osób LGBT w Hiszpanii



</doc>
<doc id="1357771" url="https://pl.wikipedia.org/wiki?curid=1357771" title="Sytuacja prawna osób LGBT w Holandii i na terytoriach zależnych">
Sytuacja prawna osób LGBT w Holandii i na terytoriach zależnych



</doc>
<doc id="1357772" url="https://pl.wikipedia.org/wiki?curid=1357772" title="Sytuacja prawna osób LGBT w Irlandii">
Sytuacja prawna osób LGBT w Irlandii



</doc>
<doc id="1357774" url="https://pl.wikipedia.org/wiki?curid=1357774" title="Sytuacja prawna osób LGBT w Islandii">
Sytuacja prawna osób LGBT w Islandii



</doc>
<doc id="1357777" url="https://pl.wikipedia.org/wiki?curid=1357777" title="Sytuacja prawna osób LGBT w Kosowie">
Sytuacja prawna osób LGBT w Kosowie



</doc>
<doc id="1357778" url="https://pl.wikipedia.org/wiki?curid=1357778" title="Sytuacja prawna osób LGBT w Liechtensteinie">
Sytuacja prawna osób LGBT w Liechtensteinie



</doc>
<doc id="1357779" url="https://pl.wikipedia.org/wiki?curid=1357779" title="Sytuacja prawna osób LGBT na Litwie">
Sytuacja prawna osób LGBT na Litwie



</doc>
<doc id="1357781" url="https://pl.wikipedia.org/wiki?curid=1357781" title="Sytuacja prawna osób LGBT w Luksemburgu">
Sytuacja prawna osób LGBT w Luksemburgu



</doc>
<doc id="1357782" url="https://pl.wikipedia.org/wiki?curid=1357782" title="Sytuacja prawna osób LGBT na Łotwie">
Sytuacja prawna osób LGBT na Łotwie



</doc>
<doc id="1357783" url="https://pl.wikipedia.org/wiki?curid=1357783" title="Sytuacja prawna osób LGBT w Macedonii">
Sytuacja prawna osób LGBT w Macedonii



</doc>
<doc id="1357785" url="https://pl.wikipedia.org/wiki?curid=1357785" title="Sytuacja prawna osób LGBT na Malcie">
Sytuacja prawna osób LGBT na Malcie



</doc>
<doc id="1357787" url="https://pl.wikipedia.org/wiki?curid=1357787" title="Sytuacja prawna osób LGBT w Mołdawii">
Sytuacja prawna osób LGBT w Mołdawii



</doc>
<doc id="1357788" url="https://pl.wikipedia.org/wiki?curid=1357788" title="Sytuacja prawna osób LGBT w Niemczech">
Sytuacja prawna osób LGBT w Niemczech



</doc>
<doc id="1357789" url="https://pl.wikipedia.org/wiki?curid=1357789" title="Flechtingen">
Flechtingen

Flechtingen – miejscowość i gmina w Niemczech, w kraju związkowym Saksonia-Anhalt, w powiecie Börde, siedziba gminy związkowej Flechtingen.
Do 30 czerwca 2007 gmina należała do powiatu Ohre.
Geografia.
Flechtingen leży ok. 12 km na zachód od miasta Haldensleben.
Gmina dzieli się na następujące dzielnice:

</doc>
<doc id="1357790" url="https://pl.wikipedia.org/wiki?curid=1357790" title="Sytuacja prawna osób LGBT w Norwegii">
Sytuacja prawna osób LGBT w Norwegii



</doc>
<doc id="1357791" url="https://pl.wikipedia.org/wiki?curid=1357791" title="Sytuacja prawna osób LGBT w Portugalii">
Sytuacja prawna osób LGBT w Portugalii



</doc>
<doc id="1357792" url="https://pl.wikipedia.org/wiki?curid=1357792" title="Sytuacja prawna osób LGBT w Rosji">
Sytuacja prawna osób LGBT w Rosji



</doc>
<doc id="1357795" url="https://pl.wikipedia.org/wiki?curid=1357795" title="Sytuacja prawna osób LGBT w Rumunii">
Sytuacja prawna osób LGBT w Rumunii



</doc>
<doc id="1357797" url="https://pl.wikipedia.org/wiki?curid=1357797" title="Sytuacja prawna osób LGBT na Słowacji">
Sytuacja prawna osób LGBT na Słowacji



</doc>
<doc id="1357799" url="https://pl.wikipedia.org/wiki?curid=1357799" title="Ivenrode">
Ivenrode

Ivenrode – dzielnica gminy Altenhausen w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina będąca częścią wspólnoty administracyjnej Flechtingen.
Do 30 czerwca 2007 należała do powiatu Ohre.

</doc>
<doc id="1357800" url="https://pl.wikipedia.org/wiki?curid=1357800" title="Sytuacja prawna osób LGBT w Słowenii">
Sytuacja prawna osób LGBT w Słowenii



</doc>
<doc id="1357801" url="https://pl.wikipedia.org/wiki?curid=1357801" title="Sytuacja prawna osób LGBT w Szwajcarii">
Sytuacja prawna osób LGBT w Szwajcarii



</doc>
<doc id="1357804" url="https://pl.wikipedia.org/wiki?curid=1357804" title="Sytuacja prawna osób LGBT w Szwecji">
Sytuacja prawna osób LGBT w Szwecji



</doc>
<doc id="1357806" url="https://pl.wikipedia.org/wiki?curid=1357806" title="Sytuacja prawna osób LGBT na Ukrainie">
Sytuacja prawna osób LGBT na Ukrainie



</doc>
<doc id="1357808" url="https://pl.wikipedia.org/wiki?curid=1357808" title="Sytuacja prawna osób LGBT na Węgrzech">
Sytuacja prawna osób LGBT na Węgrzech



</doc>
<doc id="1357809" url="https://pl.wikipedia.org/wiki?curid=1357809" title="Morsleben">
Morsleben

Morsleben – dzielnica gminy Ingersleben w Niemczech, w kraju związkowym Saksonia-Anhalt, w powiecie Börde, w gminie związkowej Flechtingen.
Do 31 grudnia 2009 była to oddzielna gmina będąca częścią wspólnoty administracyjnej Flechtingen. Do 30 czerwca 2007 należała do powiatu Ohre.

</doc>
<doc id="1357810" url="https://pl.wikipedia.org/wiki?curid=1357810" title="Sytuacja prawna osób LGBT w Wielkiej Brytanii i terytoriach zależnych">
Sytuacja prawna osób LGBT w Wielkiej Brytanii i terytoriach zależnych



</doc>
<doc id="1357812" url="https://pl.wikipedia.org/wiki?curid=1357812" title="Sytuacja prawna osób LGBT w Europie">
Sytuacja prawna osób LGBT w Europie



</doc>
<doc id="1357814" url="https://pl.wikipedia.org/wiki?curid=1357814" title="Süplingen">
Süplingen

Süplingen – dzielnica miasta Haldensleben w Niemczech, w kraju związkowym Saksonia-Anhalt, w powiecie Börde. Do 31 grudnia 2013 jako gmina należała do gminy związkowej Flechtingen. Do 30 czerwca 2007 należała do powiatu Ohre.

</doc>
<doc id="1357816" url="https://pl.wikipedia.org/wiki?curid=1357816" title="Numeryka">
Numeryka



</doc>
<doc id="1357819" url="https://pl.wikipedia.org/wiki?curid=1357819" title="Pont National">
Pont National

Pont National jest to most drogowo-kolejowy położony na rzece Sekwanie w Paryżu. Most łączy bulwar Poniatowskiego położony w 12 okręgu Paryża z bulwarem Massena położonym w 13 okręgu. Łączna długość mostu wynosi 188,5 metra, a cała konstrukcja utrzymywana jest przez pięć łuków.
Najbliższą stacją paryskiego metra jest Cour Saint-Émilion.
Historia.
Pont National został zbudowany w latach 1852–1853 jako most kolejowy który miał połączyć fortyfikacje, które znajdowały się po dwóch brzegach Sekwany. Architektami którzy stworzyli plany mostu byli E. Couche, Petit, Gaspard, oraz Netter. Do 1870 nazywany był „mostem Napoleona III”. Po upadku drugiego cesarstwa nazwany „Pont National”.

</doc>
<doc id="1357822" url="https://pl.wikipedia.org/wiki?curid=1357822" title="Muzeum Orderu Uśmiechu">
Muzeum Orderu Uśmiechu

Muzeum Orderu Uśmiechu, jedynego na świecie odznaczenia przyznawanego dorosłym przez dzieci, znajduje się w Rabce-Zdroju na terenie Rodzinnego Parku Rozrywki „Rabkoland”.
Historia.
Kiedy w 1996 roku Międzynarodowa Kapituła Orderu Uśmiechu postanowiła zwołać I Światowy Zlot Kawalerów Orderu Uśmiechu, na jego miejsce wybrała Rabkę. Rabka, znana jako uzdrowisko dziecięce już od końca XIX wieku, została jednocześnie zgłoszona przez kapitułę do wojewody nowosądeckiego z wnioskiem o nadanie jej tytułu „Miasto Dzieci Świata”. Zlot kawalerów w Rabce odbył się w dniach 1–2 czerwca 1996 roku. Wówczas to, w budynku Górnośląskiego Ośrodka Rehabilitacji przy ulicy Dietla 2, zainaugurowano Muzeum Orderu Uśmiechu. Uroczystego otwarcia dokonała Jolanta Kwaśniewska, żona ówczesnego prezydenta oraz Cezary Leżeński, kanclerz Międzynarodowej Kapituły Orderu Uśmiechu.
Rok później kawalerowie orderu ponownie zjechali do Rabki na swój II światowy zlot. Nieco wcześniej muzeum znalazło swą nową siedzibę w Szkole Podstawowej nr 2 na ul. Sądeckiej. W uroczystościach wziął udział ówczesny premier, Włodzimierz Cimoszewicz. Wiosną 2003 roku, z okazji jubileuszu 35-lecia orderu, muzeum przeniesiono do specjalnie w tym celu wzniesionego drewnianego budynku na terenie Rodzinnego Parku Rozrywki „Rabkoland”. Otwarcia dokonali rzecznik praw dziecka, Paweł Jaros, burmistrz Rabki i kanclerz Międzynarodowej Kapituły Orderu Uśmiechu Cezary Leżeński.
Ekspozycja muzealna.
Atrakcją ekspozycji jest sześć manekinów przekazanych w darze przez pracownię Kuczara Manekiny z Radziszowa. Na kawalera pasowana jest Anna Dymna, obok stoi Mariola Burcan, jeden z ośmiu związanych z Rabką kawalerów. Na ścianie wiszą portrety kanclerzy kapituły: Ewy Szelburg-Zarembiny, Cezarego Leżeńskiego, Radosława Ostrowicza oraz Marka Michalaka. Z mapy możemy się dowiedzieć, z których krajów pochodzą kawalerowie, o czym informuje dodatkowo tablica. Ponadto zgromadzono wiele pamiątek związanych z odznaczonymi osobami.
Organizacja muzeum.
Muzeum opiekuje się Rada Muzeum Orderu Uśmiechu, która jest ciałem społecznym. Przewodniczy radzie Mariola Burcan, Kawaler Orderu Uśmiechu z Rabki.

</doc>
<doc id="1357824" url="https://pl.wikipedia.org/wiki?curid=1357824" title="Autostrade per l’Italia">
Autostrade per l’Italia

Autostrade per l’Italia S.p.A. (pl. "Autostrady dla Włoch") – jedna z włoskich spółek akcyjnych, utworzona w 2002 roku, będąca koncesjonariuszem wielu odcinków autostrad. Autostrade per l’Italia w całości należy do grupy Atlantia i jest największym operatorem płatnych autostrad w Europie. Do 31 grudnia 2038 spółka operować będzie odcinkami o łącznej długości 2854,6 km.
Udziały Autostrade per l’Italia.
Autostrade per l’Italia posiada także udziały w innych spółkach, w których gestii leży utrzymanie płatnych autostrad. Są to:
Firma posiada również udziały w Stalexport Autostrada Małopolska S.A. – koncesjonariuszu autostrady A4 na odcinku Katowice – Kraków.

</doc>
<doc id="1357825" url="https://pl.wikipedia.org/wiki?curid=1357825" title="Autostrada Torino – Savona">
Autostrada Torino – Savona

Autostrada Torino – Savona S.p.A. – spółka zarządzająca płatną autostradą A6 łączącą Turyn z Savoną. Powstała 5 czerwca 1956 roku w Turynie pod nazwą "Autostrada Ceva - Savona". Na mocy koncesji wydanej przez ANAS do 2038 roku firma będzie zarządzać trasą A6. Spółka jest częścią grupy Autostrade per l’Italia. Swoją siedzibę ma w piemonckim miasteczku Moncalieri. Prezesem jest Giovanni Quaglia.

</doc>
<doc id="1357827" url="https://pl.wikipedia.org/wiki?curid=1357827" title="Szkoda miłości">
Szkoda miłości



</doc>
<doc id="1357829" url="https://pl.wikipedia.org/wiki?curid=1357829" title="Cyprysik nutkajski">
Cyprysik nutkajski

Cyprysik nutkajski ("Cupressus nootkatensis") – gatunek wiecznie zielonego drzewa iglastego z rodziny cyprysowatych. Występuje naturalnie w Ameryce Północnej wzdłuż wybrzeży Oceanu Spokojnego. W Europie sadzony w parkach jako drzewo ozdobne od 1850. 
Systematyka i zmienność.
Gatunek odkryty przez Archibalda Menziesa w 1793, opisany i sklasyfikowany po raz pierwszy przez Davida Dona w 1824 jako "Cupressus nootkatensis". W roku 1841 został przeniesiony do rodzaju cyprysik jako "Chamaecyparis nootkatensis" przez Édouarda Spacha. W 2000 roku gatunek na podstawie analiz genetycznych został przywrócony zgodnie z pierwotną diagnozą do rodzaju cyprys ("Cupressus"). Gdy na przełomie tysiącleci odkryto w Wietnamie nowy gatunek – "Cupressus vietnamensis" – ustalono jego bliskie pokrewieństwo z "C. nootkatensis" i zaliczono oba taksony do nowego rodzaju – "Xanthocyparis" (cyprysik nutkajski jako "X. nootkatensis"). W 2004 roku grupa taksonomów zwróciła uwagę na pierwszeństwo nazwy "Callitropsis" dla rodzaju obejmującego cyprysika nutkajskiego i takson z Wietnamu. Cyprysik nutkajski został bowiem już w 1864 r. wyodrębniony do osobnego, monotypowego wówczas rodzaju jako "Callitropsis nootkatensis" przez Andersa Oersteda (rodzaje "Xanthocyparis" i "Callitropsis" uznane zostały za synonimy). Dalsze analizy molekularne DNA potwierdziły przynależność cyprysika nutkajskiego do rodzaju cyprys ("Cupressus"), przy czym z powodu odrębności wydzielony został w monotypową sekcję podnoszoną także do rangi podgatunku "Callitropsis". W takim ujęciu gatunek opisywany jest pod swą pierwotną nazwą jako "Cupressus nootkatensis" D. Don 1824.
Krzyżuje się z innymi gatunkami z rodzaju cyprys ("Cupressus") tworząc mieszańce klasyfikowane do mieszańcowego cyprysowiec ("Cupressocyparis"). Popularnym w uprawie mieszańcem jest krzyżówka z cyprysem wielkoszyszkowym – cyprysowiec Leylanda.
Biologia.
Gatunek długowieczny, osiąga do 650 lat, wolnorosnący.
Zastosowanie.
Roślina ozdobna – gatunek sadzony jako drzewo parkowe. Znanych jest wiele odmian uprawnych.
Uprawa.
Dobrze rośnie na glebach gliniastych, gliniasto-piaszczystych i madach o dostatecznej wilgotności. Mrozoodporny, światłolubny.

</doc>
<doc id="1357830" url="https://pl.wikipedia.org/wiki?curid=1357830" title="Strada dei Parchi">
Strada dei Parchi

Strada dei Parchi SpA – spółka będąca koncesjonariuszem dwóch włoskich autostrad: A24 i A25. 60% udziałów w spółce należy do grupy Autostrade per l’Italia. Prezesem jest Carlo Toto. Siedzibą firmy jest Rzym.

</doc>
<doc id="1357832" url="https://pl.wikipedia.org/wiki?curid=1357832" title="FK Lwów">
FK Lwów

PFK Lwów (), właśc. TzOW „Profesijnyj futbolnyj kłub »Lwów«” () – ukraiński klub piłkarski, mający siedzibę w mieście Lwów, na zachodzie kraju. Obecnie występuje w Premier-lidze.
Historia.
Chronologia nazw:
Klub piłkarski FK Lwów został założony w miejscowości Lwów 22 maja 2006 roku. W latach 1992-2001 już istniał klub z identyczną nazwą, który w 2001 roku został rozwiązany. Jego miejsce zajął drugi zespół Karpaty-2 Lwów.
W sezonie 2006/07 lwowianie zamienili w Pierwszej Lidze klub Hazowyk-Skała Stryj, który zbankrutował. Po sezonie 2007/08 klub awansował do Premier-lihi.
12 lipca 2012 roku klub został rozwiązany.
W 2016 klub został reaktywowany i w sezonie 2017/18 startował w rozgrywkach Drugiej Ligi.
21 maja 2018 roku Weres Równe ogłosił o swojej decyzji, że ma zamiar zamienić się z FK Lwów, w wyniku czego FK Lwów razem z kierownictwem rówieńskiego klubu awansuje bezpośrednio do Premier-Lihi, a Weres dołączy do Drugiej Ligi zamiast zespołu ze Lwowa.
Barwy klubowe, strój.
Klub ma barwy niebiesko-białe. Zawodnicy swoje domowe spotkania zazwyczaj grają w białych koszulkach z niebieskimi wstawkami, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2019).
Poszczególne sezony.
Rozgrywki międzynarodowe.
Nie uczestniczył w rozgrywkach o Puchary europejskie.
Struktura klubu.
Stadion.
Klub rozgrywa swoje mecze domowe na stadionie Skif we Lwowie, który może pomieścić Lwów widzów. Wcześniej występował na lwowskich stadionach SKA (16724 widzów) i Ukraina (27925 widzów) oraz na Kniaża-Arena (3220 widzów) w Dobromilu.
Inne sekcje.
Klub prowadzi drużyny dla dzieci i młodzieży w każdym wieku. Również funkcjonuje kobieca sekcja piłki nożnej FK Lwiw-Jantaroczka.
Sponsorzy.
Sponsorem technicznym jest od 2019 amerykańska firma Nike. Sponsorem głównym jest od 2019 firma AhroVista. W sezonie 2018/19 sponsorem technicznym włoska firma Legea, a głównym sponsorem Glusco (sieć CPN). Od 2006 do 2012 roku głównym sponsorem była Kniaża (firma ubezpieczeniowa), innymi sponsorami byli Dobromyl, Persza Prywatna Browarnia (browar), a sponsorem technicznym była włoska firma Lotto.
Kibice i rywalizacja z innymi klubami.
Kibice.
Podczas swojego istnienia klub nie osiągnął stałej popularności we Lwowie (gdzie większość kibiców tradycyjnie wspiera Karpaty Lwów). Znane grupy kibiców Lemberg Legion i Leopolitans Ultras. Fani klubu utrzymują dobre relacje z fanami Enerhetyka Bursztyn i Weresu Równe oraz wrogo traktują fanów Karpat Lwów, Bukowyny Czerniowce, Nywy Tarnopol, Howerły Użhorod i Wołyni Łuck.
Rywalizacja.
Największymi rywalami klubu są inne zespoły z miasta oraz sąsiednich obwodów.
Derby.
Najbardziej zagorzały mecz z udziałem klubu to "Derby Lwowa" z Karpatami, zawsze trzymane w bardzo napiętej atmosferze.

</doc>
<doc id="1357835" url="https://pl.wikipedia.org/wiki?curid=1357835" title="Józef Faliński">
Józef Faliński

Józef Jerzy Faliński (ur. 3 lipca 1946 w Radowie) – polski polityk, samorządowiec, w latach 2000–2002 marszałek województwa zachodniopomorskiego.
Życiorys.
Z wykształcenia politolog. W okresie PRL działał w PZPR, był sekretarzem partii w Barlinku. Na początku lat 90. pracował jako nauczyciel. W latach 1994–2000 był burmistrzem Barlinka. Od 26 stycznia 2000 do 9 grudnia 2002 pełnił funkcję marszałka województwa zachodniopomorskiego. Następnie do 2008 zajmował stanowisko zastępcy prezesa zarządu Wojewódzkiego Funduszu Ochrony Środowiska i Gospodarki Wodnej.
Od 1998 zasiadał w sejmiku województwa. Należał do Sojuszu Lewicy Demokratycznej, w 2004 przeszedł do SdPl, kierował wojewódzkimi strukturami tej partii. W wyborach samorządowych w 2006 został wybrany radnym III kadencji z listy Lewicy i Demokratów. Pod koniec tego samego roku wystąpił z klubu radnych LiD, a w 2008 przystąpił do klubu radnych Platformy Obywatelskiej. W 2009 utracił mandat radnego na skutek orzeczenia NSA z uwagi na wcześniejsze łączenie go z pracą w WFOŚiGW. Mandat radnego odzyskał rok później z listy PO. Nie utrzymał go w 2014, jednak w 2015 po kilku tygodniach nowej kadencji zastąpił Rafała Zająca, który zrezygnował w związku z zakazem łączenia zajmowanych funkcji. W 2018 uzyskał natomiast mandat radnego powiatu myśliborskiego.
Odznaczenia.
W 2002 odznaczony Krzyżem Kawalerskim Orderu Odrodzenia Polski.

</doc>
<doc id="1357836" url="https://pl.wikipedia.org/wiki?curid=1357836" title="Callitropsis nootkatensis">
Callitropsis nootkatensis



</doc>
<doc id="1357837" url="https://pl.wikipedia.org/wiki?curid=1357837" title="Chamaecyparis nootkatensis">
Chamaecyparis nootkatensis



</doc>
<doc id="1357839" url="https://pl.wikipedia.org/wiki?curid=1357839" title="Okręty podwodne typu George Washington">
Okręty podwodne typu George Washington

Okręty podwodne typu "George Washington" – pierwszy typ amerykańskich okrętów podwodnych wyposażonych w pociski balistyczne SLBM. Pięć jednostek tego typu, po niezwykle szybkim procesie konstrukcji i budowy, przyjętych zostało do służby w latach 1959–1961. Okręty te były pierwszymi na świecie okrętami podwodnymi przenoszącymi pociski balistyczne, które wyposażono w napęd jądrowy. Były też pierwszymi przenoszącymi pociski z napędem na paliwo stałe, pierwszymi, które miały możliwość wystrzeliwania pocisków w zanurzeniu, pierwszymi też obsługiwanymi wymiennie przez dwie załogi („złotą” i „niebieską”). 20 czerwca 1960 roku, „George Washington” – okręt wiodący tego typu – dokonał pierwszego w historii podwodnego odpalenia pocisku balistycznego.
Okręty typu "George Washington" były pierwszymi jednostkami składającego się z 41 okrętów systemu rakietowego Polaris/Poseidon, nazywanego czasem potocznie „41 for freedom”, którego misją było odstraszanie nuklearne. Z uwagi na niski stopień precyzji pocisków Polaris A-1 i Polaris A-3, pociski te wraz z przenoszącymi je okrętami typu "George Washington" uważane były za system strategiczny zdolny jedynie do odwetu nuklearnego wobec radzieckich miast. Z tego samego między innymi powodu, nie były technicznie zdolne do wykonania pierwszego uderzenia jądrowego na radzieckie lądowe wyrzutnie pocisków balistycznych ICBM oraz inne krytyczne elementy radzieckich sił strategicznych.
Geneza.
Początki programu balistycznego US Navy.
Na początku 1944 roku Klaus Riedel – pracownik niemieckiego ośrodka rakietowego w Peenemünde – zaproponował wystrzeliwanie pocisków V-2 na Wielką Brytanię z Morza Północnego, dokąd miały być holowane w kontenerach startowych przez okręty podwodne. Kontenery V-2 miały około 32 metrów długości, 5,7 metra średnicy oraz wyporność 500 ton, obok jednego pocisku mieściły m.in. pomieszczenie osób obsługujących, centrum bojowe, zbiornik paliwa rakietowego oraz zbiorniki balastowe. 
Jeden okręt podwodny mógł holować do trzech pojemników. Planowane było także holowanie pojemników przez Atlantyk, co miało umożliwić atak na Nowy Jork – stanowiący główny cel na kontynencie amerykańskim. W ramach tej misji obsługa pocisku podróżować miała na pokładzie okrętu podwodnego, po czym w celu odpalenia pocisku miała przejść do kontenera, dokonać tankowania i odpalić go. Projekt kontenerów ukończony został w sierpniu 1944 roku w stoczni Vulkan w Szczecinie, tam też rozpoczęte zostały prace nad ich budową. W momencie zakończenia wojny, trzy kontenery były ukończone w 65–70 procentach, natomiast model prototypowy został przetestowany na wodach przybrzeżnych w pobliżu Peenemünde.
Począwszy od października 1945 roku Wielka Brytania, USA oraz ZSRR rozpoczęły serię testów na zdobytych lub skompletowanych pociskach V-2. 6 września 1947 roku „amerykański” V-2 został wystrzelony z pokładu lotniskowca USS „Midway”, co uznawane jest za pierwszy start pocisku balistycznego z platformy mobilnej. Od tego momentu na liście priorytetów United States Navy znalazły się "guided missile ships", czyli okręty zdolne do przenoszenia i wystrzeliwania pocisków rakietowych. Pierwszymi tego typu okrętami miały być wielozadaniowe lotniskowce – przystosowane zarówno do przenoszenia broni balistycznej, jak i wykonywania normalnych dla tej klasy jednostek zadań – a także nieukończony pancernik USS „Kentucky” oraz wielki krążownik USS „Hawaii”. Zarówno Stany Zjednoczone, jak i Związek Radziecki znały niemiecką ideę podwodnych wyrzutni rakiet, ale nie przejawiały wielkiego zainteresowania tą koncepcją – większe nadzieje pokładając w morskich pociskach samosterujących dla uderzeń dalekiego zasięgu. W Stanach Zjednoczonych nowo utworzone siły powietrzne (United States Air Force) prowadziły badania w zakresie technologii balistycznych, współzawodnicząc z kierowanym przez Wernhera von Brauna programem amerykańskich wojsk lądowych. W Związku Radzieckim program balistyczny prowadzony był z wykorzystaniem niemieckich naukowców przewiezionych pod Moskwę z ośrodka naukowo-badawczego Instytut Rabe w Bleicherode koło Nordhausen w okupowanych Niemczech, gdzie mieli pracować pod nadzorem NKWD oraz Zarządu Artylerii Armii Czerwonej. W 1949 roku w ZSRR przygotowano wstępny projekt rakietowego okrętu podwodnego pod sygnaturą Projekt P-2, którego planowanym zadaniem było wykonywanie uderzeń na cele lądowe. Projekt opracowany został przez CKB-18 (późniejsze biuro konstrukcyjne Rubin). Okręt miał zakładaną wyporność nawodną niemal 5400 ton, a przenosić miał 12 pocisków R-1 (radzieckich wersji V-2) oraz pocisków manewrujących "Łastoczka". W realizacji programu tego okrętu napotkano jednak dużą liczbę problemów, których konstruktorzy nie zdołali pokonać, w tym m.in. problemy ze stabilizacją pocisku przed jego odpaleniem. W pierwszej fazie rozwoju morskich systemów rakietowych woda-ziemia zarówno ZSRR, jak i USA traktowały ten rodzaj broni jako broń wyłącznie taktyczną bez znaczenia strategicznego.
Od 1945 roku wielu oficerów związanych z bronią podwodną podkreślało przydatność okrętów podwodnych do ataku na wrogie terytorium. Okręty tej klasy nie mogły rzecz jasna przenosić dużej liczby broni, miały jednakże możliwość skrytego działania w pobliżu wrogiego terytorium oraz dostarczenia ładunków jądrowych do żywotnych celów na terytorium przeciwnika w niewielkiej odległości od wybrzeża. Po przeprowadzeniu startu V-2 z lotniskowca „Midway” w 1947 roku, US Navy nie przykładała jednak większej wagi do pocisków balistycznych, skupiając się na innych rodzajach nowych broni, w szczególności związanych z lotniskowcami. Piętno na amerykańskim stosunku do broni rakietowej odcisnęło wywodzące się z II wojny światowej postrzeganie floty wojennej przede wszystkim jako projekcji siły grup lotniskowców. Niezależnie bowiem od znaczącej roli, jaką odegrały amerykańskie okręty podwodne w trakcie wojny na Pacyfiku, lotniskowce wciąż pozostawały centralnym elementem amerykańskiej floty. Na dodatek największym problemem marynarki w późnych latach czterdziestych stały się duże cięcia budżetowe w zakresie wydatków obronnych, jakie nastąpiły za prezydentury Harry’ego Trumana, co w roku 1949 stało się jedną z przyczyn tzw. rewolty admirałów. Innym polem zainteresowania amerykańskiej marynarki był rozwój systemów pocisków manewrujących wystrzeliwanych z okrętów podwodnych. Zainteresowanie bronią balistyczną w marynarce ustępowało naciskowi na rozwój systemów aerodynamicznych, przede wszystkim z powodu – jak sądzono – zbyt wielkich kosztów i małej wiarygodności tego rodzaju systemów. Intensywnie za to rozwijano programy pocisków Regulus, z zamiarem zastosowania ich na okrętach podwodnych o napędzie spalinowo-elektrycznym, z momentem zaś pojawienia się praktycznej technologii napędu nuklearnego dla okrętów podwodnych – także na okrętach pozbawionych wad napędu konwencjonalnego. Rozwijano w związku z tym programy jednostek SSG (np. USS „Grayback”), w późniejszym zaś czasie SSGN (USS „Halibut”). Tymczasem jednak, od 1950 aż do 1954 roku, zarówno marynarka, jak i siły powietrzne, nie przejawiały zainteresowania pociskami balistycznymi, wychodząc z założenia, że niska celność pocisków balistycznych dalekiego zasięgu nie uzasadnia wysiłków niezbędnych dla ich opracowania. Jednym z nielicznych przypadków zainteresowania przedstawicieli marynarki wojennej Stanów Zjednoczonych balistyczną bronią rakietową w tym okresie była propozycja z 1950 roku, w której komandor Francis D. Boyle – dowódca okrętu podwodnego z czasów II wojny światowej – zaproponował stworzenie na bazie dotychczasowych jednostek podwodnych okrętów rakietowych "guided missile submarines". Innowacyjność tego pomysłu polegała m.in. na propozycji pionowych wyrzutni oraz zastąpieniu systemu napędowego opartego na śrubach systemem pędników strugowodnych. 
W tym czasie nie podjęto jednak w USA jakiegokolwiek służącego marynarce wojennej programu balistycznego. Idea ta nabrała w USA impetu dopiero po przeprowadzeniu 12 sierpnia 1953 roku przez ZSRR próby jądrowej z bombą wodorową. Strach przed stopniem zaawansowania radzieckich pocisków strategicznych pchnął marynarkę zainteresowania bronią balistyczną. Marynarka wojenna miała także dwa nieoficjalne powody niechęci do programu balistycznego. Po pierwsze: od późnych lat 40. XX w. Bureau of Aeronautics oraz Bureau of Ordnance niezależnie od siebie prowadziły programy rozwoju pocisków manewrujących (dla okrętów podwodnych) przeznaczonych do ataku na cele lądowe. Żadne z tych biur nie chciało wydzielać własnych zasobów naukowo-badawczych i konstrukcyjnych dla programu balistycznego. Drugim, nieoficjalnym powodem niechęci była przegrana marynarki wojennej w kontrowersyjnej rywalizacji z siłami powietrznymi w sprawie: „bombowiec B-36 czy lotniskowce typu "United States"”. Przegrana ta kosztowała marynarkę sporo prestiżu oraz anulowanie programu pierwszego powojennego lotniskowca „United States”. W rezultacie, dowództwo marynarki chciało uniknąć kolejnej batalii między różnymi formacjami sił zbrojnych, tym razem o pociski balistyczne. Jednym z powodów niechęci – tym razem bardzo realnym, była obawa o konieczność ponoszenia kosztów nowej broni, poza zwykłym budżetem marynarki. Doszło wręcz do tego, że szef operacji morskich (CNO) w latach 1953–1955, admirał Robert B. Carney, zagroził sankcjami wobec oficerów marynarki wspierających program balistyczny.
Stanowisko US Navy wobec programu balistycznego zmieniło się wraz z objęciem stanowiska szefa operacji morskich (CNO) przez admirała Arleigha Burke, który stanął na stanowisku, iż technologia balistyczna jest potrzebna marynarce i powinna być rozwijana równolegle do rozwoju technologii pocisków manewrujących. Jak twierdzi biograf admirała – David A. Rosenberg – wsparcie, wbrew opozycji w marynarce, najwyższego priorytetu programu balistycznego US Navy, było najbardziej znaczącą inicjatywą Arleigha Burke’a w trakcie sprawowania przez niego po raz pierwszy tej funkcji w latach 1955–1957. Pod koniec 1955 roku, prezydent oraz departament obrony zdecydowali, że mimo przyznania najwyższego priorytetu "Brickbat 01", liczba programów balistycznych sił zbrojnych nie może przekroczyć czterech. Aprobatę dla trzech programów uzyskały siły powietrzne (Atlas i Titan ICBM oraz Thor MRBM). Z uwagi na doświadczenie jej niemieckich inżynierów – czwarty program uzyskała armia dla swojego "Jupiter" IRBM. W tej sytuacji, marynarka mogła brać udział w rozwoju broni balistycznych wyłącznie przez znalezienie partnera w pozostałych rodzajach sił zbrojnych. US Navy zwróciła się więc pierwotnie w stronę programu US Air Force, jednakże siły powietrzne nie były zainteresowane współpracą z US Navy – raz z uwagi na fakt, iż przystosowanie ich pocisku Thor do warunków morskich wymagałoby zbyt dużych zmian, po drugie zaś, siły powietrzne zwyczajnie nie potrzebowały partnera. 
Po odmowie ze strony sił powietrznych, marynarka zwróciła się z propozycja wspólnego programu IRBM do armii, której współpraca z US Navy z technicznego punktu widzenia nie była bardziej potrzebna niż siłom powietrznym, miała natomiast sens organizacyjny – jako dająca lepsze perspektywy przeciwdziałania hegemonii sił powietrznych w zakresie broni balistycznych. Na początku listopada 1955 roku, CNO Arleigh Burke oraz szef sztabu armii Maxwell Taylor porozumieli się co do współpracy w tym zakresie. 8 listopada 1955 roku, sekretarz obrony Charles Wilson wystosował do sekretarzy poszczególnych rodzajów wojsk memorandum autoryzujące programy balistyczne, w tym lądowy program IRBM sił powietrznych („IRBM nr 1”) oraz wspólny program armii i marynarki („IRBM nr 2”). Przed ostatnim z tych programów postawiono dwa cele: osiągnięcie wstępnej zdolności do rozmieszczenia pocisku balistycznego na pokładzie okrętu oraz zapewnienie lądowej alternatywy dla programu IRBM sił powietrznych. Duża część dowództwa US Navy była jednak sceptyczna wobec przystąpienia do programu Armii, gdyż ta opracowywała pocisk napędzany paliwem ciekłym, które uważano za zbyt niebezpieczne do obsługi na morzu. Także sam mierzący 18,3 metra pocisk, jak sądzono, był zbyt kłopotliwy nawet na pokładzie okrętu nawodnego.
Tak zdefiniowany program balistyczny był organizacyjnym kompromisem. Jego natura zdeterminowana była nie przez jasno zdefiniowaną rolę strategiczną, ani też przez określone preferencje techniczne, lecz przez prostą potrzebę dokonania podziału przydzielonego siłom zbrojnym balistycznego „tortu”. W szczególności, admirał Burke – wbrew poglądom przeciwników programu balistycznego podnoszącym nadmierny drenaż budżetu marynarki przez tego rodzaju programy – stał na stanowisku, iż US Navy powinna rywalizować z US Air Force o przydzielone dla programów balistycznych zasoby.
Special Projects Office.
Mimo silnego wsparcia ze strony CNO, program pocisku balistycznego dla floty nie rozwijał się dobrze, także z uwagi na opory biurokracji w marynarce wojennej. Pragnąc wzmocnić rangę programu i przyspieszyć prace nad własnym pociskiem, admirał utworzył niezależne od innych biur technicznych biuro "Special Projects Office" (SPO), którego wyłącznym zadaniem miały być prace nad morskim pociskiem balistycznym. Na czele SPO stanął wiceadmirał William Raborn, były pilot marynarki, wybrany przez CNO ze względu na cechy osobiste oraz w nadziei na wojskowe raczej niż techniczne spojrzenie na prowadzony program. W staraniach tych admirał Burke miał silne wsparcie ze strony sekretarza marynarki wojennej Charlesa S. Thomasa. Prace nad morską wersją pocisku "Jupiter" nabrały tempa w 1956 roku, natomiast na rok 1959 ustalono termin wysłania w morze pierwszych pocisków na pokładach zmodyfikowanych statków komercyjnych. Dla morskiej wersji tego pocisku rozważano napęd oparty o paliwo stałe. Niektóre prace studyjne przewidywały również uzbrojenie w osiem pocisków balistycznych okrętów podwodnych z napędem jądrowym o wyporności podwodnej 8300 t.
W trakcie trwania programu, US Navy wciąż miała wątpliwości co do zastosowania na pokładach okrętów pocisków napędzanych paliwem ciekłym, wszczęto więc studia nad możliwością zastosowania napędów na paliwo stałe, które jednak dawały mniejszy ciąg, co ograniczało możliwy do przeniesienia ładunek. Przełom w tym zakresie nastąpił w 1956 roku, kiedy naukowcy odkryli sposób na znaczne zmniejszenie rozmiarów głowic termojądrowych. Ojciec amerykańskiej bomby wodorowej – dr Edward Teller stwierdził latem 1956 roku, iż już wkrótce głowica o masie 400 funtów (181 kg) będzie miała siłę eksplozji bomby 5000-funtowej (2270 kg). We wrześniu tego roku amerykańska Agencja Energii Atomowej szacowała, iż mała głowica nuklearna będzie dostępna w 1965 roku, z pewnymi szansami na jej udostępnienie już w roku 1963. Rozwój tego specyficznego programu zbiegł się z intensywnymi pracami nad napędem na paliwo stałe o dużej sile ciągu, oraz podjęciem w sierpniu 1956 roku przez adm. Raborna formalnej decyzji o odejściu marynarki wojennej ze wspólnego z armią programu "Jupiter". Wiązało się to z formalną inicjacją programu małego pocisku na paliwo stałe, która została zaakceptowana przez sekretarza obrony w grudniu 1956 roku, oraz porzuceniem idei bazowania pocisków balistycznych na jednostkach nawodnych, na rzecz rozmieszczenia ich na pokładach okrętów podwodnych.
Idea "Polaris".
Początkowo, system "Polaris" określany był jako proste przedłużenie taktycznej roli marynarki, przewidziane do pokrycia tego samego rodzaju celów jak w przypadku pocisków Regulus oraz samolotów bazujących na lotniskowcach – na większych jednak dystansach. 7 stycznia 1957 roku admirał Arleigh Burke określił termin gotowości przejściowego systemu rakietowego na 1963 rok, zaś systemu docelowego na rok 1965. 8 lutego tego samego roku adm. Burke ustanowił wymagania dla opracowywanych pocisków balistycznych, o zasięgu 1500 mil morskich (2778 km), które miały być dostępne dla działalności operacyjnej w roku 1965. Zasięg ten obliczony był na możliwość wykonania ataku na stolicę ZSRR z okrętu podwodnego znajdującego się na Morzu Norweskim. Koszty R&amp;D nowego programu bardzo szybko rosły, adm. Burke finansował go więc z bieżącego budżetu US Navy, starając się jednocześnie pozyskiwać środki na najważniejsze programy marynarki wojennej, w tym okręty nawodne o napędzie nuklearnym i program "Polaris". Sytuacja była tym trudniejsza, że biuro sekretarza obrony ("Office of Secretary of Defense" – OSD) odmówiło zgody na jednoczesne finansowanie programów pocisków manewrujących i balistycznych, stąd też marynarka musiała dokonać definitywnego wyboru. Jego konsekwencją było całkowite zatrzymanie programu pocisków "Regulus" I oraz drastyczne zmniejszenie wydatków na program "Regulus" II. Jednocześnie jednak okazało się, że pocisk na paliwo stałe będzie o około 1/3 tańszy w rozwoju niż poprzednik na paliwo ciekłe – morska wersja pocisku "Jupiter". Nowy pocisk otrzymał nazwę "Polaris".
Marynarka starała się uniknąć bezpośredniej rywalizacji z siłami powietrznymi, przez odróżnienie roli systemu "Fleet Ballistic Missile" (FBM) od strategicznej misji US Air Force. Typowym do połowy 1957 roku było określanie "Polaris" jako systemu uderzeniowego marynarki na cele związane z marynarką potencjalnego przeciwnika, jak bazy morskie. W 1957 roku pojawiło się jednak pierwsze – opracowane przez Naval Warfare Analysis Group – studium stwierdzające, iż celem "Polaris" powinny stać się także skupiska ludzkie i centra przemysłowe, co wyraźnie zbliżyłoby "Polaris" do systemu o charakterze strategicznym. Admirał Burke zarysował wkrótce koncept strategiczny znany pod nazwą „ostatecznego odstraszania” ("finite deterrence"), zgodnie z którym nuklearny odwet miał być zapewniony przez relatywnie niewielkie, lecz niewrażliwe na nuklearny atak wroga siły. Wielkość tych sił determinowana jest wymogami możliwości przeprowadzenia skutecznego ataku na precyzyjnie określone, ważne dla przeciwnika cele – na przykład zdolnością do dokonania pewnego zniszczenia największych miast wroga – nie ma natomiast na celu wygrania wojny. Bronią o dokładnie takim „antymiejskim” charakterze miał być system rakietowy "Polaris" – o znaczeniu strategicznym, lecz nie służącym (przynajmniej nie w warstwie zadań pierwszoplanowych) do ataku na siły jądrowe przeciwnika, do czego nie predestynowała go mała celność. Jego misją było jedynie zniszczenie radzieckich miast w odpowiedzi na atak ze strony ZSRR. Co więcej, taka filozofia systemu miała sens zarówno wobec Związku Radzieckiego, jak też w stosunku do US Air Force. "Polaris" miał być bowiem wystarczająco precyzyjny, aby być wiarygodnym systemem uderzenia odwetowego wobec ZSRR, mniej jednak precyzyjnym niż stacjonarne – lądowe systemy ICBM amerykańskich sił powietrznych. Przede wszystkim, zarówno w ramach zimnej wojny z ZSRR, jak i w ramach wewnętrznej „wojny” z USAF, chodziło o budowę systemu "Polaris" w jak najkrótszym czasie i udowodnienie, że system działa.
Z uwagi na postępy radzieckich prac nad rakietowymi broniami strategicznymi, program "Polaris" był kilkakrotnie przyspieszany. Przedsięwzięcie "Polaris" stało się programem jeszcze pilniejszym 3 sierpnia 1957 roku, kiedy ZSRR przeprowadził pierwszy na świecie test pocisku dalekiego zasięgu (ICBM). W ramach tego testu pocisk R-7 przeleciał kilka tysięcy kilometrów z pola startowego w Tiuratam, aby uderzyć w Syberię. Kilka tygodni później – 4 października 1957 roku, za pomocą R-7, Związek Radziecki umieścił na orbicie "Sputnika" – pierwszego sztucznego satelitę Ziemi. Spowodowało to, iż 23 października tego roku sekretarz marynarki Thomas S. Gates zaproponował przyspieszenie programu "Polaris" przez udostępnienie pocisków o mniejszym zasięgu (1200 Mm – 2225 km) już do grudnia 1959 roku, wraz z trzema okrętami podwodnymi do ich przenoszenia najdalej do połowy 1962 roku oraz pocisku o zasięgu 1500 mil morskich najdalej do połowy 1963 roku. Miesiąc później program został ponownie przyspieszony poprzez ograniczenie czasu na przygotowanie pocisku o zasięgu 1200 Mm do października 1960 roku. W grudniu 1957 roku, po wypełnieniu wstępnego terminarza przygotowania okrętów dla pocisków "Polaris", terminarz programu balistycznego został ponownie zmieniony przez przyspieszenie oddania drugiego okrętu "Polaris" do marca 1960 r., zaś trzeciego do grudnia tego roku.
Program badawczo-konstrukcyjny.
Do czasu, kiedy do realizacji zaaprobowano pocisk "Polaris", SP-22 – dział SPO odpowiedzialny za opracowanie wyrzutni pocisków – poświęcił wiele wysiłku rozwiązaniu problemu odpalania pocisków "Jupiter" z wyrzutni na okrętach nawodnych. Największym problemem było w tym wypadku paliwo ciekłe, jego bezpieczeństwo i sposób tankowania pocisku. SP-22 przyjął jednak tezę, iż najbezpieczniej będzie tankować pocisk pod pokładem okrętu, po czym natychmiast podnosić go specjalną windą i wystrzeliwać. Rozwiązanie to wydawało się o tyle ułatwione, że marynarka amerykańska dysponowała tak doświadczeniem, jak i technologiami takich wind, nabytymi przez opracowanie i wykorzystywanie ich do podnoszenia samolotów z wnętrza, na pokłady lotniskowców. W tym czasie, odpalanie pocisków "Jupiter" z okrętów podwodnych wydawało się znacznie odleglejszą perspektywą, żaden bowiem projekt okrętu podwodnego z napędem nuklearnym nie zbliżał się nawet rozmiarami do wielkości zdolnej zmieścić pociski balistyczne tego typu. Duży jak na standardy tego czasu USS „Nautilus” dysponował wypornością mniejszą niż połowa, od tej którą uważano za niezbędną, aby zmieścić cztery pociski "Jupiter". Rozmiary okrętów przestały być jednak problemem z momentem pojawienia się koncepcji "Polaris". Szybko więc powstało założenie o umieszczeniu szesnastu pocisków w każdym z okrętów, ustalone drogą głosowania wśród technicznych specjalistów SPO.
O ile nawodne odpalenie pocisku balistycznego na paliwo stałe nie wydawało się technicznym problemem, zwłaszcza przy spokojnym morzu, o tyle preferowany z militarnego punktu widzenia start podwodny już tak. Westinghouse Electric Corporation, której powierzono opracowanie sposobu wystrzeliwania pocisku z zanurzonego okrętu podwodnego, rozważał dwie opcje: wystrzeliwania pocisku z zanurzonego okrętu w specjalnej kapsule, która po wypłynięciu na powierzchnię wody otwierałaby się i automatycznie dokonywałaby procedury odpalenia SLBM oraz wystrzelenia niechronionego pocisku wprost z zanurzonego okrętu podwodnego. Konstruktorzy stanęli jednak pod presją nieznanych zmiennych, gdyż pocisk nie był jeszcze opracowany. O ile znany był jego kształt i wielkość, jego masa i struktura nie była jeszcze całkowicie zdefiniowana. Na domiar złego, początkowo nie było wiadome, która z opcji odpalenia pocisku zostanie ostatecznie wybrana. Projektanci wyrzutni znajdowali się też pod presją projektantów pocisku z jednej strony, oraz stoczni z drugiej.
Podobnie jak współczesne im okręty typu "Thresher", kadłuby sztywne jednostek SCB 180 miały być budowane ze stali HY-80, miały też otrzymać najnowsze technologie wyciszania, w tym przede wszystkim amortyzowaną siłownię. W odróżnieniu jednak od typu "Thresher" nie przewidziano dla nich sferycznej anteny sonaru. Okręty te miały bowiem polegać głównie na detekcji pasywnej za pomocą anteny AN/BQR-7. Cztery wyrzutnie torpedowe kalibru 533 mm miały być zainstalowane na dziobie i kontrolowane przez wersję systemu kontroli ognia Mk 112, jaka została użyta na USS „Tullibee”.
Admirał Rickover czynił naciski w celu zastosowania układu z dwoma śrubami oraz siłowni z dwoma reaktorami, argumentując, iż takie rozwiązanie podniesie bezpieczeństwo operacji arktycznych. Koncepcja ta została jednak odrzucona z uwagi na łączące się z tym rozwiązaniem koszty oraz mniejszą ogólną wydajność układu dwuśrubowego. Stanowiło to przedłużenie sporu w amerykańskiej marynarce wywodzącego się z czasu opracowywania koncepcji okrętów typu "Skipjack". Rickover podnosił wówczas, że działania podlodowe wymagają dwóch śrub – co na wypadek awarii lub uszkodzenia jednej z nich, umożliwi przetrwanie okrętu i powrót z patrolu. Odmienny pogląd prezentował szef projektów wstępnych Bureau of Ships, kapitan Donald Kern, uważający, że doświadczenia z wypadkiem USS „Dragon”, który uległ kolizji z wielorybem prowadzą do wniosku, iż układ z podwójną śrubą nie zwiększa szansy przetrwania okrętu w razie uderzenia przez płaty śruby w pokrywę lodową – przeciwnie, jedna większa śruba jest w tym zakresie bezpieczniejsza. Jak stwierdził kapitan, w razie dostania się lodu między płaty jednej ze śrub, bardzo szybko ulegnie uszkodzeniu także druga. Ostatecznie, admirał Rickover dał za wygraną, zaznaczając jednak, iż nie bierze na siebie odpowiedzialności za ewentualna utratę okrętu na skutek wyposażenia go jedynie w jedną śrubę. W celu zapewnienia jednakże amerykańskim okrętom podwodnym możliwości powrotu z patrolu po uszkodzeniu śruby ustalono, iż okręty powinny zostać wyposażone w zapasowy napęd elektryczny z opuszczaną śrubą awaryjną. Pozycja admirała Rickovera w tym programie została także formalnie osłabiona przez bezpośredni pisemny rozkaz admirała Arleiha Burkego (CNO), który wprost wyłączył adm. Rickovera z wszelkich studiów wstępnych pierwszych okrętów balistycznych, także poprzez swą ostateczną decyzję o zastosowaniu siłowni z reaktorem S5W. Rickover uzyskał jednak znaczącą koncesję na swoją rzecz w postaci wykreślenia operacji podlodowych z formalnych wymagań wobec SSBN. Już jednak dwa lata później, zeznając przed komisją Kongresu, Rickover powiedział, że okręty "Polaris" zdolne będą do operowania pod pokrywą lodową.
Nawigacja.
Standardowym wyposażeniem nawigacyjnym okrętów SSBN pierwszej generacji były trzy układy SINS, elektromagnetyczny log mierzący prędkość przepływającej obok okrętu wody, odbiornik Loran-C, odbiornik Transit (od momentu wprowadzenia systemu do użytku), peryskop typu 11, sonar rozpoznania dna morskiego oraz dwa systemy komputerowe NAVDAC ("Navigation Data Assimilation Computer") do integracji wszystkich danych nawigacyjnych. 
Jednym z najistotniejszych systemów nawigacyjnych okrętów balistycznych pierwszej generacji był satelitarny system nawigacyjny Transit, który umożliwiał precyzyjna lokalizację celów dla pocisków "Polaris". Błędy bowiem w tym zakresie, były do tej pory jedną z najistotniejszych przyczyn braku celności. Do momentu wprowadzenia do użytku systemu "Transit" w 1959 roku, wiedza o lokalizacji Australii na przykład, była błędna – błąd w określeniu miejsca jej położenia wynosił kilka tysięcy metrów. Kiedy ZSRR wysłał w kosmos pierwszego sztucznego satelitę Ziemi nadającego sygnał radiowy, „Sputnik 1” był pilnie obserwowany przez naukowców z Applied Physics Laboratory Uniwersytetu Hopkinsa (APL). Dzięki monitoringowi nadawanego przez satelitę sygnału radiowego, zaobserwowano m.in. efekt Dopplera. Podobnie do dźwięku gwizdka lokomotywy, który wzmacnia się przy jej zbliżaniu do słuchacza, osiągając największe natężenie, gdy lokomotywa jest najbliżej i słabnąc, gdy się oddala, sygnał radiowy satelity podlegał temu samemu zjawisku. Naukowcy stwierdzili dzięki temu, że analizując wariacje zmiany sygnału można dokładnie określać trajektorie satelity tak długo, jak długo znana jest prawidłowa lokalizacja słuchacza. To spostrzeżenie stało się kluczem tezy Franka McClure z APL, że dzięki odwróceniu tej zależności można dokładnie określać pozycję obiektu na Ziemi. Odkrycie to spowodowało uruchomienie programu badawczo rozwojowego ("Research and Development" – R&amp;D) systemu Transit. W marcu 1958 roku APL otrzymał pierwsze środki finansowe na program R&amp;D systemu nawigacji satelitarnej w projekcie Transit. Program był początkowo zarządzany przez Agencję Zaawansowanych Projektów Badawczych ("Advanced Research Projects Agency"), a od 1960 roku przez SPO. Dzięki wystrzelonemu na orbitę 13 kwietnia 1960 roku satelicie Transit 1B, obok m.in. potwierdzenia spłaszczonego kształtu Ziemi, uwydatniono niedostateczność ówczesnego stanu wiedzy na temat pól grawitacyjnych Ziemi dla celów ustalania orbit satelitów. Wiedza ta była natomiast kluczowa dla spełniania przez system Transit swojej roli nawigacyjnej – do precyzyjnego ustalania bowiem pozycji obiektów na powierzchni Ziemi, niezbędna jest wcześniejsza dokładna znajomość pozycji satelity. Badania dokonane za pomocą pierwszych satelitów systemu Transit wykazały, że do osiągnięcia wymaganej precyzji ustalenia obity satelitów, niezbędna jest dokładna wiedza geodezyjna. Stąd też już we wczesnych latach 60. mapowanie geodezyjne powierzchni globu stało się pierwszoplanowym programem badawczym systemu Transit, bez przeprowadzenia którego nie było możliwe spełnienie przez system jego podstawowej roli nawigacyjnej. Program ten okazał się dużym sukcesem. Do 1964 roku, APL opracował zaawansowany model pól grawitacyjnych Ziemi – wystarczająco dokładny do zapewnienia wcześniej założonej precyzji ustalenia pozycji w morzu z dokładnością do 0,1 mili (160 metrów). Model ten bazował przede wszystkim na śledzeniu wielu satelitów z wykorzystaniem zjawiska Dopplera.
Wkrótce na orbicie znalazł się pierwszy operacyjny satelita nawigacyjny – Transit 5BN-2, a następne starty w latach 60. ustanowiły konstelację zwykle zawierająca pięć lub sześć satelitów na orbitach okołobiegunowych. Każdy kolejny satelita zawierał pewne ulepszenia względem swojego poprzednika. W 1965 roku wyniesiony na orbitę został pierwszy satelita Transit serii Oscar. W czasie projektowania pesymistycznie oczekiwano, iż czas bezawaryjnej pracy tych satelitów wynosił będzie około dwóch lat. Tymczasem pierwszy satelita tej serii pracował 13, niektóre następne natomiast ponad 20 lat. W ten sposób transit zapewniał nawigacyjny reset systemów bezwładnościowych okrętów FBM pierwszej generacji, do czego był od początku przewidziany. Określał także precyzyjne dane lokalizacyjne celów dla pocisków balistycznych marynarki.
Komunikacja.
Jedną z kwestii w rozwoju okrętów "Polaris" był problem komunikacji. Nawet bowiem jako ostatnia instancja odwetu, jednostki musiały być zdolne do odbioru rozkazu ataku. Raport Steering Task Group z wiosny 1957 roku określił komunikację jako potencjalną pietę achillesowa okrętów "Polaris". W odróżnieniu jednak od wszystkich innych technologii FBM, zadanie opracowania skutecznych sposobów łączności nie zostało powierzone SPO. Zamiast tego, opracowanie sposobów komunikacji powierzono Bureau of Ships oraz dyrektorowi ds. komunikacji marynarki ("Director of Naval Communications"). Przy swoich dużych wpływach, SPO tolerowało ten stan z uwagi na kilka przyczyn. Pierwszą z nich był kompromis pozwalający na zaangażowanie do programu "Polaris" także innych wydziałów marynarki. Nadto, mimo że systemy komunikacji były istotnym długoterminowo elementem operacyjnego rozmieszczenia systemu "Polaris", nie były częścią krytyczną programu zmierzającego przede wszystkim do jak najszybszego zademonstrowania wykonalności programu i systemu. Jakkolwiek Special Projekt Office starało się w pewnym momencie przejąć również i ten zakres programu, nieobjęcie kontroli nad nim nie stanowiło problemu dla organizacji. Jej jedynym zadaniem była bowiem budowa systemu wystrzeliwanych z zanurzonych okrętów pocisków. Pewne znaczenie posiadał także fakt, iż w odczuciu pracowników SPO technologicznie wysublimowany system łączności nie był niezbędny dla misji odstraszania nuklearnego, jaką miały pełnić okręty "Polaris". Przy odwetowej bowiem jedynie roli systemu "Polaris", łączność – jakkolwiek bardzo ważna – nie miała znaczenia krytycznego.
Program opracowania systemu łączności podzielony był na dwie części. Pierwsza z nich nakierowana była na opracowanie wiarygodnego i bezpiecznego systemu – co w wersji podstawowej nie okazało się trudne do osiągnięcia, jakkolwiek drogie. Druga część programu zorientowana była na długoterminowe badania i rozwój bardziej oryginalnych i niewrażliwych sposobów komunikacji, pozbawionych słabości systemu podstawowego. Do tych ostatnich należała m.in. podatność na akty sabotażu, prowadzące do sytuacji, w której przekazanie wiadomości na wszystkie okręty może zająć bardzo dużo czasu. Wczesne wojaże okrętów podwodnych – jak rejs dookoła globu przeprowadzony przez USS „Triton” – dowiodły, iż za pomocą wypuszczonej na powierzchnię wody anteny można odbierać transmisje radiowe. Dzięki wykorzystaniu fal bardzo niskiej częstotliwości (VLF) – 14 do 30 kHz – możliwe jest przekazywanie wiadomości na wielkich dystansach. Począwszy od późnych lat 50. Stany Zjednoczone przygotowały sześć dużych nadajników VLF: w Annapolis w stanie Maryland, w Cutler w Maine, Oso w stanie Waszyngton, w Wahiawa na Hawajach, Kariya (Yosami) w Japonii oraz North West Cape w Australii. Ośrodki te wyposażone były w wielkie anteny o mocy wyjściowej sięgającej milionów wat. System ten uzupełniany był przez dwadzieścia jeden nadajników fal długich (LF) i był podstawową metodą komunikacji z okrętami balistycznymi, od kiedy weszły do służby.
Podstawowym problemem w użyciu fal VLF i LF jest ich ograniczona przenikalność przez słoną wodę. VLF penetrują wodę do głębokości około 9 metrów, LF natomiast do około 5 metrów. Powodowało to, że w celu utrzymania kontaktu antena okrętu musiała przez cały czas pozostawać w pobliżu powierzchni. Na dodatek, holowane anteny VLF okazały się niepewne. W 1972 roku wiceadmirał Samule Gravely informował, iż jednym z problemów marynarki jest fakt, iż część wiadomości jest tracona i nigdy nie dostarczana. Z tego powodu, podstawowy układ odbiorników VLF i LF uzupełniany był przez systemy wyższych częstotliwości fal decymetrowych (UHF) i krótkich (HF) – te jednak wymagały anteny wysuwanej ponad wodę, jakkolwiek zapewniały znacznie większą prędkość transmisji. W ramach operacji FBM, okręty mogły przeszukiwać kolejne częstotliwości od najniższych do coraz wyższych.
Od późnych lat 50. pracowano nad łącznością z okrętami podwodnymi z wykorzystaniem fal skrajnie niskiej częstotliwości (ELF). Łączność na tych falach była dość kontrowersyjna, a jej rozwój opóźniony o wiele lat. Wśród zalet fal tej częstotliwości znajdują się niski poziom strat w atmosferze (co oznacza większy zasięg), duża przenikalność przez wodę i mała podatność na zakłócenia. Wadą łączności na tych falach są bardzo mała szybkość transmisji i duża długość fali, co wymaga odpowiednio dużego nadajnika z bardzo dużą mocą wyjściową. Rozpoczęty w 1958 roku program badawczy zademonstrował wykonalność w roku 1962. Wkrótce też ten sposób łączności otrzymał status operacyjny w marynarce. W międzyczasie jednak, program R&amp;D był trzykrotnie przerywany, przez prezydenta, szefa operacji morskich oraz w wyniku działań prawnych w stanie Wisconsin. Organizacje obrony środowiska podnosiły potencjalnie szkodliwy efekt radiacji niskiej częstotliwości. Ostatecznie jednak program rozwijał się, prowadząc z czasem do powstania kilku wersji systemu:
Każda z kolejnych propozycji przede wszystkim redukowała wielkość anteny, zmniejszając też moc sygnału wyjściowego. Było to o tyle istotne, iż układ w pierwszej wersji wymagał anteny rozciągającej się aż na 40% powierzchni stanu Wisconsin. Mimo że SPO sponsorowało badania, ELF nie był programem, któremu biuro udzielało dużego wsparcia. SPO uważało bowiem w tym czasie za bardziej odpowiedni dla podstawowej odwetowej roli systemu FBM, zwłaszcza wobec dużych kosztów programu układu komunikacyjnego ELF i zajmowanej przez niego ogromnej powierzchni. Prace nad systemami komunikacyjnymi były też opóźniane przez brak doktrynalnej jednomyślności w marynarce na temat roli sił SLBM. Podczas gdy część programów komunikacyjnych koncentrowała się na konstrukcji podstawowego systemu, druga część zmierzała do rozwiązania problemów związanych z jego słabymi stronami. W szczególności, poświęcona była zwiększeniu stopnia przeżywalności systemu w razie ataku jądrowego oraz zapewnieniu możliwości natychmiastowej (szybkiej) transmisji informacji. W łonie SPO jednak, możliwość szybkiej odpowiedzi jądrowej nie była uważana za istotny element odstraszania za pomocą gwarantowanego zniszczenia. Wśród zwolenników natomiast nadania systemowi FBM możliwości ataku na strategiczne siły rakietowe ZSRR, zapewnienie systemowi SLBM zdolności do natychmiastowego ataku widziane było jako ważne zadanie systemu komunikacji. Opóźnienie bowiem w transmisji do okrętów rozkazu ataku mogło spowodować, że w chwili przybycia głowic "Polaris" nad cele, silosy radzieckich pocisków, które miałyby być zaatakowane, mogłyby już być puste. Podobnie, forsowana przez McNamarę w 1962 roku koncepcja ograniczonej wojny nuklearnej ze scenariuszem ataku na silosy, wymagała systemów komunikacji zdolnych do użytku operacyjnego w trakcie wymiany ciosów nuklearnych. Ów brak zgody co do wymagań wobec systemu komunikacyjnego dla FBM, doprowadził do impasu w zakresie długofalowych programów rozwoju i dużego wzrostu kosztów, podczas gdy niewielka ich część przyniosła w efekcie operacyjnie rozmieszczone rezultaty. Ostatecznie badania nad systemami komunikacji dla FBM zostały w 1967 roku całkowicie oddzielone od SPO i przejęte przez nowo utworzone biuro projektów komunikacyjnych ("Special Communications projekt Office"). Nowemu biuru powierzono zadanie zapewnienia efektywnej w każdym czasie komunikacji władz państwa i najwyższego dowództwa z okrętami FBM w trakcie i nawet po ciężkim ataku nuklearnym oraz w środowisku zakłóceń elektronicznych. Ostatecznie, w 1969 roku rozmieszczono rozwijany od 1962 roku system TACAMO.
Budowa okrętów.
Jeszcze w 1960 roku nie było jasne, ile okrętów FBM zostanie wybudowanych. W ostatnich latach prezydentury Eisenhowera, administracja nie zdecydowała o ostatecznej liczbie jednostek. Do czasu objęcia rządów przed prezydenta Kennedy’ego w styczniu 1961 roku, autoryzowana została budowa 19 jednostek "Polaris", z przewidzianym długoterminowym finansowaniem na kolejne pięć. Konsensusu w tej mierze nie było w samej marynarce, która jednak skłaniała się do liczby około 45 okrętów, co zapewniało okrągłą liczbę pięciu eskadr po 9 jednostek każda. W grę wchodziły obawy wielu osób, iż budowa bardzo dużej floty okrętów SSBN zbytnio nadszarpnie budżet marynarki wojennej, kosztem zwłaszcza okrętów nawodnych. Trudno było w związku z tym o wsparcie idei budowy większej liczby okrętów balistycznych w samej marynarce. Co więcej, US Navy starała się utrzymać stabilne tempo budowy 6 okrętów SSBN rocznie – w roku 1960 odrzucając nawet środki na budowę większej liczby okrętów zapewnione przez Kongres. Kiedy 30 stycznia 1961 roku prezydent Kennedy wezwał w swoim „orędziu o stanie państwa” ("State of the Union Address") do przyspieszenia dostaw okrętów podwodnych – marynarka zajęła niechętne stanowisko.
Pierwsze publiczne szacunki liczby jednostek FBM pochodzą z 1957 roku, kiedy szef operacji morskich US Navy, admirał Arleigh Burke, odpowiadając na zapytanie Kongresu, wskazał na liczbę 41 jednostek. Początkowo US Navy oficjalnie zaproponowała liczbę ok. 40 okrętów "Polaris". Jednak niektórzy urzędnicy Pentagonu – w tym sekretarz obrony Donald Quarles – żądali tak wielu tego typu jednostek, jak to tylko możliwe, przewidując bardzo silne wsparcie Kongresu dla budowy nawet stu tego rodzaju okrętów. Admirał Arleigh Burke stwierdził jednak, że opracowując wymagania dla budowy 39 do 42 okrętów (po 16 pocisków każdy), opierał się na aktualnej liczbie celów dla uderzeń jądrowych na terytorium ZSRR, którą podwojono dla uzyskania nadwyżki oraz pewności, dodano 10 procent na straty pocisków w wyniku działania obrony antybalistycznej ZSRR oraz zwiększono o kolejne 20 procent w przewidywaniu wadliwego działania części pocisków. Całość niezbędnych sił okrętów "Polaris" marynarka określiła także przy założeniu, że w każdej chwili patrol bojowy odbywa 2/3 stanu okrętów, przy użyciu dwóch załóg. W konsekwencji US Navy i Departament Obrony zaplanował 45 okrętów SSBN, z czego przynajmniej 29 miało być w każdym czasie w trakcie patrolu i mogło zniszczyć 232 radzieckie cele. Jednakże we wrześniu 1961 r. ówczesny sekretarz obrony Robert McNamara zarekomendował prezydentowi Kennedy’emu ostateczną liczbę 41 okrętów "Polaris", przenoszących 656 pocisków. Spowodowało to ustalenie planu 41 okrętów podwodnych, na skutek czego przyjęła się potoczna nazwa systemu „41 for freedom”.
Gdyby przygotowywano budowę okrętów SCB 180 normalnym trybem, prototyp okrętu byłby gotowy prawdopodobnie w roku 1961 bądź 1962. W roku 1957 ten termin nie był już jednak do zaakceptowania, a program budowy okrętów balistycznych przypominał raczej wojenną mobilizację. Jako rozwiązanie tymczasowe, marynarka zaczęła wobec tego rozważać możliwość przystosowania do roli SSBN któregoś z budowanych aktualnie okrętów. W budowie znajdowało się wówczas kilka okrętów myśliwskich typu "Skipjack". Dwa ze znajdujących się na pochylniach okrętów nie były jeszcze połączone w połowie kadłuba, postanowiono więc zmienić ich przeznaczenie i wstawiono w nie 43-metrową część środkową podobną do planowanego dla jednostek SCB 180. Nowa sekcja została skonstruowana w sposób dopasowany do wyciszonej sekcji rufowej jednostek typu "Thresher", była jednak szersza od "Skipjack", musiała więc zostać wpasowana. Połączenie to pociągnęło za sobą szereg konsekwencji, w tym powiększenie powierzchni sterowych i wzmocnienie systemu hydraulicznego celem przystosowania go do większych obciążeń. Celem zwiększenia rezerwy wyporu hydrostatycznego oraz osiągnięcia satysfakcjonującego wytrymowania okrętu na powierzchni wody, dodano jeden wewnętrzny główny zbiornik balastowy i dwa duże zbiorniki kompensacyjne dla pocisków. Zachowano sześć wyrzutni torpedowych okrętów "Skipjack", jednak nowe jednostki przenosić miały jedynie 6 torped w zapasie, dodano także dodatkowe maszty. W celu umożliwienia okrętom prowadzenia operacji arktycznych, cały kiosk został wzmocniony, co miało zapobiec uszkodzeniu przez lód w trakcie wynurzania. W kiosku zarezerwowano też przestrzeń dla dwóch przetworników sonaru, dla nawigacji podwodnej.
W celu umożliwienia szybkiej budowy podwodnych nosicieli pocisków balistycznych, US Navy zmieniła plany dotyczące zamówionych okrętów myśliwskich (SSN) o napędzie nuklearnym, których budowa została już rozpoczęta. Z tego też względu pierwsze pięć jednostek przenoszących pociski "Polaris" (SSBN 598–602) było pochodnymi okrętów myśliwskich typu "Skipjack". Okręty te miały opływowy kadłub z jedną śrubą oraz siłownią jądrową z reaktorem S5W, zapewniającą moc 15 000 koni mechanicznych. Dla celów pomieszczenia systemu rakietowego okręty tego typu zostały przedłużone o 39,6 metra. Wybór liczby 16 wyrzutni dla jednego okrętu był wynikiem przepytywania członków zespołu SPO i wyciągnięcia średniej z ich rekomendacji. Wbrew często spotykanym w różnego rodzaju publikacjach informacjom, okręty typu "George Washington" nie były po prostu „przeciętymi w połowie” jednostkami myśliwskimi. 1 listopada 1957 roku w stoczni Electric Boat położono stępkę pod myśliwską jednostkę „Scorpion” (SSN-589), po czym 31 grudnia jeszcze tego samego roku, marynarka złożyła drugie zamówienie – zmieniające zamówienie pierwotne, a okręt został przeklasyfikowany na SSGN(FBM)598. „Przecięcie” natomiast zostało dokonane w oryginalnych planach projektowych. Nowy okręt otrzymał nazwę „George Washington”.
Znacznie większe niż oryginalny typ, okręty SSBN miały tę samą siłownię, co czyniło je okrętami wolniejszymi niż okręty typu "Skipjack". W związku z rozwojem radzieckiego programu rakietowego oraz głównie politycznym zjawiskiem określanym jako "„missile gap”", produkcja okrętów SSBN otrzymała najwyższy narodowy priorytet. W związku z nim, z uwagi na moce produkcyjne stoczni oraz zaopatrzenie w materiały i urządzenia, produkcja wszystkich innych jednostek – zwłaszcza okrętów myśliwskich – została spowolniona bądź wstrzymana.
Projekt jednostek "SSBN598", SCB180A, nie był projektem optymalnym, jednakże umożliwiał podjęcie budowy nieco szybciej. Toteż gdy budowa pięciu jednostek tego typu nie została jeszcze ukończona, a projekt lepszego typu SCB180 był już gotowy, nie rozpoczynano budowy kolejnych okrętów typu "George Washington", początkując w zamian budowę okrętów nowego typu – "Ethan Allen". Do lipca 1960 roku w produkcji było pięć jednostek typu "George Washington", pięć ulepszonych okrętów typu "Ethan Allen" ("SSBN608", SCB180) oraz cztery jednostki typu "Lafayette" ("SSBN616", SCB216).
Do 1967 roku United States Navy otrzymała 41 zorganizowanych w cztery eskadry okrętów podwodnych systemu "Polaris", przenoszących w sumie 656 pocisków SLBM. W latach 1960–1967 amerykańskie stocznie produkowały niemal 9½ atomowego okrętu podwodnego rocznie. Takie tempo budowy stanowiło znaczne osiągnięcie. SPO Koordynowało działania BuShips i jego Zarządu Energii Euklearnej ("Nuclear Power Directoriate") kierowanego przez admirała Rickovera, a także czterech stoczni – dwóch prywatnych kompanii: Electric Boat i Newport News oraz dwóch stoczni państwoych: Portsmuth i Mare Island. Wskaźnik ten nigdy więcej nie został już w USA powtórzony, choć został przekroczony przez stocznie ZSRR w latach 70. XX wieku.
Konstrukcja.
Okręty zostały skonstruowane do odpalania pocisków balistycznych z nieruchomej pozycji. Początkowo stabilizowane były w niej przez 50-tonowy żyroskop, który zainstalowano przynajmniej w kilku jednostkach, lecz praktyka wykazała, że to było niepotrzebne. W tylnej części kiosku zarezerwowano przestrzeń dla instalacji podwodnej kamery ze źródłem światła służącej do obserwacji otwartych pokryw wyrzutni w trakcie i po wystrzeleniu pocisków w celu wykrycia wadliwego działania pokryw. Każdy pocisk umieszczony był pod membraną, która była zalewana wodą wypompowywaną ze specjalnego zbiornika kompensacyjnego, przestrzeń natomiast pod membraną wypełniana była powietrzem pod ciśnieniem równoważącym ciśnienie wody morskiej ponad wyrzutnią. Po otwarciu pokrywy wyrzutni, do jej wnętrza wpompowywane było powietrze pod ciśnieniem 4000 psi, które rozsadzało membranę i wypychało pocisk na zewnątrz. W celu uniknięcia uszkodzenia okrętu w wypadku awarii zapłonu pierwszego stopnia napędowego pocisku, jego silnik uruchamiał się dopiero w dużej odległości od okrętu. Tak skonfigurowane okręty, oznaczane SCB 180A (w odróżnieniu od oryginalnych SCB 180), zostały zaklasyfikowane jako typ "George Washington". Konstrukcja SCB 180A nie była tak satysfakcjonująca jak SCB 180, okręty zbudowane na podstawie tego projektu mogły jednak być gotowe znacznie szybciej. Oryginalny projekt SCB 180 stał się natomiast podstawa budowy okrętów typu "Ethan Allen"
Wszystkie pięć okrętów typu "George Washington" zostało tymczasowo wyposażone w pociski Polaris A-1 oraz pierwszą generację systemów nawigacyjnych, kontroli ognia i wyrzutni. W ramach jednak pierwszego planowego remontu w latach 1966–1967, pociski A-1 każdego z nich zostały zastąpione pociskami Polaris A-3, zaś ich systemy nawigacyjne zostały zmodernizowane, przy czym dotychczasowe oznaczenie SINS zostało zmienione na Mk 2 Mod 4.
Kadłub.
Jednostki "SSBN598" oparte były na kadłubie zastosowanym w okrętach "Skipjack" z przedłużoną częścią środkową, o długości 130 stóp (39,6 m) i szerokości 45 stóp (13,7 m) dla układów nawigacji specjalnej i wyposażenia kontroli pocisków, 10 stóp (3,0 m) dla urządzeń pomocniczych oraz 75 stóp (22,9 m) dla dwóch rzędów pionowych wyrzutni rakietowych, po osiem w każdym. Powierzchnie sterowe zastosowane w okrętach myśliwskich zostały powiększone – z nowym jednak, mniejszym, pionowym sterem kierunku poniżej kilu. Systemy hydrauliczne nowego typu zostały wzmocnione, dodano także dodatkowe zbiorniki balastowe celem zwiększenia rezerwy wyporu hydrostatycznego i osiągnięcia lepszego wytrymowania jednostek na powierzchni. W celu umożliwienia okrętom prowadzenia operacji arktycznych, cały kiosk uległ wzmocnieniu, zarezerwowano w nim także przestrzeń dla dwóch przetworników sonaru nawigacji podlodowej. Pięć pierwszych okrętów SSBN, bazujących na "Skipjackach" (SSN585), miały testową głębokość zanurzenia 700 stóp (215 m) z prawdopodobnym marginesem bezpieczeństwa wynoszącym 1,5 – wyjątkiem w tym zakresie był „George Washington”, którego sekcja rakietowa zbudowana była z wykorzystaniem stali HTS ("High-Tensile Steel"), nie zaś jak pozostałe jednostki typu ze stali HY-80, co ograniczyło jego testową głębokość zanurzenia do 600 stóp (183 m). Okręty te w ostatecznej konfiguracji miały wyporność 6700 długich ton w położeniu podwodnym i 5900 długich ton na powierzchni. Podobnie jak w jednostkach "SSN585" zachowano opracowaną w programie badawczym „Albacore” koncepcję usterzenia rufowego umieszczonego przed śrubą.
Napęd.
Napęd jednostek "George Washington" oparty był na siłowni zastosowanej w okrętach typu "Skipjack" – pierwszej w pełni dojrzałej amerykańskiej technologii reaktora dla okrętów podwodnych. Reaktor S5W w okrętach "SSBN598" napędzał dwie turbiny parowe o mocy wyjściowej 15 000 KM i jedną śrubę. S5W był pierwszym typem amerykańskiego reaktora napędowego dla okrętów podwodnych, który pracował bezawaryjnie. Na dodatek zapewniał bardzo wysoką prędkość podwodną okrętom typu "Skipjack", stąd też zastosowano go nie tylko w tych jednostkach, lecz także w 51 okrętach typu "Thresher" (licząc łącznie z pochodnymi), turbinowo-elektrycznej jednostce USS „Glenard P. Lipscomb” oraz 41 okrętach systemu "Polaris"/"Poseidon". Wszelkie testy tego napędu wypadały bardzo dobrze, co potwierdzały z doskonałymi rezultatami również próby napędu myśliwskiego USS „Thresher”. Okręty SSBN typu "George Washington" były jednakże w prostej linii powiększonymi jednostkami "Skipjack" ze wszystkimi ich wadami, z niewielką też częścią technologii wyciszenia zastosowanych w okrętach typu "Thresher".
System komunikacji.
Wprowadzony do użytku operacyjnego w 1969 roku system komunikacyjny TACAMO ("Take charge and move out") korzystał z 12 samolotów EC-130 wyposażonych w nadajniki VLF z ciągniętymi antenami o długości 22 000 stóp (6,7 km), z wykorzystaniem specjalnej techniki ciasnego krążenia w celu utrzymania anten w pozycji pionowej. W 1972 roku Special Communications Project Office określił TACAMO jako jedyny współcześnie i najprawdopodobniej aż do późnych lat siedemdziesiątych zdolny do operacyjnego przetrwania w warunkach bojowych element w posiadaniu marynarki. Mimo że w systemie przewidziane było użycie co najmniej jednego samolotu w każdym czasie nad Oceanami Spokojnymi i Atlantyckim, założenie to prawdopodobnie nigdy nie zostało osiągnięte. W rzeczywistości, niezależnie od faktu, iż system zapewniał najpewniejszą formę komunikacji w warunkach wojny nuklearnej, TACAMO padł ostatecznie ofiarą dążenia marynarki do korzystania z systemu ELF, w wersji "Sanguine", a następnie "Seafarer".
Uzbrojenie i system kontroli ognia.
Podstawowym, wynikającym z roli systemu FBM, uzbrojeniem okrętów typu "George Washington" były rakietowe pociski balistyczne SLBM ("submarine-launched ballistic missile"). W dodatkowej sekcji o długości 39,6 metra, jednostki "SSBN598" mieściły szesnaście wyrzutni po jednym pocisku "Polaris" A-1, a od lat 1966–1967 "Polaris" A-3. Okręty te nigdy natomiast nie były wyposażone w pociski "Polaris" A-2 i "Poseidon" C-3, które znalazły się na wyposażeniu innych typów okrętów FBM pierwszej generacji. Pociski "Polaris" mogły być wystrzeliwane podczas całkowitego zanurzenia okrętów na głębokość około 60 stóp (18,3 m), z możliwością wykonywania strzałów około jednego pocisku na minutę.
UGM-27A "Polaris" A-1.
Pierwszym pociskiem przenoszonym przez jednostki tego typu był naprowadzany układem bezwładnościowym, dwustopniowy na paliwo stałe, "Polaris" A-1 o zasięgu 1200 mil morskich (2220 km). Pocisk ten przenosił jedną głowicę Mk 1/W47-Y1 o mocy 600 kt. Całkowita masa startowa pocisku wynosiła 12 700 kg, długość 8,53 m, szerokość zaś 1,37 m. Po wystrzeleniu na orbitę radzieckiego "Sputnika", Draper Laboratory opracowało dla pocisków "Polaris" system nawigacji Mk 1, oparty na zanurzonym w cieczy żyroskopie IRIG ("Inertial Rate-integrating Gyroscope") zastosowaniem akcelerometru PIGA ("Pendulating Integrating Gyroscopic Accelerometer").
W pocisku zastosowano też komputer pokładowy – pierwszy cyfrowy, w pełni tranzystorowy komputer nawigacyjny, znany jako "cyfrowy analizator różniczkowy", zoptymalizowany do wykonywania jedynie kilku powtarzalnych obliczeń niezbędnych do rozwiązania kilku równań różniczkowych używanych w "Q-guidance". Używający komponentów wykonanych z germanu Mk 1 korzystał z około 400 bramek, liczby porównywalnej z wykorzystywanymi przez współczesne zegarki cyfrowe. Cały system zapewniał pociskowi celność CEP 6000 stóp (1828,8 m) na dystansie 1200 mil morskich (2224 km).
2 czerwca 1964 roku, USS „George Washington” powrócił do bazy Charleston w Karolinie Południowej, gdzie wyładowano z niego pociski A-1 w przygotowaniu do planowego remontu, który miał przejść w Electric Boat w Groton w stanie Connecticut. W ten sposób zakończono rozpoczętą w listopadzie 1960 roku służbę tego okrętu z wyposażeniem w postaci pocisków "Polaris" A-1. Ostatnim okrętem typu "George Washington", który zakończył służbę z pociskami tego modelu był USS „Abraham Lincoln”, z którego wyładowano pociski A-1 14 października 1965 roku. Z tym dniem, "Polaris" A-1 oficjalnie zakończyły służbę w amerykańskiej marynarce wojennej. Kolejno powracające do służby po przeprowadzeniu rutynowych remontów okręty typu "SSBN598", wyposażano już w nowe pociski "Polaris" A-3.
UGM-27C "Polaris" A-3.
Pociski "Polaris" A-1 od początku ich programu traktowane były jako pociski przejściowe, opracowywanie których zmierzało jedynie do jak najszybszego wprowadzenia do służby morskich pocisków balistycznych na paliwo stałe. Mimo iż program A-1 (a także "Polaris" A-2) przebiegał zgodnie z założonym harmonogramem, już w 1959 roku SPO rozpoczęło prace nad pociskiem następnej generacji. Początkowo oczywistym celem wydawało się zwiększenie zasięgu pocisku oraz powiększenie głowicy, wkrótce jednak szef operacji morskich (CNO) zaczął rozważać możliwość osiągnięcia przez system zdolności do wykonywania uderzeń typu "counterforce", czyli ataku na siły jądrowe Związku Radzieckiego, co zrównałoby system FBM z możliwościami systemu balistycznego ICBM sił powietrznych. W tym czasie szereg jednak przyczyn złożyło się na to, że zamierzenia CNO nie były możliwe do realizacji. Pierwszą z nich było moratorium Stanów Zjednoczonych na testy jądrowe, co uniemożliwiło testowanie głowic, a jedynymi dostępnymi większymi głowicami były głowice sił powietrznych. Drugą okolicznością był fakt, że Związek Radziecki (podobnie jak i Stany Zjednoczone) zaczął rozwijać system obrony antybalistycznej. Ostatnia okoliczność spowodowała, iż dostrzeżono konieczność przeciwdziałania sowieckiej obronie antybalistycznej zarówno poprzez opracowanie pakietu penetration aids PX-1, jak też instalację w pociskach A-3 trzech wystrzeliwanych na jeden cel głowic MRV. Opracowany przez Lockheeda pakiet PX-1 zawierał sześć głowic pozornych, urządzenia zakłócające fazy środkowej lotu pocisku balistycznego oraz elektroniczne urządzenia zakłócające fazy powrotnej. Od lipca 1963 do lipca 1964 roku wyprodukowano 221 pakietów PX-1. Pakiet ten uważano za udany, jednakże wystąpiły pewne problemy z bateriami skutkujące zmniejszonym stopniem pewności co do niezawodności pakietu; instalacja PX-1 ograniczała też zasięg pocisku. Istniała też pewna niechęć do różnicowania konfiguracji pocisków w siłach FBM. Ostatecznie, pakiet zainstalowano w pociskach jedynie kilku okrętów. SPO dążyło pierwotnie do umożliwienia A-3 przenoszenia jednej głowicy o mocy 1 Mt bez użycia głowic, które nie były wcześniej testowane bądź pochodziły z programu sił powietrznych. Zamiast jednak zastosowania pojedynczej głowicy, jak w pociskach A-1 i A-2, SPO dokonała technologicznego przełomu w rozwoju systemów MRV ("Multiple Reentry Vehicle"), zastępując 1 głowicę o mocy 1 Mt, trzema głowicami MRV W58 o mocy 200 kt, które zapewniły jej megatonowy ekwiwalent. Trzy przenoszone przez A-3 głowice separowały się z pocisku w taki sposób, aby ich miejsca eksplozji tworzyły razem wzór trójkąta. Wywołany trzema eksplozjami o mocy 200 kiloton podmuch powietrza, tworzyć miał nadciśnienie, które uważano za niezbędne do zniszczenia budynków – siedem funtów na cal kwadratowy (0,49 kG na cm²) – na obszarze odpowiadającym obszarowi rażenia nadciśnienia powstałego z wybuchu jednej głowicy o mocy 1 megatony. 28 września 1964 roku "Polaris" A-3 wyszły na pierwszy patrol w ramach misji odstraszania strategicznego pod pokładem USS „Daniel Webster” typu "Lafayette", w latach zaś 1966-1967 uzbrojono w nie wszystkie kolejno powracające z planowych remontów jednostki typu "George Washington".
W związku z obserwowanym rozwojem radzieckiego systemu antybalistycznego (ABM) Galosz, głowice Mk 2 pocisków A-3 zaopatrzono w układy elektroniczne o zwiększonej odporności na impuls elektromagnetyczny (EMP) opracowane w programie „Topsy”. Modyfikacjom mającym na celu ułatwienie pociskowi pokonywania radzieckiego systemu ABM poddano również układ naprowadzania pocisku. Wszystkie te zmiany zmierzały do zapewnienia ochrony zarówno przed bezpośrednią radiacją nuklearną, jak też efektem EMP. W tym celu oryginalne pociski A-3 (A3P) pod koniec lat sześćdziesiątych zastąpiono pociskami A3T.
Uzbrojenie konwencjonalne.
Niezależnie od pocisków balistycznych, okręty podwodne typu "George Washington" uzbrojone były w 12 torped kalibru 21” (533 mm). Przejmując zasadnicze zręby projektu okrętów myśliwskich typu "Skipjack", w jednostkach typu "SSBN598" zachowano 6 dziobowych wyrzutni torpedowych, które mieściły odpowiadającą im liczbę torped, sześć pozostałych natomiast jednostek tego rodzaju broni stanowiło przechowywany w okręcie zapas. W ciągu 26 lat służby tych okrętów w "United States Submarine Force", jednostki "SSBN598" wyposażone były w torpedy Mark 14-6, Mk 37, Mk NT37 lub Mark 48.
Służba.
System dwóch załóg.
Program jednostek "George Washington" utorował drogę koncepcji dwóch wymiennie przejmujących okręt załóg. 1 lipca 1958 roku, 14. eskadra okrętów podwodnych (SUBRON-14) pod dowództwem kpt. Norvella Warda otrzymała zadanie opracowanie operacyjnej doktryny użycia dwóch załóg dla jednostek "SSBN598" i przyszłych typów okrętów SSBN. SUBRON-14 miała swoją siedzibę w bazie marynarki Holy Loch w Szkocji, gdzie wyposażona była w statek zaopatrzeniowy (okręt-bazę) okrętów podwodnych, pływający suchy dok, dwa warsztaty oraz barkę. Eskadra odpowiedzialna była za trening, ekwipunek oraz administrację pierwszymi okrętami SSBN. Opracowany przez nią system dwóch załóg dla każdego pojedynczego okrętu podwodnego zakładał posiadanie przez każdą jednostkę załogi „złotej” oraz „niebieskiej”. Każda z tych załóg miała przebywać na patrolu przez 180 dni rocznie – podczas gdy jedna załoga odbywała sześćdziesięciodniowy patrol, druga pozostawała na lądzie, przygotowując się do wyjścia na patrol po powrocie pierwszej załogi. System ten zapewnia bardzo sprzyjające warunki do treningu na lądzie oraz spędzania dużej ilości czasu z rodzinami przed wyjściem w morze. Po powrocie do bazy jednej załogi, okręt przejmowany jest przez drugą załogę. Podczas gdy poprzednia załoga okrętu może odpoczywać po patrolu i szkolić się, załoga która przejęła okręt przygotowuje jednostkę do wyjścia w morze, po czym prowadzi okręt na następny patrol.
Przez pierwsze 15 lat zimnej wojny amerykańskie okręty podwodne były obsługiwane przez relatywnie wąską elitę, w całości dobrowolną grupę. W konsekwencji zakrojony na szeroka skalę program okrętów "Polaris" doprowadził do powstania problemu obsady jednostek. US Navy bowiem musiała w ciągu sześciu lat zapewnić 82 załogi o najwyższym stopniu wyszkolenia, po 136 osób każda, plus załogi dla dwudziestu nowych okrętów myśliwskich – po około 100 osób na każdą jednostkę. Stało się to wąskim gardłem programu, powodem przeprowadzenia bardzo trudnego naboru, w którym do służby na nowych jednostkach podwodnych w latach 60. XX wieku przyjmowano nieraz starszych oficerów i marynarzy. W rzeczywistości, z powodu braku wystarczającej liczby personelu o odpowiedniej jakości, okręty podwodne często musiały wychodzić w morze z załogami w znaczącej części składającymi się z nowo przyjętych członków. Marynarka amerykańska aż do masowej redukcji personelu po zakończonej zimnej wojnie nie otrząsnęła się z wszystkich błędów popełnionych przez zatrudnionych w ten sposób z konieczności oficerów oraz polityki personalnej tego okresu. W tej sytuacji, fakt uniknięcia przez amerykańską flotę tego czasu poważnych wypadków, świadczy o jakości kadry oficerskiej okrętów oraz o poziomie szkolenia – przede wszystkim w bazie New London. US Navy nie szukała rozwiązania problemów personalnych na drodze znacznego zwiększenia stopnia automatyzacji okrętów. Ostatnie typy amerykańskich okrętów podwodnych zredukowały liczbę członków załóg zaledwie o pięć procent względem liczebności załóg sprzed dwudziestu pięciu lat. W rzeczywistości taka sytuacja jest dla amerykańskiej marynarki satysfakcjonująca, nie zmieniają tego stanu nawet najnowocześniejsze myśliwskie okręty typu "Seawolf" oraz "Virginia".
"Polaris" – z głębin do celu.
USS „George Washington” został oficjalnie przyjęty do służby 20 grudnia 1959 roku. 18 czerwca 1960 roku wyszedł w morze z dwoma nieuzbrojonymi pociskami "Polaris" A-1, celem przeprowadzenia pierwszego amerykańskiego odpalenia pocisku balistycznego z okrętu podwodnego. Pod pokładem okrętu znajdował się między innymi kontradmirał William Raborn – szef SPO – oraz obydwie załogi, a także pewna liczba techników – razem około 250 osób. W trakcie odpalenia wystąpiły niewielkie problemy procedury odliczania przed startem, co spowodowało, iż okręt powrócił do portu, rezygnując z odpalenia dwóch zaplanowanych do wystrzelenia pocisków. Po usunięciu usterek okręt ponownie wyszedł w morze, 20 lipca 1960 roku o godzinie 12:39 dokonując historycznego pierwszego odpalenia pocisku balistycznego z pokładu zanurzonego okrętu podwodnego. Po udanym strzale, kadm. Raborn wysłał z pokładu okrętu bezpośrednią depeszę do prezydenta Dwighta Eisenhowera o treści "POLARIS – FROM OUT OF THE DEEP TO TARGET. PERFECT" (Polaris – z głębin do celu. Perfekcyjnie). Stanowiło to nie tylko pierwsze amerykańskie odpalenie pocisku SLBM, lecz także pierwsze w historii odpalenia pocisków balistycznych z zanurzonego okrętu. Niecałe dwie godziny później, USS „George Washington” wystrzelił drugi pocisk, który trafił w inny cel oddalony o 1100 mil morskich.
Na pierwszy operacyjny patrol bojowy USS „George Washington” wyszedł 15 listopada 1960 roku. Podczas tego patrolu przenosił 16 pocisków "Polaris" A-1 o zasięgu 1200 mil morskich, uzbrojonych w bojowe głowice jądrowe W47 o mocy 600 kiloton każda. SSBN-598 przebywał na patrolu 67 dni, z czego 66 w pełnym zanurzeniu, a przed jego powrotem do bazy 30 grudnia 1960 r. na patrol wyszedł drugi okręt "Polaris" – „Patrick Henry”, co dało początek regularnym patrolom amerykańskich okrętów SSBN. Planiści US Navy przygotowywali miejsca dyslokacji okrętów SSBN na obszarze Atlantyku i Pacyfiku, administracja prezydenta Kennedy’ego zdecydowała jednak wysłać trzy okręty "Polaris" na Morze Śródziemne, w zastępstwie wycofywanych z Turcji w związku z zakończeniem kryzysu kubańskiego pocisków IRBM "Jupiter". W celu ujawnienia Związkowi Radzieckiemu obecności "Polaris" na tym akwenie, pierwszy okręt SSBN, który wszedł na Morze Śródziemne – „Sam Houston” typu "Ethan Allen" – 14 kwietnia 1963 roku wpłynął do tureckiego portu w Izmirze. Wejście „San Houston” do Izmiru było pierwszą wizytą okrętu "Polaris" w zagranicznym porcie, poza „Refit Site One” w Holy Loch w Szkocji – będącą od marca 1961 r. wysuniętą bazą tych okrętów. Pierwszym okrętem SSBN, który rozpoczął patrol w ramach strategicznego odstraszania na Pacyfiku, był jednak dopiero „Daniel Boone” typu "Lafayette", który opuścił bazę Guam 25 grudnia 1964 r., mając w swych wyrzutniach 16 pocisków "Polaris" A-3.
Patrole operacyjne.
Okręty podwodne systemu "Polaris" spełniały tylko jedną misję – gotowości do odpalenia wszystkich bądź niektórych przenoszonych przez siebie pocisków, w każdym czasie w którym będzie to wymagane. Dla systemu rakietowego "Polaris", w tym także okrętów podwodnych typu "George Washington", ustanowono w tym celu ścisły schemat patroli. Z powodu małego zasięgu przenoszonych przez pierwsze okręty balistyczne pocisków, patrole jednostek typu "SSBN598" ograniczone były początkowo do Morza Norweskiego. Standardową praktyką były tworzone przez trzy okręty jednocześnie „łańcuchy”. Każdemu łańcuchowi przydzielone były dwa zestawy celów, które były „przenoszone” z jednego okrętu na drugi, w połowie jego patrolu. Trzeci okręt pełnił w tym czasie rolę jednostki wsparcia (w tym zaopatrzenia) oraz przejmował pierwszy zestaw celów, w chwili gdy pierwsza jednostka łańcucha wracała z patrolu. W ten sposób, trzy okręty zapewniały ciągłe pokrycie dwóch zestawów celów. W oparciu o ustanowiony wówczas schemat operacyjny, łącznie z okrętami operującymi na Atlantyku i Pacyfiku, działały wszystkie następne amerykańskie podwodne systemy rakietowe po czasy współczesne. System łańcuchów wymaga wysokiego poziomu standaryzacji, gdyż wszystkie okręty łańcucha muszą być wyposażone w taką samą liczbę głowic tego samego typu, a w odpowiednich przypadkach także penetration aids.
W trakcie patrolu, system nawigacyjny okrętów musi dokonywać stałych aktualizacji pozycji oraz przekazywać te dane systemowi kontroli ognia. Także systemy komunikacyjne okrętu pracują w trybie ciągłym, w oczekiwaniu na informacje ze strony dowództwa, zwłaszcza zaś sygnały bojowe, w tym przede wszystkim EAM. "Emergency Action Message" z rozkazem odpalenia jednego lub większej liczby pocisków, musi pochodzić od najważniejszych w państwie osób, co w pierwszej kolejności oznacza Prezydenta oraz Sekretarza Obrony. Amerykańska polityka w zakresie podjęcia działań nuklearnych nie uznaje zasady, iż brak komunikacji z dowództwem oznacza jego zniszczenie w ataku nuklearnym i nie daje dowódcy okrętu podstawy do odpalenia jego pocisków. W celu ich odpalenia dowódca okrętu musi otrzymać wyraźny rozkaz takiego działania. W przeciwieństwie do większości broni nuklearnej w arsenale amerykańskim, głowice jądrowe przenoszone przez amerykańskie okręty podwodne nie zostały wyposażone w permisywny bezpiecznik użycia ("Permissive Action Link" – PAL), wymagający w celu użycia broni podania specjalnego kodu aktywacji. PAL został wprowadzony po raz pierwszy w 1960 roku, w celu zapobieżenia nieautoryzowanemu użyciu broni nuklearnej w lądowych strategicznych siłach jądrowych United States Air Force. Marynarka wojenna Stanów Zjednoczonych oparła się jednak wprowadzeniu PAL do swoich systemów, gdyż opanowanie należących do niej okrętów, a w ślad za tym broni nuklearnej, przez osoby nieupoważnione było bardzo mało prawdopodobne. Nie bez znaczenia w tym przypadku był również fakt, iż kod uruchamiający PAL musiałby zostać przekazany na okręt za pomocą systemu łączności, co mogłoby go zniekształcić. Zamiast PAL, broń atomową na amerykańskich okrętach podwodnych zabezpiecza konieczność zachowania przez kilka osób jednocześnie ścisłej procedury – niemożliwej do przeprowadzenia przez pojedynczą osobę. W przeciwieństwie do należących do sił powietrznych pocisków ICBM, znajdujące się w posiadaniu US Navy pociski SLBM nie utrzymują swoich systemów naprowadzania w stanie permanentnej aktywności. Zamiast tego muszą być stale utrzymywane w odpowiedniej temperaturze, w gotowości do natychmiastowego wzbudzenia. Przeprowadzona na pokładzie okrętu wieloosobowa procedura uruchamia zarówno proces przygotowania pocisków do startu, jak też – za pośrednictwem systemu kontroli ognia – ich systemów naprowadzania. System kontroli ognia wskazuje systemom nawigacyjnym pocisku kierunek góry w lokalnym pionie, a następnie zaopatruje je w dane dotyczące celów. Większość z tych danych oparta jest na obliczeniach dokonanych uprzednio na lądzie przez Centrum Broni Nawodnej Marynarki – (NSWCDD) w Dahlgren w stanie Wirginia. Po przekazaniu wszystkich informacji systemowi nawigacyjnemu pocisku, system kontroli ognia dokonuje ich ciągłych aktualizacji. Tuż przed startem pocisku, wszystkie jego systemy przełączane są na zasilanie wewnętrzne, do systemu nawigacyjnego i naprowadzania przekazywane są ostatnie instrukcje, głowice bojowe otrzymują dane dotyczące żądanego momentu eksplozji, a sam system nawigacyjny pocisku rozpoczyna pracę w trybie bezwładnościowym.
Wysunięte bazy okrętów "George Washington".
Skutkiem niewielkiego zasięgu pocisków "Polaris", marynarka wojenna USA potrzebowała wysuniętych baz w niedużej odległości od Związku Radzieckiego, z których jej okręty mogły operować bez konieczności każdorazowego powrotu do odległych baz w kontynentalnych Stanach Zjednoczonych po skończonym patrolu. Konieczność powrotu do bazy na kontynencie amerykańskim wiązałaby się bowiem z dużą stratą czasu niezbędnego dla przejścia do wyznaczonego rejonu i powrotu z niego po patrolu. Możliwość wymiany w wysuniętych bazach załóg, zaopatrzenia okrętów oraz dokonywania drobnych napraw między kolejnymi patrolami, mogła znacznie ułatwić prowadzenie rutynowej działalności operacyjnej floty FBM. W tym celu okrętom "41 for freedom" zapewniono możliwość prowadzenia działań z kilku wysuniętych baz: Naval Base Guam w Apra Harbor na wyspie Guam, Naval Station Rota w hiszpańskiej Rocie oraz Holy Loch Refit Site I w Szkocji. Bazy te zostały przystosowane do potrzeb w zakresie wymiany załóg okrętów, dostaw żywności, części zamiennych, torped i pocisków balistycznych, a także drobnych napraw. Stałymi bazami, z których operowały jednostki typu "George Washington", została Holy Loch (gdzie stacjonował „Patrick Henry”) oraz Refit Site III na wyspie Guam, stanowiąca port operacyjny dla „George’a Washingtona”, „Theodore’a Roosevelta”, „Roberta E. Lee” i „Abrahama Lincolna”. W bazach tych okręty "Polaris" zaopatrywane były przez statki zaopatrzenia okrętów podwodnych typów typu "Fulton" oraz "Victory".
Holly Loch.
Refit Site One w zatoce Holy Loch rozpoczęła działalność w marcu 1961 roku wraz z zawinięciem do niej okrętu bazy jednostek podwodnych USS „Proteus”. Era patroli z tej bazy w ramach strategicznego odstraszania nuklearnego rozpoczęła się jeszcze w tym samym roku, kiedy wyszedł z niej na patrol USS „George Washington”. W ciągu następnych lat w bazie tej rozpoczęły się lub zakończyły setki patroli strategicznych okrętów podwodnych. Z uwagi na fakt, iż stałe utrzymywanie załóg okrętów podwodnych w Holy Loch nie było praktyczne, Refit Site 1 nie była portem macierzystym dla żadnej z nich. Wymagałoby to bowiem zbyt szeroko zakrojonej działalności pomocniczej na brzegu. Zamiast tego, załogi dostarczano do Szkocji transportem lotniczym z baz w Stanach Zjednoczonych, po czym w ten sam sposób wracały tam po zakończeniu patrolu. Centralnym elementem bazy był zakotwiczony pośrodku Holy Loch (ze względów bezpieczeństwa nie przy nabrzeżu) okręt-baza okrętów podwodnych (tender) spełniający rolę warsztatu, magazynu zaopatrzenia oraz broni. Wszystkie tendry zorganizowane są według określonego schematu – zgodnie z którym podzielone są na odrębne specjalistyczne sekcje: 
Obok tendra, stałym wyposażeniem bazy w Holy Loch był pływający suchy dok umożliwiający naprawy i malowanie kadłuba okrętów podwodnych. Rolę suchego doku pełnił w Refit Site 1 USS „Los Alamos”, dzięki któremu tendry uzyskały możliwość wykonywania wielu napraw okrętów podwodnych, które przy jego braku mogłyby być wykonywane jedynie w stoczni. Innymi elementami wyposażenia bazy są barki, zapewniające dodatkową przestrzeń roboczą i magazynową, a także holowniki i inne małe jednostki pływające służące głównie do przewozu personelu i zaopatrzenia.
Pierwszym tendrem w Holy Loch był „Proteus”, który jednak szybko zakończył w niej służbę, zastąpiony już na początku 1963 roku przez USS „Hunley” – tender typu "Hunley".
Ostatnim patrolem strategicznym przeprowadzonym z Holy Loch był przeprowadzony w roku 1991 patrol, kiedy to w morze wyszedł okręt typu "Benjamin Franklin" USS „Will Rogers”. Ostatecznie, baza została oficjalnie zamknięta 3 marca 1992 roku.
Guam.
Początkowo USS „George Washington” operował z bazy New London na wschodnim wybrzeżu Stanów Zjednoczonych. Od 1964 roku portem macierzystym tego okrętu stała się baza w Pearl Harbor na Pacyfiku. Mimo to, przez większość służby SSBN-598 wykorzystywał port w Guam jako bazę dla prowadzonej przez siebie działalności operacyjnej. W bazie tej, wraz z innymi okrętami zaopatrywany był przez okręt zaopatrzeniowy floty FBM USS „Proteus”, dopóki „Proteus” nie zmienił miejsca swojej działalności na Holy Loch. Naval Base Guam w Apra Harbor wykorzystywana była jako baza wsparcia dla okrętów "Polaris" przez cały okres ich służby. U progu jednak wejścia do służby operacyjnej okrętów systemu "Trident" typu "Ohio", z pociskami "Trident" II o zasięgu 11 000 km, kwestia czasu przejścia okrętu z portu do wyznaczonego rejonu patrolu straciła krytyczne znaczenie. Z tego powodu baza na wyspie Guam przestała być elementem amerykańskiego systemu odstraszania nuklearnego, a okręty podwodne przestały operować z jej wykorzystaniem.
Zakończenie służby.
Na skutek ograniczeń nałożonych traktatem SALT I z 1972 r., we wczesnych latach 80., w celu umożliwienia wejścia do służby pierwszych okrętów "Ohio", że służby w US Navy wyłączone zostały „Theodore Roosevelt” i „Abraham Lincoln”. Z „George’a Washingtona”, „Patricka Henry’ego” oraz „Roberta E. Lee” usunięto pociski balistyczne, zaś okręty przeklasyfikowano na jednostki myśliwskie. Już jednak w latach 1983–1985 wycofano je całkowicie ze służby w US Navy, nie spełniały bowiem warunków niezbędnych do służby w roli okrętów myśliwskich. Były powolne i hałaśliwe, dysponowały też zbyt słabym uzbrojeniem i niewystarczająco sprawnym układem sonarowym. Okręty podwodne typu "George Washington" stały się w ten sposób pierwszymi wycofanymi ze służby jednostkami SSBN.
"41 for freedom".
Konstrukcja i rozwój okrętów typu "George Washington" – podobnie jak całego systemu "Polaris"/"Poseidon" – była reakcją na stwierdzony w późnych latach pięćdziesiątych lawinowy rozwój radzieckich sił strategicznych i systemów satelitarnych. Powodowane tym obawy zapoczątkowały zarówno rozwój amerykańskich programów "Polaris" SLBM, jak też "Minuteman" ICBM. Pięć jednostek tego typu – jakkolwiek wkrótce przestarzałe – szybko stało się samodzielnym elementem amerykańskiej triady nuklearnej. W 1961 roku sekretarz obrony Robert McNamara opisał system "Polaris" jako posiadający największy potencjał przetrwania w warunkach wojny jądrowej, z wszystkich amerykańskich systemów strategicznych. Pociski "Polaris" nie muszą zostać wystrzelone w pierwszych chwilach takiej wojny, mogą stanowić rezerwę strategiczną i być użyte do kontrolowanej akcji zmierzającej do osiągnięcia celów wojennych, zwłaszcza jako idealny środek strategicznego jądrowego odwetu na radzieckich miastach. Ich stosunkowo niewielka, z technicznego punktu widzenia, przydatność do niszczenia celów „twardych” – jak radzieckie lądowe wyrzutnie pocisków międzykontynentalnych – rekompensowana była technologiczną wyższością nad sowiecką flotą podwodną, co zwłaszcza początkowo czyniło je niewrażliwymi na radzieckie środki zwalczania okrętów podwodnych tego czasu. W tym samym (1961) roku, rzecznik radzieckiej marynarki wojennej stwierdził w tajnej wówczas publikacji, że Związek Radziecki nie tylko nie dysponuje siłami zdolnymi do zwalczania amerykańskich balistycznych okrętów podwodnych, lecz siły do tego niezbędne nie zostały jeszcze nawet teoretycznie zdefiniowane. W odpowiedzi na system "Polaris", Związek Radziecki rozpoczął kilka dużych programów badawczych i konstrukcyjnych w zakresie systemów zwalczania okrętów podwodnych, jednak aż do późnych lat siedemdziesiątych systemy te nie stanowiły rzeczywistego zagrożenia dla amerykańskich strategicznych okrętów podwodnych. Nawet wówczas – w 1978 roku, sekretarz obrony USA Harold Brown zauważył:
W programie "Polaris" wybudowano pięć okrętów typu "George Washington" (SSBN 598, SCB 180A). Program był następnie kontynuowany w oparciu o projekt SCB 180, wprowadzając typ "Ethan Allen" (SSBN 616). W konstrukcji zastosowano nową, amortyzowaną siłownię. Ten projekt został następnie zmodyfikowany przy budowie okrętów nowego typu "Lafayette" (SSBN 616, SCB 216) w celu zwiększenia przestrzeni dla obsługi i załogi. Ostatnim typem okrętów "Polaris" były jednostki "Benjamin Franklin" (SSBN 640, SCB 216A) z bardziej wyciszoną maszynownią i jedynie czterema wyrzutniami torpedowymi.
Budowa całego systemu "Polaris" w zaledwie kilka lat była nadzwyczajnym osiągnięciem. Co czyni je jeszcze bardziej w warunkach amerykańskich niezwykłym, BuShips i Zarząd Energii Nuklearnej Rickovera sprawowały formalną kontrolę nad swoimi częściami programu; BuShips nad konstrukcją okrętów, adm. Rickover natomiast nad reaktorami jądrowymi. W tych warunkach, łatwo było o biurokratyczne spory i wyniszczające walki rozsadzające program "Polaris" od środka. Jednym ze znaczących czynników przyspieszających i ułatwiających proces budowy całego systemu, była jego pilna potrzeba, w rzeczywistości żywotna – nie tylko dla państwa, lecz także dla samej US Navy. Nie wszyscy co prawda podzielali optymizm co do realności planów budowy floty FBM w takim kształcie i tempie, jednakże przeciwstawiała się temu energia i sprawność admirała Raborna oraz wsparcie udzielane mu przez Szefa Operacji Morskich admirała Arleigha Burke. Na dodatek, admirał Rickover, który zrealizował zaledwie kilka lat wcześniej swój najważniejszy cel – doprowadzenie do użytku napędu jądrowego, dzięki programowi "Polaris" otrzymał możliwość jego zastosowania na masową skalę. Bez tego programu trudno byłoby mu znaleźć chętnego do użytku na porównywalną skalę dość drogich technologii opracowanych przez jego zespół.
Opracowany i przygotowany przez Stany Zjednoczone w ekspresowym tempie system FBM "41 for freedom", był systemem na tyle udanym, iż stał się modelem rozwoju analogicznych sił Związku Radzieckiego, Chin, Francji i Wielkiej Brytanii. Program "41 for freedom" okazał się sukcesem tak z punktu widzenia szybkości przygotowania systemu, jak też w aspekcie technologicznym, na kilka lat zapewniając amerykańskiemu systemowi strategicznego odstraszania, praktycznie niewrażliwy na przeciwdziałanie ze strony ZSRR element triady nuklearnej. Program ten zaangażował instytucje badawcze oraz wiele gałęzi amerykańskiego przemysłu – łącznie, uczestniczyło w nim ponad 20 000 osób w przemyśle i instytucjach rządowych.

</doc>
<doc id="1357840" url="https://pl.wikipedia.org/wiki?curid=1357840" title="SALT (przedsiębiorstwo)">
SALT (przedsiębiorstwo)

Salt S.p.A. (Società Autostrada Ligure Toscana) (pl. "Spółka Autostrada Liguria - Toskania") – koncesjonariusz włoskiej autostrady A12 na odcinku Sestri Levante – Livorno, Viareggio - Lukka i Fornola – La Spezia. W sumie odcinki te liczą ok. 155 km. Koncesja wydana przez ANAS wygaśnie 31 lipca 2019 roku. Siedzibą firmy jest Lido di Camaiore, a prezesem Roberto Bertola.

</doc>
<doc id="1357844" url="https://pl.wikipedia.org/wiki?curid=1357844" title="Żal za utraconą miłością">
Żal za utraconą miłością



</doc>
<doc id="1357845" url="https://pl.wikipedia.org/wiki?curid=1357845" title="Zespół chorego węzła zatokowo-przedsionkowego">
Zespół chorego węzła zatokowo-przedsionkowego

Zespół chorego węzła zatokowo-przedsionkowego, choroba węzła zatokowego (ang. sick sinus syndrome, SSS, sinus node dysfunction) – grupa zaburzeń rytmu serca wynikających z niewydolności węzła zatokowo-przedsionkowego. W zespole chorego węzła szybkie rytmy zatokowe pogłębiają depresję węzła i mogą powodować następcze zahamowanie zatokowe lub nawet blok zatokowo-przedsionkowy. Pojęcie "sick sinus syndrome" wprowadziła Dr M. Irene Ferrer w 1968 roku. Odmianą zespołu chorego węzła zatokowo-przedsionkowego jest zespół tachykardia-bradykardia, w którym występują napadowe migotanie i trzepotanie przedsionków lub inne częstoskurcze nadkomorowe. W leczeniu stosuje się wszczepienie rozrusznika serca, które jednak nie wydłuża życia pacjentów, a jedynie łagodzi objawy.

</doc>
<doc id="1357846" url="https://pl.wikipedia.org/wiki?curid=1357846" title="Moto Club de São Luis">
Moto Club de São Luis



</doc>
<doc id="1357849" url="https://pl.wikipedia.org/wiki?curid=1357849" title="Xanthocyparis nootkatensis">
Xanthocyparis nootkatensis



</doc>
<doc id="1357850" url="https://pl.wikipedia.org/wiki?curid=1357850" title="Clube Sportivo Sergipe">
Clube Sportivo Sergipe



</doc>
<doc id="1357851" url="https://pl.wikipedia.org/wiki?curid=1357851" title="União Barbarense Futebol Clube">
União Barbarense Futebol Clube



</doc>
<doc id="1357856" url="https://pl.wikipedia.org/wiki?curid=1357856" title="Paryska Karta Nowej Europy">
Paryska Karta Nowej Europy

Paryska Karta Nowej Europy – dokument podpisany podczas konferencji na szczycie państw Konferencji Bezpieczeństwa i Współpracy w Europie, dnia 21 listopada 1990 w Paryżu (podpisany m.in. przez ówczesnego polskiego premiera – Tadeusza Mazowieckiego).
Ze względu na moment historyczny w którym odbywał się ten szczyt, stwierdzono zakończenie okresu konfrontacji i podziału w Europie oraz zapoczątkowanie nowej ery – demokracji, pokoju i jedności.
Dokument został utworzony w sześciu językach (angielski, francuski, hiszpański, niemiecki, rosyjski i włoski) i składa się z trzech części.
Pierwsza część – "Nowa Era Demokracji, Pokoju i Jedności".
W pierwszej części, zatytułowanej „Nowa Era Demokracji, Pokoju i Jedności” potwierdzono znaczenie procesu Konferencji Bezpieczeństwa i Współpracy w Europie dla rozwoju pokojowych stosunków europejskich oraz demokratycznej ewolucji ustrojowej państw Europy. W tej części artykułu wskazano również idee, które powinny służyć trwałej demokratyzacji w państwach członkowskich. Są to:
W tej części wychwalono idee wolności ekonomicznej i ochrony środowiska naturalnego. W Paryskiej Karcie Nowej Europy sygnatariusze kładą nacisk na uściślenie przyjaźni między państwami KBWE, wypracowanie metod zapobiegania konfliktom i pokojowe rozwiązywanie konfliktów i rozbrojenie.
Druga część – "Wytyczne na przyszłość".
W drugiej części wymienione są głównie kierunki współpracy krajów KBWE w przyszłości. W ramach tzw. "ludzkiego wymiaru" KBWE wskazano głównie na konieczność wspierania rządów prawa, ochronę tożsamości mniejszości narodowych, praw i wolności osobistych i politycznych oraz konieczność istnienia ich efektywnych gwarancji. W tej części Karta określa działania jakie popiera w kwestiach bezpieczeństwa. Są to wysiłki podejmowane na rzecz rozbrojenia oraz rokowania w sprawie środków budowy zaufania i bezpieczeństwa. Potępiono tutaj wszelkie działania zagrażające bezpieczeństwu państwa i demokracji (np. działalność wywrotowa czy terrorystyczna). W odniesieniu do współpracy gospodarczej, sygnatariusze Karty, opowiadają się za wolnością gospodarczą, zwiększaniem wymiany handlowej, wspieraniem krajów dążących do utrwalenia gospodarki rynkowej. Jednocześnie wyrazili swoje poparcie dla działań zmierzającemu do skuteczniejszego rozwiązywania problemu bezrobocia. Ponadto w części tej za ważne uznano takie dziedziny, jak ochrona środowiska naturalnego, współdziałanie na rzecz rozwoju kulturowego i duchowego dziedzictwa, ochrona robotników-imigrantów i ich rodzin, współpraca w rejonie Morza Śródziemnego. Zwraca się też uwagę na wkład różnego rodzaju organizacji pozarządowych, religijnych i innych w realizację celów KBWE.
Trzecia część – "Nowe struktury i instytucje procesu KBWE".
Postanowiono powołać Radę na szczeblu ministrów spraw zagranicznych (w ramach konsultacji politycznych podejmowane są decyzję na spotkaniach odbywających się przynajmniej raz w roku), Komitet Wysokich Przedstawicieli (organ przygotowujący spotkania Rady i realizujący podejmowane przez nią decyzje). Sekretariat z siedzibą w Pradze (wykonuje zadania administracyjne na rzecz Rady i Komitetu Wysokich Przedstawicieli), Centrum Zapobiegania Konfliktom – siedziba w Wiedniu oraz Biuro Wolnych Wyborów – siedziba w Warszawie (ułatwia wymianę informacji dotyczących wyborów w państwach uczestniczących w KBWE).

</doc>
<doc id="1357857" url="https://pl.wikipedia.org/wiki?curid=1357857" title="Maria Pia z Saksonii-Coburga-Gothy i Bragança">
Maria Pia z Saksonii-Coburga-Gothy i Bragança

Maria Pia z Saksonii-Coburga-Gothy i Bragança (ur. 13 marca 1907 w Lizbonie, zm. 6 maja 1995 w Weronie) – infantka Portugalii, księżniczka Bragança, nieślubna córka króla Karola I Portugalskiego i Marii Amelii Laredó e Murça.
Maria Pia z Saksonii-Coburga-Gothy i Bragança urodziła się w Portugalii jako córka Marii Amelii Laredó e Murça, córki pary bogatych Brazylijczyków, którzy przenieśli się do Europy. Niektórzy tytułują rodziców Marii Amelii baronostwem, ale w rzeczywistości nie nosili oni żadnego tytułu i nie należeli do arystokracji. Kiedy urodziła się Maria Pia, jej matka nie była zamężna. Sama Maria Pia twierdziła, że krótko po urodzeniu jej matka i dziadkowie zabrali ją do Madrytu, gdzie 15 kwietnia 1907 ochrzczono ją w kościele Św. Fermina dos Navarros. Podobno w dokumentach z jej chrztu jako ojca wpisano "Dom Carlos von Sachsen-Coburg-Gotha i Sabaudzka von Domu Królewskiego von Bragança von Portugalii", czyli króla Portugalii – Karola I, żonatego wtedy z Amelią Orleańską. Oryginalne dokumenty zostały zniszczone podczas hiszpańskiej wojny domowej, a Maria Pia posługiwała się kopią jako dowodem, że jest królewską córką. Maria Pia Saksonia-Coburg-Gotha Bragança dowodziła, że w archiwach diecezji Madrid-Alcala jest kopia dokumentu podpisanego przez samego króla Karola, 14 marca 1907, w którym uznał córkę i przyznał jej prawo go używania jego nazwiska i korzystania ze związanych z nim honorów, prerogatyw i obowiązków. Podobnie jak w przypadku świadectwa chrztu, mowa była jedynie o kopii.
Maria Pia z Saksonii-Coburga-Gothy i Bragança domagała się, aby tytułować ją "Jej Królewską Wysokością" i "Infantką". Po 1957 ogłosiła się królową Portugalii jako następczyni jej zmarłego bezdzietnie w 1932 przyrodniego brata – Manuela II. 15 lipca 1957 dziesięciu portugalskich monarchistów wystosowało do niej petycję prosząc o pretendowanie do tronu. W 1958 Maria Pia Bragança udała się do Portugalii, gdzie przyjął ją sam prezydent Francisco Craveiro Lopes, ale premier António de Oliveira Salazar odmówił poznania jej. W tym samym roku w czasie wyborów prezydenckich Maria Pia wspierała przegranego ostatecznie kandydata – Humberto Delgado, wspierała go nawet, kiedy udał się na wygnanie do Brazylii.
W 1985 Maria Pia z Saksonii-Coburga-Gothy i Bragança zdecydowała wyznaczyć na swojego następcę Rosario Poidimaniego, członka, jak sam twierdził, sycylijskiej szlachty. Uczyniła to, mimo że miała żyjącą córkę i dwóch wnuków. 2 grudnia 1985 podpisała dokument uznający Poidimaniego za jej następcę. 19 lutego 1986 podpisała drugi dokument, w którym twierdziła, że ją i Poidimaniego łączą więzy krwi – ale nie wyjaśniła dokładnie jakie. 3 kwietnia 1987 Maria Pia z Saksonii-Coburga-Gothy i Bragança "abdykowała" na rzecz Poidimaniego. Kilka miesięcy później razem z Poidimanim poprowadziła ceremonię potwierdzającą abdykację. Od 1987 Poidimani nazywa siebie "JKW Dom Rosario z Saksonii-Coburga-Gothy i Bragança, 22. księciem Bragança" i bardzo aktywnie promuje swoje pretensje do tronu. Ma biuro w Vicenza, gdzie mieszka na stałe, ale regularnie odwiedza Portugalię. Twierdzi, że jest potomkiem króla Ludwika I oraz cesarza rzymskiego Ludwika Ślepego.
Małżeństwa.
W 1925, w wieku 18 lat poślubiła Francesco Javier Bilbao y Batista, kubańskiego playboya starszego od niej o 20 lat. Bilbao był rozwiedziony, para zawarła więc jedynie małżeństwo cywilne w ambasadzie kubańskiej w Paryżu. Mieli jedną córkę:
Maria Pia z Saksonii-Coburga-Gothy i Bragança mieszkała krótko z rodziną na Kubie, potem przeprowadzili się do Hiszpanii. Bilbao zmarł 15 listopada 1935, a niezamężna Francisca – w 1982. Maria Pia Bragança razem z matką uciekła przed hiszpańską wojną domową do Rzymu. W 1939 poślubiła Giuseppe Manlio Blais, włoskiego carabinieri. W tym czasie jednak carabinieri nie mogli żenić się z cudzoziemkami, więc ich małżeństwo zostało zalegalizowane dopiero 5 sierpnia 1946. Para miała córkę:
Blais zmarł w 1983. W 1985 Maria Pia Saksonia-Coburg i Gotha Bragança poślubiła Antonio João da Costa Amado-Noivo (1952-1996). W chwili ślubu Maria Pia Bragança miała 78 lat, a Costa – 33.

</doc>
<doc id="1357858" url="https://pl.wikipedia.org/wiki?curid=1357858" title="Rosario Poidimani">
Rosario Poidimani

Rosario Poidimani (ur. 25 sierpnia 1941 w Syrakuzach) – pretendent do tytułu księcia Portugalii, książę Bragança. Następca infantki Maria Pia de Saxe-Coburgo e Bragança.
W 1985 Maria Pia de Saxe-Coburgo e Bragança, podająca się za nieślubną córkę króla Portugalii – D. Karola I i Maria Amelią Laredó e Murça, zdecydowała wyznaczyć na swojego następcę Rosario Poidimaniego. Poidimani sam podawał się za członka sycylijskiej szlachty. Maria Pia de Saxe-Coburgo e Bragança uczyniła to mimo że miała żyjącą córkę i dwóch wnuków. 2 grudnia 1985 podpisała dokument uznający Poidimaniego za jej następcę. 19 lutego 1986 podpisała drugi dokument, w którym twierdziła, że ją i Poidimaniego łączą więzy krwi – ale nie wyjaśniła dokładnie jakie. 3 kwietnia 1987 Maria Pia de Saxe-Coburgo e Bragança "abdykowała" na rzecz Poidimaniego. Kilka miesięcy później razem z Poidimanim poprowadziła ceremonię potwierdzającą abdykację. Od 1987 Poidimani nazywana siebie "JKW Dom Rosario von Sachsen-Coburg-Gotha Bragança, 22-gim księciem Bragança " i bardzo aktywnie promuje swoje pretensje do tronu. Ma biuro w Vicenzy, gdzie mieszka na stałe, ale regularnie odwiedza Portugalię. Twierdzi, że jest potomkiem króla D. Ludwika I oraz cesarza rzymskiego – Ludwika Ślepego.
Rodzina.
Jego pierwszą żoną była Maria Rosą Faggian (ur. 16 czerwca 1965 w Sycylia), z którą miał córkę Soraię, pretendentkę do tytułu infantki Portugalii i księżniczkę Beira.
Drugą żoną była Isabella Baradel Poidimani (ur. 9 listopada 1957 w Arzene, zm. 7 lipca 1995 tamże), pretendentka do tytułu księżniczki z dynastii Bragança, miał z nią syna Simão Poidimaniego (ur. 25 stycznia 1982 w Vicenzy) – pretendenta do tytułu infantki Portugalii, księcia Évora.
Trzecią żoną Poidimaniego została Cristina Poidimani z domu Stranakova – pretendentka do tytułu infantki Portugalii, księżniczka Arraiolos. W 2003 roku, 7 września urodziła im się córka Krystal Isabel Poidimani.

</doc>
<doc id="1357859" url="https://pl.wikipedia.org/wiki?curid=1357859" title="Książę i ja">
Książę i ja

Książę i ja (ang. "Prince &amp; Me") – czesko-amerykańska komedia romantyczna z 2004 roku, powstała na podstawie opowiadania Marka Amina i Katherine Fugate, w reż. Marthy Coolidge.
Opis fabuły.
Paige Morgan jest studentką medycyny w Wisconsin, a także wielbicielką motocykli. Dziewczyna ma w życiu jasno określony cel i dąży do zrealizowania go – chce skończyć studia i zostać lekarzem. Na swojej drodze do sukcesu napotyka Edwarda - następcę duńskiego tronu oraz wielbiciela kobiet i szybkich aut, który próbuje uciec przed życiem, jakie zostało mu narzucone. Wychowana na mlecznej farmie Paige podróżuje półciężarówką taty. Natomiast Edward dorastał w królewskim pałacu w Kopenhadze i kiedy znudzi mu się własne Lamborghini, przesiada się do limuzyny Królowej Matki.
Edward podejmuje studia i traktuje je jak odskocznię od przeznaczonego mu losu króla i sposób na odnalezienie siebie samego. Początkowo przyszły król znaczy dla dziewczyny tyle, co pomoc przy zdaniu egzaminu z Szekspira. Jednak z czasem zdają sobie sprawę, że coś do siebie czują.

</doc>
<doc id="1357862" url="https://pl.wikipedia.org/wiki?curid=1357862" title="Kontrowersje globalnego ocieplenia">
Kontrowersje globalnego ocieplenia



</doc>
<doc id="1357864" url="https://pl.wikipedia.org/wiki?curid=1357864" title="Zooey Deschanel">
Zooey Deschanel

Zooey Claire Deschanel (ur. 17 stycznia 1980 w Los Angeles) – amerykańska piosenkarka i aktorka. Trzykrotnie nominowana do Złotego Globu za rolę w serialu "Jess i chłopaki".
Życiorys.
Urodziła się w Los Angeles, jako córka Caleba Deschanela, pięciokrotnie nominowanego do Oscara operatora filmowego i Mary Jo Deschanel, aktorki. Jej siostrą jest Emily Deschanel, aktorka występująca w serialu "Kości".
Swój filmowy debiut Zooey miała w 1999 roku, w filmie Lawrence’a Kasdana – "Mumford" i niedługo po tym stała się znana dzięki zapadającym w pamięć drugoplanowym rolom w takich filmach jak: "U progu sławy" ("Almost Famous", 2000), "Nowy" ("The New Guy", 2002), "Wielkie kłopoty" ("Big Trouble", 2002) oraz "Życiowe rozterki" ("The Good Girl", 2002). Następnie zaczęła grać główne role m.in. w ekranizacji powieści Douglasa Adamsa – "Autostopem przez Galaktykę" ("The Hitchhiker’s Guide to the Galaxy", 2000) oraz w takich filmach jak: "Dziewczyny z krwi i kości" ("All the Real Girls", 2003), "Elf" (2003), "Oby do wiosny" ("Winter Passing", 2005), "Miłość na zamówienie" ("Failure to Launch", 2006) oraz "Zdarzenie" ("The Happening", 2008).
Za rolę w filmie "500 dni miłości", gdzie zagrała u boku Josepha Gordona-Levitta, otrzymała nominację do nagrody Satelity w kategorii: najlepsza aktorka w filmie komediowym lub musicalu.
Śpiewała w kilku swoich filmach, a jej debiutancki album "Volume One" (nagrany razem z M. Wardem pod nazwą "She &amp; Him") został wydany w jej rodzimym kraju 18 marca 2008 roku.
Aktorka jest żoną producenta Jacoba Pechenika. Mają dwoje dzieci: córkę Elsie (ur. lipiec 2015) i syna Charliego (ur. maj 2017). Para jest w separacji.

</doc>
<doc id="1357867" url="https://pl.wikipedia.org/wiki?curid=1357867" title="Koszykarz (sportowiec)">
Koszykarz (sportowiec)



</doc>
<doc id="1357871" url="https://pl.wikipedia.org/wiki?curid=1357871" title="Maciej Polody">
Maciej Polody

Maciej Polody (ur. 30 września 1976) – polski kierowca samochodowy uprawiający drift. Jako profesjonalny "drifter" zadebiutował w roku 2006 w brytyjskiej wersji D1 Grand Prix występując przeciwko japońskim kierowcom na torze Silverstone. W roku 2007 wygrał drugą rundę konkursu European Drift Championship.
Osiągnięcia.
Inne: licencjonowany instruktor doskonalenia techniki jazdy, instruktor Sobiesław Zasada Test &amp; Trening.

</doc>
<doc id="1357874" url="https://pl.wikipedia.org/wiki?curid=1357874" title="Zespół Da Costy">
Zespół Da Costy

Zespół Da Costy (ang. "Da Costa’s syndrome") – zespół chorobowy, na który składa się kłujący ból w klatce piersiowej, uczucie niepokoju i zmęczenia, kołatanie serca, duszność, zawroty głowy, hiperwentylacja, parestezje kończyn. Ból jest niezwiązany z wysiłkiem fizycznym, często przerywany jest krótkimi epizodami ostrego bólu o przeszywającym charakterze, lokalizuje się zazwyczaj w okolicy koniuszka serca. Uważa się, że zespół Da Costy ma podłoże psychogenne.
Inne nazwy tego zaburzenia to: "nerwica serca", "astenia nerwowo-krążeniowa", "dystonia neurowegetatywna", "astenia krążeniowo-oddechowa".
Zaburzenie to zostało opisane po raz pierwszy przez amerykańskiego kardiologa Jacoba Mendesa Da Costę w XIX w. jako "irritable heart" u żołnierzy biorących udział w wojnie secesyjnej (1861–1865) (w Polsce przyjęto termin „serce żołnierskie”).

</doc>
<doc id="1357876" url="https://pl.wikipedia.org/wiki?curid=1357876" title="Dystonia neurowegetatywna">
Dystonia neurowegetatywna



</doc>
<doc id="1357878" url="https://pl.wikipedia.org/wiki?curid=1357878" title="Drexciya">
Drexciya

Drexciya – nieistniejąca już amerykańska grupa muzyczna electro.
Oficjalnie jedynym członkiem był James Stinson, jednak jak się później okazało współpracował z nim partner – Gerald Donald. Styl Drexciya stanowiło taneczne electro wraz z występującymi elementami ambientu oraz industrialu. Utwory składały się z linii perkusyjnych pochodzących z automatu Roland TR-808, linii basowych, melodii oraz przeciągających w czasie tekstur syntezatorowych. Proces tworzenia i rejestrowania materiału przebiegał na żywo z użyciem analogowego instrumentarium i wyposażenia.
Grupa łączyła niszowy, antykomercyjny wizerunek z tematyką nawiązującą do mitologii i fantastyki naukowej. Nazwa nawiązywała do mitu, treścią zbliżonego do historii o Atlantydzie, Platona. Został on opublikowany w broszurze albumu "The Quest" z 1997 r. Artyści w czasie swej działalności byli niemalże anonimowi, praktycznie nie udzielając wywiadów. Po rozwiązaniu kontynuowali swoje solowe projekty. James Stinson zmarł 3 września 2002 r.

</doc>
<doc id="1357879" url="https://pl.wikipedia.org/wiki?curid=1357879" title="Metoda Gaussa-Seidla">
Metoda Gaussa-Seidla

Metoda Gaussa-Seidla – iteracyjna metoda numerycznego rozwiązywania układów równań liniowych. Nazwa upamiętnia niemieckich matematyków: Carla Friedricha Gaussa i Philippa Ludwiga von Seidla.
Metoda stosowana jest głównie do rozwiązywania układów o dużej liczbie równań i niewiadomych (nawet rzędu milionów), których macierz główna jest macierzą przekątniowo dominującą. Równania tego typu występują powszechnie podczas rozwiązywania równań różniczkowych cząstkowych, np. równania Laplace’a. Dla małych układów równań dużo szybsze są metody bezpośrednie, np. metoda eliminacji Gaussa, natomiast dla ogromnych układów równań lepszą zbieżność zapewniają metody nadrelaksacyjne oraz wielosiatkowe (ang. "multigrid").
Definicja.
Metoda Gaussa-Seidla jest metodą relaksacyjną, w której poszukiwanie rozwiązania rozpoczyna się od dowolnie wybranego rozwiązania próbnego formula_1 po czym w kolejnych krokach, zwanych iteracjami, za pomocą prostego algorytmu zmienia się kolejno jego składowe, tak by coraz lepiej odpowiadały rzeczywistemu rozwiązaniu. Metoda Gaussa-Seidla bazuje na metodzie Jacobiego, w której krok iteracyjny zmieniono w ten sposób, by każda modyfikacja rozwiązania próbnego korzystała ze wszystkich aktualnie dostępnych przybliżonych składowych rozwiązania. Pozwala to zaoszczędzić połowę pamięci operacyjnej i w większości zastosowań praktycznych zmniejsza ok. dwukrotnie liczbę obliczeń niezbędnych do osiągnięcia zadanej dokładności rozwiązania.
Rozpatrzmy układ formula_2 równań liniowych z formula_2 niewiadomymi:
Pojedynczą iterację metody Gaussa-Seidla można zapisać algebraicznie jako
gdzie:
Po rozpisaniu na składowe wzór ten przyjmuje postać używaną w implementacjach numerycznych:
Warunki zbieżności.
Warunki wystarczające.
Kryterium silnej dominacji w rzędach.
Metoda Gaussa-Seidla jest zbieżna dla każdej macierzy formula_9 spełniającej warunek ścisłej dominacji przekątniowej w rzędach:
Kryterium silnej dominacji w kolumnach.
Metoda Gaussa-Seidla jest zbieżna dla każdej macierzy formula_9 spełniającej warunek ścisłej dominacji przekątniowej w kolumnach:
Kryterium słabej dominacji w rzędach.
Kolejne kryterium dotyczy nieredukowalnych układów równań liniowych. Jeżeli wszystkie wyrazy diagonalne macierzy nieredukowalnej formula_9 dominują rzędami w sensie słabym
oraz jeżeli dla co najmniej jednego wiersza formula_24 zachodzi dominacja silna:
to ciąg iteracji Gaussa-Seidla jest zbieżny.
Kryterium słabej dominacji w kolumnach.
Jeżeli wszystkie wyrazy diagonalne macierzy nieredukowalnej formula_9 dominują kolumnami w sensie słabym
oraz jeżeli dla co najmniej jednej kolumny formula_28 zachodzi dominacja silna:
to ciąg iteracji Gaussa-Seidla jest zbieżny.
Kryterium dodatniej określoności.
Jeżeli macierz formula_9 jest dodatnio określona, to metoda Gaussa-Seidla jest zbieżna dla dowolnego wektora początkowego.
Warunek konieczny i wystarczający.
Niech
Metoda Gaussa-Seidla jest zbieżna wtedy i tylko wtedy, gdy moduły wszystkich wartości własnych formula_32 są mniejsze od 1.
Uwaga: powyższe kryterium jest niepraktyczne i nie jest wykorzystywane w obliczeniach numerycznych.
Warunek zakończenia iteracji.
W praktyce iteracje Gaussa-Seidla kończy się wtedy, gdy dla iteracji o numerze formula_33 maksymalna względna zmiana składowej przybliżonego rozwiązania nie przekracza pewnego z góry zadanego małego parametru formula_34 (np. formula_35):
Alternatywny sposób polega na śledzeniu wektora reszt:
Obliczenia przerywa się, gdy formula_38 osiągnie wartość mniejszą od pewnego z góry ustalonego małego parametru formula_39
Uwagi:
Przykłady.
Układ trzech równań liniowych.
Rozważmy następujący układ równań liniowych:
W pierwszym i drugim równaniu wyrazy dominujące (formula_43 i formula_44) leżą poza główną przekątną. Po zamianie kolejności tych równań otrzymujemy układ, w którym wartości dominujące leżą na głównej przekątnej:
Układ ten spełnia warunek zbieżności metody (macierz układu jest dominująca przekątniowo). Układ zapisujemy w postaci równań na wyrazy dominujące:
Dokonujemy wyboru („zgadujemy”) wartości formula_51 i formula_52 np. formula_53 i formula_54 Następnie podstawiamy te wartości do równania na formula_55 uzyskując początkową wartość formula_56 Tak uzyskaną wartość podstawiamy do równania na formula_57 uzyskując nowe przybliżenie tej niewiadomej. Iteracje kontynuujemy do osiągnięcia określonej dokładności względnej.
Dla formula_53 i formula_59 powyższa procedura daje następujące wyniki (dwie pełne iteracje):
Dokładne rozwiązanie: formula_66 formula_67 formula_68
Jak łatwo sprawdzić, gdyby na początku nie zmieniono kolejności równań, iteracje Gaussa-Seidla byłyby rozbieżne.
Jednowymiarowe równanie Laplace’a.
Jednowymiarowe równanie Laplace’a ma postać formula_69 gdzie formula_9 jest macierzą trójprzekątniową:
Macierz formula_72 jako pełna macierz trójprzekątniowa, jest nieredukowalna. Wszystkie elementy dominujące znajdują się na głównej przekątnej. Wartość bezwzględna każdego elementu dominującego jest co najmniej równa sumie wartości bezwzględnych pozostałych elementów w danym wierszu. Istnieją dwa elementy dominujące (w pierwszym i ostatnim wierszu, czyli na brzegach układu), których wartość bezwzględna jest większa od sumy wartości bezwzględnych pozostałych elementów wiersza. Dlatego na mocy kryterium dominacji przekątniowej metoda Gaussa-Seidla jest w przypadku tego równania zbieżna.
Ten sam wniosek można wyciągnąć z kryterium dodatniej określoności macierzy formula_72 ale wymaga to bardziej zaawansowanych rachunków.
Równanie niezbieżne.
Rozpatrzmy układ równań formula_74 gdzie
Układ ten ma nieskończenie wiele rozwiązań postaci formula_76 gdzie formula_77 jest dowolną liczbą rzeczywistą. Macierz formula_9 nie spełnia żadnego z opisanych powyżej warunków dostatecznych zbieżności metody Gaussa-Seidla. Mimo tego, jak łatwo sprawdzić, metoda Gaussa-Seidla jest w tym przypadku zbieżna dla każdego wektora początkowego formula_79 problem w tym, że wartość graniczna zależy od wyboru rozwiązania próbnego formula_80
Algorytm.
Przykład w Python 3 i pakiecie NumPy.
import numpy as np
ITERATION_LIMIT = 1000
A = np.array(10., -1., 2., 0.],
 [-1., 11., -1., 3.],
 [2., -1., 10., -1.],
 [0.0, 3., -1., 8.)
b = np.array([6., 25., -11., 15.])
print("System:")
for i in range(A.shape[0]):
 row = ["{}*x{}".format(A[i, j], j + 1) for j in range(A.shape[1])]
 print(" + ".join(row), "=", b[i])
print()
x = np.zeros_like(b)
for it_count in range(ITERATION_LIMIT):
 print("Current solution:", x)
 x_new = np.zeros_like(x)
 for i in range(A.shape[0]):
 s1 = np.dot(A[i, :i], x_new[:i])
 s2 = np.dot(A[i, i + 1:], x[i + 1:])
 x_new[i] = (b[i] - s1 - s2) / A[i, i]
 if np.allclose(x, x_new, rtol=1e-8):
 break
 x = x_new
print("Solution:")
print(x)
error = np.dot(A, x) - b
print("Error:")
print(error)
Powyższy przykład wyświetla wynik:
System:
10.0*x1 + -1.0*x2 + 2.0*x3 + 0.0*x4 = 6.0
-1.0*x1 + 11.0*x2 + -1.0*x3 + 3.0*x4 = 25.0
2.0*x1 + -1.0*x2 + 10.0*x3 + -1.0*x4 = -11.0
0.0*x1 + 3.0*x2 + -1.0*x3 + 8.0*x4 = 15.0
Current solution: [ 0. 0. 0. 0.]
Current solution: [ 0.6 2.32727273 -0.98727273 0.87886364]
Current solution: [ 1.03018182 2.03693802 -1.0144562 0.98434122]
Current solution: [ 1.00658504 2.00355502 -1.00252738 0.99835095]
Current solution: [ 1.00086098 2.00029825 -1.00030728 0.99984975]
Current solution: [ 1.00009128 2.00002134 -1.00003115 0.9999881 ]
Current solution: [ 1.00000836 2.00000117 -1.00000275 0.99999922]
Current solution: [ 1.00000067 2.00000002 -1.00000021 0.99999996]
Current solution: [ 1.00000004 1.99999999 -1.00000001 1. ]
Current solution: [ 1. 2. -1. 1.]
Solution:
[ 1. 2. -1. 1.]
Error:
[ 2.06480930e-08 -1.25551054e-08 3.61417563e-11 0.00000000e+00]

</doc>
<doc id="1357883" url="https://pl.wikipedia.org/wiki?curid=1357883" title="Pont de Sully">
Pont de Sully

Pont de Sully – most na rzece Sekwanie położony w Paryżu.
W rzeczywistości Pont de Sully składa się z dwóch mostów łączących się na wschodnim końcu Wyspy Świętego Ludwika, łącząc Bulwar Saint-Germain położony w 4 okręgu Paryża z bulwarem Henryka IV położonym w 5 okręgu.
Najbliższą stacją paryskiego metra jest Sully – Morland.
Historia.
W XIX wieku most składał się z dwóch osobnych mostów, którymi były Passerelle Damiette na prawym brzegu rzeki oraz Passerelle de Constantine położony na lewym brzegu. Oba most łączyły się za pomocą mostu wiszącego, który znajdował się połowie dystansu pomiędzy oboma mostami. Passerelle Damiette został zniszczony podczas rewolucji lutowej w 1848 roku natomiast zbudowany w latach 1636–1638 Passerelle de Constantine runął do Sekwany w 1872 z powodu korozji podtrzymujących go kabli.
Obecny most został zbudowany w 1876 roku jako część wielkie przebudowy Paryża a oficjalna inauguracja mostu odbyła się 25 sierpnia 1877. Architektami mostu byli Paul Vaudrey oraz Gustave Brosselin.

</doc>
<doc id="1357886" url="https://pl.wikipedia.org/wiki?curid=1357886" title="Socjaldemokratyczna Partia Mołdawii">
Socjaldemokratyczna Partia Mołdawii

Socjaldemokratyczna Partia Mołdawii, PSD (rum. "Partidul Social Democrat") – socjaldemokratyczna partia polityczna w Mołdawii. Została założona 13 maja 1990 roku. Obecnie liderem partii jest Victor Şelin.
W ostatnich wyborach parlamentarnych w 2009 roku PSD zajęła piąte miejsce uzyskując wynik 3,70%, co nie pozwoliło partii wejść do parlamentu. W poprzedniej kadencji PSD miała czterech deputowanych.

</doc>
<doc id="1357887" url="https://pl.wikipedia.org/wiki?curid=1357887" title="Saffron Burrows">
Saffron Burrows

Saffron Dominique Burrows (ur. 21 października 1972 w Londynie) – angielska aktorka i była modelka.
Życiorys.
Urodziła się w rodzinie aktywnej politycznie – oboje jej rodzice są socjalistami. Jej ojciec jest architektem i nauczycielem, matka, feministka Susie, pracuje jako nauczycielka. W wieku lat szesnastu Saffron odkryta została przez łowcę talentów; wówczas rozpoczęła karierę modelki.
Zadebiutowała nieznaczną rolą w filmie "W imię ojca" (1993) w reżyserii Jima Sheridana. W dramacie Pat O’Connor pt. "W kręgu przyjaciół" (1995) wystąpiła w pierwszej poważnej roli, jako ambitna Irlandka Nan Mahon. W 2008 roku zagrała postać Martine Love w filmie Angielska robota. W tym samym roku, u boku Christiana Slatera i Mädchen Amick zagrała w serialu stacji NBC "Mój śmiertelny wróg". Dwukrotnie – w 2008 i 2009 roku – nominowana była do Nagrody Gildii Aktorów Filmowych za rolę Lorraine Weller w serialu "Orły z Bostonu".
Przez kilka lat była związana z reżyserem Mikiem Figgisem. Po zakończeniu tego romansu prasa spekulowała o jej romansie z Fioną Shaw, Burrows jednak nie potwierdziła ani też nie zaprzeczyła tym rewelacjom: "I don't think who I sleep with is of any interest to anyone,[...]I have a beautiful life, and it is precious and it is private. I am terribly happy. That is all." (Nie uważam, by to z kim sypiam mogło zainteresować kogokolwiek. Mam piękne życie, to jest cenne i to jest prywatne. Jestem niesamowicie szczęśliwa. To wszystko).
Od 2013 pozostaje w związku małżeńskim z producentką telewizyjną Alison Balian. Ma dwoje dzieci – syna (2012) i córkę (2017).

</doc>
<doc id="1357894" url="https://pl.wikipedia.org/wiki?curid=1357894" title="Andrew Volstead">
Andrew Volstead

Andrew John Volstead (ur. 31 października 1860, zm. 20 stycznia 1947) – amerykański polityk, członek Izby Reprezentantów z ramienia Partii Republikańskiej z Minnesoty przez 10 kolejnych kadencji w latach 1903–1923. Jego nazwisko jest ściśle związane z ustawą o prohibicji z roku 1919 ("National Prohibition Act"), potocznie nazywaną „Ustawą Volsteada” ("Volstead Act"). Na podstawie przeforsowanego przezeń aktu legislacyjnego wprowadzono w roku 1920 w Stanach Zjednoczonych zakaz produkcji, sprzedaży i posiadania alkoholu w każdej postaci.
Volstead urodził się w Kenyon w stanie Minnesota w rodzinie norweskich imigrantów. Kształcił się na wydziale prawa uczelni St. Olaf College, po czym był adwokatem, a w latach 1900–1902 burmistrzem miejscowości Granite Falls w Minnesocie.
Jako kongresmen pełnił w latach 1919–1923 funkcję przewodniczącego Komisji Sprawiedliwości Izby. Wprawdzie jest często uważany za autora „Ustawy Volsteada”, w rzeczywistości ściśle współpracował z Wayne’em Wheelerem z „Ligi Antysaloonowej”, który wymyślił i dopracował ostateczny kształt ustawy. Volstead, ze swej strony, popierał, nagłaśniał i sponsorował całą akcję, co doprowadziło do sfinalizowania i przegłosowania ustawy, która weszła w życie jako poprawka do Konstytucji. Był również współautorem Ustawy Cappera-Volsteada, pozwalającej rolnikom na łączenie kombajnów w zespoły bez obawy ukarania w myśl przepisów wynikających z Antykartelowej Ustawy Shermana. Ta ustawa obowiązuje do dziś.
Volstead przegrał kampanię wyborczą do Kongresu w roku 1922. Wkrótce potem został zatrudniony w roli radcy prawnego dyrektora Krajowego Biura ds. Wprowadzania w Życie Prohibicji (ang. "National Prohibition Enforcement Bureau"). Po zniesieniu prohibicji w roku 1933 Volstead wrócił do Granite Falls, gdzie podjął na nowo prywatną praktykę adwokacką i gdzie zmarł w roku 1947. Został pochowany na cmentarzu miejskim w Granite Falls.

</doc>
<doc id="1357895" url="https://pl.wikipedia.org/wiki?curid=1357895" title="Karta paryska">
Karta paryska



</doc>
<doc id="1357900" url="https://pl.wikipedia.org/wiki?curid=1357900" title="Grandville">
Grandville

Grandville , właśc. Jean Ignace Isidore Gérard (ur. 13 września 1803 w Nancy, zm. 17 marca 1847 w Vanves) – francuski grafik, karykaturzysta i ilustrator oraz artysta fantastyczny.
Pod pseudonimem Grandville drukował w pismach i publikacjach karykatury, zwłaszcza polityczne. Porównywany z Honoré Daumierem i Gustave'em Dorém, posługiwał się często popularną i wydajną techniką stalorytu.
W 1844 wydał książkę z ilustracjami pt. "Un autre monde".

</doc>
<doc id="1357901" url="https://pl.wikipedia.org/wiki?curid=1357901" title="Eufrozyna Rurykowiczówna (królowa Węgier)">
Eufrozyna Rurykowiczówna (królowa Węgier)



</doc>
<doc id="1357908" url="https://pl.wikipedia.org/wiki?curid=1357908" title="Parafia Chrystusa Króla w Lędzinach">
Parafia Chrystusa Króla w Lędzinach

Parafia Chrystusa Króla – rzymskokatolicka parafia znajdująca się w Lędzinach, w dzielnicy Hołdunów. Parafia należy do dekanatu Lędziny w archidiecezji katowickiej.
Historia.
Parafia rzymskokatolicka na terenie Hołdunowa powstała po II wojnie światowej i została utworzona w oparciu o kościół i budynek probostwa należący do parafii ewangelicko-augsburskiej z II poł. XVIII w., składającej się głównie z kolonizatorów niemieckich pochodzących z miejscowości Kozy, przybyłych na ziemie lędzińskiego folwarku Kiełpowy. Po II wojnie światowej z powodu malejącej społeczności ewangelickiej ówczesny lędziński proboszcz ks. Jan Klyczka zwrócił się z prośbą do administracji państwowej o przejęcie kościoła ewangelickiego w Hołdunowie. 18 czerwca 1947 r. władze państwowe udzieliły zgody na przekazanie kościoła wraz z obiektami mu towarzyszącymi na rzecz parafii rzymskokatolickiej. 7 września 1947 r. po gruntownym remoncie kościół został poświęcony przez dziekana mysłowickiego ks. Jana Wodarza. Otrzymał on wezwanie Chrystusa Króla. 15 lipca 1948 r. nominację na wikarego – lokalistę w Hołdunowie otrzymał ks. Walter Linke, który podjął starania o wyłączenie Hołdunowa z parafii Lędziny. 15 grudnia 1948 r. kuria wyraziła zgodę, aby kuracja w Hołdunowie została wyłączona z parafii lędzińskiej. 7 lipca 1948 r. biskup Stanisław Adamski erygował „samodzielną stację duszpasterską” w Hołdunowie, a ks. Walter Linke otrzymał tytuł kuratusa. Parafię przyłączono do dekanatu mysłowickiego, a następnie w ramach reorganizacji w 1955 r. włączono ją do dekanatu tyskiego. W 1969 r., po powstaniu dekanatu bieruńskiego, Hołdunów przeszedł do nowo utworzonego dekanatu.
17 września 1955 r. z powodu szkód górniczych zamknięto świątynię. Nabożeństwa zaczęto odprawiać w salce parafialnej na probostwie, a w późniejszych latach w budynku byłego przedszkola. Z biegiem lat, z powodu wzrostu liczby wiernych, zaczęto myśleć o budowie nowej świątyni. 25 marca 1982 r. otrzymano zgodę na budowę kościoła, probostwa i domu katechetycznego. Nowy kościół powstał w latach 1983–1989. Jego budowniczym był ks. proboszcz Józef Przybyła. 26 sierpnia 1989 r. biskup Damian Zimoń konsekrował nowy kościół.

</doc>
<doc id="1357910" url="https://pl.wikipedia.org/wiki?curid=1357910" title="Michael A. Monsoor">
Michael A. Monsoor

Michael Anthony Monsoor (ur. 5 kwietnia 1981 w Long Beach, zm. 29 września 2006 w Ar-Ramadi) – amerykański żołnierz sił specjalnych Navy SEAL amerykańskiej marynarki wojennej, poległy w Iraku, poświęcając życie w obronie towarzyszy.
Życiorys.
Monsoor został pośmiertnie odznaczony Medalem Honoru – najwyższym amerykańskim odznaczeniem bojowym, za bohaterstwo okazane 29 września 2006 roku w mieście Ramadi w Iraku. Tego dnia Monsoor wraz z trzema innymi żołnierzami amerykańskimi i ośmioma irackimi zajmował pozycję na stanowisku snajperskim, gdy bojownik iracki wrzucił na ich pozycję granat, który uderzył Monsoora w pierś i upadł u jego stóp. Monsoor, który znajdował się najbliżej wyjścia, i który jako jedyny mógł uniknąć wybuchu, natychmiast padł na granat, aby osłonić pozostałych żołnierzy przed eksplozją. Zmarł około 30 minut później na skutek odniesionych obrażeń, poświęcając swoje życie, aby uratować swoich współtowarzyszy. W wyniku wybuchu zostało rannych dwóch kolejnych żołnierzy.
Monsoor jest trzecim żołnierzem amerykańskim, który za swoje bohaterstwo podczas II wojny w Zatoce Perskiej został odznaczony Medalem Honoru.
Jego imieniem nazwano amerykański niszczyciel USS Michael Monsoor..

</doc>
<doc id="1357914" url="https://pl.wikipedia.org/wiki?curid=1357914" title="Itamar Siani">
Itamar Siani

Itamar Siani (ur. 1941 w Sanie) – izraelski malarz.
Życiorys.
Urodził się w Sanie, w rodzinie jemeńskich Żydów. W 1949 roku, po śmierci ojca, wraz z matką i trzema braćmi wyemigrował do Izraela. Studiował na Goldsmiths College Uniwersytetu Londyńskiego oraz u artystów, takich jak Marcel Janco, Moshe Mokadi, Zvi Meirovitz, Ja’akow Agam czy Josef Schwarzman.
Tematem jego obrazów jest folklor, zwyczaje religijne, portrety Jemeńczyków. Posługuje się techniką olejną w pełnej kolorystyce. Jego prace wystawiane były w Izraelu, Wielkiej Brytanii, Hiszpanii, a także Polsce.

</doc>
<doc id="1357920" url="https://pl.wikipedia.org/wiki?curid=1357920" title="Lukas Windra">
Lukas Windra

Lukas Windra (gr. Λουκάς Βύντρα, ur. 5 lutego 1981 w Městie Albrechticach jako "Lukáš Vydra") – piłkarz grecki pochodzenia czeskiego grający na pozycji środkowego obrońcy.
Kariera klubowa.
Windra urodził się w czeskich Městie Albrechticach. Jego ojciec jest Czechem, a matka Greczynką. Piłkarską karierę zawodnik rozpoczął w klubie Almopos Aridaia, w barwach którego zadebiutował w 1998 roku. W 1999 roku przeniósł się do Paniliakosu, w którym jednak nie przebił się do składu i w 2000 roku został wypożyczony do trzecioligowej Verii. W 2001 roku wrócił do Paniliakosu, w którym wywalczył miejsce w podstawowym składzie, a w 2003 roku wywalczył z nim awans do pierwszej ligi Grecji. W klubie z miasta Pyrgos grał jeszcze przez pół roku, a zespół na koniec sezonu spadł z ligi.
Na początku 2004 roku Windra przeszedł do jednej z czołowych drużyn w kraju, stołecznego Panathinaikosu. W jego barwach zadebiutował 25 stycznia w wygranych 2:1 derbach Aten z AEK Ateny. W swoim pierwszym sezonie był rezerwowym i został mistrzem Grecji (jego udział to 5 ligowych spotkań), a także zdobywcą Pucharu Grecji. Od sezonu 2004/2005 zaczął grać w pierwszym składzie, nie tylko w lidze, ale i w rozgrywkach Ligi Mistrzów. Został wicemistrzem kraju, a w 2006 oraz 2007 i 2008 roku zajmował z Panathinaikosem 3. pozycję w Alpha Ethniki. W 2007 roku wystąpił w finale krajowego pucharu, ale Panathinaikos uległ w nim 1:2 Larisie. W sezonie 2009/2010 wywalczył z Panathinaikosem dublet. W Panathinaikosie grał do 2013 roku.
Latem 2013 Wyndra przeszedł do Levante UD, a w 2015 został zawodnikiem Hapoelu Tel Awiw. W 2016 trafił do Omonii Nikozja.
Kariera reprezentacyjna.
W reprezentacji Grecji Windra zadebiutował 8 czerwca 2005 roku w przegranym 0:1 spotkaniu z Ukrainą – w 56. minucie zmienił Michalisa Kapsisa. W 2008 roku został powołany przez Otto Rehhagela do kadry na Euro 2008.

</doc>
<doc id="1357927" url="https://pl.wikipedia.org/wiki?curid=1357927" title="Tolo">
Tolo

Tolo (gr. Τολό) – miejscowość letniskowa w Grecji, na terenie Argolidy, we wschodniej części Peloponezu, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida, w gminie Nauplion. W 2011 roku liczyła 1460 mieszkańców. Leży około 2 km od Nauplion.
Położona w samym sercu Zatoki Argolidzkiej charakteryzuje się spokojnym, bardzo ciepłym morzem i długą plażą, ciągnącą się wzdłuż całej miejscowości. Tolo jest bazą wypadową na tereny Peloponezu. W pobliżu znajdują się: Epidauros, Argos, Tiryns, Mykeny oraz historyczna, pierwsza stolica nowożytnej Grecji - Nauplion.

</doc>
<doc id="1357930" url="https://pl.wikipedia.org/wiki?curid=1357930" title="Król (ujednoznacznienie)">
Król (ujednoznacznienie)



</doc>
<doc id="1357931" url="https://pl.wikipedia.org/wiki?curid=1357931" title="Alison Sudol">
Alison Sudol

Alison Sudol znana też jako A Fine Frenzy (ur. 23 grudnia 1984 roku w Seattle) – amerykańska wokalistka, autorka tekstów, pianistka i aktorka. Jej debiutancki album One Cell in the Sea, został wydany 17 lipca 2007 roku i zadebiutował na 91 miejscu na liście Billboard 200. Jej album został dobrze przyjęty w Niemczech, Austrii, Szwajcarii, Polsce i Francji oraz w wielu innych krajach. Jej muzyka była pokazywana w telewizji, a jej album wykorzystany do filmu Sleepwalking.
Życiorys.
Wczesne dzieciństwo.
. Dorastała słuchając muzyki różnych stylów, szczególnie takich artystów jak Aretha Franklin, Ella Fitzgerald. Lubiła swing. Ukończyła szkołę w wieku 16 lat. Sudol stroniła od alkoholu, papierosów i innych używek. Była spokojną osobą. Po skończeniu szkoły udała się do college’u, gdzie próbowała odnaleźć swój ulubiony styl w muzyce. Gdy miała 18 lat, ciągle zajmowała się muzyką, zaczęła śpiewać i pisać w jej pierwszym zespole, Monro.
Kolejną pasją Sudol była literatura, szczególnie Clive Staples Lewis, E.B. White, Charles Lutwidge Dodgson, Anthony Trollope i Charles Dickens. Jej artystyczne imię "A Fine Frenzy" zaczerpnęła z utworu Williama Szekspira – Sen nocy letniej. Młoda Alison wciąż uczyła się grać na pianinie, a całą swą energię wkładała w pisanie piosenek.
Kariera muzyczna.
W marcu 2007 roku, Sudol pojawiła się na konferencji South by Southwest. Niedługo potem jej debiutancki album, One Cell in the Sea, zdobył przychylne opinie krytyków. Jej pierwszy singel Almost Lover, znalazł się na 25. miejscu na liście Hot adult contemporary. Następnie występowała na trasie koncertowej wraz z Rufusem Wainwrightem. W marcu i kwietniu 2008 roku Sudol pojechała w trasę do Anglii i Kanady, a w kwietniu znalazła się też we Francji, Belgii, Niemczech i Szwajcarii. We wrześniu, jako gwiazda, wystąpiła w New Pop Festival. Wróciła do Niemiec, Austrii i Szwajcarii w listopadzie.
Jej kolejna piosenka, "You Picked Me", pojawiła się w iTunes i VH1.
Występy w telewizji.
6 lutego 2008 roku Sudol przedstawiła "Come On, Come Out" w Late Show with David Letterman. Następnie 23 lutego zaśpiewała "Almost Lover" i "Come On, Come Out" w Saturday Early Show. Zagrała gościnnie w 4. sezonie , grając Novę Kent. Jej piosenki "Whisper" i "Hope For Hopeless" były wykorzystane w serialu Dr. House. Piosenka „Lifesize” została wykorzystana pod koniec 24. odcinka sezonu 5. serialu „How I Met Your Mother” („Jak Poznałem Waszą Matkę”).
Występy w filmie.
Zadebiutowała w 1997 roku w filmie Here Dies Another Day, jednak największą popularność przyniosła jej rola Queenie Goldstein w filmie z 2016 "Fantastyczne zwierzęta i jak je znaleźć".

</doc>
<doc id="1357935" url="https://pl.wikipedia.org/wiki?curid=1357935" title="Plac Orła Białego w Szczecinie">
Plac Orła Białego w Szczecinie

Plac Orła Białego (do 1945 r. niem. "Roßmarkt," tj. "Rynek Koński") – jeden z głównych placów szczecińskiego Starego Miasta, w dzielnicy Śródmieście. Od północy ograniczony ulicą Koński Kierat, od wschodu dawną ulicą Bogdanki, od południa ulicą Grodzką, a od zachodu ulicą Staromłyńską.
Przedwojenna niemiecka nazwa placu nawiązywała do odbywających się niegdyś na jego terenie targów końskich.
Historia.
Przed II wojną światową.
Dzisiejszy plac Orła Białego był głównym rynkiem średniowiecznego Górnego Miasta. Przy rynku tym wznosił się Ratusz Górnego Miasta oraz Sukiennice. Rynek wzmiankowano w 1306 i 1312 r. pod łacińską nazwą "forum novum". W połowie XIV w. wspomniany pod nazwą "forum equorum", a w 1392 r. pod nazwą "Rossmarkt". W XVI w. sukiennice wyburzono i zastąpiono niewielkimi kamienicami, a w miejscu ratusza zbudowano młyn kieratowy.
W czasie wojny trzydziestoletniej oraz w wyniku zajęcia miasta przez wojsko pruskie w 1713 r. obszar rynku został zniszczony. Wkrótce potem ruiny zabudowań rozebrano i rozpoczęto wznoszenie na ich miejscu nowych obiektów. Pierzeję zachodnią zabudowano pałacem Naczelnego Prezydenta Prowincji Pomorze Filipa Ottona von Grumbkowa oraz kilkoma kamienicami. 15 sierpnia 1732 r. na rynku uruchomiono Fontannę Orła Białego stanowiącą zakończenie nowo położonego wodociągu. W latach 1890–1891 na miejscu pałacu Grumbkowa (w którym 25 października 1759 r. narodziła się Zofia Dorota Wirtemberska, późniejsza caryca Maria Romanowa) powstał neobarokowy gmach dla Towarzystwa Ubezpieczeniowego „National”, znany dziś pod nazwą Pałacu pod Globusem.
W latach 1910–1912 wyburzono część kamienic pierzei wschodniej. W ich miejscu w latach 1910–1912 powstał budynek domu towarowego Eisenwarenhandlung Trompetter &amp; Geck. Na skutek bombardowań Szczecina w czasie II wojny światowej zniszczeniu uległa część zabudowy placu, w tym kamienice pierzei południowej i wschodniej. Przetrwały tylko częściowo pierzeja zachodnia i północna oraz wypalony szkielet domu towarowego Trompetter &amp; Geck. Ocalała także Fontanna Orła Białego, zasypana piaskiem w celu uchronienia jej przed zniszczeniem.
Po II wojnie światowej.
Po wojnie dawny Rynek Koński otrzymał nazwę placu Orła Białego. Obszar placu powiększono o teren zniszczonych w czasie wojny kamienic pierzei południowej. Pozostałe parcele pozostawały niezabudowane jeszcze przez wiele lat. Dopiero na początku lat 60. XX wieku na miejscu kamienic pierzei wschodniej zbudowano blok mieszkalny. W tym samym czasie z przeznaczeniem na siedzibę Polmozbytu odbudowano w zmienionej postaci dawny dom towarowy Eisenwarenhandlung Trompetter &amp; Geck.
Kolejnych uzupełnień zabudowy dokonano w latach 90. XX wieku. Powstały wówczas: kamienica nr 4 według projektu S. Kondarewicza i blok spółdzielni mieszkaniowej „Student” projektu P. Zaniewskiego w pierzei północnej. W 1991 r. na zieleńcu w południowej części placu ustawiono Posąg Flory.
W marcu 2021 r. przetarg na projekt przebudowy placu wygrała pracownia Palmett.
Zabudowa.
Uwzględniono tylko budynki przypisane numeracją do placu.
Komunikacja miejska.
23 sierpnia 1879 r. uruchomiono pierwszą linię tramwajową z Pogodna (Westend) do browaru przy ul. Staszica (Elysium) przez plac Orła Białego (Roßmarkt), a 16 października tego samego roku drugą linię, z Golęcina (Frauendorf) do ul. Potulickiej (Lindenstraße). Obydwie linie poprowadzono jezdnią po zachodniej stronie pl. Orła Białego. Trasy linii ulegały w późniejszym czasie zmianom. W 1905 r. szczecińskim liniom tramwajowym nadano oznaczenie numeryczne; linie przebiegające przez plac otrzymały numery i . Około 1912 r. trasę linii nr 7 zmieniono i przestała ona przebiegać przez plac. Linia nr 4 kursowała przez plac aż do nalotu bombowego w nocy z 20/21 kwietnia 1943 r., kiedy to zniszczone zostały ulice starego miasta wraz z siecią trakcyjną. Tym samym zakończyła się historia komunikacji miejskiej na placu Orła Białego, gdyż po II wojnie światowej nie odbudowano linii tramwajowych na Starym Mieście.
Pamiątką po tramwajach kursujących niegdyś przez plac Orła Białego jest ozdobna rozeta do mocowania sieci trakcyjnej, która zachowała się na budynku nr 5.

</doc>
<doc id="1357939" url="https://pl.wikipedia.org/wiki?curid=1357939" title="In Memory">
In Memory

In Memory – jedyne EP wydane przez Nevermore. Zostało nagrane w kwietniu i maju 1996 roku i wydane 28 maja, tego samego roku. EP to, zostało wydane ponownie w 2006 roku z pięcioma bonusowymi utworami, pochodzącymi z dema do następnego albumu studyjnego (The Politics of Ecstasy.

</doc>
<doc id="1357945" url="https://pl.wikipedia.org/wiki?curid=1357945" title="Anward">
Anward



</doc>
<doc id="1357953" url="https://pl.wikipedia.org/wiki?curid=1357953" title="Quantum of Solace">
Quantum of Solace



</doc>
<doc id="1357955" url="https://pl.wikipedia.org/wiki?curid=1357955" title="Republika nadziei">
Republika nadziei

Republika nadziei – polski film historyczny z 1988 roku, opowiadający o powstaniu Republiki Ostrowskiej.
Jest on wersję kinową serialu Telewizji Polskiej "Republika Ostrowska" (1986).
Film kręcono w Ostrowie Wielkopolskim, Kaliszu, Gołuchowie, Pleszewie, Russowie i Sobótce.

</doc>
<doc id="1357960" url="https://pl.wikipedia.org/wiki?curid=1357960" title="USS Colorado (BB-45)">
USS Colorado (BB-45)

USS Colorado (BB-45) – amerykański pancernik, okręt główny typu "Colorado". Był trzecim okrętem US Navy noszącym nazwę 38 stanu. Pancernik został zamówiony 29 sierpnia 1916. Jego stępkę położono 29 maja 1919 w stoczni New York Shipbuilding Corporation w Camden. Został zwodowany 22 marca 1921, matką chrzestną była pani M. Melville. Do służby wszedł 30 sierpnia 1923, pierwszym dowódcą został komandor porucznik R.R. Belknap.
„Colorado” wypłynął z Nowego Jorku w dziewiczą podróż 29 grudnia 1923. W czasie pierwszego rejsu odwiedził Portsmouth, Cherbourg, Villefranche, Neapol i Gibraltar przed powrotem do Nowego Jorku 15 lutego 1924. Po naprawach i ostatecznych testach wypłynął 11 lipca na zachodnie wybrzeże USA i dotarł do San Francisco 15 września 1924.
W latach 1924–1941 „Colorado” operował w składzie Battle Fleet na Pacyfiku, uczestnicząc w ćwiczeniach floty i różnorodnych ceremoniach, wracając od czasu do czasu na Karaiby na wspólne ćwiczenia z Flotą Atlantyku. Od 8 czerwca do 26 września 1925 odwiedził także, wraz z zespołem pancerników i krążowników, Samoa, Australię i Nową Zelandię w ramach podróży dobrej woli mającej zaprezentować flagę amerykańską na tym obszarze Pacyfiku. Pancernik pomagał w akcji ratunkowej po trzęsieniu ziemi w Long Beach 10 i 11 marca 1933 i podczas rejsu szkoleniowego NROTC w dniach 11 czerwca–22 lipca 1937 pomagał w poszukiwaniach zaginionej Amelii Earhart.
Bazując w Pearl Harbor od 27 stycznia 1941 „Colorado” operował na wodach hawajskich w ramach intensywnych ćwiczeń i gier wojennych do 25 czerwca, kiedy popłynął do stoczni Puget Sound Navy Yard na remont, który potrwał do 31 marca 1942. 31 maja 1942 „Colorado” i „Maryland” przepłynęły pod mostem Golden Gate, by dołączyć do linii obrony przed ewentualnym atakiem japońskim na San Francisco.
14 sierpnia 1942, po ćwiczeniach w rejonie zachodniego wybrzeża USA, „Colorado” powrócił do Pearl Harbor, by dokończyć przygotowania do walki. Od 8 listopada 1942 do 17 września 1943 działał w sąsiedztwie wysp Fidżi i Nowych Hebrydów, żeby powstrzymać dalszą ekspansję japońską. Wypłynął z Pearl Harbor 21 października, aby prowadzić bombardowanie przed inwazją i wsparcie artyleryjskie po inwazji na Tarawę. Wrócił do portu 7 grudnia 1943. Po przeglądzie na zachodnim wybrzeżu USA Colorado wrócił do Lahaina Roads na Hawajach 21 stycznia 1944, następnego dnia wypłynął i wziął udział w operacji zajęcia wysp Marshalla. Zapewniał wsparcie artyleryjskie oddziałom lądującym na Kwajalein i Eniwetok do 23 lutego, kiedy udał się do Puget Sound Navy Yard na przegląd.
Chcąc dołączyć do innych jednostek gromadzących się przed operacją zajęcia Marianów, pancernik wypłynął z San Francisco 5 maja 1944, odwiedzając po drodze Pearl Harbor i Kwajalein. Od 14 czerwca ostrzeliwał cele przed operacjami desantowymi i zapewniał wsparcie artyleryjskie lądującym jednostkom i walczącym na brzegu na Saipanie, Guam i Tinian. 24 lipca podczas ostrzeliwania Tinian „Colorado” otrzymał 22 trafienia pociskami wystrzelonymi przez nabrzeżną artylerię, ale do 3 sierpnia kontynuował wspieranie żołnierzy swoimi działami. 20 listopada 1944, po naprawach na zachodnim wybrzeżu USA, „Colorado” dotarł do zatoki Leyte, by wspierać operację lądowania wojsk amerykańskich na Filipinach. Tydzień później pancernik został trafiony przez dwa samoloty kamikaze, zmarło 19 członków załogi, a 72 zostało rannych. Pomimo tego zgodnie z planami pomiędzy 12 i 17 grudnia bombardował Mindoro, po czym udał się do Manus na potrzebny remont.
Okręt liniowy wrócił do Luzon 1 stycznia 1945, uczestniczył w przedinwazyjnym bombardowaniu w zatoce Lingayen. 9 stycznia przypadkowe trafienie pocisku artyleryjskiego w jego nadbudówki zabiło 18 ludzi i raniło 51. 25 marca 1945 po uzupełnieniu zapasów na Ulithi „Colorado” dołączył do gromadzącej się koło Kerama Retto grupy, która miała prowadzić bombardowanie celów w czasie inwazji na Okinawę. Pozostawał w rejonie operacji amfibijnej, zapewniając wsparcie ogniowe do 22 maja, kiedy odpłynął do zatoki Leyte.
6 sierpnia 1945 powrócił do okupowanej Okinawy, by tam wspierać okupację Japonii. 27 sierpnia osłaniał lądowanie jednostek przewożonych drogą lotniczą na lotnisko Atsugi w pobliżu Tokio. Pancernik opuścił zatokę Tokijską 20 września 1945 i dotarł do San Francisco 15 października. 27 października na Dzień Marynarki dopłynął do Seattle. Zanim otrzymał rozkaz zameldowania się w stoczni Bremerton Navy Yard w celu dezaktywacji, został przydzielony do operacji "Magic Carpet", odbył trzy rejsy do Pearl Harbor, przewożąc 6357 weteranów wojny na kontynent. Został wycofany ze służby do rezerwy 7 stycznia 1947 i sprzedany na złom 23 lipca 1959.
Dzwon okrętowy pancernika znajduje się obecnie na wystawie w University Memorial Center na Uniwersytecie Kolorado.
„Colorado” otrzymał 7 odznaczeń battle star za służbę w czasie II wojny światowej.

</doc>
<doc id="1357961" url="https://pl.wikipedia.org/wiki?curid=1357961" title="Wrzask (film)">
Wrzask (film)

Wrzask (ang. "The Shout") – brytyjski horror z 1978 roku w reżyserii Jerzego Skolimowskiego, oparty na opowiadaniu Roberta Gravesa.
Fabuła.
Robert Graves przyjeżdża do zakładu dla chorych psychicznie na mecz krykieta. Jeden z pensjonariuszy Charlie Crossley zaczyna opowiadać mu swoją historię o spotkaniu z małżeństwem Fieldingów. Charlie wprasza się do Roberta na obiad, wkrótce rano próbuje uwieść jego żonę i opowiada o swojej nadprzyrodzonej mocy, jaką jest krzyk, który potrafi zabić. 
Nagrody.
Film startował w konkursie głównym na 31. MFF w Cannes, gdzie zdobył drugą nagrodę Grand Prix Jury.

</doc>
<doc id="1357962" url="https://pl.wikipedia.org/wiki?curid=1357962" title="Elektrociepłownia EC4 w Łodzi">
Elektrociepłownia EC4 w Łodzi



</doc>
<doc id="1357965" url="https://pl.wikipedia.org/wiki?curid=1357965" title="Skradziona kolekcja">
Skradziona kolekcja

Skradziona kolekcja – polska komedia kryminalna z 1979 roku na podstawie powieści Joanny Chmielewskiej "Upiorny legat".
Fabułę filmu osnuto wokół tematyki kolekcjonerstwa i kradzieży prywatnych zbiorów filatelistycznych.
Treść.
Akcja toczy się w Warszawie, w latach 70. XX wieku. Pan Kowalski, starszy wiekiem posiadacz wartej pół miliona dolarów kolekcji znaczków pocztowych, zmuszony jest udać się do szpitala. Obawiając się włamania, swój zbiór oddaje na przechowanie młodej, roztargnionej znajomej blondynce, Joannie. Jej sąsiad, pan Andrzej, montując jej dodatkowy zamek, przypadkowo dewastuje drzwi wejściowe do mieszkania. W związku z tym Joanna wypożycza od znajomego jego kolekcję dzwonków, tworząc z nich w wejściu do mieszkania alarm-potykacz. Zbiór znaczków jednak mimo to znika podczas wieczoru brydżowego, zorganizowanego przez Joannę w jej mieszkaniu. Sprawia to, że wraz ze swą przyjaciółką Janką, roztargnioną chemiczką, decyduje się podjąć śledztwo, by odzyskać skradzioną kolekcję. Zorganizowany ponownie wieczór brydżowy z udziałem tych samych graczy, ma umożliwić w międzyczasie przeszukanie mieszkań brydżystów, z wykorzystaniem zbioru kluczy Janki. Obie bohaterki amatorskiego śledztwa przeżywają następnie liczne przygody, m.in. odkrywając właściwą profesję pana Andrzeja, a także wykorzystując superklej wynaleziony przez Jankę oraz Fiata 126 podrasowanego przez jej męża. 

</doc>
<doc id="1357966" url="https://pl.wikipedia.org/wiki?curid=1357966" title="Córka albo syn">
Córka albo syn

Córka albo syn – polski film obyczajowy z 1979 roku.
Zdjęcia do filmu kręcono w Łodzi.

</doc>
<doc id="1357968" url="https://pl.wikipedia.org/wiki?curid=1357968" title="Witold Szulc">
Witold Szulc

Witold Stanisław Szulc (ur. 20 czerwca 1937 w Katarzynowie) – polski historyk gospodarczy, bałkanista. 
W 1960 ukończył studia historyczne i w 1968 obronił doktorat na Uniwersytecie im. Adama Mickiewicza w Poznaniu (promotorem był prof. Czesław Łuczak), w 1979 uzyskał habilitację na UAM na podstawie rozprawy "Przemiany gospodarcze i społeczne w Jugosławii w okresie międzywojennym (1918-1941)". W latach 1973 – 1989 był sekretarzem Zespołu Dydaktycznego Historii przy Ministerstwie Nauki i Szkolnictwa Wyższego, następnie Zespołu Dydaktyczno – Naukowego Nauk Historycznych przy Ministerstwie Edukacji Narodowej. W latach 1968-1990 członek PZPR.
W latach 1988 – 1991 był dziekanem Wydziału Historycznego Uniwersytetu im Adama Mickiewicza w Poznaniu,
Od 1991 profesor nadzwyczajny na UAM. W latach 1993 – 2007 Kierownikiem Zakładu Bałkanistyki Instytutu Historii UAM. Od 1993 r. przez około 10 lat przewodniczył Komisji Bałkanistyki przy Oddziale PAN w Poznaniu.
Od 1966 r. jest współredaktorem wydawnictwa ciągłego „Studia Historiae Oeconomicae”, od 1993 r. współredaktorem czasopisma „Balcanica Posnaniensia", od kilku lat wchodzi w skład komitetu redakcyjnego „Studiów z Dziejów Rosji i Europy Środkowo – Wschodniej” wydawanych przez Instytut Historii PAN w Warszawie.
W życiu prywatnym jest żonaty (żona Jadwiga), ma dwie córki (Agnieszka i Paulina).

</doc>
<doc id="1357971" url="https://pl.wikipedia.org/wiki?curid=1357971" title="French Open 2008 (gra pojedyncza chłopców)">
French Open 2008 (gra pojedyncza chłopców)



</doc>
<doc id="1357972" url="https://pl.wikipedia.org/wiki?curid=1357972" title="Bóg jeden wie, panie Allison">
Bóg jeden wie, panie Allison

Bóg jeden wie, panie Allison – amerykański dramat wojenny z 1957 roku na podstawie książki Charlesa Shawa.
Fabuła.
II wojna światowa. Na jednej z wysp Pacyfiku dochodzi do spotkania dwóch osób – zakonnicy i kaprala marynarki wojennej. Początkowo trudno dojść im do porozumienia, jednak niechęć zmienia się w fascynację.

</doc>
<doc id="1357973" url="https://pl.wikipedia.org/wiki?curid=1357973" title="French Open 2008 (gra pojedyncza dziewcząt)">
French Open 2008 (gra pojedyncza dziewcząt)



</doc>
<doc id="1357976" url="https://pl.wikipedia.org/wiki?curid=1357976" title="Dziennik trenera">
Dziennik trenera

Dziennik trenera – cykl humorystycznych monologów prezentowanych w magazynie "60 minut na godzinę", których autorem i wykonawcą był Krzysztof Jaroszyński. Przedstawiane są tu wydarzenia mające miejsce w fikcyjnym klubie piłki nożnej.
Trener drużyny opisuje: niekonwencjonalne metody treningu, problemy nękające klub (korupcja, donos), transfery międzyklubowe, zakulisowe gry działaczy sportowych itd. Patologie sportowe przedstawiane są tu jako oczywistość, ale z humorem, spokojnie i rzeczowo, a każdy kilkuminutowy monolog zawsze kończy się wybrnięciem z trudnej sytuacji.
Zawodnicy: Maca Stefan, Kopacz Zenon, junior Pietras.
Czołówka cyklu: „Na cześć drużyny przeciwnej: hurra!, hurra!, hurra! DZIENNIK TRENERA” (dźwięk gwizdka sędziowskiego)

</doc>
<doc id="1357981" url="https://pl.wikipedia.org/wiki?curid=1357981" title="Sto koni do stu brzegów">
Sto koni do stu brzegów

Sto koni do stu brzegów – polski film wojenny w reżyserii Zbigniewa Kuźmińskiego z 1978 roku zrealizowany na podstawie powieści Kazimierza Koźniewskiego.
Obsada aktorska.
Źródło: Filmpolski.pl.

</doc>
<doc id="1357982" url="https://pl.wikipedia.org/wiki?curid=1357982" title="NOAEL">
NOAEL

NOAEL (od ang. "no-observed-adverse-effect level", poziom niewywołujący dających się zaobserwować szkodliwych skutków), NOEL (od ang. "no-observable-effect level", poziom niewywołujący obserwowalnych skutków) – skrótowiec oznaczający poziom narażenia organizmu na dany czynnik, zaobserwowany lub określony doświadczalnie, przy którym nie dochodzi do wzrostu częstości lub ciężkości negatywnych skutków w populacji narażonej na jego działanie, w porównaniu z odpowiednią próbą kontrolną, albo skutki te są biologicznie lub statystycznie nieistotne.

</doc>
<doc id="1357985" url="https://pl.wikipedia.org/wiki?curid=1357985" title="Beskidy Brzeżne">
Beskidy Brzeżne

Beskidy Brzeżne (522.14) – pasmo górskie na zachodniej Ukrainie, w Karpatach Wschodnich, na skraju obniżenia Wschodniego Podkarpacia, między dolinami górnego Dniestru (w okolicach Sambora) i Bystrzycy Nadwórniańskiej.
Beskidy Brzeżne to pokryte lasami iglastymi równoległe pasma, rozdzielone obniżeniami, rozcięte poprzecznie dolinami rzek Stryj, Świca, Łomnica i Bystrzyca Sołotwińska.
Wysokość pasma dochodzi do 1000 m n.p.m. Najwyższym szczytem jest Turawa (940 m n.p.m.).
W Beskidzie Brzeżnym znajduje się uzdrowisko balneologiczne Schodnica.

</doc>
<doc id="1357986" url="https://pl.wikipedia.org/wiki?curid=1357986" title="Palowe">
Palowe

Palowe ("funtcoll") - cło od towarów i statków cumujących w portach, pobierane przez władze miast pruskich (Elbląg, Gdańsk). Ściągano je na potrzeby Hanzy od połowy XIV wieku, w XV wieku częściowo na rzecz państwa krzyżackiego, a po wojnie trzydziestoletniej - skarbów miejskich. Od końca XVI wieku część palowego zasilała skarb Rzeczypospolitej.

</doc>
<doc id="1357987" url="https://pl.wikipedia.org/wiki?curid=1357987" title="Zviyya">
Zviyya



</doc>
<doc id="1357988" url="https://pl.wikipedia.org/wiki?curid=1357988" title="Andy Devine">
Andy Devine

Andrew Vabre Devine (ur. 7 października 1905 w Flagstaff, zm. 18 lutego 1977 w Orange) − amerykański aktor filmowy. Krótkofalowiec, posiadał znak WB6RER.
Zagrał drugoplanową rolę w westernie Johna Forda Dyliżans (1939), oraz występował w serialu "Prawo Burke’a" (1964).

</doc>
<doc id="1357992" url="https://pl.wikipedia.org/wiki?curid=1357992" title="Wybory prezydenckie w Dominikanie w 2008 roku">
Wybory prezydenckie w Dominikanie w 2008 roku

Wybory prezydenckie w Dominikanie w 2008 roku odbyły się 16 maja. Głównymi kandydatami byli urzędujący prezydent Leonel Fernández z liberalnej Partii Wyzwolenia Dominikany (PLD) oraz Miguel Vargas Maldonado z socjaldemokratycznej Dominikańskiej Partii Rewolucyjnej (RPD). Do głosowania uprawnionych było ok. 5,7 mln mieszkańców spośród ogółu 9 mln obywateli. Według sondaży exit polls Fernández mógł liczyć na ok. 56% głosów. Według ostatecznych wyników wyborów, prezydent Fernandez zdobył 53,83% głosów poparcia, a Vargas Maldonado – 40,24% głosów%.

</doc>
<doc id="1357993" url="https://pl.wikipedia.org/wiki?curid=1357993" title="Wybory prezydenckie na Dominikanie w 2008 roku">
Wybory prezydenckie na Dominikanie w 2008 roku



</doc>
<doc id="1357994" url="https://pl.wikipedia.org/wiki?curid=1357994" title="Wesela nie będzie">
Wesela nie będzie

Wesela nie będzie – polski film psychologiczny z 1978 roku na podstawie opowiadania Ryszarda Binkowskiego "Latoś wesel nie będzie".

</doc>
<doc id="1357995" url="https://pl.wikipedia.org/wiki?curid=1357995" title="Centrum (polityka)">
Centrum (polityka)



</doc>
<doc id="1357997" url="https://pl.wikipedia.org/wiki?curid=1357997" title="East Kilbride">
East Kilbride

East Kilbride (gael. "Cille Bhrìghde an Ear") − miasto w środkowej Szkocji, w jednostce administracyjnej South Lanarkshire, położone na południe od Glasgow, na zachodnim brzegu rzeki Rotten Calder. W 2011 r. miasto to zamieszkiwało 74 395 osób.
W mieście rozwinął się przemysł elektroniczny, lotniczy, maszynowy oraz spożywczy.

</doc>
<doc id="1358000" url="https://pl.wikipedia.org/wiki?curid=1358000" title="Leon Karasiński (budowniczy)">
Leon Karasiński (budowniczy)

Leon Karasiński (budowniczy) (ur. 1821, zm. 1876) – budowniczy polski.
Pracował na terenie Warszawy.

</doc>
<doc id="1358002" url="https://pl.wikipedia.org/wiki?curid=1358002" title="Kotlina Syczuańska">
Kotlina Syczuańska

Kotlina Syczuańska, także: Kotlina Czerwona () – kotlina w środkowych Chinach, w środkowej części dorzecza Jangcy. Od zachodu ograniczona jest pasmami Hengduan Shan, na północy sąsiaduje z górami Qin Ling i Daba Shan, od południa graniczy z Wyżyną Junnan-Kuejczou, na wschodzie zaś otwiera się ku Trzem Przełomom Jangcy. Kotlina wznosi się średnio na wysokość 300–600 m n.p.m. (1000 m n.p.m. u podnóży gór) i zajmuje powierzchnię ok. 260 tys. km².
Kotlina jest starym zapadliskiem tektonicznym utworzonym na skraju prekambryjskiej platformy chińskiej. Wypełniają ją utwory górnego paleozoiku (głównie grube serie czerwonych piaskowców nadających kotlinie swoisty koloryt – stąd nazwa Kotlina Czerwona), węglanowe skały mezozoiku oraz kenozoiczne aluwia i osady jeziorne. W czasie orogenezy alpejskiej obszar kotliny i obszary otaczające zostały nieco wydźwignięte i porozcinane przez Jangcy i jej dopływy. Zbocza kotliny podnoszą się szeregiem mocno porozcinanych erozyjnie stopni i przechodzą w pasma górskie.
W kotlinie panuje klimat podzwrotnikowy monsunowy z roczną sumą opadów wynoszącą ok. 1000–1200 mm. Średnie temperatury stycznia wynoszą od 5 do 10 °C, natomiast średnie temperatury lipca – od 26 do 29 °C. Opady śniegu występują tylko sporadycznie na północy, nie powodując utworzenia stałej pokrywy. Dzięki ciepłemu klimatowi okres wegetacyjny trwa cały rok, a zbiorów ryżu można w większej części regionu dokonywać dwa razy do roku.
Kotlina jest jednym z ważniejszych rolniczych obszarów Chin. Na urodzajnych żółtoziemach i czerwonoziemach uprawiane są: ryż, pszenica, kukurydza, sorgo, trzcina cukrowa, bawełna, soja, rzepak i orzechy ziemne. W hodowli dominuje trzoda chlewna, w mniejszych ilościach hodowane są także bawoły i bydło domowe. Ponadto duże znaczenie ma również hodowla jedwabnika oraz zbiór nasion drzewa tungowego i ziół lekarskich. W regionie wydobywa się węgiel, ropę naftową, gaz ziemny, sól, mangan, siarkę oraz rudy żelaza. 
Kotlina Syczuańska to także teren bardzo starego osadnictwa. Średnia gęstość zaludnienia wynosi ok. 250 osób na km², a w niektórych powiatach przekracza 600 osób na km². Głównymi miastami w kotlinie są Chengdu i Chongqing.

</doc>
<doc id="1358003" url="https://pl.wikipedia.org/wiki?curid=1358003" title="Oczy uroczne">
Oczy uroczne

Oczy uroczne – polski barwny film grozy z 1977 r., utrzymany w stylu zekranizowanej ballady ludowej. Scenariusz oparto na dawnym podaniu chłopskim.
Treść.
W ponurym zamku opodal wsi żyje samotnie Pan (Leszek Herdegen), którego lęka się ludność, bo jego spojrzenie o tajemniczej sile sprowadza śmierć. Pewnej nocy stary szlachcic (Józef Dusza) z córką, zgubiwszy drogę, ulegają wypadkowi pobliżu zamku. Przywiezieni tam przez starego sługę Pana (Edward Rączkowski), pozostają: ojciec umiera, ocalona córka (Mariola Chmielewska) powraca do zdrowia. Wkrótce młoda szlachcianka zostaje żoną Pana zamku i spodziewa się potomka. Kiedy żona ma rodzić, Pan – w obawie, aby jego „urok” nie przyniósł nieszczęścia jej i dziecku – wyłupuje sobie oczy.

</doc>
<doc id="1358004" url="https://pl.wikipedia.org/wiki?curid=1358004" title="Antoni Jan Tyszkiewicz">
Antoni Jan Tyszkiewicz

Antoni Jan Tyszkiewicz herbu Leliwa (ur. w 1609 roku – zm. 23 czerwca 1649 roku) – marszałek nadworny litewski w 1645 roku, podskarbi nadworny litewski w 1640 roku, cześnik wielki litewski w 1640 roku, marszałek Trybunału Głównego Wielkiego Księstwa Litewskiego w 1638 roku, starosta wiłkomierski w latach 1641-1649, dworzanin Jego Królewskiej Mości, komisarz do rokowań z Rosją w 1632 roku.
Syn Eustachego Jana Ostafieja Tyszkiewicza-Łohojskiego, podskarbiego nadwornego litewskiego i Zofii Wiśniowieckiej. 
Poseł na sejm koronacyjny 1633 roku, sejm 1638 roku, sejm 1641 roku, sejm 1642 roku, sejm 1643 roku.
Był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa". W czasie elekcji 1648 roku został sędzią generalnego sądu kapturowego. Poseł na sejm ekstraordynaryjny 1642 roku. 

</doc>
<doc id="1358006" url="https://pl.wikipedia.org/wiki?curid=1358006" title="Cedric Hardwicke">
Cedric Hardwicke

Sir Cedric Webster Hardwicke (ur. 19 lutego 1893 w Lye, zm. 6 sierpnia 1964 w Nowym Jorku) − brytyjski aktor. Ojciec aktora Edwarda Hardwicke'a.

</doc>
<doc id="1358007" url="https://pl.wikipedia.org/wiki?curid=1358007" title="East Saint Louis">
East Saint Louis

East Saint Louis - miasto w Stanach Zjednoczonych, w stanie Illinois, nad rzeką Missisipi. W 2000 r. miasto to na powierzchni 37,3 km² zamieszkiwało 31 542 osób.
W mieście rozwinął się przemysł hutniczy, szklarski, chemiczny oraz spożywczy.

</doc>
<doc id="1358008" url="https://pl.wikipedia.org/wiki?curid=1358008" title="Samodzielna funkcja techniczna w budownictwie">
Samodzielna funkcja techniczna w budownictwie

Samodzielna funkcja techniczna w budownictwie – jednoosobowa działalność związana z koniecznością fachowej oceny zjawisk technicznych lub samodzielnego rozwiązania zagadnień architektonicznych i technicznych oraz techniczno-organizacyjnych zdefiniowana w przepisach polskiego prawa. Szczególnie jest to działalność obejmująca następujące zagadnienia:
Prowadzenie samodzielnie działalności obejmującej zagadnienia określone w powyższych przepisach prawa (punktach artykułu 12 ust.1 Ustawy Prawo budowlane) jest możliwe tylko po spełnieniu określonych warunków w tej ustawie podanych. Zarówno wymienione szczególne funkcje, jak i precyzujące je warunki dotyczą ich sprawowania wyłącznie na terenie Rzeczypospolitej Polskiej.
Warunki działalności.
Samodzielne funkcje techniczne w budownictwie wymienione powyżej mogą pełnić wyłącznie osoby, które spełniają następujące warunki:
Według ustawy o samorządach zawodowych architektów i inżynierów budownictwa prawo wykonywania samodzielnych funkcji technicznych w budownictwie przysługuje wyłącznie osobom wpisanym na listę członków właściwej izby samorządu zawodowego. Ta ustawa nie definiuje innych szczególnych funkcji niż wymienione w ustawie prawo budowlane.
Zakres działalności.
Samodzielnie działalność techniczną w budownictwie prowadzi się w zakresie prac projektowych lub robót budowlanych objętych potwierdzonym wykształceniem i praktyką (zakres posiadanej specjalności określony w uprawnieniach budowlanych). Pełnienie samodzielnej funkcji technicznej w budownictwie bez posiadania prawa do pełnienia tej funkcji zagrożone jest sankcją grzywny, ograniczenia wolności albo pozbawienia wolności do roku (art. 91 p.b.).
Organami samorządu zawodowego wydającymi uprawnienia budowlane są organy określone w ustawie z dnia 15 grudnia 2000 r. o samorządach zawodowych architektów oraz inżynierów budownictwa ().

</doc>
<doc id="1358009" url="https://pl.wikipedia.org/wiki?curid=1358009" title="Pod Twoją obronę (film)">
Pod Twoją obronę (film)

Pod Twoją obronę – polski melodramat z 1933 roku, w reżyserii Józefa Lejtesa.
O filmie.
Jeden z najbardziej kasowych polskich filmów okresu międzywojennego. Bohaterami są Jan Polaski, oficer sił lotniczych, oraz jego ukochana Maryla. Polaski jest nie tylko pilotem, ale i konstruktorem pracującym nad wynalazkiem z dziedziny aeronautyki, którym interesują się obce wywiady. Podczas mityngu lotniczego jego samolot ulega wypadkowi, a on sam cudem uchodzi z życiem. Jest jednak załamany, gdyż wyniku wypadku traci władzę w nogach. Maryla radzi mu, by nie tracił nadziei, i zabiera go na pielgrzymkę na Jasną Górę, w czasie której zostaje uzdrowiony.

</doc>
<doc id="1358010" url="https://pl.wikipedia.org/wiki?curid=1358010" title="Pod twoją obronę">
Pod twoją obronę



</doc>
<doc id="1358011" url="https://pl.wikipedia.org/wiki?curid=1358011" title="Przechowalnia (powieść)">
Przechowalnia (powieść)

Przechowalnia – powieść Kazimierza Orłosia.
W powieści tej, napisanej językiem gazet i propagandy, autor wyraził sprzeciw wobec nonsensom w polityce i w życiu publicznym. Szydził z absurdów „realnego socjalizmu”.
Wydania:

</doc>
<doc id="1358012" url="https://pl.wikipedia.org/wiki?curid=1358012" title="Mocne Kino">
Mocne Kino

Mocne Kino - jeden z miesięczników z filmami sprzedawanych przez "Carisma Entertainment Group". Miesięcznik istnieje od 2007 roku. Do tej gazety "Carisma" planowała dodawać klasykę filmów akcji, thrillerów i filmów z dreszczykiem. Obecnie dodaje stare filmy z innych "Kin".

</doc>
<doc id="1358014" url="https://pl.wikipedia.org/wiki?curid=1358014" title="Patani">
Patani

Patani () – miasto w południowej Tajlandii, położone na wschodnim wybrzeżu Półwyspu Malajskiego, nad Zatoką Tajlandzką, na północ od miasta Yala.
W XVI w., jako pierwszy port morski w Syjamie, zostało otwarte dla handlu zagranicznego. Ośrodek handlowy regionu, uprawy palmy kokosowej, kauczukowca, tytoniu. Port wywozu cyny i kauczuku oraz port rybacki.
43 631 mieszkańców (stan na 2005 r.)

</doc>
<doc id="1358016" url="https://pl.wikipedia.org/wiki?curid=1358016" title="Stanisław Kalinowski (1873–1946)">
Stanisław Kalinowski (1873–1946)

Stanisław Kalinowski (ur. 3 kwietnia 1873 w Łebedynie, zm. 27 marca 1946 w Świdrze) – polski fizyk, profesor Politechniki Warszawskiej i Wolnej Wszechnicy Polskiej, senator I kadencji i poseł na Sejm II kadencji w II RP.
Życiorys.
Benedykt Stanisław Kalinowski (używał tylko drugiego imienia – Stanisław) urodził się 3 kwietnia 1873 w Łebedynie, pow. czehryńskim, gub. kijowskiej, w rodzinie lekarza Franciszka (zm. 1884) i Aleksandry z Głowackich (zm. 1883). W 1890 ukończył ze złotym medalem I Kijowskie Gimnazjum. Od 1886 brał udział w tajnych polskich kółkach samokształceniowych. W 1895 został przewodniczącym koła „Oświata Ludowa”. Od 1890 studiował na Wydziale Matematyczno-Fizycznym Imperatorskiego Uniwersytetu Kijowskiego św. Włodzimierza, uzyskując w 1896 dyplom z fizyki. Potem został asystentem prof. G. de Metza w Katedrze Fizyki tego uniwersytetu. Pracował także w uniwersyteckim obserwatorium meteorologicznym. Z Kijowa przeprowadził się do Tambowa w 1897 z powodu zainteresowania policji, m.in. ze względu na kontakty z polską i rosyjską socjaldemokracją. Po roku ponownie osiadł w Kijowie, zostając starszym asystentem przy katedrze fizyki nowo powstałej Politechniki Kijowskiej. Pod koniec 1899 przybył do Warszawy. W latach 1900–1902 i 1905–1914 wykładał mechanikę, fizykę i kosmografię w prywatnych szkołach średnich oraz w Szkole Mechaniczno-Technicznej H. Wawelberga i S. Rotwanda. Zorganizował także Gabinet Fizyczny Muzeum Przemysłu i Rolnictwa, którego został kierownikiem. Od 1902 do 1904 przebywał w różnych miejscach w Europie. W 1904 napisał pracę "O działaniu następczym przy podwójnym załamaniu światła w cieczach elektrycznie odkształconych i przy magnetycznym skręceniu płaszczyzny polaryzacji w cieczach", która nagrodzona została przez Wydział Filozoficzny Uniwersytetu Ludwika i Maksymiliana w Monachium. W tym samym roku powrócił do Warszawy, gdzie wykładał fizykę w prywatnych szkołach średnich, a także kierował Oddziałem Odczytów Muzeum Przemysłu i Rolnictwa. W 1905 był inicjatorem i organizatorem Polskiego Związku Nauczycielskiego, którego prezesem był w latach 1907–1910 (po jego zalegalizowaniu). W 1906 zorganizował Wolny Wydział Matematyczno-Przyrodniczy przy Muzeum Przemysłu i Rolnictwa, który stał się zaczątkiem Towarzystwa Kursów Naukowych. Był wykładowcą fizyki na Wydziale Przyrodniczym(1906-1918), Wydziale Technicznych (1909-1910), Wydziale Rolnym (1907-1911) TKN. W latach 1906-1911 był także członkiem TKN. Był też założycielem i redaktorem czasopisma Nowe Tory.
W latach 1915–1918 przebywał w wyniku wojny wraz z rodziną w Kijowie, po czym wrócił do Warszawy, wznawiając pracę naukową. Od 1918 do 1919 był prezesem Stowarzyszenia Nauczycielstwa Polskiego. W styczniu 1920 uruchomił Obserwatorium Magnetyczne w Świdrze. Od 1919 do 1939 wykładał fizykę i geofizykę w Wolnej Wszechnicy Polskiej, której od 1919 do 1924 był rektorem. W latach 1919–1925 był ławnikiem oraz zasiadał w radzie miejskiej Warszawy. Ponadto w 1919 współzakładał Polskie Towarzystwo Fizyczne, którego został przewodniczącym. W 1921 został profesorem nadzwyczajnym fizyki na Wydziale Chemii Politechniki Warszawskiej. W tym samym roku wstąpił do Polskiego Stronnictwa Ludowego „Wyzwolenie”, z którego ramienia został wybrany w 1922 senatorem z okręgów nowogródzkiego i wileńskiego. W Senacie zasiadał w komisji oświaty i kultury. Wszedł w skład zarządu klubu parlamentarnego PSL „Wyzwolenie”, a także partii oraz został przewodniczącym komisji programowej ugrupowania. Następnie od 1928 do 1930 zasiadał w Sejmie II kadencji. Jako poseł opowiadał się m.in. za powszechnym i bezpłatnym nauczaniem. W 1930 został wybrany na członka Międzynarodowej Komisji Stacyj Zmian Wiekowych Magnetyzmu Ziemskiego, a w latach 1932–1939 był działaczem (do 1936 przewodniczącym) Towarzystwa Oświaty Demokratycznej „Nowe Tory”. W 1939 przeniósł się do Świdra po spaleniu mieszkania w Warszawie, a w 1945 powrócił na Wydział Chemiczny politechniki. Zmarł 27 marca 1946 w Świdrze. Pochowany został, razem z żoną, na Cmentarzu Parafialnym w Otwocku (sektor VI-6-284).
Od 1899 był żonaty z Marią Anielą z Oleckich (1875–1945). Miał trzy córki: Zofię (1904–1983) i Ewę po mężu Widomską (1906–1976), które współpracowały z nim w Obserwatorium i Instytucie Fizyki oraz Irenę.
Upamiętnienie.
Obserwatorium Geofizyczne w Świdrze nosi imię Stanisława Kalinowskiego.

</doc>
<doc id="1358021" url="https://pl.wikipedia.org/wiki?curid=1358021" title="Desperacja (film 1988)">
Desperacja (film 1988)

Desperacja – polski film historyczny z 1988 roku.
Film kręcony w Warszawie (Nowe Miasto, Cytadela).
W filmie wykorzystano obrazy z Muzeum X Pawilonu Cytadeli Warszawskiej.

</doc>
<doc id="1358022" url="https://pl.wikipedia.org/wiki?curid=1358022" title="Desperacja">
Desperacja



</doc>
<doc id="1358023" url="https://pl.wikipedia.org/wiki?curid=1358023" title="Evelyn Keyes">
Evelyn Keyes

Evelyn Louise Keyes (ur. 20 listopada 1916 w Port Arthur, zm. 4 lipca 2008 w Montecito) − amerykańska aktorka filmowa, występowała w roli Suellen O’Hary siostry Scarlett w filmie "Przeminęło z wiatrem".

</doc>
<doc id="1358024" url="https://pl.wikipedia.org/wiki?curid=1358024" title="Galerelka smukła">
Galerelka smukła

 
Galerelka smukła, mangusta strojna ("Herpestes sanguineus") – gatunek drapieżnego ssaka z podrodziny Herpestinae w obrębie rodziny mangustowatych (Herpestinae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1836 roku niemiecki przyrodnik Eduard Rüppell nadając mu nazwę "Herpestes sanguineus". Holotyp pochodził z Kordofanu, Sudanie.
Czasami umieszczany w rodzaju "Galerella". Opisano ponad 40 podgatunków, głównie w oparciu o niewiarygodne cechy (głównie kolor i długość futra). Spośród opisanych podgatunków, jedynie "H. ochraceus" jest obecnie uważany za odrębny gatunek. Autorzy "Illustrated Checklist of the Mammals of the World" uznają ten gatunek za monotypowy, ale może się to zmienić wraz z przyszłymi badaniami, w tym analizami genetycznymi.
Zasięg występowania.
Galerelka smukła występuje szeroko rozpowszechniona w pasie subsaharyjskim od Senegalu na wschód do wybrzeża Morza Czerwonego w Sudanie i na południe do Południowej Afryki; występuje także na wyspie Zanzibar w archipelagu Zanzibar.
Morfologia.
Długość ciała (bez ogona) samic 27–33 cm, samców 32–34 cm, długość ogona samic 21,2–29 cm, samców 19,4–31 cm, długość ucha samic 1,5–2,5 cm, samców 1,4–2,8 cm, długość tylnej stopy samic 4,4–6 cm, samców 4,5–7 cm; masa ciała samic 277–565 g, samców 363–789 g. Długość czaszki samic 59–68 mm, samców 60–70 mm. Wzór zębowy: I formula_1 C formula_2 P formula_3 M formula_4 = 38.
Ekologia.
Zamieszkuje od półpustyń do gęstych suchych lasów, do wysokości 600 m n.p.m., sawanny i obszary skaliste.
Prowadzi osiadły tryb życia, jednak nie posiada własnego terytorium. Mangusty strojne doskonale się wspinają. Niewiele wiadomo na temat zachowań godowych. Po ciąży trwającej ok. 60 dni rodzą się 2-4 ślepe młode, które po 3 tygodniach otwierają oczy. Ssą mleko matki przez ok. 8 tygodni. Dojrzewają po ukończeniu 1. roku życia. Żywią się głównie małymi gryzoniami, owadami, gadami, okazjonalnie jajami ptaków i pisklętami. Do wrogów naturalnych mangusty strojnej należą ptaki drapieżne, małe koty i szakale.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niższego ryzyka) pod nazwą "Herpestes sanguineus". Nie ma poważniejszych zagrożeń dla populacji galerelki smukłej.

</doc>
<doc id="1358027" url="https://pl.wikipedia.org/wiki?curid=1358027" title="JADE">
JADE

JADE – "European Confederation of Junior Enterprises", organizacja zrzeszająca konfederacje narodowe Junior Enterprise (JE) z krajów członkowskich oraz członków konsultatywnych.
Powstała w 1992 roku jako międzynarodowa niepolityczna organizacja non-profit. Zrzesza ponad 20 000 członków działających w 250 organizacjach JE w 13 państwach europejskich. JADE promuje przedsiębiorczość wśród studentów. Ma za zadanie pomóc w tworzeniu nowych JE oraz wspomaga wymianę wiedzy, doświadczeń i informacji pomiędzy poszczególnymi Juniorami organizując międzynarodowe kongresy JADE Meetings. Siedziba JADE mieści się w Brukseli.
JADE w 2004 roku wraz z bliźniaczą organizacją z Brazylii, BrazilJunior zorganizowała pierwszą światową konferencję Junior Entrepreneurship.
W skład JADE Poland wchodzą: ConQuest Consulting z Warszawy, YPI Consulting z Krakowa oraz PBDA Consulting z Poznania

</doc>
<doc id="1358028" url="https://pl.wikipedia.org/wiki?curid=1358028" title="Aleksandra (księżniczka Luksemburga)">
Aleksandra (księżniczka Luksemburga)

Księżniczka Aleksandra z Luksemburga ("Alexandra Joséphine Teresa Charlotte Marie Wilhelmine de Nassau", ur. 16 lutego 1991 w Luksemburgu), luksemburska księżniczka z dynastii Burbon-Parmeńskiej, córka Henryka, wielkiego księcia Luksemburga i jego małżonki, Marii Teresy, wielkiej księżnej Luksemburga; zajmuje szóste miejsce w linii sukcesji luksemburskiego tronu.
Aleksandra urodziła się w Luksemburgu jako czwarte dziecko i pierwsza córka Henryka, wielkiego księcia Luksemburga i Marii Teresy, wielkiej księżnej Luksemburga.
Po urodzeniu otrzymała tytuł księżniczki Luksemburga. Od maja 2020 zajmuje szóste miejsce w linii sukcesji luksemburskiego tronu.
W 2017 ukończyła studia na kierunku międzyreligijnym ze specjalnością z rozwiązywania konfliktów w Irlandzkiej Szkole Ekumenicznej Trinity College w Dublinie.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Mieszka w Paryżu.
Powiązania rodzinne.
Księżniczka Aleksandra urodziła się 16 lutego 1991 w Luksemburgu.
Jej rodzicami są Henryk, wielki książę Luksemburga, potomek królewskiej dynastii Burbonów i Maria Teresa, wielka księżna Luksemburga, politolog kubańskiego pochodzenia.
Jej dziadkami są ze strony ojca Jan, wielki książę Luksemburga, który władał państwem w latach 1964-2000 i jego żona, Józefina Charlotte, wielka księżna Luksemburga, urodzona jako księżniczka Belgii; starsza siostra belgijskich królów: Baldwina I i Alberta II; natomiast ze strony matki to José Antonio Mestre y Álvarez (ur. 1926, zm. 1993) i jego żona, María Teresa Batista y Falla (ur. 1928, zm. 1988).
Ma starszych braci, księcia Wilhelma, księcia Feliksa i księcia Ludwika oraz młodszego brata, księcia Sebastiana.
Księżniczka została ochrzczona w wierze katolickiej. Jej rodzicami chrzestnymi są Michał, 14. książę Ligne (cioteczny brat ojca) i księżna Maria Anna Golicyna.
Edukacja.
Ukończyła szkołę podstawową w Angelsberg, a następnie Liceum Vauban w Luksemburgu. Ukończyła je w 2009, uzyskując tytuły z literatury i historii sztuki. Studiowała psychologię i nauki społeczne na Franciscan College of Steubenville w Ohio w Stanach Zjednoczonych; później studiowała filozofię, etykę i antropologię w Paryżu. W 2017 ukończyła studia na kierunku międzyreligijnym ze specjalnością z rozwiązywania konfliktów w Irlandzkiej Szkole Ekumenicznej Trinity College w Dublinie.
Włada biegle językiem luksemburskim, francuskim i angielskim, rozumie niemiecki i uczy się hiszpańskiego.
Członkini rodziny książęcej.
W dniu narodzin nie przysługiwało jej miejsce w linii sukcesji tronu Luksemburga, ponieważ prawo objęcia władzy w państwie mieli wyłącznie mężczyźni. Otrzymała tytuł Jej Książęca Wysokość Księżniczka Aleksandra z Luksemburga. W 2011 roku jej ojciec, wielki książę Henryk, zmienił zasady dziedziczenia, wprowadzając zasadę absolutnej primogenitury. Aleksandra została wpisana do listy sukcesji na miejsce za swoimi starszymi braćmi, Wilhelmem i Feliksem, ale wyprzedziła w niej swojego młodszego brata, księcia Sebastiana.
W październiku 2000 wystąpiła w oficjalnych obchodach objęcia tronu przez jej ojca, księcia Henryka.
W marcu 2003 razem z rodziną uczestniczyła w dyplomatycznej wizycie w Rzymie, a 27 marca wzięła udział w audiencji u papieża Jana Pawła II.
8 maja 2006 została przyjęta w Watykanie przez papieża Benedykta XVI.
21 marca 2016 brała udział w prywatnej audiencji w Watykanie u papieża Franciszka.
W maju 2017 gościła w Luksemburgu Katarzynę, księżną Cambridge.
W grudniu 2017 towarzyszyła ojcu w oficjalnej trzydniowej wizycie do Japonii. Księżniczka udała się tam zamiast matki, która cierpiała z powodu lęku przed lataniem samolotem. Aleksandra spotkała się z cesarzem Akihito i cesarzową Michiko, a także premierem państwa, Shinzō Abe.
W marcu 2018 wraz z rodziną książęcą brała udział w dyplomatycznej wizycie we Francji.
Życie prywatne.
7 listopada 2022 rodzina wielkoksiążęca ogłosiła zaręczyny księżniczki Aleksandry z Nicolasem Bagory (ur. 11 listopada 1988). Ślub pary zaplanowany jest na wiosnę 2023. Nicolas Bagory wychował się w Brytanii i jest absolwentem Uniwersytetu Paryskiego na kierunku literatura klasyczna.
Odznaczenia.
23 czerwca 2009 otrzymała Order Złotego Lwa Domu Nassau.

</doc>
<doc id="1358033" url="https://pl.wikipedia.org/wiki?curid=1358033" title="Trójkąt bermudzki">
Trójkąt bermudzki

Trójkąt bermudzki – polski film sensacyjny z 1987 roku zrealizowany na podstawie powieści Jonathana Trencha "Wieczór przy Oak Lane".
Zdjęcia plenerowe zrealizowano m.in. w Krakowie, Łodzi, Gdańsku (gdański Dworzec Główny), w Tatrach oraz nad Zalewem Sulejowskim.
Treść.
Historia trzech przyjaciół, byłych alpinistów, których łączy pamięć himalajskiej wyprawy na Annapurnę przed 16 laty. Krakowski lekarz Henryk w przeddzień ślubu swej córki otrzymuje od jednego z miejscowych narkomanów propozycję odkupienia kasety z pornograficznym filmem z jej udziałem. Szantażowany, odkupuje film sądząc, że pozbył się kłopotu. Jednak tuż przed weselem przypadkowo dochodzi do pokazu filmu. W Gdańsku Jarek, namiętny hazardzista i zadłużony właściciel warsztatu samochodowego, dziedziczy w testamencie wielomilionowy spadek, lecz dla otrzymania go musi pogodzić się ze swoim bratem Romanem, który stanowczo odmawia dojścia do zgody. Z kolei Ludwik, łódzki adwokat, zostaje wrobiony przez żonę i jej kochanka w potrącenie przechodnia, za co niewinnie otrzymuje wyrok roku więzienia. Przed zakończeniem odbywania kary wpada na pomysł wspólnej zbrodni doskonałej, włączającej pozostałych przyjaciół. Jej powodzenie może jednak wieńczyć zaskakujący finał.
Dla potrzeb filmu władze TPN podjęły kontrowersyjną decyzję o wysadzeniu w powietrze schroniska na Polanie Pisanej. Mimo wielu protestów schronisko zostało zniszczone 5 sierpnia 1987 roku.

</doc>
<doc id="1358034" url="https://pl.wikipedia.org/wiki?curid=1358034" title="Gia Scala">
Gia Scala

Gia Scala, właśc. Josephine Giovanna Scoglio (ur. 3 marca 1934 w Liverpoolu, zm. 30 kwietnia 1972 w Hollywood) – amerykańska aktorka filmowa i telewizyjna.
Gia Scala urodziła się jako Giovanna Scoglio w Liverpoolu. Jako trzymiesięczne niemowlę przeniosła się na Sycylię ze swym arystokratycznym sycylijskim ojcem Pietro Scoglio i irlandzką matką Eileen z d. O'Sullivan. W wieku 14 lat wyemigrowała do Nowego Jorku. Po skończeniu nauki pracowała w biurze podróży. Uczyła się w Actors Studio. Agent Universalu dostrzegł ją, gdy brała udział w teleturnieju i zawarł z nią kontrakt (1954).
Po kilku małych rolach Gia zwróciła na siebie uwagę filmowców. Jej najbardziej znana rola filmowa to Anna, grecka uczestniczka ruchu oporu, w wojennym filmie "Działa Navarony" (1961).
Po sukcesie filmu aktorka popadła w alkoholizm. Straciła kontrakt z Universal Studios i zaczęła szukać pracy w Europie. Jej małżeństwo z aktorem Donem Burnettem rozpadło się. W desperacji rzuciła się z mostu Waterloo. Utonęłaby w Tamizie, gdyby nie uratował jej przejeżdżający taksówkarz. Jej uzależnienie alkoholowe doprowadziło do licznych aresztowań, a ataki depresji były tak poważne, że została zmuszona poddać się obserwacji psychiatrycznej. 30 kwietnia 1972 roku Gia została znaleziona martwa w swojej sypialni w Hollywood po przedawkowaniu alkoholu i pigułek nasennych. Jej śmierć została uznana za samobójstwo.

</doc>
<doc id="1358035" url="https://pl.wikipedia.org/wiki?curid=1358035" title="Program 12 Kroków">
Program 12 Kroków



</doc>
<doc id="1358039" url="https://pl.wikipedia.org/wiki?curid=1358039" title="Operacja Czarodziejski Dywan">
Operacja Czarodziejski Dywan



</doc>
<doc id="1358041" url="https://pl.wikipedia.org/wiki?curid=1358041" title="Beatrice Lillie">
Beatrice Lillie

Beatrice Lillie (właśc. Constance Sylvia Gladys Munston; ur. 29 maja 1894 w Cobourg, zm. 20 stycznia 1989 w Henley-on-Thames) − kanadyjska aktorka filmowa i teatralna, piosenkarka.

</doc>
<doc id="1358043" url="https://pl.wikipedia.org/wiki?curid=1358043" title="Tapeżary">
Tapeżary

Tapeżary (Tapejaridae) – rodzina pterozaurów z podrzędu pterodaktyli.
Występowanie.
Zamieszkiwały tereny dzisiejszych Chin i Brazylii w czasie wczesnej kredy. Ponieważ najprymitywniejszy rodzaj znaleziono w Chinach, podejrzewa się, że właśnie stamtąd wywodzi się ta rodzina.
Filogeneza.
Dokładne relacje tapeżar z innymi przedstawicielami nadrodziny Azhdarchoidea są niejasne, a różne badania dawały znacznie różniące się od siebie wyniki – kladogramy nie pokrywały się. Nie jest także pewne, które pterozaury należą do tej rodziny – podrodzina Thalassodrominae zaliczana bywa też do rodziny azdarchów (klad Neoazhdarchia). Istnieją także badania, które wskazują na to, że tapeżary są grupą parafiletyczną.

</doc>
<doc id="1358044" url="https://pl.wikipedia.org/wiki?curid=1358044" title="Galerella sanguinea">
Galerella sanguinea



</doc>
<doc id="1358046" url="https://pl.wikipedia.org/wiki?curid=1358046" title="Sekret Enigmy">
Sekret Enigmy

Sekret Enigmy – polski film historyczny z 1979 roku na podstawie książki Stanisława Strumph-Wojtkiewicza, opowiadający o polskich kryptologach, którzy złamali szyfr Enigmy.
Film był kręcony w Lublinie (Majdanek), Kłodzku, Sokołowie Podlaskim (stacja kolejowa), Warszawie (stacja kolejowa Warszawa Główna) i Szklarskiej Porębie.
W 1979 roku powstała też rozbudowana wersja tego filmu, serial fabularny pt.: "Tajemnica Enigmy", również w reżyserii Romana Wionczka.

</doc>
<doc id="1358047" url="https://pl.wikipedia.org/wiki?curid=1358047" title="Walter de Silva">
Walter de Silva

Walter Maria de Silva (ur. 27 lutego 1951 w Lecco) – projektant samochodowy z Włoch, obecnie projektuje samochody dla wszystkich marek Volkswagena. Jego kariera rozpoczęła się w 1972 r., gdy pracował dla Fiata. Następnie przez dziewięć lat pracował dla I.DE.A Institute, aż został zatrudniony przez Alfa Romeo. W 1998 roku podjął się pracy dla Volkswagena.

</doc>
<doc id="1358049" url="https://pl.wikipedia.org/wiki?curid=1358049" title="Rostki (jezioro)">
Rostki (jezioro)

Jezioro Rostki położone jest w odległości 5 km od miejscowości Klusy w kierunku północno-zachodnim, na terenie gminy Orzysz, obok wsi Rostki, na szerokości geograficznej 53°48,5', długości geograficznej 22°04,05' i wysokości nad poziomem morza - 120,7 m. 
Jezioro jest silnie wydłużone. Jego długość maksymalna wynosi 2600 m, a szerokość 550 m. Długość linii brzegowej osiąga 6300 m i daje wskaźnik rozwoju 2,18, co świadczy, iż linia brzegowa jeziora jest silnie rozwinięta.
Jezioro jest dość głębokie. Jego maksymalna głębokość wynosi 20,1 m, a średnia 4,7 m. Silnie urozmaicone (wskaźnik głębokości - 0,22) dno jeziora zarówno w strefie przybrzeżnej, jak i ławicy piaszczysto-kamienne. Powierzchnia dna w zagłębieniach pokrywa mała warstwa mułu sięgająca do 30 cm grubości. Jezioro bogate jest w liczne wypłycenia, górki podwodne, zagłębienia i baseny. Bezpośrednie otoczenie jeziora stanowią grunty orne, pastwiska (65%), lasy (15%) i osiedla ludzkie (20%). Jezioro ma dwa dopływy - cieki z jezioro Kaleń i jezioro Przykop. Odpływ wód ze zbiornika odbywa się położonym w jego północno-zachodniej części ciekiem do jezioro Orzysz. Naczyniowa roślinność wodna występuje w niewielkich skupiskach, tworząc wąski, poprzerywany pas na około 50% linii brzegowej jeziora. Dominują trzcina pospolita i sit członowaty rzadziej tatarak zwyczajny. Wśród roślinności zanurzonej (25% dna) najliczniej występują moczarka kanadyjska, wywłócznik, ramienice i rdestnica przeszyta, a wśród makrofitów pływających grążel żółty i grzybienie białe. Na zachodnim brzegu sąsiedztwa wsi Rostki Skomackie żerują bobry.

</doc>
<doc id="1358050" url="https://pl.wikipedia.org/wiki?curid=1358050" title="Peter Lorre">
Peter Lorre

Peter Lorre (ur. jako László Löwenstein 26 czerwca 1904 w Rużomberku w Austro-Węgrzech [dzisiejsza Słowacja], zm. 23 marca 1964 w Los Angeles) – amerykański aktor filmowy pochodzący z Austro-Węgier.
Życiorys.
Urodził się w żydowskiej rodzinie Alajosa Löwensteina i Elviry Freischberger. Miał dwójkę braci. Będąc dzieckiem stracił matkę, a jego ojciec ponownie się ożenił z Melanie Klein. Jako nastolatek uciekł z domu, a w wieku 17 lat debiutował na scenach teatralnych w Wiedniu. Później wyjechał do Niemiec i nawiązał współpracę z Bertoltem Brechtem. Jego pierwszą wielką kreacją na ekranie okazał się czarny charakter z filmu Fritza Langa "M - morderca" (1931). Występ ugruntował pozycję aktora jako doskonałego odtwórcę filmowych antagonistów. Z powodu pochodzenia opuścił Niemcy i wyjechał do Anglii, gdzie zagrał w filmach szpiegowskich Alfreda Hitchcocka "Człowiek, który wiedział za dużo" (1934) oraz "Bałkany" (1936). W następnych latach odnosił wielkie sukcesy w Ameryce, wystąpił m.in. w głośnym dziele Johna Hustona "Sokół maltański" (1941) i słynnej "Casablance" (1942) Michaela Curtiza. Wciąż występował w teatrach, a także słuchowiskach radiowych. Do jego udanych produkcji z późniejszego etapu kariery należą m.in. czarna komedia "Arszenik i stare koronki" (1944), "20 000 mil podmorskiej żeglugi" (1954) i "Kruk" (1963).
W 1960 przyznano mu gwiazdę w Hollywoodzkiej Alei Sław. Był trzykrotnie żonaty: z Celią Lovsky, Kaaren Verne i Anne Brenning, z którą doczekał się jedynej córki. Przez lata zmagał się z problemami zdrowotnymi, które doprowadziły go do uzależnienia się od narkotyków. Zmarł 23 marca 1964 na skutek udaru mózgu.

</doc>
<doc id="1358051" url="https://pl.wikipedia.org/wiki?curid=1358051" title="Tomasz Rezler">
Tomasz Rezler

Tomasz Rezler - polski architekt i budowniczy z pierwszej połowy XVIII wieku.

</doc>
<doc id="1358052" url="https://pl.wikipedia.org/wiki?curid=1358052" title="Michael P. Murphy">
Michael P. Murphy

Michael P. Murphy (ur. 7 maja 1976, zm. 28 czerwca 2005) – amerykański żołnierz. Zginął w prowincji Kunar w Afganistanie.
Kapitan mar. Michael P. Murphy zginął 28 czerwca 2005 roku podczas misji w Afganistanie. Zadaniem jego czteroosobowej sekcji US Navy SEALs było wsparcie rozpoznawcze operacji "Red Wings", mającej na celu schwytanie lub zabicie przywódcy talibów Ahmada Szaha.
Gdy ludność cywilna zaalarmowała talibów, żołnierze USN Seals zostali otoczeni przez (według różnych źródeł) 80-200 bojowników. Murphy z pełną świadomością opuścił kryjówkę, by wezwać pomoc dla kolegów. Udało mu się zaalarmować dowództwo, jednak wtedy został śmiertelnie ranny.
Wezwany na pomoc śmigłowiec MH-47 Chinook został strącony przez granatnik przeciwpancerny. W katastrofie zginęło 16 żołnierzy: ośmiu członków innego pododdziału USNavy SEALs i ośmiu żołnierzy oddziału lotniczego "US Army Night Stalkers". Były to największe jednorazowe straty US Armed Forces od początku operacji w Afganistanie.
W sumie, po dwugodzinnej walce zginęli prawie wszyscy członkowie pododdziału Murphy’ego z wyjątkiem jednego – Marcusa Luttrella. Ranny zdołał przejść 11 km i zabić 6 talibów, po czym uzyskał schronienie w małej wiosce. Uratowano go po 6 dniach. Talibowie stracili w starciu z 4-osobowym pododdziałem US Navy SEALs ponad 30 partyzantów.
Michael Murphy za swoje zasługi został pośmiertnie odznaczony Medalem Honoru – najwyższym amerykańskim odznaczeniem wojskowym. Do 16 listopada 2010, kiedy odznaczenie to otrzymał Salvatore Giunta, Murphy był jedynym żołnierzem uhonorowanym Medalem Honoru za udział w tym konflikcie zbrojnym.
Jego imieniem został nazwany niszczyciel typu "Arleigh Burke", USS Michael Murphy (DDG-112).

</doc>
<doc id="1358053" url="https://pl.wikipedia.org/wiki?curid=1358053" title="Kazimierz Wielki (film)">
Kazimierz Wielki (film)

Kazimierz Wielki – polski film historyczny z 1975 roku. Film jest biografią króla Kazimierza III Wielkiego, władcy Polski, ostatniego z dynastii Piastów.
Produkcja.
W powstaniu „Kazimierza Wielkiego” uczestniczyło blisko 150 aktorów, kilkaset koni, tysiące rekwizytów, mających uwiarygodnić czternastowieczną scenerię, na tle której toczyła się akcja. Zdjęcia kręcono w Gdańsku, Krakowie, Malborku, Magdeburgu, Quedlinburgu, Carcassonne, Zvíkovie oraz na poligonie Biedrusko.
Fabuła.
Akcja filmu rozpoczyna się w 1370 roku, kiedy król Kazimierz ranny w wypadku podczas polowania, mając świadomość zbliżającego się końca, wspomina całe swoje życie.

</doc>
<doc id="1358054" url="https://pl.wikipedia.org/wiki?curid=1358054" title="Ster (czasopismo 1940–1944)">
Ster (czasopismo 1940–1944)

Ster – ilustrowany polskojęzyczny miesięcznik wydawany w Krakowie pod okupacją niemiecką. 
Było to powszechne i obligatoryjne czasopismo dla młodzieży szkół powszechnych, redagowane przez kolaboranta Feliksa Burdeckiego, wydawane w latach 1940–1944 przez Wydział Nauki Wychowania i Oświaty Ludowej przy rządzie Generalnego Gubernatorstwa w Krakowie. Miesięcznikiem „Ster” zastąpiono podręczniki szkolne do nauki języka polskiego.
W okresie okupacji niemieckiej wychodziło również pismo „Mały Ster” przeznaczone dla uczniów szkół powszechnych z klas 1. i 2. Pisma te zastąpiły wydawany do 1939 roku „Płomyczek”.

</doc>
<doc id="1358055" url="https://pl.wikipedia.org/wiki?curid=1358055" title="Operacja Magic Carpet (1945)">
Operacja Magic Carpet (1945)

Operacja Magic Carpet – operacja wojskowa przeprowadzona bezpośrednio po II wojnie światowej przez United States Navy, mająca na celu przewiezienie żołnierzy służących w Europie i na Pacyfiku do USA. W akcję zaangażowane były setki okrętów, w tym lotniskowce i pancerniki. Okręty zostały przystosowane do przewożenia żołnierzy przez wstawienie koi i inne prace przystosowawcze. Operacja repatriacji żołnierzy z Europy rozpoczęła się w czerwcu 1945 i trwała do lutego 1946. Operację na Pacyfiku rozpoczęto w październiku 1945 i ukończono we wrześniu 1946.

</doc>
<doc id="1358056" url="https://pl.wikipedia.org/wiki?curid=1358056" title="Ementaler">
Ementaler

Ser ementalski, ementaler (emmentaler) – rodzaj szwajcarskiego sera, który jest produkowany z krowiego mleka. Ser ten jest zaliczany do serów twardych, podpuszczkowych oraz dojrzewających. Ser ementalski ma smak łagodny oraz słodko-orzechowy. 
Ementaler w przekroju ma widoczne duże dziury. .
Nazwa pochodzi od Emmental, doliny rzeki Emme w kantonie berneńskim w Szwajcarii.
Oficjalna data powstania – rok 1293.
Wartość odżywcza.
Ser ten zawiera duże ilości sodu, wapnia, fosforu, cynku i jodu. Z witamin na uwagę zasługuje wysoka zawartość witaminy A i B12. W 100 g sera znajduje się 0,26 mg retinolu i 0,223 mg β-karotenu. 
Zestaw kwasów tłuszczowych nasyconych na 100 g:
Zestaw kwasów tłuszczowych jednonienasyconych na 100 g:
Zawartość aminokwasów w 100 g: 

</doc>
<doc id="1358057" url="https://pl.wikipedia.org/wiki?curid=1358057" title="Operacja Czarodziejski Dywan (II wojna światowa)">
Operacja Czarodziejski Dywan (II wojna światowa)



</doc>
<doc id="1358063" url="https://pl.wikipedia.org/wiki?curid=1358063" title="Konstytucja Chile z 1833 roku">
Konstytucja Chile z 1833 roku

Konstytucja Chile z 1833 roku - została przyjęta 25 maja 1833 roku. Obowiązywała przez 92 lata - do 1925 roku. Jej twórcami byli: Diego Portales, Mariano Egaña i Manuel José Gandarillas. Składała się ze 168 artykułów i przepisów przejściowych. Ustanawiała Chile republiką prezydencką z prezydentem wybieranym przez kolegium elektorów na pięć lat, władzę ustawodawczą powierzała Kongresowi Narodowemu złożonemu z dwóch izb: Senatu również wybieranego przez elektorów i Izbie Deputowanych pochodzącej z wyborów powszechnych. Władza sądownicza była wyraźnie oddzielona od pozostałych i spoczywała w rękach niezawisłych sądów.

</doc>
<doc id="1358065" url="https://pl.wikipedia.org/wiki?curid=1358065" title="Edmund Lowe">
Edmund Lowe

Edmund Dantes Lowe (ur. 3 marca 1890 w San Jose, zm. 21 kwietnia 1971 w Los Angeles) − amerykański aktor.

</doc>
<doc id="1358066" url="https://pl.wikipedia.org/wiki?curid=1358066" title="Historia niemoralna">
Historia niemoralna

Historia niemoralna - polski film psychologiczny z 1990 roku w reżyserii Barbary Sass.

</doc>
<doc id="1358067" url="https://pl.wikipedia.org/wiki?curid=1358067" title="10-Yard Fight">
10-Yard Fight

10-Yard Fight – komputerowa gra sportowa wyprodukowana w 1983 roku przez japońskie studio Irem. "10-Yard Fight" jest symulacją futbolu amerykańskiego. Gracz kieruje w niej jednocześnie tylko jednym futbolistą, starając się doprowadzić do zwycięstwa swojej drużyny. Dostępnych jest pięć poziomów trudności 
"10-Yard Fight" miała opinię pierwszej w miarę realistycznej gry komputerowej o futbolu amerykańskim, jednak z powodu nieuwzględnienia kanonicznych cech tej dyscypliny sportowej – między innymi przyłożenia czy kopu na bramkę – nie uzyskała sympatii graczy. Zebrała słabe recenzje i wśród graczy ma znaczenie wyłącznie historyczne.

</doc>
<doc id="1358069" url="https://pl.wikipedia.org/wiki?curid=1358069" title="Aglaja Veteranyi">
Aglaja Veteranyi

Aglaja Veteranyi (ur. 17 maja 1962 w Bukareszcie, zm. 3 lutego 2002 w Zurychu) – pisarka, aktorka pochodzenia rumuńskiego. Wychowała się w rodzinie artystów cyrkowych. Po ucieczce z Rumunii rodzina otrzymała azyl w Szwajcarii, następnie prowadziła wędrowny tryb życia, jeżdżąc z występami. Dzieciństwo i wczesną młodość pisarka spędziła w hotelach i wozach cyrkowych. Pisać nauczyła się dopiero w szwajcarskiej szkole z internatem; jej językiem literackim stał się niemiecki. Po studiach aktorskich pracowała do 1982 roku jako aktorka; w tym czasie powstały jej pierwsze utwory. Veteranyi napisała dwie książki: "Dlaczego dziecko gotuje się w mamałydze" "(Warum das Kind in der Polenta kocht," w Niemczech ukazała się w 1999 r., w Polsce w 2003 r. nakładem Wydawnictwa Czarne) oraz "Regał ostatnich tchnień" "(Das Regal der letzten Atemzuge," w Niemczech wydana w 2002 r., polska edycja w tłumaczeniu Alicji Rosenau ukazała się w 2004 roku. Za swoją pierwszą powieść została nagrodzona w Niemczech licznymi nagrodami m.in.: Nagrodą Artystyczną Miasta Berina 2000, Nagrodą im. Adalberta von Chamisso. Aglaja Veteranyi jest również autorką tekstów, które zostały wydane w dwóch zbiorach: "Uprzątnięte morze, wynajęte skarpety i pani Masło" (Wydawnictwo Czarne, 2005) oraz "Kto znajduje, źle szukał" (Wydawnictwo Czarne, 2009). Cierpiała na depresję. 3 lutego 2002 roku w Zurychu pisarka popełniła samobójstwo topiąc się w Jeziorze Zuryskim.

</doc>
<doc id="1358071" url="https://pl.wikipedia.org/wiki?curid=1358071" title="Głosy (film 1980)">
Głosy (film 1980)

Głosy – polski film psychologiczny z 1980 roku.

</doc>
<doc id="1358073" url="https://pl.wikipedia.org/wiki?curid=1358073" title="Głosy">
Głosy



</doc>
<doc id="1358075" url="https://pl.wikipedia.org/wiki?curid=1358075" title="Ildo Maneiro">
Ildo Maneiro

Ildo Enrique Maneiro Ghezzi (4 sierpnia 1947) - piłkarz urugwajski, napastnik, rozgrywający. Później trener. Wzrost 176 cm, waga 73 kg.
Kariera piłkarska.
Reprezentacja.
Jako piłkarz klubu Club Nacional de Football wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał we wszystkich sześciu meczach - z Izraelem (zdobył bramkę), Włochami, Szwecją, ZSRR, Brazylią i Niemcami.
Będąc graczem klubu CA Peñarol wziął udział w turnieju Copa América 1979, gdzie Urugwaj odpadł już fazie grupowej. Maneiro zagrał tylko w dwóch meczach z Ekwadorem - w rewanżowym meczu w Montevideo otrzymał czerwoną kartkę.
Od 31 marca 1970 do 16 września 1979 rozegrał w reprezentacji Urugwaju 33 mecze i zdobył 3 bramki.
Kariera klubowa.
Wraz z Nacionalem dotarł do finału Copa Libertadores 1969 i Copa Libertadores 1971, gdzie w obu przypadkach przyszło zmierzyć się z argentyńskim klubem Estudiantes La Plata. Za pierwszym razem Nacional przegrał, jednak w 1971 zwyciężył i zdobył Puchar Wyzwolicieli, a następnie w tym samym roku zdobył Puchar Interkontynentalny. Maneiro wziął jeszcze udział w nieudanych dla Nacionalu turniejach Copa Libertadores 1972 i Copa Libertadores 1973, po czym wyjechał na trzy lata do Francji, gdzie grał w Olympique Lyon. Grając w Olympique dotarł w 1976 do finału Pucharu Francji.
Po powrocie do kraju grał w Peñarolu, z którym dotarł do półfinału Copa Libertadores 1979.
Łącznie w rozgrywkach Pucharu Wyzwolicieli grając w latach 1968-1979 klubach Nacional i Peñarol Maneiro rozegrał 67 meczów i zdobył 6 bramek
Według encyklopedii FUJI był zawodnikiem inteligentnym i pomysłowym.
Kariera trenerska.
Po zakończeniu kariery piłkarskiej został trenerem - pracował m.in. w Hiszpanii, w klubie Real Saragossa. W Urugwaju trenował klub Danubio FC, z którym zdobył tytuł mistrza Urugwaju w 1988. Pracował również w Kostaryce, gdzie był trenerem klubu Herediano Herrera
W 2004 został trenerem klubu CA Bella Vista, który trenował do końca sezonu 2005/06. W sezonie 2006/07 prowadził walczący o utrzymanie się w pierwszej lidze urugwajskiej klub Progreso Montevideo

</doc>
<doc id="1358077" url="https://pl.wikipedia.org/wiki?curid=1358077" title="Ildo Enrique Maneiro">
Ildo Enrique Maneiro



</doc>
<doc id="1358079" url="https://pl.wikipedia.org/wiki?curid=1358079" title="Zakład Arabistyki i Islamistyki Wydziału Orientalistycznego Uniwersytetu Warszawskiego">
Zakład Arabistyki i Islamistyki Wydziału Orientalistycznego Uniwersytetu Warszawskiego



</doc>
<doc id="1358081" url="https://pl.wikipedia.org/wiki?curid=1358081" title="Królestwo Slawonii">
Królestwo Slawonii

Królestwo Slawonii (chorw. "Kraljevina Slavonija") – prowincja Monarchii habsburskiej w XVIII i XIX stuleciu, a od 1867 jako jeden z krajów koronnych św. Stefana. W skład prowincji wchodziły północne części regionów Slawonii (dzisiaj w Chorwacji) i Sremu (dziś w Chorwacji i Serbii). Południowa część tego regionu wchodziła w skład tzw. Pogranicza Wojskowego.
Historia.
Królestwo Slawonii zostało utworzone w 1745 i należało jednocześnie, zarówno do Królestwa Chorwacji, jak i Królestwa Węgier. Po roku 1849, Królestwo Slawonii i Królestwo Chorwacji zostały uznane jako oddzielne kraje koronne Cesarstwa Austriackiego. Zgodnie z węgiersko-chorwackim porozumieniem zawartym w 1868, Królestwo Slawonii wraz z Królestwem Chorwacji (początkowo także wraz z Królestwem Dalmacji, stąd pozostała nazwa) jako "Trójjedyne Królestwo Chorwacji, Slawonii i Dalmacji" stała się Krajem Korony św. Stefana (węgierskiej części dualistycznej monarchii Austro-Węgier), zachowując jednakże pewną dozę suwerenności np. posiadało pełną autonomię w sprawach administracji, sądownictwa, wyznania czy szkolnictwa.
Demografia.
Według austriackiego spisu ludności z 1790 Królestwo Slawonii liczyło ok. 280 000 mieszkańców, z czego 131 000 (46,8%) Serbów, 128 000 (45,7%) Chorwatów, 19 000 (6,8%) Węgrów oraz 2000 (0,7%) Niemców. W tym czasie w skład Królestwa Slawonii wchodziła także wschodnia część Sremu, zamieszkana głównie przez Serbów.

</doc>
<doc id="1358082" url="https://pl.wikipedia.org/wiki?curid=1358082" title="Płomienie (film)">
Płomienie (film)

Płomienie – polski film obyczajowy z 1978 roku.

</doc>
<doc id="1358084" url="https://pl.wikipedia.org/wiki?curid=1358084" title="Robert Morley">
Robert Morley

Robert Adolph Wilton Morley (ur. 26 maja 1908 w Semley, zm. 3 czerwca 1992 w Reading) − brytyjski aktor sceniczny, filmowy i telewizyjny, nominowany do Oscara za rolę drugoplanową w filmie "Maria Antonina".

</doc>
<doc id="1358089" url="https://pl.wikipedia.org/wiki?curid=1358089" title="Chacor-Aszdod">
Chacor-Aszdod

Chacor-Aszdod (hebr. חצור אשדוד; pisowania ang. Hatzor Ashdod) nazywany także Chacor (hebr. חָצוֹר; ang. Hatzor) – kibuc położony w Samorządzie Regionu Be’er Towijja, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc leży na skraju nadmorskiej równiny, na granicy z Szefelą, w odległości 9 km od Morza Śródziemnego.
W jego otoczeniu znajduje się miasto Gan Jawne, moszawy Azrikam, Sede Uzzijjahu i Szetulim. Na południe i wschód od kibucu znajduje się baza lotnicza Chacor.
Demografia.
Liczba mieszkańców Chacor-Aszdod:
Historia.
Badania archeologiczne odkryły w 1956 roku w pobliżu kibucu pozostałości zabytkowego kościoła z V wieku.
Współczesne osadnictwo w tym miejscu rozpoczęło się w 1946 roku, jednak sama grupa założycielska powstała już w 1936 roku. Byli to żydowscy imigranci, będący członkami syjonistycznego ruchu młodzieżowego Ha-Szomer Ha-Cair. Początkowo zamieszkali oni w kibucu Miszmar ha-Emek na północy kraju, a po roku przenieśli się do Riszon le-Cijjon, gdzie przebywali przez kolejnych dziewięć lat. Ze względu na wprowadzone przez Brytyjczyków ograniczenia na osadnictwo żydowskie w Palestynie, brakowało dogodnych miejsc do założenia nowych osad rolniczych. W międzyczasie do Mandatu Palestyny napłynęli nowi imigranci ze Stanów Zjednoczonych, Kanady i Bułgarii. Zdecydowano się wówczas powiększyć liczbę osad na pustyni Negew. W 1943 grupa założycielska przeniosła się do kibucu Gewulot, gdzie zapoznali się z technikami upraw rolniczych prowadzonych w trudnych pustynnych warunkach. Warunki okazały się jednak zbyt trudne i grupa poprosiła o inną lokalizację. Wybrano wówczas tereny położone w bezpośrednim sąsiedztwie brytyjskiej bazy lotniczej Kastina.
W dniu 17 czerwca 1946 założyli współczesny kibuc, który początkowo nazywał się Erec Israel Gimel (hebr. קיבוץ ארצישראלי ג). Następnie zmieniono jego nazwę na Chacor, dodając człon Aszdod (pobliskie miasto Aszdod) dla odróżnienia od położonego na północy kibucu Chacor ha-Gelilit. Podczas wojny domowej w Mandacie Palestyny na przełomie 1947-1948 arabskie milicje zablokowały okoliczne drogi. Podczas próby dostarczenia zaopatrzenia zginęło dwóch członków kibucu. Sytuacja się jeszcze pogorszyła, gdy 15 marca 1948 Brytyjczycy ewakuowali pobliską bazę wojskową. Na samym początku I wojny izraelsko-arabskiej, w maju 1948 ewakuowano wszystkie kobiety i dzieci. W pobliżu kibucu przebiegała linia frontu, a osada zostało kilkakrotnie zbombardowana z powietrza i ostrzelane przez egipską artylerię. Po wojnie zniszczenia odbudowano. Do kibucu przyłączono wówczas ziemie wyludnionej i zniszczonej podczas wojny arabskiej wioski Jasur. W kolejnych latach zamieszkali tutaj imigranci z Francji.
W latach 90. XX wieku kibuc znalazł się w kryzysie ekonomicznym. Wymusiło to na jego członkach przeprowadzenie procesu restrukturyzacji i częściowej prywatyzacji.
Nazwa.
Nazwa kibucu Chasor podchodzi od starożytnego żydowskiego miasta Chacor.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen kąpielowy, boisko do piłki nożnej oraz korty tenisowe.
Edukacja.
Kibuc utrzymuje przedszkole.
Gospodarka.
Gospodarka kibucu opiera się na intensywnym rolnictwie i sadownictwie.
Firma "Solbar" specjalizuje się w produkcji produktów spożywczych opartych na soi. W 1946 w kibucu powstał zakład "Omen", który obecnie jest światowym dostawcą specjalistycznych części dla przemysłu motoryzacyjnego, telekomunikacyjnego oraz producentem systemów przeciwpożarowych. Natomiast firma "Safeplace Ltd." jest producentem jednych z najlepszych na świecie sejfów elektronicznych.
Infrastruktura.
W kibucu znajduje się ośrodek zdrowia i sklep wielobranżowy.
Komunikacja.
Z kibucu wyjeżdża się na północ, na drogę łączącą miasto Gan Jawne z drogą nr 3922, prowadzącą z bazy lotniczej Chacor do miasta Bene Ajisz.

</doc>
<doc id="1358091" url="https://pl.wikipedia.org/wiki?curid=1358091" title="Konstytucja Chile">
Konstytucja Chile

Konstytucja Chile – została przyjęta w referendum ogólnokrajowym 11 września 1980 roku, weszła w życie 11 marca 1981 roku. Została opracowana przez komisję pod przewodnictwem Enrique Ortúzara Escobara, a następnie poprawiona przez Radę Państwa i Radę Rządząca (1978-1980). Początkowo pozostawiła władzę ustawodawczą w rękach złożonej z wojskowych Rady Rządzącej, powierzając prezydentowi Augusto Pinochetowi pełnię władzy wykonawczej na szczeblu centralnym.
Na podstawie jej zapisów przeprowadzono plebiscyt w 1988 roku na temat przedłużenia kadencji prezydenckiej Pinocheta oraz wybory prezydenckie w rok później, które wygrał Patricio Aylwin. Po odejściu Pinocheta była wielokrotnie modyfikowana. Obecnie dzieli się na 15 rozdziałów i 129 artykułów oraz przepisy przejściowe. Zgodnie z chilijską tradycją powierza władzę wykonawczą prezydentowi wybieranemu w głosowaniu powszechnym na sześć lat (bez prawa reelekcji), ustawodawczą dwuizbowemu Kongresowi Narodowemu (złożonemu z Senatu i Izby Deputowanych), a sądowniczą niezawisłym sądom.

</doc>
<doc id="1358092" url="https://pl.wikipedia.org/wiki?curid=1358092" title="Uniwersytet Legnicki">
Uniwersytet Legnicki

Uniwersytet Legnicki – protestancki uniwersytet istniejący w Księstwie legnicko-brzesko-wołowskim.
Historia.
Uczelnia została założona w 1526 roku przez księcia Fryderyka II Legnickiego jako pierwszy protestancki uniwersytet na świecie. Książę Fryderyk II, którego ambicją było być protektorem protestanckiego humanizmu, polecił utworzyć uczelnię w oparciu o potencjał intelektualny legnickiej szkoły Św. Piotra i Pawła. Zgodnie z założeniami, planowano zatrudnić w Legnicy 24 profesorów, każdemu wypłacając roczną pensję w wysokości 50 złotych guldenów.
Do nowo powstałej uczelni przybywali znani wykładowcy z cesarstwa, dzięki czemu szkoła szybko zyskała nowych studentów i zaczęła się liczyć w tej części Europy. W uczelni zaczęli wykładać tacy wykładowcy jak: Bernard Ziegler, Valentin Krautwald, Johannes Werner, Kaspar Schwenkfeld, Johannes Rurer, Fabian Geppert, Bernard Ziegler, Konrad Cordatus, Teodor Buchmann i Valentin Trotzendorf. Wielu z nich udało się sprowadzić do Legnicy z zagranicznych uczelni (m.in. z Wittenbergii) dzięki osobistym kontaktom Fryderyka II Legnickiego, czy też Schwenkfelda. Studenci zajęcia odbywali prawdopodobnie przy kościele św. Jana w dawnych pomieszczeniach klasztornych na trzech wydziałach: teologicznym, filozoficznym, i prawniczym.
Uniwersytet funkcjonował jednak tylko przez trzy lata, a przyczyn jego upadku było kilka. Książę Fryderyk II Legnicki uznał, że Turcy stanowią niebezpieczeństwo dla jego włości, w związku z czym zaczął przeznaczać swoje nadwyżki finansowe na przygotowania książęcych miast do ewentualnej obrony przed tureckim zagrożeniem. Środki pieniężne, które dotychczas zasilały kasę Uniwersytetu i pozwalały mu się rozwijać, przestały napływać. Co ważne, Kościół katolicki nie godził się na partycypowanie w kosztach utrzymania uniwersytetu, odmawiając przekazywania na rzecz uczelni części swoich dochodów z dóbr kościelnych. Prócz problemów finansowym, bardzo negatywnie na legnickiej uczelni odbił się konflikt ideologiczny istniejący pomiędzy profesorami. Część z nich, w tym Trotzendorf reprezentowali skrzydło umiarkowane, konserwatywne, podczas gdy Schwenkfeld wraz z Krautwaldem byli zagorzałymi zwolennikami skrzydła radykalnego, postępowego (anabaptyzmu). Ostatecznie wielkim problemem był zaraza, która w 1527 r. wybuchła w Legnicy, dziesiątkując uczniów i zniechęcając nowych do podejmowania studiów na uczelni. W 1529 r. uniwersytet opuszczają Schwenkfeld, Trotzendorf oraz wielu innych profesorów, co w konsekwencji doprowadziło do rozwiązania uczelni .
Obecnie rozważane jest odnowienie Uniwersytetu Legnickiego w oparciu o istniejące w mieście szkoły – Wyższą Szkołę Zawodową i Wyższą Szkołę Menadżerską.

</doc>
<doc id="1358097" url="https://pl.wikipedia.org/wiki?curid=1358097" title="Awigedor">
Awigedor

Awigedor (hebr.: אביגדור) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 1 km na południowy zachód od miasta Kirjat Malachi, w otoczeniu moszawów Timmorim, Zerachja, Szafir i Kefar Warburg, oraz wioski Kedma.
Historia.
Moszaw został założony w 1950 przez weteranów brytyjskiej armii. Początkowo osada nazywała się Yoel - był to skrót wywodzący się z pierwszych liter "Żydowskiej Jednostki Transportowej" (ang. "Hebrew Units for Transportation"), z której pochodzili weterani. Dowódcą jednostki był Henry d'Avigdor-Goldsmida, syn sir Osmonda Elim d'Avigdor-Goldsmida.
Później nazwę osady zmieniono na obecną, która nawiązuje do sir Osmonda Elim d'Avigdor-Goldsmida, przewodniczącego "Palestine Jewish Colonization Association" w latach 1934-1939.
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach oraz hodowli drobiu i bydła mlecznego.
Firma "A B Stone &amp; Marble Marketing Ltd." specjalizuje się w cięciu kamieni (w tym marmurów) i produktów ceramicznych.
Komunikacja.
Wzdłuż wschodniej granicy moszawu przebiega droga ekspresowa nr 40 (Kefar Sawa–Ketura), brak jednak możliwości bezpośredniego wjazdu na nią. Z moszawu wychodzi lokalna droga, którą jadąc na zachód dojeżdża się do drogi ekspresowej nr 3 (Aszkelon–Modi’in-Makkabbim-Re’ut).

</doc>
<doc id="1358100" url="https://pl.wikipedia.org/wiki?curid=1358100" title="Rezerwat przyrody Mechacz Wielki">
Rezerwat przyrody Mechacz Wielki

Rezerwat przyrody Mechacz Wielki – rezerwat torfowiskowy położony w województwie warmińsko-mazurskim, w gminie Gołdap, w nadleśnictwie Gołdap. Został utworzony w 1974 roku i zajmuje powierzchnię 146,72 ha. Celem ochrony rezerwatu jest zachowanie torfowiska wysokiego wraz z borem bagiennym i stanowiskami wielu rzadkich gatunków roślin. 
Rezerwat znajduje się w Puszczy Rominckiej, na terenie Parku Krajobrazowego Puszczy Rominckiej. Jego środkową część zajmuje torfowisko wysokie porośnięte niską karłowatą sosną. W rzadkiej słabo wykształconej warstwie krzewów występuje pojedynczo świerk, brzoza omszona i podrost sosny. W runie dominuje wełnianka pochwowata, modrzewnica zwyczajna, żurawina błotna, mniej licznie występuje rosiczka okrągłolistna, żurawina drobnolistkowa, bażyna czarna, malina moroszka. W obrębie torfowiska wysokiego, reprezentującego zespół Sphagnetum magellanici, występują niewielkie płaty zespołów torfowisk mszysto-turzycowych: turzycy bagiennnej i przygiełki białej. Na obwodzie torfowiska występują płaty boru bagiennego, świerczyny na torfach oraz olsu.

</doc>
<doc id="1358101" url="https://pl.wikipedia.org/wiki?curid=1358101" title="Zachari Zograf">
Zachari Zograf

Zachari Dimitrow (ur. 1810 w Samokowie; zm. 1853) – bułgarski malarz.
Po przedwczesnej śmierci ojca, Christo Dimitrowa, pozostawiony pod opieką brata, Dimitra Zografa, spędził wiele czasu w jego pracowni ikonopisarskiej. W szybkim czasie stał się obiecującym artystą. Od 1827 roku był uczniem Neofita Rilskiego, a niebawem zaczął towarzyszyć w działaniach malarskich bratu. Jest przedstawicielem tzw. samokowskiej szkoły artystycznej. Jako jeden z nielicznych wprowadził do swojej sztuki elementy świeckie. W swojej twórczości bywa powierzchowny, nie zagłębia się w ducha religii.
W swoim krótkim życiu Zachari stał autorem wielu ikon, między innymi w cerkwi Świętych Konstantyna i Heleny w Płowdiwie, w cerkwi Bogurodzicy w Kopriwszticy, w klasztorze płakowskim i klasztorze dolnobeszowiskim oraz fresków w klasztorach rilskim, baczkowskim, trojańskim i klasztorze Przemienienia Pańskiego.

</doc>
<doc id="1358102" url="https://pl.wikipedia.org/wiki?curid=1358102" title="Orot">
Orot

Orot (hebr.: אורות) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1952 przez imigrantów ze Stanów Zjednoczonych.
Gospodarka.
Gospodarka moszawu opiera się na intensywnym rolnictwie i uprawach warzyw w szklarniach.

</doc>
<doc id="1358105" url="https://pl.wikipedia.org/wiki?curid=1358105" title="Nicholas Spykman">
Nicholas Spykman

Nicholas John Spykman (ur. 1893 w Amsterdamie, zm. 1943 w New Haven) – amerykański politolog i geopolityk pochodzenia holenderskiego. W swych badaniach kładł nacisk na wpływ geografii na politykę międzynarodową.
Studiował na Uniwersytecie Technicznym w Delfcie, Uniwersytecie Kairskim oraz Uniwersytecie Kalifornijskim w Berkeley. W 1928 został profesorem stosunków międzynarodowych na Uniwersytecie Yale. Większość życia spędził w Stanach Zjednoczonych, gdzie zajmował się pracą naukową, polityką i analizowaniem wydarzeń politycznych Europy środkowo-wschodniej. W 1928 otrzymał amerykańskie obywatelstwo. Zmarł na raka w wieku 49 lat.
Teoria Heartlandu.
Nicholas Spykman był uważany za czołowego krytyka teorii geopolitycznej Heartlandu Halforda Johna Mackindera. Uważał, że przestała być aktualna, bo przeciwstawienie potęgi morskiej potędze lądowej nie jest adekwatne do zapewnienia równowagi sił. Wskazując słabe strony teorii Heartlandu, zwracał uwagę na przecenianie potencjału tego terenu. Zdaniem Spykmana obszary Heartlandu były słabo rozwinięte, cierpiały z powodu odizolowania (np. góry Ural), ograniczonego dostępu surowców i słabego transportu wewnętrznego, jak i ograniczonych możliwości transportu zewnętrznego. Swoją krytykę teorii Heartlandu Spykman zawarł w dwóch książkach: "America’s Strategy In Word Politics", wydanej w 1942, oraz w "The Geography of the Peace", wydanej w 1944.
Teoria Rimlandu.
Spykman w swojej teorii starał się udowodnić, że to nie Heartland, a Rimland, jest sercem kontynentu. W jego ujęciu Rimland to pas półwyspowy, który otacza Eurazję. Według Spykmana to właśnie ten obszar ma największe znaczenie geostrategiczne i jest największym źródłem konfliktów godzących w bezpieczeństwo światowe. Utrzymanie międzynarodowego pokoju miało być możliwe dzięki utrzymaniu amerykańskiej kontroli nad tym regionem. Kontrola Waszyngtonu miała być zapewniona dzięki utrzymaniu baz wojskowych w Europie i na Dalekim Wschodzie, a także dzięki utrzymaniu dobrych stosunków ze Związkiem Radzieckim. Sojusz Stanów Zjednoczonych Ameryki i Związku Radzieckiego miał pewne wytyczone granice: Moskwa nie mogła rozciągać swojej hegemonii nad Rimland. Gdyby zaistniała sytuacja, w której Moskwa opanowałaby Rimland, przewaga byłaby zbyt poważna i Stany Zjednoczone byłyby zmuszone do sprzymierzenia się z Europą Zachodnią i Dalekim Wschodem.
Teoria Spykmana streszczana jest w zdaniach: "W rzeczywistości nigdy nie występowało zwykłe przeciwieństwo między mocarstwem lądowym a mocarstwem morskim. Historycznie zawsze widzieliśmy pewne kraje Rimlandu u boku Wielkiej Brytanii, przeciwko innym krajom Rimlandu, które znalazły się po stronie Rosji, a także Wielką Brytanię i Rosję razem przeciwko mocarstwu, które chciało dominować na jamiś odcinku Rimlandu (...) Kto kontroluje obrzeża ten rządzi Eurazją, kto rządzi Eurazją kontroluje losy świata".
Teza Spykmana o przewadze Rimlandu w zasadzie się nie przyjęła – panuje przekonanie o równoważności Rimlandu i Heartlandu. Rozważaniom Spykmana przypisuje się duży wpływ na amerykańską politykę międzynarodową w kontekście jego sugestii na temat interwencjonizmu na obszarze Rimlandu. Trzeba jednak przyznać, ze Spykman rozwinął poprzednie teorie geopolityczne, dodając Rimland do dwóch głównych czynników: Heartlandu i Oceanu.
Prace Spykmana.
Książki:
Artykuły:

</doc>
<doc id="1358106" url="https://pl.wikipedia.org/wiki?curid=1358106" title="Kikaku">
Kikaku

 – japoński poeta, uczeń Matsuo Bashō, twórca własnej szkoły haikai. Tworzył także pod pseudonimami Hōshinsai, Shinshi oraz Yōsen.
Był synem lekarza. Uczniem Bashō został jako nastolatek. Studiował doktrynę konfucjańską, poezję i malarstwo chińskie, a także medycynę. Stworzył wiele haiku, z których kilka na język polski przetłumaczył Czesław Miłosz. Zredagował dwie antologie poezji szkoły Bashō, wydane w latach 1683 i 1691. Jest uważany za jednego z dwóch – obok Bashō – najwybitniejszych poetów swoich czasów. Kikaku tworzył w bardziej swobodnym, odważniejszym stylu od swego mistrza.

</doc>
<doc id="1358108" url="https://pl.wikipedia.org/wiki?curid=1358108" title="Emunim">
Emunim

Emunim (hebr. אמונים) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszdod, moszawów Bet Ezra, Sede Uzzijjahu, Azrikam i Giwati, oraz wioski Ezer. Na wschód od moszawu znajduje się baza wojskowa Sił Obronnych Izraela.
Historia.
Moszaw został założony w 1950 przez żydowskich imigrantów z Egiptu. Nazwa nawiązuje do wersetu Księgi Psalmów 12:2
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach, oraz hodowli zwierząt.
Firma "Shvavim Ltd." produkuje różnorodne urządzenia dla potrzeb przemysłu. "Al Soreg Ltd." produkuje systemy zabezpieczeń dla okien oraz ochronne ekrany. Spółka "Katz Brothers Ltd." produkuje namioty, trybuny oraz bariery dla potrzeb imprez masowych.
Edukacja.
W moszawie znajduje się szkoła podstawowa "Regavim".
Kultura i sport.
W moszawie jest ośrodek kultury i sportu, przy którym jest boisko do piłki nożnej oraz korty tenisowe.
Komunikacja.
Przez moszaw przebiega droga nr 3712 , którą jadąc na południe dojeżdża się do moszawu Giwati, a jadąc na północ dojeżdża się do drogi 3711 , którą jadąc na wschód dojedzie się do moszawów Sede Uzzijjahu i Azrikam, lub na zachód do drogi ekspresowej nr 4 (Erez-Kefar Rosz ha-Nikra). Z moszawu wychodzi w kierunku południowym lokalna droga, która prowadzi do wioski Ezer.

</doc>
<doc id="1358111" url="https://pl.wikipedia.org/wiki?curid=1358111" title="24h Le Mans 1932">
24h Le Mans 1932

24h Le Mans 1932 – 10. edycja długodystansowego wyścigu 24h Le Mans. Wyścig odbył się w dniach 18-19 czerwca 1932, udział w nim wzięło 52 kierowców z 6 państw.

</doc>
<doc id="1358120" url="https://pl.wikipedia.org/wiki?curid=1358120" title="Slide (singel)">
Slide (singel)

Slide – piosenka amerykańskiego zespołu Goo Goo Dolls. Singiel pochodzi z szóstego studyjnego albumu grupy, "Dizzy Up the Girl". Przez jakiś czas utrzymywały się spekulacje dotyczące znaczenia utworu, ale Johnny Rzeznik w 2002, w programie "VH1 Storytellers" wyjaśnił, że był on kierowany do pewnej dziewczyny z katolickiego środowiska, która zaszła w ciążę. Ona i jej chłopak zastanawiali się nad możliwością aborcji lub małżeństwem.
Inna wersja utworu nosi tytuł "„Pride”" i jest wykonywana razem z Elmem z "Ulicy Sezamkowej". Muzyka jest ta sama, tylko słowa uległy zmianie.
Kompozycja "„Slide”" znalazła się na 9. miejscu listy 100 najlepszych piosenek pop z lat 1992–2012, opublikowanej przez magazyn „Billboard”.

</doc>
<doc id="1358121" url="https://pl.wikipedia.org/wiki?curid=1358121" title="Be’er Towijja">
Be’er Towijja

Be’er Towijja (hebr. באר טוביה) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Pierwotny moszaw powstał w tym miejscu w 1887. Imigranci, którzy tutaj się osiedlili pochodzili z Besarabii. Moszaw nazywał się Kastina. Pomimo finansowego wsparcia Barona Edmonda de Rothschilda, moszaw nie rozwijał się, gdyż brakowało dostępu do wody. Dodatkowymi trudnościami była duża odległość od innych obszarów żydowskiego osadnictwa w Palestynie i napaści ze strony arabskich sąsiadów z pobliskich wiosek. Moszaw został porzucony.
W 1896 tutejszą ziemię zakupił syjonistyczny ruch Chowewej Syjon i ponownie założono moszaw, któremu nadano nazwę Be’er Towijja.
Podczas arabskich rozruchów w 1929 moszaw został zniszczony i musiał być porzucony. Ponowne założenie moszawu nastąpiło w 1930. Odkryto wówczas wodę i osada mogła pomyślnie się rozwijać.
Gospodarka.
Gospodarka moszawu opiera się na intensywnym rolnictwie.

</doc>
<doc id="1358123" url="https://pl.wikipedia.org/wiki?curid=1358123" title="Drugi Kongres Wszechbiałoruski">
Drugi Kongres Wszechbiałoruski

II Kongres Wszechbiałoruski (biał. "Другі Ўсебеларускі Кангрэс") – zjazd białoruskich przedstawicieli narodowych 27 czerwca 1944 r. w okupowanym przez Niemców Mińsku
Idea zwołania kongresu wszechbiałoruskiego pojawiła się w styczniu 1944 r., krótko po utworzeniu Białoruskiej Centralnej Rady (BCR). W kwietniu zebrał się komitet organizacyjny, który opracował podstawowe dokumenty. W teren zostały wysłane dyrektywy określające sposób wyboru delegatów. Kongres wyznaczono na 27 czerwca. Nawiązywał on do tradycji Kongresu Wszechbiałoruskiego, jaki miał miejsce w dniach 17–31 grudnia 1917 r. w Mińsku i doprowadził do ogłoszenia niepodległości przez Białoruś. II Kongres Wszechbiałoruski odbywał się, podobnie zresztą jak pierwszy, w gmachu teatru miejskiego w Mińsku, przystrojonym flagami w barwach narodowych Białorusi i godłami z Pogonią. Strzegli go żołnierze niemieccy wespół z Białorusinami z miejscowych oddziałów Białoruskiej Obrony Krajowej (BKA). Przybyło 1039 delegatów ze wszystkich stron okupowanej Białorusi (najwięcej z okręgu mińskiego, baranowickiego, głębockiego i wilejskiego), a także z Wilna, Warszawy, Berlina, Rygi i Królewca. Wśród nich było 276 nauczycieli i pedagogów, 245 chłopów, 234 urzędników, 142 robotników i ludzi pracy. Byli działacze społeczno-kulturowi, jak poetki Natalia Arsenniewa i Łarysa Hienijusz, pisarze Chwedar Illiaszewicz, Jurka Wićbicz, dyrektor białoruskiego gimnazjum w Wilnie Franciszak Grynkiewicz, czy b. wojskowi Anton Sokał-Kutyłouski i Kastuś Jezawitau. W kongresie uczestniczył też prezydent BCR Radasłau Astrouski. Część delegatów była też uczestnikami Kongresu Wszechbiałoruskiego z 1917 r., jak działacz narodowy Fabian Jaremicz, nauczycielka Alena Pawarotnaja, dr Jan Stankiewicz, czy płk K. Jezawitau. Przewodniczącym kongresu został wybrany Jauchim Kipiel, zaś jego zastępcami Iwan Kasiak i Wasil Rahula. Mowę powitalną wygłosił m.in. gauleiter Generalnego Komisariatu „Białoruś” gen. Kurt von Gottberg. Przemawiał R. Astrouski, przedstawiając działalność BCR w różnych dziedzinach życia białoruskiego, oraz różni delegaci. Wygłaszano referaty. Wszystkie deklaracje, jak też porządek obrad były wcześniej uzgodnione z niemieckimi służbami bezpieczeństwa. Końcowa rezolucja kongresu podjęta jednogłośnie jeszcze 27 czerwca nawiązywała do Białoruskiej Republiki Ludowej i mówiła, że:
Postanowienia te nie miały jednak żadnego znaczenia faktycznego, posiadając jedynie wymiar propagandowy, gdyż do Mińska zbliżała się Armia Czerwona, zajmując miasto 3 lipca. Do Niemiec zdołali się ewakuować członkowie BCR, dowództwo i część wyższych oficerów BKA oraz wielu białoruskich działaczy narodowych uczestniczących w kongresie.

</doc>
<doc id="1358124" url="https://pl.wikipedia.org/wiki?curid=1358124" title="Hrabstwo Pottawattamie">
Hrabstwo Pottawattamie

Hrabstwo Pottawattamie (ang. "Pottawattamie County") to hrabstwo w zachodniej części stanu Iowa w Stanach Zjednoczonych. Według szacunków US Census Bureau w roku 2006 liczyło 90 218 mieszkańców. Siedzibą władz hrabstwa jest miasto Council Bluffs.

</doc>
<doc id="1358130" url="https://pl.wikipedia.org/wiki?curid=1358130" title="Brittney Skye">
Brittney Skye

Brittney Skye (ur. 5 listopada 1977 w Cape Girardeau) – amerykańska aktorka i reżyserka filmów pornograficznych. Często występowała też jako Britney czy Brittney Sky.
Życiorys.
Wczesne lata.
Urodziła się w Cape Girardeau w stanie Missouri. Uczęszczała do Southampton High School w Nowym Jorku. W średniej szkole przez dwa lata była czirliderką. Po ukończeniu szkoły pracowała jako sprzedawczyni, zajmowała się meblowaniem dziecięcych pokoi i była striptizerką.
W 1999 roku przeszła operację powiększenia biustu. Przejawiała zamiłowanie do snowboardingu. 16 czerwca 2003 grała w krykieta w drużynie i pobiegła na sztucznej trawie w Olympia Fields Country Club w hrabstwie Cook w Illinois podczas finałowej rundy. 25 lipca 2003 na otwarciu U.S. Olympia Fields Country Club była półnaga, na klatce piersiowej miała napisany adres kasyna internetowego i próbowała zaczepić jednego z golfistów - konkurentów, Jima Furyka, który wygrał turniej. 
Kariera.
Karierę w branży pornograficznej zaczęła w grudniu 2001. Początkowo miała debiutować w scenie z Brianem Surewoodem, ale Ed Powers skontaktował się z Britney i umówił się z nią na dzień wcześniej. Tak więc debiutanckim filmem Sky był 4-Play Video "More Dirty Debutantes 213" (2001). Następnego dnia miała nagranie z Surewoodem; film ten nosi tytuł "Extreme Teen 23" (2002).
Wystąpiła też w produkcjach: Legend Video "Heist" (2001) i "American Nymphette 5" (2002), K-Beech Video "18 And Lost In Cleveland" (2002), Vivid "All Wrapped Up In Life" (2002) i "Anything" (2002), Scarlet Towe "Alter Ego" (2002), Fallen Angel "Amateur Angels 5" (2002), "Snoop Dogg’s Hustlaz: Diary of a Pimp" (2002) w reżyserii rapera Snoop Dogga, Madness "12 Nasty Girls Masturbating 1" (2005) czy Adam &amp; Eve "31 Flavors" (2005). Dla Jill Kelly Productions nagrała sceny w filmach: "100% Blowjobs 20" (2003), "100% Girls" (2003), "100% Blondes" (2004), "100% Blowjobs 28" (2004), "100% Blowjobs 33" (2005) i "100% Blowjobs 35" (2005).
W 2010 została uznana przez magazyn „Maxim” jako jedna z dwunastu najlepszych kobiet w porno. Miała swoją stronę internetową BrittneySkye.com.
Była także modelką firmy Tapout Clothing, firmy odzieżowej specjalizującej się w sztukach walki w Rancho Cucamonga.
Życie prywatne.
Spotykała się z angielskim zawodnikiem mieszanych sztuk walki Rossem „Gladiatorem” Pointonem (2006), byłym gitarzystę grupy Red Hot Chili Peppers i Jane’s Addiction – Dave’em Navarro (2006), amerykańskim zawodnikiem mieszanych sztuk walki Justinem Levens (2007-2008) i amerykańskim biznesmenem Charlesem Lewisem, Jr. (2008-2009). 
Ma dwóch synów. Jeden urodził się w grudniu 1997, kiedy Brittney miała 20 lat, zanim trafiła do branży porno. Jej młodszy syn urodził się we wrześniu 2007, a jego ojcem jest reżyser filmowy Eli Roth, z którym Brittney była związana w latach 2006-2007. Eli Roth zerwał z Brittney, gdy powiedziała mu, że jest w ciąży.

</doc>
<doc id="1358131" url="https://pl.wikipedia.org/wiki?curid=1358131" title="J. Lee Thompson">
J. Lee Thompson

J. Lee Thompson, właściwie John Lee Thompson (ur. 1 sierpnia 1914 w Bristolu w Wielkiej Brytanii, zm. 30 sierpnia 2002 w Sooke w Kanadzie) – brytyjski reżyser filmowy, tworzący zarówno w Europie jak i w Hollywood. W 1962 otrzymał nominację do Oscara za reżyserię filmu "Działa Navarony" (1961).
Życiorys.
W młodości był bokserem wagi koguciej. Podczas II wojny światowej latał na B-29. Już w latach 30. pracował przy filmach Alfreda Hitchcocka. Jako reżyser zadebiutował w 1950 filmem "Murder Without Crime". Po olbrzymim sukcesie "Dział Navarony" przeniósł się na stałe do Stanów Zjednoczonych. Po raz ostatni stanął za kamerą w 1989, realizując kolejny film z udziałem Charlesa Bronsona.
Zasłynął jako twórca tak cenionych filmów jak: "Działa Navarony" (1961), "Przylądek strachu" (1962) czy "Złoto MacKenny" (1969). Wybitne kreacje stworzyli w nich: Gregory Peck, Anthony Quinn, Robert Mitchum, David Niven. W latach 70. rozpoczął długoletnią współpracę z Bronsonem. W latach 1976-89 Thompson wyreżyserował 9 filmów akcji z Bronsonem w roli głównej; były to: "St. Ives" (1976), "Biały bizon" (1977), "Caboblanco" (1980), "Za 10 minut północ" (1983), "Zło, które czyni człowiek" (1984), "Prawo Murphy'ego" (1986), "Życzenie śmierci 4" (1987), "Posłaniec śmierci" (1988), "Zakazane tematy" (1989).
Zmarł w swoim domku letniskowym w wieku 88 lat. Bezpośrednią przyczyną śmierci była niewydolność serca.
Producent Pancho Kohner powiedział o Thompsonie: „Był dżentelmenem i praca z nim była przyjemnością. Każdy, kto z nim pracował, chciał pracować z nim nieustannie. Pracując z Lee, byłeś rozpieszczany. Miał niesamowitą zdolność rozegrania filmu w swym umyśle. Wiedział dokładnie jakie ujęcie jest potrzebne i dlatego nie marnowano wysiłku. Był utalentowanym rzemieślnikiem."

</doc>
<doc id="1358137" url="https://pl.wikipedia.org/wiki?curid=1358137" title="Jerry Lampen">
Jerry Lampen

Jerry Lampen (ur. 1961 w Rotterdamie) – holenderski fotodziennikarz. 
Zaczynał w 1981 roku, pracując dla licznych gazet jako “wolny strzelec”. Fotografią zaczął się zajmować jeszcze w 1981 roku. Od 1991 roku związany jest z Reuters News Pictures, gdzie w 1996 objął stanowisko Chief Reuters Photographer of Netherlands. Fotografuje najważniejsze wydarzenia polityczne, sport, na swoim koncie ma również liczne wyjazdy w rejony konfliktów: Strefa Gazy, Irak, Pakistan. Laureat licznych wyróżnień i nagród: 

</doc>
<doc id="1358139" url="https://pl.wikipedia.org/wiki?curid=1358139" title="Reprezentacja Polski w piłce nożnej kobiet">
Reprezentacja Polski w piłce nożnej kobiet

Reprezentacja Polski w piłce nożnej kobiet – zespół piłkarski, reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodniczki posiadające obywatelstwo polskie. Za jego funkcjonowanie odpowiedzialny jest Polski Związek Piłki Nożnej (PZPN).
Historia.
Pierwsze, oficjalne spotkanie międzypaństwowe żeńska reprezentacja narodowa rozegrała 27 czerwca 1981 na Stadionie Miejskim w Katanii, ulegając 3:0 (1:0) Włoszkom. 12 lipca 1984 "biało-czerwone" – przegranym 1:4 (1:3) meczem przeciw Czechosłowacji w Piotrkowie Trybunalskim – zadebiutowały przed własną publicznością, zdobywając jednocześnie pierwszego gola (Zienkiewicz w 37. minucie). Najwyżej w rankingu FIFA kobieca reprezentacja Polski sklasyfikowana była na 27. miejscu.
5 kwietnia 2019 na Stadionie Miejskim w Lublinie, w towarzyskim meczu z Włochami ustanowiono domowy rekord frekwencji na trybunach – 7205 widzów. Poprawiono go na tym samym obiekcie 12 listopada 2019 w spotkaniu z Hiszpanią w ramach eliminacji Mistrzostw Europy 2022 – 7528 widzów. Po raz kolejny stało się to 17 września 2021 na Polsat Plus Arenie Gdańsk podczas meczu eliminacyjnym do Mistrzostw Świata 2023 z Belgią – 8011 widzów.
Aktualny skład kadry.
Powołania na mecze towarzyskie z Kostaryką i Holandią (6 i 11 kwietnia 2023)
Ostatnio powoływane:

</doc>
<doc id="1358141" url="https://pl.wikipedia.org/wiki?curid=1358141" title="Mecze kobiecej reprezentacji Polski w piłce nożnej">
Mecze kobiecej reprezentacji Polski w piłce nożnej



</doc>
<doc id="1358145" url="https://pl.wikipedia.org/wiki?curid=1358145" title="Sirdspukstu intervāls">
Sirdspukstu intervāls

Sirdspukstu intervāls – wydany w kwietniu 1996 roku, czwarty album studyjny zespołu Jauns Mēness. Zawiera 10 piosenek w języku łotewskim. Pierwszy album grupy od debiutowego, na którym piosenki są jedynie po łotewsku. Singlem i najpopularniejszą piosenką stał się "Horizonts (Horyzont)".

</doc>
<doc id="1358147" url="https://pl.wikipedia.org/wiki?curid=1358147" title="Super Mario Advance 2">
Super Mario Advance 2



</doc>
<doc id="1358148" url="https://pl.wikipedia.org/wiki?curid=1358148" title="Super Mario Advance 3">
Super Mario Advance 3



</doc>
<doc id="1358150" url="https://pl.wikipedia.org/wiki?curid=1358150" title="Super Mario Advance 4">
Super Mario Advance 4



</doc>
<doc id="1358151" url="https://pl.wikipedia.org/wiki?curid=1358151" title="Protektorat Saary">
Protektorat Saary

Protektorat Saary – istniejący w latach 1947–1956 protektorat Francji.
Historia.
26 lipca 1945 na mocy decyzji Europejskiej Komisji Doradczej Saara stała się częścią francuskiej strefy okupacyjnej. Niemal natychmiast Francuzi rozpoczęli działania mające na celu degermanizację obszaru Saary. W szkołach wprowadzono obowiązkową naukę francuskiego i masowo zwalniano niemieckich nauczycieli, zastępując ich francuskimi. 22 grudnia 1946 za zgodą USA i Wielkiej Brytanii Saara została wcielona do francuskiego systemu celno-walutowego. 16 lipca 1947 wprowadzono jako walutę markę Saary, wymienialną w stosunki 1:1 do reichsmarki, jednak już na początku następnego roku została ona zastąpiona przez franka Saary, wymienialnego w stosunku 1:1 z francuskim frankiem. 15 grudnia 1947 terytorium Saary stało się oficjalnie protektoratem pod francuską kontrolą. W 1948 wprowadzono w Saarze nowe dowody osobiste, które były przez rząd francuski traktowane na równi z posiadaniem obywatelstwa francuskiego.
W marcu 1952 kanclerz Niemiec Konrad Adenauer wysunął żądanie powrotu Saary w granice Niemiec, bądź likwidacji unii gospodarczej z Francją i przekazania protektoratu nad regionem EWWiS. Żądanie Adenauera pozostało jednak bez odzewu, w związku z czym 2 lipca 1952 Bundestag przyjął rezolucję stwierdzającą, że Obszar Saary jest częścią Niemiec. Dopiero w 1954 EWWiS podjęła pomysł przejęcia protektoratu nad Saarą, jednak 30 sierpnia 1954 parlament Francji odrzucił taką możliwość.
Impas w sprawie Saary został przełamany francusko-niemieckim porozumieniem z 23 października 1954, na mocy którego 23 października 1955 przeprowadzony został plebiscyt w sprawie przekazania obszaru pod protektorat EWWiS. 67,7% ludności odrzuciło jednak ten pomysł, co oznaczało jednocześnie niwelację dążeń francuskich. Zdecydowanie proniemiecki wynik plebiscytu doprowadził do podpisania 27 października 1956 traktatu w Luksemburgu, na mocy którego Protektorat Saary został zlikwidowany i z dniem 1 stycznia 1957 stał się częścią Niemiec Zachodnich.
Sport.
Reprezentacja Protektoratu Saary wystąpiła na Letnich Igrzyskach Olimpijskich 1952 w Helsinkach.
Reprezentacja Saary w piłce nożnej w latach 1950–1956 rozegrała 19 meczów, w tym 4 w eliminacjach Mistrzostw Świata 1954.

</doc>
<doc id="1358155" url="https://pl.wikipedia.org/wiki?curid=1358155" title="Edmar Mednis">
Edmar Mednis

Edmar John Mednis (ur. 22 marca 1937 w Rydze jako Edmars Mednis, zm. 13 lutego 2002 w Nowym Jorku) – amerykański szachista i autor książek o tematyce szachowej pochodzenia łotewskiego, dziennikarz "Chess Life". W 1944 wyemigrował wraz z rodzicami do Stanów Zjednoczonych, osiedlając się w Nowym Jorku. Z zawodu był inżynierem chemikiem.
Osiągnięcia szachowe.
W turniejach międzynarodowych:
Najwyższy ranking w karierze osiągnął 1 stycznia 1979, z wynikiem 2510 punktów dzielił wówczas 82-87. miejsce na światowej liście FIDE, jednocześnie zajmując 9. miejsce wśród amerykańskich szachistów amerykańskich.

</doc>
<doc id="1358161" url="https://pl.wikipedia.org/wiki?curid=1358161" title="Dig Dug">
Dig Dug

Dig Dug – zręcznościowa gra komputerowa wydana w 1982 roku na automaty do gry przez firmę Namco w Japonii i przez Atari na Zachodzie.
Elementy gry zostały użyte w innej produkcji ". W 2001 roku wydano remake o nazwie "Dig Dug Deeper".
Rozgrywka.
Gracz wciela się w postać kopiącą podziemne tunele. Celem gry jest wyeliminowanie potworów zamieszkujących podziemia poprzez zrzucanie na nich kamieni lub, korzystając ze specjalnej pompki, nadmuchiwanie ich aż eksplodują. Trudniej jest zrzucić kamienie na przeciwników niż ich "nadmuchać", jednak pierwszy sposób jest wyżej punktowany. W grze występują dwa rodzaje przeciwników:
Obydwa potwory potrafią powolnie przemieszczać się przez ziemię między tunelami. Kiedy na planszy zostaje ostatni przeciwnik, zaczyna on uciekać na powierzchnię, a muzyka w grze przyspiesza. Pokonanie lub ucieczka ostatniego przeciwnika kończy rundę gry, a gracz przechodzi do następnej. Na kolejnych poziomach zwiększa się poziom trudności poprzez pojawianie się większej ilości potworów oraz zwiększanie szybkości ich przemieszczania.
256 poziom uznawany jest za "ekran śmierci", bowiem z powodu błędu programisty jeden z przeciwników znajduje się na graczu, zabijając go po rozpoczęciu rozgrywki (w wersji na Xboksa 360 zamiast niego gra powraca do pierwszego poziomu).

</doc>
<doc id="1358162" url="https://pl.wikipedia.org/wiki?curid=1358162" title="Konkurs Eurowizji dla Młodych Muzyków 2008">
Konkurs Eurowizji dla Młodych Muzyków 2008

Konkurs Eurowizji dla Młodych Muzyków 2008 (ang. "Eurovision Young Musicians Competition") – 14. edycja Konkursu Eurowizji dla Młodych Muzyków, zorganizowana w Wiedniu. 4 i 5 maja miejsce miały półfinały, w których udział wzięło 16 państw. Z dwóch półfinałów do finału, który odbył się 9 maja, awansowało 7 państw. Koncert poprowadzili Christoph Wagner-Trenkwitz i Lidia Baich. Wygrał reprezentant Grecji – Dionysios Grammenos.
Skład jury.
Finał (9 maja 2008 r.)
1. Roger Norrington
2. Alison Balsom
3. Günter Voglmayr
4. Lars Anders Tomter
5. Jeanette de Boer
6. Ranko Markovic
Półfinały (4 i 5 maja 2008 r.)
1. Jerzy Maksymiuk
2. Jeanette De Boer
3. Günter Voglmayr
4. Franz Bartolomey
5. Kaja Danczowska
6. Ranko Markovic

</doc>
<doc id="1358164" url="https://pl.wikipedia.org/wiki?curid=1358164" title="Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2008">
Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2008

Turnieje interkontynentalne do Letnich Igrzysk Olimpijskich w Pekinie odbyły się w trzech miastach:
Turniej w Tokio jest jednocześnie kwalifikacją Azji (awansuje pierwsza drużyna w tabeli i najlepsza drużyna azjatycka).
System rozgrywek.
Każdy zespół mógł zgłosić 12 zawodników do Turnieju. Nie ma możliwości późniejszej zmiany zgłoszonych zawodników, nawet w przypadku kontuzji któregoś z nich.
Drużyny uczestniczące.
¹ 

</doc>
<doc id="1358166" url="https://pl.wikipedia.org/wiki?curid=1358166" title="Trycezyma">
Trycezyma



</doc>
<doc id="1358169" url="https://pl.wikipedia.org/wiki?curid=1358169" title="Haidakhan Babadźi">
Haidakhan Babadźi

Haidakhan Babadźi – hinduistyczny święty i guru, który – jak wierzą Indusi – pojawił się w 1970 roku w historycznej świętej jaskini, położonej u stóp kumaońskiej góry Kajlasz w Haidakhanie. Śri Babadżi spędził większość swojej 14-letniej inkarnacji (1970-1984) w Haidakhanie, gdzie założył aśram i Herakhan Samaj.
Życie.
Manifestacja.
Według „Nauk Babadżiego” Haidakhan Babadżi „pojawił się” w czerwcu 1970 roku w jaskini u podnóża kumaońskiej Góry Kajlasz, przy rzece Gautama Ganga, niedaleko małej wioski Hairakhan, w dystrykcie Nainital stanu Uttar Pradesh, w Indiach. Jego zwolennicy utrzymują, że Haidakhan Babadżi jest Mahawatarem – „ludzką manifestacją Boga, nie zrodzoną z kobiety.”
Medytacja na szczycie Kumaońskiej Góry Kajlasz.
Jego wyznawcy utrzymują, że zaczynając pod koniec września 1970 roku Haidakhan Babadżi spędził czterdzieści pięć dni medytując w małej świątyni na szczycie Kumaońskiej Góry Kajlasz
Aśramy.
We wrześniu 1971 roku, Haidakhan Babadżi, zeznając pod przysięgą, przekonał sędziego z sądu w miejscowości Haldwani, że on jest Starym Babą z Herakhanu, który był aktywny w tamtym rejonie w latach 1860–1922, i stąd ma prawo do korzystania z aśramów w Katgarii i Haidakhanie.
Podróże.
W 1971 roku Haidakhan Babadżi zaczął podróżować po Indiach, głosząc swoje Przesłanie, wykonując święte ceremonie, takie jak jagna (ceremonia), i stopniowo przyciągając coraz więcej wyznawców. Wśród nich znaleźli się też celebryci, tacy jak Shammi Kapoor, i stopniowo coraz więcej przybyszów z Zachodu. Lucyna Winnicka opisuje darśan Babadźiego w Mumbaju, w którym uczestniczyła wraz z grupa Polaków.
Mahasamadi.
Chociaż niektórzy z jego zwolenników wierzyli, że jest on nieśmiertelny, Haidakhan Babadżi zmarł (jego zwolennicy preferują określenie „opuścił swoje ciało” albo „osiągnął mahasamadi”) w dniu 14 lutego 1984 roku, najprawdopodobniej z powodu zawału serca. Został pochowany w aszramie w Haidakhanie.
Nauki.
Sanatan Dharma.
Chociaż czczony według lokalnych zwyczajów, Haidakhan Babadżi wyjaśnił, że przyszedł odnowić Sanatan Dharmę raczej niż Hindu Dharmę (Hinduizm). Sanatan Dharma może być rozumiana jako pierwotna religia, odzwierciedlająca naturalne prawa, ustanowione na początku Stworzenia.

</doc>
<doc id="1358170" url="https://pl.wikipedia.org/wiki?curid=1358170" title="Sątopy (przystanek kolejowy)">
Sątopy (przystanek kolejowy)

Sątopy – przystanek kolejowy w Sątopach, w województwie wielkopolskim, w Polsce, leżący na szlaku kolejowym Warszawa Zachodnia - Frankfurt (Oder). Znajdują się tu 2 perony.
W roku 2017 przystanek obsługiwał 50–99 pasażerów na dobę.

</doc>
<doc id="1358173" url="https://pl.wikipedia.org/wiki?curid=1358173" title="Partia Demokratyczna Wybrzeża Kości Słoniowej">
Partia Demokratyczna Wybrzeża Kości Słoniowej

Partia Demokratyczna Wybrzeża Kości Słoniowej ("Parti Démocratique de la Côte d’Ivoire", PDCI) – prawicowa partia polityczna, która swoim działaniem obejmuje Wybrzeże Kości Słoniowej.
W latach 1960-1990 PDCI była jedyną legalną partią, która mogła funkcjonować w państwie. Członkiem partii był wieloletni prezydent kraju Félix Houphouët-Boigny. W 1990 roku odbyły się pierwsze wielopartyjne wybory parlamentarne, jednakże PDCI zwyciężyła w nich i pozostała przy władzy. Po śmierci Houphouëta-Boigny w 1993 roku jego miejsce zajął Henri Konan Bédié, który pełnił funkcję prezydenta aż do 1999 roku, kiedy stracił władzę w wyniku przeprowadzonego zamach stanu.
W ostatnich wyborach parlamentarnych które odbyły się na przełomie 2000 oraz 2001 roku PDCI zdobyła 94 z 225 miejsc w parlamencie. W wyborach prezydenckich w 2010 roku kandydatem partii został Henri Konan Bédié.

</doc>
<doc id="1358177" url="https://pl.wikipedia.org/wiki?curid=1358177" title="Dzīvotājs">
Dzīvotājs

Dzīvotājs – szósty i ostatni album studyjny łotewskiego zespołu Jauns Mēness, wydany w październiku 1998 roku, zawierający 10 piosenek po łotewsku. Następnego roku grupa przestała działać, a wokalista, Ainars Mielavs, rozpoczął solową karierę.

</doc>
<doc id="1358178" url="https://pl.wikipedia.org/wiki?curid=1358178" title="Rezerwat przyrody Mokradła Żegockie">
Rezerwat przyrody Mokradła Żegockie

Rezerwat przyrody Mokradła Żegockie – rezerwat faunistyczny położony w województwie warmińsko-mazurskim, w powiecie lidzbarskim, w gminie Kiwity, na gruntach wsi Żegoty. Został powołany zarządzeniem Ministra Ochrony Środowiska, Zasobów Naturalnych i Leśnictwa z dnia 9 października 1991 roku. Zajmuje powierzchnię 33,63 ha, natomiast jego otulina (utworzona w 2022) obejmuje 33,47 ha.
Cele ochrony rezerwatu to:
Rezerwat obejmuje zabagnione łąki i nieużytki usytuowane w obniżeniu terenowym, wśród pól uprawnych. Jeszcze na początku XX wieku istniało tu płytkie, zarastające jezioro. W 1909 roku zostało ono osuszone, a teren po nim zamieniono w łąki i pastwiska. Po II wojnie światowej w wyniku braku konserwacji urządzeń melioracyjnych teren znów uległ zabagnieniu, a w północno-wschodniej części powstało kilkudziesięcioarowe otwarte lustro wody. Rezerwat porastają trzciny i turzycowiska z pojedynczymi kępami łozy.
Stwierdzono tu występowanie 99 gatunków ptaków, m.in.: perkoz rdzawoszyi, perkoz zausznik, bąk, czapla siwa, łabędź niemy, gęgawa, gęś białoczelna, gęś zbożowa, krzyżówka, krakwa, świstun, rożeniec, cyranka, cyraneczka, płaskonos, czernica, głowienka, łyska, kokoszka wodna, kureczka nakrapiana, wodnik, żuraw, bekas kszyk, bekasik, błotniak stawowy, ostrygojad zwyczajny, batalion.

</doc>
<doc id="1358180" url="https://pl.wikipedia.org/wiki?curid=1358180" title="Dzīvotājs (albums)">
Dzīvotājs (albums)



</doc>
<doc id="1358181" url="https://pl.wikipedia.org/wiki?curid=1358181" title="Port lotniczy Chengdu-Shuangliu">
Port lotniczy Chengdu-Shuangliu

Port lotniczy Chengdu-Shuangliu (IATA: CTU, ICAO: ZUUU) – międzynarodowy port lotniczy położony 16 km na południowy zachód od centrum Chengdu, w prowincji Syczuan, w Chinach. 
W 2020 roku port lotniczy był trzecim na świecie pod względem liczby obsłużonych pasażerów.

</doc>
<doc id="1358182" url="https://pl.wikipedia.org/wiki?curid=1358182" title="Knizia">
Knizia



</doc>
<doc id="1358187" url="https://pl.wikipedia.org/wiki?curid=1358187" title="Pont de Bir-Hakeim">
Pont de Bir-Hakeim

Pont de Bir-Hakeim – most na rzece Sekwanie położony w Paryżu. Most łączy 15. oraz 16. okręg Paryża. Część mostu przechodzi przez położoną na Sekwanie wyspę Île aux Cygnes.
Zbudowany w latach 1903–1905 Pont de Bir-Hakeim zastąpił zniszczoną w 1878 Passerelle de Passy. Wykonany z metalu most jest długi na 227 metrów oraz szeroki na 24,7 m.
Most posiada dwa poziomy: jeden poziom jest przeznaczony dla pieszych oraz dla ruchu samochodowego. Drugi poziom stanowi wiadukt, który znajduje się nad poziomem dla samochodów i stanowi część linii nr 6 paryskiego metra. Wiadukt mostu jest ozdobiony licznymi tablicami pamiątkowymi w tym tablicy upamiętniającej żołnierzy francuskich, którzy zginęli w Belgii podczas II wojny światowej.
Oryginalnie most się nazywał Pont de Passy (na cześć byłej komuny Passy). Nazwa mostu został zmieniona w 1948 roku dla uczczenia walczących w Bitwie o Bir Hakeim oddziałów Wolnych Francuzów.
Pont de Bir-Hakeim jest dobrym punktem widokowym na Wieżę Eiffla.

</doc>
<doc id="1358191" url="https://pl.wikipedia.org/wiki?curid=1358191" title="Gilbert Roland">
Gilbert Roland

Luis Antonio Dámaso de Alonso (ur. 11 grudnia 1905 w Juárez, zm. 15 maja 1994 w Beverly Hills) − amerykański aktor meksykańskiego pochodzenia, dwukrotnie nominowany do Złotego Globu.
Życiorys.
Urodził się w Meksyku w rodzinie katolickiej. Na przełomie lat 1910–11, po wybuchu rewolucji meksykańskiej wyemigrował z rodziną do Stanów Zjednoczonych. Miał być matadorem jak jego ojciec, ale po otrzymaniu propozycji zagrania niewielkiej roli od jednego z hollywoodzkich łowców talentów, przyjął pseudonim artystyczny na cześć dwójki gwiazd epoki kina niemego: Johna Gilberta i Ruth Roland i postanowił zrobić karierę filmową. 
Pierwszą poważniejszą rolę zagrał w 1925 roku w niemej komedii romantycznej z Clarą Bow, ikoną kina niemego i symbolem seksu kinematografii lat 20. XX wieku, na której zrobił tak wielkie wrażenie, że została jego kochanką.
Znajomość języka hiszpańskiego pomogła mu odnaleźć się w nowej erze kina dźwiękowego, wystąpił w kilku hiszpańskojęzycznych filmach amerykańskich. W latach 40. zagrał w cyklu westernów, wcielając się w postać Cisco Kida.
Był dwukrotnie nominowany do Złotego Globu dla najlepszego aktora drugoplanowego: w 1952 za rolę w filmie Piękny i zły oraz w 1964 za film Jesień Czejenów. Został również uhonorowany gwiazdą w Hollywoodzkiej Alei Gwiazd.

</doc>
<doc id="1358192" url="https://pl.wikipedia.org/wiki?curid=1358192" title="James Parris Lee">
James Parris Lee



</doc>
<doc id="1358194" url="https://pl.wikipedia.org/wiki?curid=1358194" title="Parafia Najświętszego Serca Jezusowego we Włocławku">
Parafia Najświętszego Serca Jezusowego we Włocławku

Parafia Najświętszego Serca Jezusowego we Włocławku – rzymskokatolicka parafia położona w dekanacie włocławskim II w diecezji włocławskiej.
Historia.
7 sierpnia 1934 roku ks. Orioniści zakupują we Włocławku plac na rogu ul. Leśnej - Żelazne Wody. Przystępują do budowy kościoła oraz zakładu Małe Kottolengo dla chorych. 25 listopada 1934 roku bp Radoński dokonał poświęcenia kamienia węgielnego. 13 stycznia 1935 roku następuje poświęcenie części budowy. Prace budowlane i duszpasterskie trwają do wybuchu II wojny światowej. 7 listopada 1939 roku księża pracujący w parafii, ks. Franciszek Drzewiecki i ks. Demrych Henryk, zostają aresztowani i wywiezieni do Lądu, skąd później trafili do Dachau. Władze niemieckie utrudniają duszpasterstwo w parafii, a w listopadzie 1941 r. niszczą i zamykają kościół. 28 kwietnia 1942 roku zamieniają go na magazyn odzieżowy. Równocześnie zostaje zamknięte Małe Kottolengo, a wszystkich jego podopiecznych Niemcy mordują. Po zakończeniu II wojny światowej Orioniści wracają do Włocławka. W 1947 bp Radoński powiększa granice parafii Najśw. Serca Jezusowego. Zapada decyzja o budowie nowego kościoła. Księża Orioniści zakupują na ten cel działkę przy ul. Żytniej. Jednak władze nie wydają zezwolenia na budowę, a następnie 13 maja 1973 roku przejmują plac i rozpoczynają na jego terenie budowę bloków mieszkalnych. Po wielu interwencjach władz zgromadzenia i Sekretariatu Episkopatu Polski władze miejskie przydzielają w 1974 działkę przy ul. Ostrowskiej. Zezwolenie na budowę uzyskano 31 lipca 1981 roku. 20 czerwca 1982 roku bp Zaręba wmurował kamień węgielny, wyjęty z fundamentów bazyliki św. Piotra i pobłogosławiony przez Jana Pawła II. Dolny kościół oddano do użytku w 1983, sale katechetyczne w 1989, górny kościół w 1992. Jesienią 1988 roku msze św. przeniesiono z kościoła przy ul. Leśnej do kościoła dolnego przy ul. Ostrowskiej. Poświęcenie kościoła nastąpiło w dzień Zmartwychwstania Pańskiego w 1992. Konsekracja odbyła się 18 lipca 2004 roku.
Terytorium parafii.
Parafia obejmuje swym terytorium wsie: Warząchewka Polska, Warząchewka Królewska, Pińczata, Płaszczyzna, oraz ulice Włocławka: Jedwabna, Żytnia, Polna, Zielna, Łanowa, Ostrowska, Makowa, Chabrowa, Kręta, 14 Pułku Piechoty, Chopina, Piaski, Sportowa, Weselna, Leśna, Ptasia, Barska, Armii Krajowej, Żelazne Wody, Wojskowa, Żołnierska, Saperska, Weselna, Kombatantów.
Grupy parafialne.
Żywy Różaniec, Ministranci, Bielanki, Wspólnota Głuchoniemych, Biuro Radia Maryja, Ruch Światło Życie - Domowy Kościół, Rada Parafialna, Apostolstwo Trzeźwości, Wspólnota Tabita.

</doc>
<doc id="1358196" url="https://pl.wikipedia.org/wiki?curid=1358196" title="Avianca Brazil">
Avianca Brazil

OceanAir Linhas Aéreas S.A. – nieistniejąca brazylijska linia lotnicza z siedzibą w Rio de Janeiro.
25 maja 2019 roku linia zawiesiła wszystkie operacje.

</doc>
<doc id="1358197" url="https://pl.wikipedia.org/wiki?curid=1358197" title="JBPM">
JBPM

jBPM (Java Business Process Model) – biblioteka rozwijana przez społeczność JBoss.org napisana w języku Java. Zarządza działaniem procesów biznesowych zdefiniowanych w językach jPDL, WS-BPEL oraz Seam Pageflow. Jest rozprowadzana na licencji LGPL. Dodatkiem do biblioteki jest graficzny edytor procesów jPDL dostępny dla środowiska Eclipse.

</doc>
<doc id="1358198" url="https://pl.wikipedia.org/wiki?curid=1358198" title="Jay Mohr">
Jay Mohr

Jon Ferguson Cox „Jay” Mohr (ur. 23 sierpnia 1970 w Veronie) – amerykański aktor i komik stand-upowy pochodzenia niemieckiego, angielskiego, szkockiego i irlandzkiego.
Życiorys.
Urodził się w Veronie w stanie New Jersey jako syn pielęgniarki Jean i kierownika marketingu Jona Mohrów. Dorastał z siostrami - Julią i Virginią. W 1988 ukończył Verona High School w Veronie.
W sezonie 1993/94 i 1994/95 występował w "Saturday Night Live". Grał też m.in. w filmach: "200 papierosów" ("200 Cigarettes", 1999), "Krew niewinnych" ("Cherry Falls", 2000) i "Podaj dalej" (2000). W latach 2006-2008 występował jako profesor Rick Payne w serialu telewizyjnym "Zaklinacz dusz" ("Ghost Whisperer").
Z sześcioletniego małżeństwa z modelką Nicole Chamberlain ma syna Jacksona. 29 grudnia 2006 roku ożenił się z aktorką Nikki Cox.

</doc>
<doc id="1358201" url="https://pl.wikipedia.org/wiki?curid=1358201" title="Sd.Kfz. 7/1">
Sd.Kfz. 7/1

Sd.Kfz. 7/1 – 2cm Flakvierling 38 auf Selbstfahrlafette – niemieckie samobieżne działo przeciwlotnicze z okresu II wojny światowej.
Historia.
W 1940 roku zbudowano na podwoziu półgąsienicowego ciągnika artyleryjskiego Sd.Kfz. 7 samobieżne działo przeciwlotnicze przez umieszczenie na nim poczwórnie sprzężonego działka przeciwlotniczego 2 cm Flakvierling 38. W pierwszej serii pojazdów kabina kierowcy była odkryta, natomiast w dalszych została opancerzona blachami o grubości 8 mm.
Pierwszą serię 100 pojazdów wyprodukowano już w 1940 roku, a następnie kolejne serie budowane były w następnych latach. Produkcję Sd.Kfz. 7/l trwała do 1944 roku i łącznie w tym okresie zbudowano około 750 pojazdów tego typu.
Służba.
Działo Sd.Kfz. 7/1 wprowadzone zostało do użycia w 1940 roku do pododdziałów artylerii przeciwlotniczej w dywizjach pancernych oraz w Luftwaffe. Służyły do walki z nisko latającymi samolotami przeciwnika, jak również do niszczenia celów naziemnych. Użytkowano je do zakończenia II wojny światowej.

</doc>
<doc id="1358206" url="https://pl.wikipedia.org/wiki?curid=1358206" title="Johannisthaler Chaussee">
Johannisthaler Chaussee

Johannisthaler Chaussee - stacja metra w Berlinie na linii U7, w dzielnicy Gropiusstadt, w okręgu administracyjnym Neukölln. Stacja została otwarta w 1970.

</doc>
<doc id="1358210" url="https://pl.wikipedia.org/wiki?curid=1358210" title="2001 Mars Surveyor Lander">
2001 Mars Surveyor Lander



</doc>
<doc id="1358212" url="https://pl.wikipedia.org/wiki?curid=1358212" title="Lipschitzallee">
Lipschitzallee

Lipschitzallee - stacja metra w Berlinie na linii U7, w dzielnicy Gropiusstadt, w okręgu administracyjnym Neukölln. Stacja została otwarta w 1970.

</doc>
<doc id="1358216" url="https://pl.wikipedia.org/wiki?curid=1358216" title="Alicja (hrabina Vexin)">
Alicja (hrabina Vexin)

Alicja Francuska, znana też jako "Alys", "Alaïs", "Adélaïde", "Adèle", "Alais" lub "Alix" (ur. 4 października 1160, zm. ok. 1220) – córka króla Francji Ludwika VII Młodego i jego drugiej żony Konstancji Kastylijskiej.
Alicja była młodszą siostrą przyrodnią Marii, hrabiny Szampanii i Alicji, hrabiny Blois (Alix, z którą często jest mylona) oraz rodzoną - Małgorzaty, królowej Węgier. Jej matka zmarła przy porodzie Alicji. Jej ojciec miał trzy żony, a z każdą potomstwo. Jego trzecią żoną była Adela z Szampanii, którą poślubił już pięć tygodni po śmierci drugiej żony. Adela urodziła młodszego przyrodniego brata Alicji - Filipa, przyszłego króla Francji, i jej młodszą przyrodnią siostrę - Agnieszkę, cesarzową bizantyjską.
W styczniu 1169 ojciec Alicji i król Anglii - Henryk II Plantagenet, ustalili że Alicja poślubi syna Henryka - Ryszarda. Alicja została więc wysłana do Anglii, a jej przyszły teść przez wiele lat trzymał ją na swoim dworze. W 1177 stało się to przyczyną konfliktu między Francją a Anglią. Jeden z kardynałów, w imieniu papieża Aleksandra III groził, że nałoży interdykt na kontynentalne posiadłości Anglii, jeśli wreszcie Henryk II nie ożeni swojego syna z Alicją. Henryk uspokajał Ludwika, że Alicja jest dobrze traktowana, ale wciąż unikał tematu ślubu. Na dworze chodziły plotki, że Alicja została metresą Henryka II i miała z nim dziecko. 
Henryk II zmarł 6 lipca 1189, a długoletni narzeczony Alicji, został królem jako Ryszard I. W marcu 1191, w Mesynie unieważnił zaręczyny twierdząc, że narzeczona urodziła dziecko jego ojcu. W 1195 Alicja została wysłana z powrotem do Francji. Jeszcze w 1192 jej brat, król Filip II August, zaofiarował jej rękę młodszemu bratu Ryszarda - Janowi bez Ziemi, ale małżeństwu stanowczo sprzeciwiła się królowa-matka - Eleonora Akwitańska. 20 sierpnia 1195 Alicja poślubiła Wilhelma Talvasa, hrabiego Ponthieu, miała z nim troje dzieci:
Data śmierci Alicji jest nieznana. Wiadomo, że żyła jeszcze 28 lipca 1218.

</doc>
<doc id="1358217" url="https://pl.wikipedia.org/wiki?curid=1358217" title="Audi A1">
Audi A1

Audi A1 – samochód osobowy klasy aut miejskich produkowany pod niemiecką marką Audi od 2010 roku. Od 2018 roku produkowana jest druga generacja modelu.
Pierwsza generacja.
Audi A1 I zaprezentowano po raz pierwszy na początku 2010 roku. Wersja pięciodrzwiowa nosiła nazwę A1 Sportback.
Studyjną zapowiedź pierwszego od czasu modelu 50 miejskiego Audi zaprezentowano w Tokio w 2007 roku. Prototyp otrzymał nazwę Audi Metroproject Quattro. Trzy lata później podczas salonu w Genewie zaprezentowano odmianę produkcyjną auta o kodzie fabrycznym 8X. Seryjny wariant oparto na platformie PQ25 dzielonej z Volkswagenem Polo oraz Seatem Ibizą. Pod koniec 2011 roku w Tokio zaprezentowano odmianę Sportback, która do sprzedaży weszła w połowie roku 2012.
12 lutego 2014 roku Audi zaprezentowało usportowioną odmianę A1 – model S1 i S1 Sportback. Oba auta napędzane są benzynowym 2.0 l TFSI o mocy 231 KM i maksymalnym momencie obrotowym 370 Nm. S1 rozpędza się do 100 km/h w 5,8 s. – S1 Sportback w 5,9 s. Prędkość maksymalna obu modeli to 250 km/h. W stosunku do standardowego A1 dokonano szeregu zmian w zawieszeniu. Z tyłu zamiast belki skrętnej zastosowano układ wielowahaczowy. Z przodu inne są m.in. łożyska kolumn McPhersona. Debiut rynkowy obu modeli zaplanowano na II kwartał 2014 roku. Oba modele trafiły do sprzedaży w drugim kwartale 2014 r.
W listopadzie 2014 roku Audi zaprezentowało modele A1 i A1 Sportback po liftingu. Samochody zyskały przestylizowany pas przedni – zmieniono wygląd zintegrowanego z grillem zderzaka oraz reflektorów. Nowością jest również system sterowania MMI z pokładową siecią Wi-Fi. W palecie jednostek napędowych zadebiutował nowy, trzycylindrowy silnik Diesla o pojemności 1.4 l i mocy 90 KM. Przy okazji liftingu auto urosło o 2 cm.
Od kilku lat Audi prowadzi badania i testy modelu A1 e-tron, samochodu napędzanego w pełni elektrycznie, stworzonego z myślą o poruszaniu się w aglomeracjach miejskich. Elektryczny silnik, za pośrednictwem jednostopniowej przekładni przekazuje na przednie koła generowaną przez siebie moc maksymalną 85 kW i moment obrotowy 300 Nm. Od zera do 100 km/h samochód przyspiesza w 9,8 sekundy, a jego prędkość maksymalną ograniczono do 130 km/h. Akumulator litowo-jonowy zbudowany w kształcie litery T, magazynujący 13,3 kWh energii, zapewnia w trybie jazdy elektrycznej zasięg 50 km. Korzystając z domowego gniazdka pod napięciem 230 V, można go naładować do pełna w około trzy godziny. Dodatkowo, umieszczony z tyłu pojazdu, kompaktowy i lekki jednowirnikowy silnik Wankla o mocy 25 kW (34 KM) i pojemności 354 cm³, zwiększa zasięg auta do 250 km.
Wersje wyposażeniowe.
Standardowe wyposażenie Audi A1 obejmuje m.in. elektrycznie regulowane i ogrzewane lusterka zewnętrzne w kolorze nadwozia, reflektory halogenowe w obudowie z przejrzystego szkła z elektryczną regulacją zasięgu i włącznikiem świateł postojowych, zintegrowane światła do jazdy dziennej, szyby termoizolacyjne, adaptacyjne światło hamowania, asystenta podjazdu, ABS z ESP z elektronicznie sterowaną blokadą poprzeczną EDS, kurtyny powietrzne, poduszki powietrzne, regulowane na wysokość fotele przednie oraz po otwarciu klapy bagażnika dodatkowe tylne lampy umieszczone w słupkach.
Opcjonalnie auto wyposażyć można m.in. w: asystenta świateł drogowych, reflektory ksenonowe ze światłami do jazdy dziennej i układem zmywania, światła przeciwmgielne, tylne światła wykonane w technologii LED, układ zmywania reflektorów, Audi Parking System plus, sportowe zawieszenie, klimatyzację manualną lub automatyczną, pakiet oświetlenia wnętrze w technologii LED, tempomat, panoramiczny szklany dach, czujnik zmierzchu, czujnik deszczu, ogrzewanie przednich foteli, system audio firmy Bose, Bluetooth.
Edycje limitowane:
Silniki.
Wszystkie modele A1 z wyjątkiem 1.4 TFSI o mocy 136 kW (185 KM) i 1.6 TDI S tronic 66 kW (90 KM), posiadają standardowy system Start-Stop oraz układ rekuperacji, wydatnie zmniejszający zużycie paliwa.
Druga generacja.
Audi A1 II zaprezentowano po raz pierwszy w czerwcu 2018 roku.
Druga generacja najmniejszego modelu Audi o kodzie fabrycznym GB zadebiutowała nieco ponad 8 lat po premierze poprzednika, niosąc za sobą sporo zmian. Samochód jest nie tylko delikatnie niższy, ale i znacznie dłuższy – wartość ta przekroczyła 4 metry. Tym razem samochód nie będzie już oferowany w wariancie 3-drzwiowym, na rzecz jedynej wersji nadwoziowej – 5-drzwiowego hatchbacka. Ponadto, produkcja została przeniesiona z Belgii do Hiszpanii.
Wygląd drugiej generacji A1 reprezentuje nowy styl marki, który wdrożono w 2017 roku wraz z prezentacją nowego Audi A8. Karoserię zdobi więcej przetłoczeń, zderzak zdobią większe wloty powietrza, a lampy i reflektory mają bardziej finezyjny kształt wielokątów, a nie jak dotychczas – trójkątowych brył. Deska rozdzielcza realizuje konwencję nawiewów „otulających kierowcę”, a konsolę centralną dominuje ekran dotykowy.
Niemiecka marka oferuje szerokie możliwości personalizacji, z dwukolorową barwą nadwozia i wnętrza włącznie. Pod maskę trafiły silniki znane z Volkswagena Polo, czyli: 1.0 TFSI o mocy 116 KM oraz 1.5 TFSI oferujący 150 KM. Oprócz tego gamę zwieńczy wersja z napędem quattro i silnikiem 2.0 TFSI o mocy przekraczającej 200 KM.
Sprzedaż drugiego wcielenia A1 ruszyła pod koniec 2018 roku. Samochód tym razem posiada tylko jednego konkurenta – Mini Coopera.
Prawdopodobnie jest to ostatnia generacja Audi A1, następca otrzyma inne oznaczenie i napęd elektryczny.
Silniki.
Wszystkie silniki są benzynowe, brak jednostek wysokoprężnych jest spowodowany względami ekologicznymi.

</doc>
<doc id="1358220" url="https://pl.wikipedia.org/wiki?curid=1358220" title="24h Le Mans 1933">
24h Le Mans 1933

24h Le Mans 1933 – 11. edycja długodystansowego wyścigu 24h Le Mans. Wyścig odbył się w dniach 17-18 czerwca 1933, udział w nim wzięło 58 kierowców z 7 państw.

</doc>
<doc id="1358221" url="https://pl.wikipedia.org/wiki?curid=1358221" title="Berno (stacja kolejowa)">
Berno (stacja kolejowa)

Berno – stacja kolejowa w Bernie, w Szwajcarii.

</doc>
<doc id="1358224" url="https://pl.wikipedia.org/wiki?curid=1358224" title="Brzezno">
Brzezno

Brzezno (wcześniej: Brzeźno) – wieś w Polsce położona w województwie wielkopolskim, w powiecie szamotulskim, w gminie Kaźmierz.
Wieś jest położona przy drodze z Tarnowa Podgórnego do Kaźmierza.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="1358227" url="https://pl.wikipedia.org/wiki?curid=1358227" title="Bülach (stacja kolejowa)">
Bülach (stacja kolejowa)

Bülach – stacja kolejowa w Bülach, w kantonie Zurych, w Szwajcarii. Znajdują się tu 4 perony.

</doc>
<doc id="1358230" url="https://pl.wikipedia.org/wiki?curid=1358230" title="W drodze (miesięcznik)">
W drodze (miesięcznik)

W drodze – miesięcznik wydawany przez Polską Prowincję Dominikanów, poświęcony życiu chrześcijańskiemu: teologii, duchowości, problemom społecznym, kulturze (literaturze, muzyce, filmom).
Pismo zaczęło się ukazywać we wrześniu 1973 roku, po kilku latach starań o pozwolenie na jego założenie. Inicjatorami jego wydawania była trójka dominikanów: o. Marcin Babraj OP, o. Jan Andrzej Kłoczowski OP i o. Konrad Hejmo OP. Pierwszym redaktorem naczelnym został o. Marcin Babraj OP. Od początku pismo skupiło wokół siebie grono znaczących autorów, m.in. Romana Brandstaettera, ks. Józefa Tischnera, Annę Kamieńską, Andrzeja Kijowskiego. Pomimo ingerencji cenzury ukazywały się w nim utwory autorów „niepokornych”, w tym Gustawa Herlinga-Grudzińskiego. „W drodze” było pismem dla poszukujących, a także dla tych, dla których wiara była świadomym, przemyślanym wyborem. Poruszało także problematykę ekumeniczną.
Od stycznia 2012 roku miesięcznik dostępny jest także w wersji na czytnik Amazon Kindle. Jest to trzeci polski periodyk wydawany w tym formacie i zarazem pierwszy miesięcznik. Od stycznia 2013 pismo jest dostępne również w wersji na iPad.
W latach 1995–2010 redaktorem naczelnym był Paweł Kozacki OP, a od czerwca 2010 jest nim Roman Bielecki OP. Każdy numer poświęcony jest określonemu tematowi, ale zawiera także stałe rubryki: "Dominikanie na niedzielę" (komentarz do niedzielnych czytań liturgicznych), "Pytania w drodze" (Wojciech Surówka OP), "Orientacje" (recenzje i omówienia nowości filmowych, muzycznych, nowych książek i czasopism). Stałe felietony publikowali: Grzegorz Górny, Jarosław Makowski, Małgorzata Musierowicz, Jan Góra OP, Dariusz Kowalczyk SJ, Marek Magierowski, Tessa Capponi-Borawska, Konrad Kruczkowski, Dariusz Rosiak.
Aktualni felietoniści: Paulina Wilk, ks. Grzegorz Strzelczyk, Jarosław Mikołajewski, Paweł Krupa OP, Stefan Szczepłek.
Na łamach miesięcznika publikowali m.in.: Jacek Salij OP ("Szukającym drogi"), Jan Góra OP, Michał Zioło OCSO.

</doc>
<doc id="1358232" url="https://pl.wikipedia.org/wiki?curid=1358232" title="Andrius Mamontovas">
Andrius Mamontovas

Andrius Mamontovas (ur. 23 sierpnia 1967 w Wilnie) – rockowy muzyk litewski, twórca tekstów piosenek, aktor, wykonawca i producent muzyki. Był jednym z założycieli jednego z najpopularniejszych litewskich zespołów – Foje (założonego w 1983 r.), a także głównym pomysłodawcą projektu muzycznego LT United stworzonego w celu napisania i wykonania piosenki reprezentującej Litwę na konkursie Eurowizji w 2006 r. Piosenka „We Are The Winners” (pl: „Jesteśmy zwycięzcami”) zajęła wysokie szóste miejsce.
Kariera.
Andrius Mamontovas rozpoczął swoją karierę muzyka we współtworzonym przez siebie zespole Foje, który szybko zdobył popularność na Litwie. Między 1983 a 1997 rokiem, zespół ten wydał 14 albumów i zdobył wiele nagród litewskiego rynku fonograficznego. O dużej popularności świadczy frekwencja na ostatnim koncercie w Wilnie, który zgromadził około 60000 sympatyków zespołu.
Po rozwiązaniu Foje w 1997 r. Mamontovas rozpoczął swoją solową karierę, szybko zdobywając 15 nagród Bravo (litewski odpowiednik Grammy) między innymi za całokształt, najlepszą piosenkę, najlepszy album czy też za najlepszy show. Jest autorem muzyki do kilku krótkich filmów oraz muzyki do przedstawienia "Iwanow" Antoniego Czechowa w reżyserii Eimuntasa Nekrošiusa wystawianej w "Teatro Argentina" w Rzymie.
Mamontovas był inicjatorem powstania projektu muzycznego LT United, którego zadaniem było stworzenie piosenki reprezentującej Litwę na konkursie Eurowizji w 2006 r. Stworzona „We Are The Winners” (pl: „Jesteśmy zwycięzcami”) zajęła ostatecznie szóste miejsce przegrywając jedynie z piosenkami: fińską(1.), rosyjską(2.), bośniacką(3.), rumuńską(4.) i szwedzką(5.).

</doc>
<doc id="1358233" url="https://pl.wikipedia.org/wiki?curid=1358233" title="Interlaken West">
Interlaken West

Interlaken West – stacja kolejowa w Interlaken, w kantonie Berno, w Szwajcarii. Znajdują się tu 2 perony.

</doc>
<doc id="1358241" url="https://pl.wikipedia.org/wiki?curid=1358241" title="Hrabstwo Buchanan (Iowa)">
Hrabstwo Buchanan (Iowa)

Hrabstwo Buchanan (ang. "Buchanan County") to hrabstwo w stanie Iowa w Stanach Zjednoczonych. Według szacunków US Census Bureau w roku 2006 liczyło 21 045 mieszkańców. Siedzibą władz hrabstwa jest miasto Independence.

</doc>
<doc id="1358246" url="https://pl.wikipedia.org/wiki?curid=1358246" title="Liestal (stacja kolejowa)">
Liestal (stacja kolejowa)

Liestal – stacja kolejowa w Liestal, w kantonie Bazylea-Okręg, w Szwajcarii. Znajdują się tu 2 perony.

</doc>
<doc id="1358248" url="https://pl.wikipedia.org/wiki?curid=1358248" title="Mediomat">
Mediomat

Mediomat - automatyczne urządzenie przeznaczone do bezobsługowej dystrybucji dowolnych plików (przede wszystkim multimedialnych w formie nagrań audio lub audiowizualnych bądź publikacji i oprogramowania - głównie mp3, e-booków i programów komputerowych) dostępnych w sieci Internet i ich automatyczny zapis na nośniki optyczne lub magnetyczne z zastosowaniem technologii przewodowej lub bezprzewodowej.
Do wytworzenia mediomatu użyty został komputer przemysłowy z systemem wbudowanym, oprogramowaniem, mechanizmem autoryzacyjno - transakcyjnym, dostępem do Internetu i interfejsami we/wy.

</doc>
<doc id="1358250" url="https://pl.wikipedia.org/wiki?curid=1358250" title="Sturmgeschütz 40">
Sturmgeschütz 40



</doc>
<doc id="1358251" url="https://pl.wikipedia.org/wiki?curid=1358251" title="StuG 40">
StuG 40



</doc>
<doc id="1358252" url="https://pl.wikipedia.org/wiki?curid=1358252" title="Olten (stacja kolejowa)">
Olten (stacja kolejowa)

Olten – stacja kolejowa w Olten, w kantonie Solura, w Szwajcarii. Znajduje się tu 7 peronów.

</doc>
<doc id="1358254" url="https://pl.wikipedia.org/wiki?curid=1358254" title="Hrabstwo Fayette (Iowa)">
Hrabstwo Fayette (Iowa)

Hrabstwo Fayette (ang. "Fayette County") to hrabstwo w stanie Iowa w Stanach Zjednoczonych. Według szacunków US Census Bureau w roku 2006 liczyło 20 996 mieszkańców. Siedzibą władz hrabstwa jest miasto West Union.

</doc>
<doc id="1358256" url="https://pl.wikipedia.org/wiki?curid=1358256" title="Spiez (stacja kolejowa)">
Spiez (stacja kolejowa)

Spiez – stacja kolejowa w Spiez, w kantonie Berno, w Szwajcarii. Znajdują się tu 3 perony.

</doc>
<doc id="1358257" url="https://pl.wikipedia.org/wiki?curid=1358257" title="Garastāvoklis">
Garastāvoklis

Garastāvoklis – piąty album studyjny łotewskiej grupy "Jauns Mēness", wydany 6 czerwca 1997 roku. Zawiera 12 utworów. Prawdopodobnie, najpopularniejszy z albumów grupy, w porównaniu z poprzednim, ma bardziej narodowy charakter, będąc "uwieńczony" dwiema piosenkami ludowymi.
Najpopularniejsza okazała się piosenka ludowa pt. "Ai, jel manu vieglu prātu". 
Rozpoznawalność zyskały również "Nāc ar mani paklusēt", "Oga saldā, oga sūrā" i "Kur tu iesi, jūras zeņķi?". Uznany za najlepszy łotewski album pop lub rock roku 1997.

</doc>
<doc id="1358259" url="https://pl.wikipedia.org/wiki?curid=1358259" title="Pont Rouelle">
Pont Rouelle

Pont Rouelle jest to most a Sekwanie położony w Paryżu. Most łączy 15. okręg Paryża z 16. okręgiem. Część mostu przechodzi przez położoną na Sekwanie wyspę Île aux Cygnes.
Zbudowany z metalu, posiada łączną długość 173 m oraz 20 m szerokości. Most służy jedynie do transportu kolejowego, będąc częścią linii C paryskiego RER-u.
Historia.
Pont de Rouelle został zbudowany w 1900 roku na wystawę światową jaka odbywała się wówczas w Paryżu. W 1937 roku most został wyłączony z użytku, a ponowne otworzenie mostu nastąpiło w 1988 roku.
Najbliższą stacją paryskiego metra jest Bir-Hakeim.

</doc>
<doc id="1358265" url="https://pl.wikipedia.org/wiki?curid=1358265" title="Biccaron">
Biccaron

Biccaron (hebr. ביצרון; oficjalna pisownia w ang. Bitzaron) – moszaw położony w Samorządzie Regionu Be’er Towijja, w Dystrykcie Południowym, w Izraelu.
Położenie.
Moszaw leży na skraju nadmorskiej równiny, na granicy z Szefelą, w odległości 7 kilometrów od Morza Śródziemnego.
W jego otoczeniu znajdują się miasta Gan Jawne i Bene Ajisz, moszawy Gan ha-Darom i Newe Miwtach, kibuc Kewucat Jawne, wioski młodzieżowe Giwat Washington i Kannot, oraz strefy przemysłowe Kannot i Ra'an. Na południe od moszawu znajduje się baza lotnicza Chacor.
Demografia.
Liczba mieszkańców Biccaron:
Historia.
Moszaw został założony w 1935 przez żydowskich imigrantów z Rosji. Grupa założycielska przyjechała do Mandatu Palestyny w 1929, i pod nazwą Tel Hai przeszła szkolenie rolnicze w pobliskim moszawie Gan Jawne. Po trzech latach oddzielili się i założyli własne osiedle rolnicze. Ziemię zakupił Żydowski Fundusz Narodowy.
Podczas I wojny izraelsko-arabskiej w 1948 w pobliżu moszawu przebiegała linia frontu, i Biccaron został kilkakrotnie ostrzelany przez egipską artylerię. Po wojnie odbudowano zniszczenia. W następnych latach osiedliły się tutaj grupy imigrantów z Rumunii, Bułgarii i Niemiec.
Nazwa.
Nazwa moszawu Biccaron (pol. "Twierdza") pochodzi z Księgi Zachariasza 9:12 - „Wróćcie do warownego miejsca, wygnańcy, oczekujący z nadzieją! Dzisiaj cię o tym zapewniam, że cię nagrodzę w dwójnasób”.
Kultura i sport.
W moszawie znajduje się ośrodek kultury z biblioteką. Z obiektów sportowych jest basen kąpielowy, centrum odnowy biologicznej, siłownia i korty tenisowe.
Gospodarka.
Gospodarka moszawu opiera się na intensywnym rolnictwie i uprawie cytrusów.
W 1996 sprowadzono z Włoch stado 50 sztuk arni azjatyckich. Obecnie stado liczy ponad 75 sztuk, z których otrzymuje się dziennie 200 litrów pożywnego mleka. Większość mleka przerabia się na mozzarellę, natomiast ze zsiadłego mleka otrzymuje się twaróg, z którego wyrabia się ricottę. Czasami turyści przyjeżdżają do moszawu Biccaron specjalnie na wycieczkę po farmie bawołów.
Infrastruktura.
W moszawie znajduje się ośrodek zdrowia, dom opieki nad osobami w podeszłym wieku, warsztat mechaniczny oraz sklep wielobranżowy.
Komunikacja.
Przez moszaw przebiegają dwie drogi nr 3811 i nr 3922. Jadąc drogą nr 3811 na północ dojeżdża się do moszawu Newe Miwtach i wioski młodzieżowej Kannot, a następnie do drogi ekspresowej nr 41 (Aszdod-Gedera). Natomiast jadąc drogą nr 3922 na południe dojeżdża się do bazy lotniczej Chacor, lub jadąc na wschód dojeżdża się do miasteczka Bene Ajisz. Osobna lokalna droga prowadzi na zachód do miasteczka Gan Jawne.

</doc>
<doc id="1358269" url="https://pl.wikipedia.org/wiki?curid=1358269" title="Bet Ezra">
Bet Ezra

Bet Ezra (hebr. בית עזרא) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszdod, moszawów Sede Uzzijjahu, Emunim i Giwati, kibucu Niccanim, oraz wiosek Ezer i Niccan B. Na południe od moszawu znajduje się baza wojskowa Sił Obronnych Izraela.
Historia.
Pierwotnie w tym rejonie znajdowała się arabska wioska Hamama, która jest identyfikowana z bizantyńskim miastem Peleia z V wieku. Gdy miasto zostało w VII wieku podbite przez Arabów, zmieniono jego nazwę na Hamama. W 1099 doszło tutaj do bitwy pomiędzy krzyżowcami a Fatymidami. W XIII wieku miasto ponownie przeszło pod panowanie islamskie.
Brytyjskie władze Mandatu Palestyny informowały, że w wiosce Hamama od 1921 znajdowały się dwie szkoły podstawowe oraz meczet. Jej mieszkańcy trudnili się głównie rolnictwem i rybołówstwem.
Podczas wojny domowej w Mandacie Palestyny w dniu 22 stycznia 1948 grupa żydowskich osadników z kibucu Niccanim zaatakowała pracujących na polu Arabów. Rannych zostało wówczas 15 arabskich rolników. 24 stycznia żydowski oddział Hagany ostrzelał wioskę Hamama, zabijając 1 Araba. 17 lutego w kolejnym incydencie rannych zostało 2 Arabów. Na południe od wioski znajdowało się strategiczne wzgórze 69, na którym od 1943 znajdował się punkt obserwacyjny Hagany. Podczas wojny o niepodległość w 1948 o to wzgórze toczyły się ciężkie walki pomiędzy siłami izraelskimi a egipskimi. Arabska wioska została zdobyta przez Izraelczyków i zniszczona 4 listopada 1948.
Współczesny moszaw został założony w 1950 przez żydowskich imigrantów z Iraku. Nazwano go na cześć żydowskiego kapłana Ezdrasza.
Kultura i sport.
W moszawie znajduje się ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach, sadownictwie i hodowli zwierząt.
Komunikacja.
Z północno-zachodniej części moszawu wychodzi lokalna droga, która krzyżuje się z drogą ekspresową nr 4 (Erez – Kefar Rosz ha-Nikra). W kierunku północnym wychodzi z moszawu droga nr 3713, od której odbija na wschód lokalna droga do wioski Ezer. Sama natomiast droga 3713 dochodzi do drogi nr 3711 i drogi ekspresowej nr 4.

</doc>
<doc id="1358272" url="https://pl.wikipedia.org/wiki?curid=1358272" title="Uniwersalne państwo homogeniczne">
Uniwersalne państwo homogeniczne

Uniwersalne państwo homogeniczne – byt państwowy, który według teorii amerykańskiego politologa, filozofa politycznego oraz ekonomisty Francisa Fukuyamy (zawartej w jego pracy "Koniec historii" z 1992) powstaje u kresu historii i opiera się na dwóch zasadniczych filarach: gospodarce oraz uznaniu. Proces historii ludzkiej, który do tego państwa prowadzi, stymulowany jest zarówno logiką rozwoju nowożytnego przyrodoznawstwa, jak i walką o uznanie.
Dwa filary uniwersalnego państwa homogenicznego.
I filar (gospodarka).
Fukuyama twierdził, że wypływa on z pożądliwej części duszy, która dąży do nieograniczonej akumulacji bogactwa. Nieograniczona akumulacja stała się możliwa dzięki sojuszowi pożądania i rozumu. Człowiek samoistnie dąży do posiadania coraz większej ilości dóbr i poddaje się ogólnemu pędowi do dobrobytu. Istotnym czynnikiem był rozwój kapitalizmu, który dał większe niż kiedykolwiek możliwości nabywania dóbr.
II filar (uznanie).
Drugi filar to tak zwana walka o uznanie, wyrosła z tymotejskiej strony duszy. Stymulowała ją rzeczywistość niewolnictwa, przecząca znanej niewolnikowi wizji świata, w którym wszyscy ludzie są wolni i równi przed obliczem Boga. Fukuyama uważa, iż potrzeba uznania jest brakującym ogniwem między liberalną ekonomiką a polityką. Rozum i zmierzanie do uznania uprawnień podstawowych wystarczą, by wyjaśnić gospodarkę rynkową, ale dążenie do demokracji liberalnej jest motywowane przez thymos. Inne formy rządu (np.: autorytarne czy totalitarne) nie są w stanie zaspokoić ludzkiego pragnienia uznania. Do natury człowieka należy nieodparta chęć wolności i uznania, a zapewnić to może tylko demokracja liberalna.
Demokracja liberalna, czyli koniec historii.
Francisa Fukuyama w swej książce twierdzi, że demokracja liberalna stanowi metodę osiągnięcia wielkiej obfitości dóbr materialnych. Wskazuje nam także drogę do całkowicie niematerialnego celu, jakim jest wolność. Demokracja liberalna integralnie powiązana jest z wolnym rynkiem. Zaspokaja uczucia tymotejskie: megalothymię i izothymię, pragnienie uznania za lepszego od innych i za równego innym. Koniec historii może być rozumiany jako wyczerpanie się możliwości tworzenia nowych projektów ustrojowych i wizji społecznych, które odpowiadałyby strukturze psychiczno-moralnej ludzi Zachodu.
Amerykański politolog twierdzi, że historia kończy się w pewnym sensie wraz z upadkiem komunizmu, czyli państw tak zwanego realnego socjalizmu, i przyjęciem przez większość krajów systemu liberalnej demokracji. Ta liberalna demokracja oraz rynkowy porządek gospodarczy mają być według Fukuyamy najdoskonalszym z możliwych do urzeczywistnienia systemów politycznych.
Państwo liberalne według Fukuyamy.
Państwo liberalne musi być uniwersalne, czyli przyznawać szacunek wszystkim obywatelom ze względu na ich człowieczeństwo, a nie ze względu na członkostwo w jakiejś grupie narodowościowej, etnicznej lub rasowej. Musi też być homogeniczne, to znaczy kreować społeczeństwo oparte na zniesieniu rozróżnienia między panami i niewolnikami. Według Fukuyamy przewaga systemu liberalno-demokratycznego leży w dużym stopniu w uprawnieniach obywatelskich, przysługujących niezależnie od statusu majątkowego czy koloru skóry. Każdy posiada pewne niezbywalne prawa, np.: prawo do życia, prawo do własności prywatnej, prawo do wygłaszania swoich poglądów itp.
Może również uczestniczyć w samym rządzeniu. Uczestnictwem takim może być głosowanie w cyklicznych wyborach lub bardziej aktywny udział w procesie politycznym, np.: ubieganie się o urząd lub służba w administracji publicznej. Dzięki temu każdy może pełnić rolę pana i mieć wpływ na otaczający go świat. Powszechny samorząd znosi rozróżnianie na panów i niewolników; każdy jest uprawniony do odegrania przynajmniej częściowo roli pana. 
Uniwersalne państwo homogeniczne będzie ostatnim stadium ludzkiej historii, ponieważ w zupełności zaspokaja człowieka.
Mimo iż Fukuyama uważa system liberalno-demokratyczny za najdoskonalszy, to zadaje pytania dotyczące dalszego rozwoju koncepcji - czy człowiek zadowalał się tym, że jest uznawany jedynie za równego wszystkim innym ludziom, czy też zażąda czegoś więcej.

</doc>
<doc id="1358273" url="https://pl.wikipedia.org/wiki?curid=1358273" title="Giwati">
Giwati

Giwati (hebr.: גבעתי) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu moszawów Bet Ezra, Emunim, Azrikam, Be’er Towijja, Kefar Warburg i Massu’ot Jicchak, kibucu Niccanim, oraz wioski Ezer. Na południowy zachód i na wschód od moszawu znajdują się dwie bazy wojskowe Sił Obronnych Izraela.
Historia.
Pierwotnie w miejscu tym znajdowała się arabska wioska Bajt Daras. Na wschód od wioski Brytyjczycy wybudowali lotnisko i bazę sił powietrznych Royal Air Force nazywaną Kiryat Gnat lub Beit-Daras. Znajdował się tutaj jeden pas startowy o długości 915 metrów.
Wioska i położone przy niej lotnisko zostały zajęte przez żydowski oddział Hagany podczas wojny domowej w Mandacie Palestyny w dniu 11 maja 1948. Źródła palestyńskie podają, że podczas „bitwy o Beit Daras” doszło do masakry ludności arabskiej, w której zginęło 265 Arabów, w większości kobiet, dzieci i osób starszych.
Podczas wojny o niepodległość izraelska "Brygada Giwati" powstrzymała nacierające w tym regionie wojska egipskie. Arabska wioska została zniszczona, a jej mieszkańcy uciekli. Pobliskie lotnisko było wykorzystywane do celów transportowych.
Współczesny moszaw został założony w 1950 przez byłych izraelskich żołnierzy Palmach oraz żydowskich imigrantów z Egiptu. Nazwano go na cześć "Brygady Giwati". W moszawie jest też pomnik oddający cześć bohaterskim żołnierzom tej brygady.
Kultura i sport.
W moszawie jest ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach, oraz hodowli bydła mlecznego, owiec i kóz.
Komunikacja.
Z moszawu w kierunku północnym wychodzi droga nr 3712 , którą dojeżdża się do moszawu Emunim i drogi nr 3711 , którą jadąc na zachód dojeżdża się do drogi ekspresowej nr 4 (Erez–Kefar Rosz ha-Nikra).

</doc>
<doc id="1358276" url="https://pl.wikipedia.org/wiki?curid=1358276" title="Front Wyzwolenia Beludżystanu">
Front Wyzwolenia Beludżystanu

Front Wyzwolenia Beludżystanu (FWB) (ang. Balochistan Liberation Front) – ugrupowanie separatystyczne walczące o niepodległość dla rejonów w Pakistanie, Afganistanie oraz Iranie, zamieszkanych głównie przez grupę etniczną Beludżów. Założone przez Jumma Khan Marriego w 1964 w Damaszku, odegrało istotną rolę w rebeliach z lat 1968-1980 w Beludżystanie pakistańskim i Beludżystanie irańskim. Front Wyzwolenia Beludżystanu jest uznawany za organizację terrorystyczną.

</doc>
<doc id="1358277" url="https://pl.wikipedia.org/wiki?curid=1358277" title="Chacaw">
Chacaw

Chacaw (hebr. חצב) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1949 przez imigrantów z Libii.
Gospodarka.
Gospodarka moszawu opiera się na intensywnym rolnictwie i uprawach warzyw w szklarniach.
Komunikacja.
Przy moszawie przebiega droga ekspresowa nr 40 (Kefar Sawa-Ketura).

</doc>
<doc id="1358286" url="https://pl.wikipedia.org/wiki?curid=1358286" title="Wolatucha wielka">
Wolatucha wielka

Wolatucha wielka ("Petauroides volans") – gatunek ssaka z podrodziny leworków (Hemibelideinae) w rodzinie pseudopałankowatych (Pseudocheiridae).
Występowanie i biotop.
Wschodnie wybrzeże Australii (Queensland, Nowa Południowa Walia i Wiktoria). Zamieszkuje lasy, w których dominują eukaliptusy (oprócz lasów deszczowych).
Taksonomia.
Gatunek po raz pierwszy opisał w 1792 roku szkocki zoolog Kerr, nadając mu nazwę "Didelphis volans". Jako miejsce typowe odłowu holotypu Kerr wskazał Nową Południową Walię w Australii.
Charakterystyka ogólna.
Wygląd.
Wierzch ciała ciemnoszary, kremowy, szarokremowy, nakrapiany lub ciemnobrązowy, spód białawy. Głowa o krótkim pysku, dużych oczach i uszach. Długi ogon jest pokryty gęstym futrem i nie jest chwytny. Pomiędzy łapami ma rozpiętą błonę lotną. Sięga od łokcia do kończyn tylnych i nie jest osadzona, tak jak u lotopałanek, na zewnętrznym palcu.
Tryb życia.
Jest zwierzęciem aktywnym w nocy. Prowadzi samotnicze życie. Terytorium samca wynosi około 2,5 ha. Samice mają mniejsze terytoria, które mogą zachodzić na siebie. Terytoria oznaczone są silnie pachnącą wydzieliną. Żyje w koronach drzew, sprawnie się po nich poruszając. Dzień spędza w dziuplach. Wolatucha podczas ślizgów może pokonać około 100 m, zmieniając kierunek lotu o 90 stopni. Błona lotna chroni też przed nadmierną utratą ciepła. Okres rozrodczy przypada na marzec. Samica rodzi zazwyczaj jedno młode, które przebywa w torbie matki około 4 miesięcy. Przez następne 3 miesiące młode jest noszone przez matkę na grzbiecie. W wieku 9 miesięcy jest już samodzielne i waży 600 g. Dojrzałość płciową uzyskują po dwóch latach życia.
Podobnie jak koala wolatucha jest zwierzęciem, które odżywia się wyłącznie liśćmi eukaliptusa.
Znaczenie.
Na wolatuchę polują sowy: sownica wielka i płomykówka przydymiona, dingo australijski i lis rudy.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii gatunków narażonych na wyginięcie. Zagrożeniem dla wolatuchy jest wycinka drzew eukaliptusowych.

</doc>
<doc id="1358287" url="https://pl.wikipedia.org/wiki?curid=1358287" title="Jinnon">
Jinnon

Jinnon (hebr. ינון) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 2 km na zachód od miasta Kirjat Malachi, w otoczeniu moszawów Kefar ha-Rif, Arugot i Talme Jechi’el, oraz wiosek Al-Azi i Achawa.
Historia.
Moszaw został założony w 1952 przez żydowskich imigrantów z Jemenu.
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach i sadownictwie.
Przez moszaw przechodzi lokalna droga, którą jadąc w kierunku północno-zachodnim dojeżdża się do wioski Achawa i położonego przy niej skrzyżowania z drogami ekspresowymi nr 3 (Aszkelon–Modi’in-Makkabbim-Re’ut) i nr 40 (Kefar Sawa–Ketura). Natomiast jadąc lokalną drogą w kierunku południowo-wschodnim dojeżdża się do wioski Al-Azi.
Przez moszaw przechodzi lokalna droga, którą jadąc w kierunku północno-zachodnim dojeżdża się do wsi Achawa i położonego przy niej skrzyżowania z drogami ekspresowymi nr 3 (Aszkelon–Modi’in-Makkabbim-Re’ut) i nr 40 (Kefar Sawa–Ketura). Natomiast jadąc lokalną drogą w kierunku południowo-wschodnim dojeżdża się do wsi Al-Azi.

</doc>
<doc id="1358288" url="https://pl.wikipedia.org/wiki?curid=1358288" title="Schizophrenic Prayer">
Schizophrenic Prayer

Schizophrenic Prayer – singiel warszawskiego zespołu Riverside wydany 17 marca 2008 roku. Jest drugim singlem promującym płytę "Rapid Eye Movement". Wydawnictwo zawiera utwór tytułowy w wersji studyjnej i zremiksowanej, a także trzy nowe utwory i teledysk do utworu „02 Panic Room”. Singel został wydany nakładem wydawnictwa Mystic Production. Tytułowy utwór znajdował się przez 20 tygodni na Liście Przebojów Programu Trzeciego, docierając do 31 miejsca.
Lista utworów.
Źródło.

</doc>
<doc id="1358289" url="https://pl.wikipedia.org/wiki?curid=1358289" title="Petauroides volans">
Petauroides volans



</doc>
<doc id="1358290" url="https://pl.wikipedia.org/wiki?curid=1358290" title="Petauroides">
Petauroides



</doc>
<doc id="1358291" url="https://pl.wikipedia.org/wiki?curid=1358291" title="Lautaro Acosta">
Lautaro Acosta

Lautaro Acosta (ur. 14 marca 1988, w Glew, Almirante Brown Partido) – argentyński piłkarz występujący na pozycji ofensywnego pomocnika w Racingu Santander, gdzie przebywa na wypożyczeniu z Sevilli.
W latach 2006-2008 grał w Atlético Lanús.
Zawodnik reprezentacji Argentyny U-20, z którą zdobył mistrzostwo świata na turnieju w Kanadzie. W 2008 roku został powołany do reprezentacji U-23, prowadzonej przez Sergio Batistę na Igrzyska Olimpijskie w Pekinie, gdzie Argentyna zdobyła złoty medal.

</doc>
<doc id="1358292" url="https://pl.wikipedia.org/wiki?curid=1358292" title="Kefar Achim">
Kefar Achim

Kefar Achim (hebr.: כפר אחים) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 2 km na zachód od miasta Kirjat Malachi, w otoczeniu moszawów Talme Jechi’el, Arugot i Orot, oraz wioski Achawa. Na północny zachód od moszawu znajduje się Baza lotnicza Chacor, należąca do Sił Powietrznych Izraela.
Historia.
Pierwotnie w miejscu tym istniała arabska wioska Qastina (arab. قسطينة). Po proklamacji niepodległości Izraela 14 maja 1948 mężczyźni namówili kobiety i dzieci do przeniesienia się do arabskiej wioski Tell es-Safi, położonej przy ruinach starożytnego miasta Gat. Jednak z powodu braku wystarczającej ilości wody, większość z nich wróciła do swojej wioski. Podczas wojny o niepodległość wioska Qastina została zajęta 29 czerwca 1948 przez 51 Batalion z izraelskiej Brygady Giwati. Wioska została spalona, a jej mieszkańcy wypędzeni. 9 lipca 1948 izraelscy żołnierze zburzyli 147 domów z wioski Qastina.
Współczesny moszaw został założony w 1949 przez żydowskich imigrantów z Polski i Rumunii. Został nazwany na cześć dwóch braci: Zvi i Efraima Gowerów z pobliskiego moszawu Kefar Warburg, którzy zginęli podczas wojny o niepodległość.
Gospodarka.
Gospodarka moszawu opiera się na intensywnym rolnictwie, uprawach warzyw w szklarniach i sadownictwie.
Firma "Aharon Adir Concrete And Metal Ltd." prowadzi prace budowlane na zlecenie rządu.
Komunikacja.
Wzdłuż południowo-wschodniej granicy moszawu przebiegają razem drogi ekspresowe nr 3 (Aszkelon-Modi’in-Makkabbim-Re’ut) i nr 40 (Kefar Sawa–Ketura), brak jednak możliwości bezpośredniego wjazdu na nie. Lokalna droga prowadzi na północny wschód do moszawu Talme Jechi’el, przy którym jest skrzyżowanie z drogami ekspresowymi. Ta sama droga lokalna prowadzi w kierunku południowo-zachodnim do pozostałości zniszczonej arabskiej wioski Qastina. Znajduje się w tym miejscu parking.
Lokalna droga prowadząca w kierunku północno-zachodnim dojeżdża do Bazy lotniczej Hatzor, należącej do Sił Powietrznych Izraela.

</doc>
<doc id="1358293" url="https://pl.wikipedia.org/wiki?curid=1358293" title="Podesta">
Podesta

Podesta (z wł. "podestà" , "potestà"; władza) – w niektórych średniowiecznych włoskich republikach miejskich najwyższy urzędnik o uprawnieniach sądowniczych i wojskowych. Mianowany (dla zachowania bezstronności) spośród obcych książąt i rycerzy, niezwiązanych z miejscowymi ugrupowaniami. Urząd ustanowiony w XII wieku przez cesarza Fryderyka I Barbarossę. 
Początkowo kadencja podesty trwała od sześciu do dwunastu miesięcy a wybierany był w większości przypadków mężczyzna pochodzący spoza miasta. Zakazane były małżeństwa podesty z obywatelkami miasta czy też przyjmowanie prezentów. Miało to zapewnić bezstronność w rozsądzaniu sporów. 
Przetrwał do XVI wieku. W faszystowskich Włoszech – burmistrz.

</doc>
<doc id="1358295" url="https://pl.wikipedia.org/wiki?curid=1358295" title="Kefar Warburg">
Kefar Warburg

Kefar Warburg (hebr.: כפר ורבורג) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w otoczeniu miasta Kirjat Malachi, moszawów Be’er Towijja, Awigedor, Szafir, Massu’ot Jicchak i Giwati.
Historia.
Moszaw został założony 31 października 1939 przez członków żydowskiej organizacji "Menachem". Osadę nazwano na cześć Felixa M. Warburga (1871-1937), jednego z przywódców społeczności żydowskiej w Stanach Zjednoczonych oraz założyciela American Jewish Joint Distribution Committee.
Podczas wojny domowej w Mandacie Palestyny, 21 marca 1948 Arabowie zaatakowali żydowski konwój z zaopatrzeniem, który wyjechał z Kefar Warburg do pobliskiej osady Niccanim. W wyniku kilkugodzinnej bitwy zginęło 4 Izraelczyków i co najmniej 10 arabskich napastników. Podczas wojny o niepodległość w 1948 na wzgórzu położonym kilka kilometrów od Kefar Warburg ufortyfikowała się grupa izraelskich żołnierzy. Ich pozycje były atakowane przez egipską artylerię, czołgi i piechotę. Podczas walki Żydzi ponieśli ciężkie straty. Polegli są pochowani na lokalnym wojskowym cmentarzu. Wydarzenia te są również upamiętnione pomnikiem.
Edukacja.
Z uczelni religijnych znajduje się tutaj "Chabad Kfar Warburg".
Gospodarka.
Gospodarka moszawu opiera się na intensywnym rolnictwie, sadownictwie, uprawach warzyw i kwiatów, oraz hodowli drobiu i bydła.
Komunikacja.
Z moszawu wychodzi lokalna droga, którą jadąc w kierunku południowo-wschodnim dojeżdża się do skrzyżowania z drogą ekspresową nr 3 (Aszkelon-Modi’in-Makkabbim-Re’ut). Lokalna droga prowadząca na północny wschód prowadzi do miasta Kirjat Malachi i moszawu Be’er Towijja.

</doc>
<doc id="1358297" url="https://pl.wikipedia.org/wiki?curid=1358297" title="Szkoleniowo-zapasowa brygada Sił Zbrojnych Komitetu Wyzwolenia Narodów Rosji">
Szkoleniowo-zapasowa brygada Sił Zbrojnych Komitetu Wyzwolenia Narodów Rosji



</doc>
<doc id="1358299" url="https://pl.wikipedia.org/wiki?curid=1358299" title="Newe Miwtach">
Newe Miwtach

Newe Miwtach (hebr.: נווה מבטח) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1950 przez imigrantów z Polski.
Gospodarka.
Gospodarka moszawu opiera się na intensywnym rolnictwie.

</doc>
<doc id="1358300" url="https://pl.wikipedia.org/wiki?curid=1358300" title="1 Brygada Grenadierów">
1 Brygada Grenadierów

1 Brygada Grenadierów – brygada piechoty 4 Dywizji Piechoty Polskich Sił Zbrojnych na Zachodzie.
Formowanie rozpoczęto w Szkocji lutym 1945. Zdolność bojową miała osiągnąć do 1 czerwca 1945. W walkach na froncie nie wzięła udziału. Oficerowie wywodzili się z I Korpusu Polskiego, a żołnierze w ok. 80% z armii niemieckiej lub organizacji Todta, do których to wcześniej zostali przymusowo wcieleni.
Stacjonowała pierwotnie w Blairgowire, a następnie w Glen of Rothers Ho.
Wchodziła w skład 4 Dywizji Piechoty. Nawiązywała do tradycji 1 Dywizji Grenadierów walczącej we Francji w 1940.
Skład organizacyjny i obsada personalna.
Dowództwo i Kwatera Główna
Dowódca brygady
zastępca dowódcy brygady
Pozostali oficerowie

</doc>
<doc id="1358302" url="https://pl.wikipedia.org/wiki?curid=1358302" title="Nir Banim">
Nir Banim

Nir Banim (hebr.: ניר בנים) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1954 przez dzieci z okolicznych moszawów.
Gospodarka.
Gospodarka moszawu opiera się na intensywnym rolnictwie i uprawach warzyw w szklarniach.
Komunikacja.
Na wschód od moszawu przebiega droga ekspresowa nr 40 (Kefar Sawa-Ketura).

</doc>
<doc id="1358303" url="https://pl.wikipedia.org/wiki?curid=1358303" title="Maślanka (ujednoznacznienie)">
Maślanka (ujednoznacznienie)

Osoby o nazwisku Maślanka:

</doc>
<doc id="1358304" url="https://pl.wikipedia.org/wiki?curid=1358304" title="Oznaczenia wagonów kolejowych">
Oznaczenia wagonów kolejowych

Oznaczenia wagonów kolejowych składają się na kontynencie euroazjatyckim z dwunastocyfrowego międzynarodowego numeru inwentarzowego i ze skrótów literowo-cyfrowych (czasem dodatkowo uzupełnionym graficznym znakiem – logo przewoźnika), oraz symboli określających parametry eksploatacyjne wagonu. Niektóre z tych oznaczeń są specyficzne dla poszczególnych krajów, inne zaś mają znaczenie międzynarodowe.

</doc>
<doc id="1358306" url="https://pl.wikipedia.org/wiki?curid=1358306" title="2 Brygada Strzelców Pieszych">
2 Brygada Strzelców Pieszych

2 Brygada Strzelców Pieszych – brygada piechoty Polskich Sił Zbrojnych.
Formowanie rozpoczęto w Szkocji lutym 1945. Zdolność bojową miała osiągnąć do 1 czerwca 1945. W walkach na froncie nie wzięła udziału. Oficerowie wywodzili się z 1 Korpusu Polskiego, a żołnierze w ok. 80% z armii niemieckiej lub organizacji Todta, do których to wcześniej zostali przymusowo wcieleni.
Stacjonowała pierwotnie w Peterculter, a następnie w Peterhead.
Wchodziła w skład 4 Dywizji Piechoty. Nawiązywała do tradycji 2 Dywizji Strzelców Pieszych walczącej we Francji w 1940.
Skład organizacyjny i obsada personalna.
Dowództwo i Kwatera Główna
Pododdziały

</doc>
<doc id="1358307" url="https://pl.wikipedia.org/wiki?curid=1358307" title="George Mikes">
George Mikes

George Mikes (ur. 15 lutego 1912 w Siklós, zm. 30 sierpnia 1987) - brytyjski pisarz i dziennikarz pochodzenia węgierskiego.
Życiorys.
Pracował w Budapeszcie jako dziennikarz dla lokalnej gazety. W 1938 roku został wysłany do Londynu, w celu relacjonowania kryzysu monachijskiego. Miał tam przebywać kilka tygodni, jednak pozostał w Wielkiej Brytanii na stałe. Dwukrotnie był żonaty, z pierwszego małżeństwa miał syna. Był przyjacielem Arthura Koestlera.

</doc>
<doc id="1358308" url="https://pl.wikipedia.org/wiki?curid=1358308" title="Izrāde spogulī">
Izrāde spogulī

Izrāde spogulī – drugi album studyjny, łotewskiej grupy Jauns Mēness, wydany na kasecie w 1993 roku. Zawiera 2 utwory po łotewsku i 7 po angielsku. W roku 2001 został wydany ponownie, tym razem w formacie CD, na trzeciej płycie antologii Jauns Mēness - Kopotie Ieraksti.

</doc>
<doc id="1358311" url="https://pl.wikipedia.org/wiki?curid=1358311" title="WKS Grunwald Poznań">
WKS Grunwald Poznań



</doc>
<doc id="1358312" url="https://pl.wikipedia.org/wiki?curid=1358312" title="8 Brygada Piechoty (PSZ)">
8 Brygada Piechoty (PSZ)

8 Brygada Piechoty (8 BP) – brygada piechoty Polskich Sił Zbrojnych na Zachodzie.
Formowanie jednostki brygady rozpoczęto w lutym 1945, w Szkocji. Zdolność bojową miała osiągnąć do 1 czerwca 1945. W walkach na froncie nie wzięła udziału. oficerowie wywodzili się z I Korpusu Polskiego, a żołnierze w ok. 80% z Polaków przymusowo wcielonych do Wehrmachtu i Organizacji Todta. Stacjonowała pierwotnie w Bridge of Allan, a następnie w Crief. Wchodziła w skład 4 Dywizji Piechoty. Nawiązywała do tradycji oddziałów walczących we Francji w 1940.

</doc>
<doc id="1358313" url="https://pl.wikipedia.org/wiki?curid=1358313" title="Azrikam">
Azrikam

Azrikam (hebr. עזריקם; oficjalna pisownia w ang. Azriqam) – moszaw położony w Samorządzie Regionu Be’er Towijja, w Dystrykcie Południowym, w Izraelu.
Położenie.
Leży w północno-zachodniej części pustyni Negew.
Historia.
Moszaw został założony w 1950 przez imigrantów z Tunezji na ruinach zniszczonej arabskiej wioski Batnia.
Gospodarka.
Gospodarka moszawu opiera się na intensywnym rolnictwie i uprawach warzyw w szklarniach.

</doc>
<doc id="1358314" url="https://pl.wikipedia.org/wiki?curid=1358314" title="Thomas Godoj">
Thomas Godoj

Thomas Godoj, właśc. Tomasz Jacek Godoj (ur. 6 marca 1978 w Rybniku) – polsko-niemiecki wokalista rockowy. 
Syn Danuty i Eugeniusza. Mając osiem lat, wyjechał z rodzicami i starszą siostrą Hanną do Niemiec. Od 1986 mieszka w Recklinghausen. Z zawodu jest kreślarzem technicznym.
W 2003 zaczął aktywność muzyczną. Był wokalistą zespołów Cure of Souls, Fluxkompensator, Tonk! i WINK. W 2008 zwyciężył w finale programu RTL "Deutschland sucht den Superstar", dzięki czemu wygrał możliwość podpisania kontraktu płytowego z Sony BGM.
Ze związku z Jennifer ma córkę, Lynn Jennifer Godoj (ur. 2009).

</doc>
<doc id="1358316" url="https://pl.wikipedia.org/wiki?curid=1358316" title="Porta Osmańska">
Porta Osmańska



</doc>
<doc id="1358317" url="https://pl.wikipedia.org/wiki?curid=1358317" title="Siklos">
Siklos



</doc>
<doc id="1358321" url="https://pl.wikipedia.org/wiki?curid=1358321" title="Siklós">
Siklós

Siklós (czyt. "Sziklousz") − miasto w południowych Węgrzech, najdalej wysunięte na południe, w komitacie Baranya. W I 2011 populacja wynosiła 9 732 osoby.
Historia.
W mieście znajduje się zamek. W roku 1912 urodził się tam George Mikes, brytyjski pisarz i dziennikarz węgierskiego pochodzenia.

</doc>
<doc id="1358324" url="https://pl.wikipedia.org/wiki?curid=1358324" title="Bitwa o Łowicz">
Bitwa o Łowicz

Bitwa o Łowicz – część bitwy nad Bzurą stoczona w mieście Łowicz i jego okolicach w dniach 9–16 września 1939 r. oraz poprzedzające je niemieckie naloty na miasto od dnia 3 września.
Bombardowania Łowicza.
W ramach ogłoszonej po wybuchu wojny powszechnej mobilizacji wielu mieszkańców Łowicza otrzymało wezwanie do wojska. Już wcześniej rozkaz wyjazdu na wyznaczone pozycje otrzymał stacjonujący w mieście 10 pułk piechoty. Jednak dopiero trzeciego dnia wojny Łowicz odczuł bezpośrednio jej skutki. 3 września przelatujące nad miastem od godzin rannych eskadry samolotów nieprzyjacielskich trzymały w stanie ciągłego pogotowia skromną obronę przeciwlotniczą, składającą się z kilku przystosowanych do tego rodzaju walki karabinów maszynowych i jednej, umieszczonej na peryferiach miasta, baterii dział przeciwlotniczych Bofors 40 mm. Do godzin południowych nic nie wskazywało na to, aby celem ataków lotnictwa było nieduże miasto, niemające większego znaczenie strategicznego, bez dużych zakładów przemysłowych czy też pracujących na rzecz wojska.
Jedynym obiektem godnym zainteresowania ze strony lotnictwa był łowicki dworzec węzła kolejowego łączącego linie z Poznania, Warszawy, Łodzi i Skierniewic. Pierwszy nalot na Łowicz nastąpił we wczesnych godzinach popołudniowych. Grupa samolotów zaatakowała dworzec kolejowy i jego okolice powodując wiele szkód w budynkach, transporcie kolejowym i wywołując kilka pożarów. Równocześnie zbombardowano okoliczne wioski, zwłaszcza leżące przy drodze z Poznania do Warszawy. Zarówno w mieście, jak i poza nim, na drogach, ulicach, polach i w zagrodach ostrzeliwana była z broni pokładowej ludność cywilna.
Najcięższy nalot miał miejsce 6 września. Przez cały dzień fale samolotów niemal bez przerwy zrzucały bomby burzące i zapalające na Łowicz, powodując zniszczenia i pożary. Na skutek ucieczki wielu osób z kierownictwa administracji powiatowej i miejskiej wkradły się chaos i dezorganizacja w obronie cywilnej. Próby ratowania mienia czy gaszenia pożarów ze strony samorzutnie zorganizowanych oddziałów ratowniczych były udaremniane przez atakujące grupy samolotów nurkujących i myśliwskich. Obrona przeciwlotnicza z uwagi na swą nikłą liczebność została szybko uciszona. W tym dniu celem ataków stało się centrum Łowicza. Sporadyczne ranem ataki przerodziły się w godzinach popołudniowych w falowy, nieprzerwany nalot. Zbombardowana i spalona została wschodnia i południowa strona Starego Rynku, część Końskiego Targu (obecnie ulica 3 Maja), cała wschodnia strona ulicy Warszawskiej, część ulicy 3 Maja, południowa część ulicy Zduńskiej, wschodnia strona ulicy Mostowej. Zniszczono wiele gmachów użyteczności publicznej, zakładów przemysłowych, domów mieszkalnych i zabudowań w całym mieście. Przed atakami samolotów nie chroniły budynku nawet znaki Czerwonego Krzyża. Zbombardowany został szpital św. Tadeusza, w którym zginęło wielu chorych i rannych oraz część personelu. Pacjentów uciekających ze zburzonego i płonącego budynku ostrzeliwano z broni pokładowej. Ponadto celem ataków znów stał się dworzec kolejowy, który w znacznym stopniu zniszczono. Zbombardowane zostały tory kolejowe i wiele transportów, które zostały zatrzymane na stacjach Łowicz Główny i Zielkowice. Były to obok eszelonów wojskowych również transporty z ludnością cywilną. Spalony został największy w Łowiczu skład opałowy, co niekorzystnie odbiło się na życiu mieszkańców Łowicza w ciężką, mroźnią zimę 1939/1940 roku, przy zupełnym braku zaopatrzenia w materiały opałowe ze strony okupanta.
Po tym największym w czasie kampanii wrześniowej nalocie na Łowicz, mającym charakter totalny, który zadał dotkliwe straty miastu i jego mieszkańcom, następowały już tylko naloty nękające i wspomagające działalność operacyjną wojsk hitlerowskich biorących udział w bitwie nad Bzurą. Walki decydujące o jej losie rozegrały się bowiem w Łowiczu i jego okolicach położonych na północny wschód od miasta, tj. począwszy od wsi Kocierze do przeprawy przez Bzurę na odcinku Popowo, Kompina, Patok aż po Kozłów w powiecie sochaczewskim i w okolicach samego Sochaczewa.
Bitwa.
9 września niemiecka piechota wchodząca w skład 8 Armii, wykonując rozkaz dowództwa Grupy Armii „Południe” wkroczyła do Łowicza. Przekreślało to, przy równoczesnym zajęciu Wyszogrodu, możliwość przeprawy przez Wisłę i Bzurę kierujących się do obrony Warszawy wojsk polskich. Jednakże w pierwszej fazie bitwy nad Bzurą, tj. w dniach 9 – 12 września, Niemcy byli zmuszeni opuścić miasto. Znajdujące się w ofensywie armie polskie „Poznań” i „Pomorze” uderzyły na osi Łęczyca, Kutno, Sobota, dochodząc do Łowicza. 11 września przednie formacje 16 Dywizji Piechoty dotarły do miasta i z marszu zajęły je, wypierając stamtąd oddziały niemieckie. Jednakże z uwagi na to, że na pozostałych odcinkach frontu na zachód od Łowicza wojska polskie nie przekroczyły Bzury poza odcinkiem Sobota – Bielawy – Piątek, 16 Dywizja Piechoty wycofała swoje oddziały z południowej części miasta i zajęła północny brzeg Bzury oraz dzielnice położone na tym brzegu. Wojska polskie umocniły tam swoje pozycje, przygotowując się do mających wkrótce nastąpić walk zaczepno-obronnych.
Na utrzymaniu miasta w swoich rękach zależało zarówno dowództwu polskiemu, jak i niemieckiemu. Łowicz w rękach wojsk polskich zabezpieczał oddziały armii „Poznań” i „Pomorze” od północnego wschodu i pozwalał na rozwinięcie działań zaczepnych w kierunku na Głowno oraz wstrzymanie pościgu 8 Armii Niemieckiej za cofającą się Armią „Łódź” i ułatwiał przejście tej ostatniej do obrony, a następnie do działań obronno-zaczepnych w rejonie lasów skierniewickich. Opanowanie go natomiast przez oddziały niemieckie zamykałoby możliwość realizacjo plany „bitwy nad Bzurą” i przedarcie się obu armii polskich poprzez Skierniewice do Warszawy. Równocześnie przy opanowaniu odcinka Łowicz – Wyszogród Niemcy uniemożliwiliby przeprawę przez Wisłę i Bzurę wszystkim oddziałom polskim. W takim wypadku upadłaby szansa przyjścia z pomocą broniącej się Warszawie i zostałyby stworzone warunki do całkowitej likwidacji sił polskich, znajdujących się na północ i zachód od tej linii. Dlatego właśnie dowództwo niemieckie grupy Armii Południe wydało rozkaz III Korpusowi Armii rozwinięcie od 12 września ofensywy przez Kutno na Łowicz. Także w nocy z 11 na 12 września gen. Rundstedt wydał rozkaz 8 Armii podejścia XI Korpusu Armii do linii Sochaczew – Łowicz, aby przy współdziałaniu w natarciu z X i XIII Korpusem Armii zmusić armie polskie „Pomorze” i „Poznań” do kapitulacji.
13 września cześć niemieckiej 18 dywizji piechoty uderzyła w porze popołudniowej na umocnione pozycje polskie nad Bzurą w Łowiczu. Jednakże atak ten został odparty przez broniącą odcinka 16 Dywizję Piechoty.
Niemcy spodziewając się ataku ze strony wojsk polskich zgromadzili duże ilości artylerii oraz pośpiesznie ściągali swoje dywizje pancerne. W samym tylko Łowiczu 14 września mieli 6 dywizjonów artylerii, w tym 3 ciężkiej. W Domaniewicach zaś, położonych o 14 km od miasta w kierunku Głowna, skoncentrowano mnóstwo artylerii ciężkiej, której ogień wspierający walczące oddziały niemieckie 18 i 24 Dywizji Piechoty spowodował wiele strat w mieści zarówno w pojedynczych budynkach, całych zabudowaniach, jak i wśród ludności. 14 września rano rozpoczęła natarcie armia „Pomorze”. Na Łowicz uderzyła 16 Dywizja Piechoty. Szybki, zdecydowany atak przyniósł w początkowych walkach sukcesy. 16 Dywizja sforsowała Bzurę i opanowała miasto. Inne jednostki walczące w okolicach Łowicza również posuwały się naprzód. Tymczasem gen. Bortnowski, dowódca armii „Pomorze”, otrzymał meldunek lotniczy o zbliżaniu się od strony Sochaczewa niemieckiej jednostki pancernej. Obawiając się ich ataku na własne tyły, dał rozkaz wszystkim jednostkom wycofania się do pozycji wyjściowych. Dlatego też Łowicz, a właściwie jego część, położona na południowym brzegu Bzury, została oddana nieprzyjacielowi bez walki. Rozkaz ten zaważył w dużej mierze na losach „bitwy nad Bzurą”.
W godzinach popołudniowych, wkrótce po wycofaniu się wojsk polskich na północny brzeg Bzury, Niemcy znów opanowawszy południową część Łowicza uderzyli w rejonie miasta na umocnione na północnym brzegu rzeki stanowiska polskiej 16 Dywizji Piechoty. Nie udało im się jednak i tym razem sforsować Bzury. Następnego dnia, tj. 15 września o godzinie 10 rozpoczęli następny atak na całym odcinku frontu obsadzonym przez armię „Pomorze”. Szczególnie zażarcie atakował nieprzyjaciel broniącą północnej części miasta 16 Dywizję Piechoty. Również i tym razem, mimo użycia znacznej ilości artylerii i lotnictwa, oddziały nieprzyjaciela nie odniosły sukcesów. Ich ataki załamały się w silnym ogniu wojsk polskich wspieranych na odcinku łowickim przez 7 pułk artylerii ciężkiej i 2 pociągi pancerne. Jednakże mimo tych sukcesów sytuacja wojsk polskich stawała się bardzo ciężka. Na pomoc walczącej 8 armii dowództwo niemieckie rzucało znaczne siły lotnicze i dwa korpusy pancerne. Spowodowały one wyłom na styku walczących 2 armii polskich „Pomorze” i „Poznań” w okolicach Łęczycy i Sochaczewa.
Rozpoczęte przez Niemców 16 września o godzinie 6 rano nowe natarcie po ciężkich, całodziennych walkach pozwoliło im na odcinku łowickim sforsować Bzurę i zająć całą północną część miasta. Od tego dnia, mimo iż bitwa nad Bzurą trwała jeszcze do 17 września, Łowicz był już poza zasięgiem walk. Tymczasem zgodnie z rozkazem dowódcy 8 Armii gen. Blaskowitza z 19 września 1939 roku miał on być tego dnia siedzibą jego sztabu, który stacjonował w Łodzi.
Zbrodnie wojenne.
W okresie walk o Łowicz, tj. od 9 do 16 września, miasto kilkakrotnie przechodziło z rąk do rąk i zostało w znacznym stopniu zniszczone. Zginęły setki cywilnych mieszkańców i to nie tylko w czasie nalotów. Wojska niemieckie zastosowały w Łowiczu po raz pierwszy sprzeczną z prawem wojennym metodę walki zwaną „żywym murem”. Atakując silnie umocnione punkty oporu przeciwnika, prowadzili przed sobą okolicznych mieszkańców jako tarczę. Czasami zasłaniano się cywilami jako tarczą również przy działaniach obronnych. Taki przypadek miał miejsce np. na ulicy Mostowej 14 września, gdzie spędzono ludność zamieszkałą i przebywającą na najbliższych ulicach, po czym próbowano bronić się za jej osłoną przed nacierającymi jednostkami polskiej 16 Dywizji Piechoty. Jednakże szybki, zdecydowany atak Polaków z użyciem bagnetów uratował ludzi z „muru” przed masakrą. Zabite zostały dwie osoby niebędące mieszkańcami miasta, a ranny był uczeń łowickiego gimnazjum o nazwisku Kwaczyński. Po tym wypadku mieszkańcy ulic położonych blisko Bzury przenieśli się na inne ulice lub uciekli do pobliskich wsi. Kolejnym zbrodniczym aktem wojsk niemieckich były akcje odwetowe na ludności cywilnej dokonywane ze opór polskich obrońców. W ten sposób zginęła między innymi część rodziny Wolskich przy ulicy Łódzkiej.

</doc>
<doc id="1358326" url="https://pl.wikipedia.org/wiki?curid=1358326" title="Pozytywne chrześcijaństwo">
Pozytywne chrześcijaństwo

Pozytywne chrześcijaństwo, "pozytywny chrystianizm" (niem. "Positives Christentum") – oparty na terminologii chrześcijańskiej system wierzeń, propagowany przez nazistów, swoista wersja teologiczna narodowego socjalizmu. Jego symbolem była kula słoneczna wpisana w krzyż słoneczny.
Zwolennicy pozytywnego chrześcijaństwa twierdzili, że tradycyjne chrześcijaństwo kładzie nacisk bardziej na pasywność Jezusa Chrystusa aniżeli jego aktywność, oraz że Kościół kładzie zbyt duży nacisk na jego ukrzyżowanie i zmartwychwstanie. Przedstawiali oni Chrystusa jako aktywnego kaznodzieję, organizatora oraz bojownika antyżydowskiego oraz uznawali, że należy w całości odrzucić przepełniony myślą żydowską Stary Testament. W pozytywnym chrześcijaństwie podkreślano „nordycki typ” Jezusa.
Ideologię tę naziści rozpowszechniali w gazetach, takich jak „Völkischer Beobachter” czy „Der Stürmer”. NSDAP starało się jednak podkreślać, że pozytywne chrześcijaństwo nie stoi w sprzeczności z innymi odłamami chrześcijaństwa. Mimo to wielu nazistów otwarcie prowokowało różne odłamy Kościołów. Alfred Rosenberg w książce "Mit dwudziestego wieku" (niem. "Der Mythus des zwanzigsten Jahrhunderts") przedstawił radykalny odłam pozytywnego chrześcijaństwa, w którym twierdził, że ma za złe katolicyzmowi i protestantyzmowi, że nie podkreślają „heroicznego” i „niemieckiego” charakteru Chrystusa. Według Rosenberga pozytywne chrześcijaństwo miało być religią przejściową pomiędzy chrześcijaństwem a religiami aryjskimi (Rosenberg dążył do recepcji religii aryjskich).
Oprócz pozytywnego chrześcijaństwa w III Rzeszy istniały jeszcze o wiele radykalniejsze koncepcje wyznaniowe, tzw. Gottgläubigkeit.
Zobacz też.
Niemieccy Chrześcijanie

</doc>
<doc id="1358332" url="https://pl.wikipedia.org/wiki?curid=1358332" title="Korpus kawalerii kałmuckiej">
Korpus kawalerii kałmuckiej



</doc>
<doc id="1358334" url="https://pl.wikipedia.org/wiki?curid=1358334" title="Luc Bourdon">
Luc Bourdon

Luc Bourdon (ur. 16 lutego 1987 w Shippagan, zm. 29 maja 2008 w Lamèque) – kanadyjski hokeista. Występował na pozycji obrońcy w klubie NHL Vancouver Canucks i w klubie farmerskim z AHL Manitoba Moose.
Zginął w wypadku motocyklowym.
Kariera klubowa.
Bourdon grał w juniorskiej lidze QMJHL w klubach Val-d’Or Foreurs, Moncton Wildcats i Cape Breton Screaming Eagles. Został sklasyfikowany na 6 miejscu przez scoutów w rankigu hokeistów z Ameryki Północnej i został wybrany z 10 numerem w drafcie NHL 2005 przez Vancouver Canucks.
Na pierwszy obóz z drużyną Canucks wyjechał w 2005 mając 18 lat, jednak sezon 2005/2006 spędził w QMJHL. Po rozegraniu 20 spotkań w Val-d’Or Foreurs przeniósł się do Moncton Wildcats. Z tą drużyną doszedł do finału Memorial Cup, gdzie przegrali z Québec Remparts 6:2.
W sezonie 2006/2007 Bourdon zadebiutował w NHL. Pierwszy mecz rozegrał 10 października 2006 przeciwko Minnesota Wild. Po rozegraniu 9 spotkań został odesłany QMJHL, gdzie grał w Moncton Wildcats, Cape Breton Screaming Eagles. Po zakończeniu rozgrywek przeniósł się do farmerskiego klubu Canucks z AHL Manitoba Moose, gdzie rozegrał 5 spotkań w play-off.
Sezon 2007/2008 rozpoczął w Manitoba Moose. Po serii kontuzji w Vancouver, w trakcie sezonu dołączył do zespołu Canucks. Pierwszego gola w NHL strzelił 16 listopada 2007 w spotkaniu z Minnesota Wild (bramki Wild bronił Niklas Bäckström). W całym sezonie rozegrał 27 spotkań strzelając 2 bramki i uzyskując +7 punktów w klasyfikacji plus/minus. Drugiego gola strzelił w spotkaniu z Tampa Bay Lightning, bramki Tampy bronił Johan Holmqvist. Sezon zakończył 6 występami w play-off AHL w barwach Manitoba Moose.

</doc>
<doc id="1358338" url="https://pl.wikipedia.org/wiki?curid=1358338" title="Niemiecko-Arabski 845. Batalion">
Niemiecko-Arabski 845. Batalion



</doc>
<doc id="1358340" url="https://pl.wikipedia.org/wiki?curid=1358340" title="Funkerman">
Funkerman

Funkerman, właśc. Ardie van Beek (ur. w 1975 roku w Bredzie, Holandia) – holenderski DJ grający muzykę house. Największą popularność przyniósł mu singel „Speed Up”.

</doc>
<doc id="1358342" url="https://pl.wikipedia.org/wiki?curid=1358342" title="Brian Scalabrine">
Brian Scalabrine

Brian David Scalabrine (ur. 18 marca 1978 w Long Beach, Kalifornia) – amerykański koszykarz włoskiego pochodzenia, występująjący na pozycjach niskiego oraz silnego skrzydłowego. Mistrz ligi NBA wraz z klubem Boston Celtics (2007-2008).
Po ukończeniu Uniwersytetu Południowej Kalifornii został wybrany przez New Jersey Nets z 35. numerem w drafcie 2001 r. Pojawiać na parkiecie zaczął dopiero po kilku latach, kiedy to zawodnicy podstawowego składu byli kontuzjowani. Zabłysnął zwłaszcza w dramatycznym piątym pojedynku półfinału konferencji wschodniej z Detroit Pistons, kiedy to jego rzuty za 3 punkty doprowadziły zespół Nets do prowadzenia w serii 3-2. 
2 sierpnia 2005 r. Scalabrine podpisał pięcioletni kontrakt z Boston Celtics.
Ma ksywkę „Veal” („Cielęcina”). Przez długie lata zarzucano mu nieefektywność i wyśmiewano, a przejmowanie piłki witane było buczeniem widzów. W bieżącym sezonie sytuacja się odwróciła, mimo w dalszym ciągu mało imponujących statystyk Scalabrine jest wyjątkowo lubiany przez publiczność bostońską. We wrześniu 2012 zdecydował się zakończyć karierę i postanowił zostać komentatorem sportowym.

</doc>
<doc id="1358343" url="https://pl.wikipedia.org/wiki?curid=1358343" title="Randki w Internecie">
Randki w Internecie



</doc>
<doc id="1358344" url="https://pl.wikipedia.org/wiki?curid=1358344" title="Ardie van Beek">
Ardie van Beek



</doc>
<doc id="1358345" url="https://pl.wikipedia.org/wiki?curid=1358345" title="Wiener Nordrand Schnellstraße">
Wiener Nordrand Schnellstraße

Droga ekspresowa S2 ("Wiener Nordrand Schnellstraße") – droga ekspresowa w Austrii, w północnej części Wiednia.
29 czerwca 1993 roku została otwarta "Wiener Nordrand Bundesstraße" będąca przedłużeniem autostrady A23 do B8 (Wagramer Straße). Droga ta została wybudowana jako czteropasmowa, jednakże z kolizyjnymi krzyżowaniami na których zainstalowano sygnalizację świetlną. W roku 2002 zmieniono nazwę B302 na S2. Jednakże z uwagi na kolizyjne skrzyżowania nie wprowadzono obowiązku posiadania winiety na przejazd na tym odcinku. Rozbudowa drogi, jak również przebudowa istniejącego odcinka na bezkolizyjny rozpoczęła się we wrześniu 2007. 31 października 2009 roku otwarto 3 km odcinek łączący z drogą S1. Inwestycję zakończono 18 grudnia 2009 roku.

</doc>
<doc id="1358347" url="https://pl.wikipedia.org/wiki?curid=1358347" title="Bodziszek pirenejski">
Bodziszek pirenejski

Bodziszek pirenejski ("Geranium pyrenaicum" Burm.) – gatunek rośliny z rodziny bodziszkowatych. Rodzimym obszarem jego występowania jest większa część Europy, Zachodnia Azja i Kaukaz oraz Afryka Północna (Algeria, Maroko, Tunezja), ale jako gatunek zawleczony występuje też w Ameryce Północnej i na innych obszarach Europy. W Polsce ma status kenofita i jest już dość pospolity.
Biologia i ekologia.
Bylina, hemikryptofit i epekofit zadomawiający się tylko na siedliskach ruderalnych i segetalnych. Występuje na zboczach, w zaroślach, skrajach lasów, łąkach lub przydrożach. Rośnie w skupiskach na świeżych, bogatych w składniki odżywcze glebach humusowych, zwykle lekko gliniastych. 
Zmienność.
Wyróżnia się dwa podgatunki:

</doc>
<doc id="1358349" url="https://pl.wikipedia.org/wiki?curid=1358349" title="Seevetal">
Seevetal

Seevetal – miejscowość i gmina w Niemczech, w kraju związkowym Dolna Saksonia, w Powiecie Harburg, leży na południe od Hamburga. W 2008 roku Seevetal liczyło 41 560 mieszkańców i tym samym jest najludniejszą gminą w całych Niemczech nie posiadającą praw miejskich.
Nazwa pochodzi od rzeki Seeve, małego lewego dopływu Łaby.
Podział administracyjny.
Gmina Seevetal Składa się z 19 miejscowości: 
Komunikacja.
Przez gminę przebiegają ważne autostrady A1 i A7, które tu się krzyżują w pobliżu Maschen (Maschener Kreuz) i Horst (Horster Dreieck) oraz A39 łącząca Lüneburg z Hamburgiem poprzez A1 i A7. 
W Maschen znajduje się największa kolejowa stacja rozrządowa w Europie.
Zabytki.
Godny zobaczenia jest kościół w Hittfeld pochodzący z XII wieku pod wezwaniem Św. Maurycego "(St. Mauritius-Kirche)", zbudowany z kamienia polnego.
W Horst jest malowniczo położony młyn z 1595 roku na rzece Seeve.

</doc>
<doc id="1358351" url="https://pl.wikipedia.org/wiki?curid=1358351" title="Samantha López">
Samantha López

Samantha López - meksykańska aktorka. Występowała w roli uczennicy szkoły Elite Way School, Julietty w młodzieżowym serialu "Zbuntowani". Wystąpiła również w serialu "Clase 406" (jako Alejandra Bornet).

</doc>
<doc id="1358352" url="https://pl.wikipedia.org/wiki?curid=1358352" title="Frechen">
Frechen

Frechen – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Erft, na zachód od Kolonii. W 2010 liczyło 49 939 mieszkańców.
Współpraca.
Miejscowość partnerska:

</doc>
<doc id="1358355" url="https://pl.wikipedia.org/wiki?curid=1358355" title="Ulica Retoryka w Krakowie">
Ulica Retoryka w Krakowie

Ulica Retoryka – ulica w Krakowie, położona w Dzielnicy I Stare Miasto na Nowym Świecie. Stanowi przedłużenie ulic Wenecja oraz Garncarskiej, a rozpoczyna się na skrzyżowaniu z ulicą Józefa Piłsudskiego. Prowadzi do ulicy Zwierzynieckiej i ulicy Powiśle.
Ulica biegnie przez teren dawnej posiadłości, nazywanej Ossolińszczyzna bądź Retoryka. Na początku XVII wieku stał tu dwór; w połowie tego stulecia Ossolińscy założyli tu jurydykę Retoryka, zniesioną w 1801 roku. 
Została wytyczona w 1883 na zachodnim brzegu rzeki Rudawy, obecna nazwa od 1890. Zabudowę rozpoczęto ok. 1887, pierwotnie na prawym brzegu rzeki. Lewy brzeg zajmowały początkowo stare, parterowe domy stojące bezpośrednio nad brzegiem rzeki, zasypanej na tym odcinku w latach 1910–1912 (na budynku „Sokoła” u zbiegu z Piłsudskiego pamiątka po dawnych powodziach: znak wysokiej wody z 12 VII 1902). Na miejscu zasklepionego koryta powstała zadrzewiona aleja rozdzielająca dwa trakty ulicy.
Nazwa "Retoryka" pochodzi od istniejące w tej okolicy w XVII wieku jurydyki (folwarku).
Krakowscy radni przyjęli w dniu 18 lutego 2021 roku uchwałę o nadaniu fragmentowi zieleńca między jezdniami ulicy pomiędzy skrzyżowaniami z ul. J. Piłsudskiego i z ul. Smoleńsk nazwy „Skwer Praw Kobiet”.
Zabudowa.
Budynki znajdujące się przy ulicy to głównie kamienice czynszowe powstałe na przełomie XIX i XX wieków.
Kamienice Talowskiego.
Przy ulicy Retoryka (pod numerami 1, 3, 7, 9 i 15) znajduje się zespół kamienic, zaprojektowanych pod koniec XIX wieku przez architekta Teodora Talowskiego:
Inne domy.
Oprócz tych domów, przy ulicy znajdują się także:

</doc>
<doc id="1358360" url="https://pl.wikipedia.org/wiki?curid=1358360" title="Hürth">
Hürth

Hürth – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Erft. W 2010 liczyło 57 922 mieszkańców.
Historia.
Wykopaliska świadczą o tym, że na terenie miasta już w czasach prehistorycznych znajdowały się osady. Przez Hürth prowadził rzymski akwedukt Eifel, zaopatrujący w wodę Kolonię.
Na przestrzeni około 150 lat (do 1988) wyeksploatowano złoża węgla brunatnego zalegające pod niespełna połową obszaru miasta. Po zakończonej eksploatacij przeprowadzono rekultywację środowiska naturalnego zniszczonego przez kopalnie odkrywkowe – powstały jeziora, lasy i strefy rekreacyjno-wypoczynkowe sięgające po tereny zabudowane.
Współpraca.
Miejscowości partnerskie:

</doc>
<doc id="1358361" url="https://pl.wikipedia.org/wiki?curid=1358361" title="Estelle">
Estelle

Estelle, właściwie Estelle Swaray (ur. 18 stycznia 1980 w Londynie) – brytyjska wokalistka muzyki rhythm and blues.

</doc>
<doc id="1358362" url="https://pl.wikipedia.org/wiki?curid=1358362" title="24h Le Mans 1934">
24h Le Mans 1934

24h Le Mans 1934 – 12. edycja długodystansowego wyścigu 24h Le Mans. Wyścig odbył się w dniach 16-17 czerwca 1934, udział w nim wzięło 88 kierowców z 5 państw.

</doc>
<doc id="1358363" url="https://pl.wikipedia.org/wiki?curid=1358363" title="Estelle Swaray">
Estelle Swaray



</doc>
<doc id="1358366" url="https://pl.wikipedia.org/wiki?curid=1358366" title="Wielka Encyklopedia Radziecka">
Wielka Encyklopedia Radziecka

Wielka Encyklopedia Radziecka () – jedna z największych encyklopedii światowych w języku rosyjskim, wydawana w ZSRR w trzech edycjach (1926–1947, 1950–1958, 1969–1978). Obecnie w internecie istnieją edycje online wszystkich trzech wydań.
Wydania.
Edycja I.
Pierwsza edycja liczyła 65 tomów zawierających 65 tys. haseł (plus dodatkowy tom o Związku Radzieckim). Jej redaktorem naczelnym był Otto Szmidt. Decyzja o wydaniu encyklopedii zapadła w 1925 uchwałą Prezydium CKW ZSRR. Na podstawie tej samej uchwały powołano towarzystwo akcyjne „Sowietskaja encikłopedija”, przekształcone następnie w 1930 w Państwowe Wydawnictwo Słownikowo-Encyklopedyczne i w 1937 w Państwowy Instytut „Sowietskaja Encikłopedija”, które było wydawcą encyklopedii. Tom pierwszy ukazał się w 1926 roku, a ostatni, na skutek opóźnień spowodowanych wybuchem wojny, w 1947. Wydanie było bogato ilustrowane, zwłaszcza rycinami w wykonaniu znanych radzieckich grafików.
Nakład każdego tomu wynosił 50–80 tys. egzemplarzy. Redakcja encyklopedii mieściła się w Domu Anienkowych w Moskwie.
Pośród redaktorów pierwszej edycji encyklopedii znajdowały się czołowe postacie świata nauki, sztuki i polityki ówczesnego ZSRR, m.in.: Aleksiej Bach, Andriej Bubnow, Nikołaj Burdenko, Nikołaj Bucharin, Wasilij Wiliams, Kliment Woroszyłow, Iwan Gubkin, Igor Grabar, Walerian Kujbyszew, Anatolij Łunaczarski, Władimir Obruczew, Michaił Pokrowski, Karol Radek, Nikołaj Siemaszko, Paweł Fłorienski, Michaił Frunze i in.
Edycja II.
Drugie wydanie encyklopedii było wynikiem decyzji Rady Ministrów ZSRR z 20 lutego 1949. Głównymi jej redaktorami byli: w latach 1949–1951 Siergiej Wawiłow (tomy 1–7), w latach 1951–1958 (tomy 8–21). Wydawcą encyklopedii było Państwowe Wydawnictwo Naukowe „Bolszaja Sowietskaja Encikłopedija”. Druga edycja składała się z 51 tomów (49 tomów właściwej encyklopedii plus dodatkowy tom poświęcony ZSRR oraz tom pt. "Spis alfabetyczny" w dwóch woluminach). Zawierała 100 tys. haseł, ponad 40 tys. ilustracji i 2362 mapy. Poszczególne tomy ukazywały się w latach 1950–1958. W 1960 dodrukowano do niej dwuwoluminowy indeks przedmiotowo-imienny. nakład każdego tomu wynosił 250–300 tys. egzemplarzy.
Pośród jej redaktorów można odnaleźć m.in. nazwiska: Nikołaja Aniczkowa, Iwana Bardina, Wiktora Winogradowa, Andrieja Grigoriewa, Andrieja Kołmogorowa, Olgi Lepieszyńskiej, Trofima Łysenki, Aleksandra Oparina, i in.
Edycja III.
Wydanie trzecie Wielkiej Encyklopedii Radzieckiej powstało na podstawie decyzji KC KPZR z 2 lutego 1967 roku. Jej wydawcą było wydawnictwo „Sowietskaja Encikłopedija”. Liczyło 30 tomów (tom 24 miał dodatkowy wolumin poświęcony w całości ZSRR) plus dodatkowy, nienumerowany tom ze spisem indeksem alfabetycznym haseł, zawierających w sumie około 95 tys. haseł, ponad 29 tys.ilustracji, 3,7 tys. portretów i ponad 500 map. Do tomu 14 z hasłem Lenin dołączona była płyta gramofonowa z zapisem jego przemówień. Nakład każdego tomu liczył 630 tys. egzemplarzy. W przygotowaniu wydania wzięło udział blisko 10 tys. specjalistów z różnych dziedzin. W latach 1957–1990 corocznie publikowane były poprawki. Głównym redaktorem trzeciego wydania był Aleksander Prochorow. Wydanie to ukazało się w języku angielskim, wydane w USA w latach 1973–1982 nakładem wydawnictwa Macmillan Publishers.
Cenzura.
Encyklopedia ta, jak i inne radzieckie publikacje, była cenzurowana i służyła propagandzie komunistycznego systemu totalitarnego. Przykładowo, po rozstrzelaniu w 1953 Ławrientija Berii, subskrybenci Wielkiej Encyklopedii otrzymywali przesyłki z kartami do podmiany i zaleceniem, aby za pomocą nożyc lub żyletki usunąć z tomu piątego strony 22, 23, 24 i 25 oraz portret między stronami 23 i 24 (ta część zawierała wielkie hasło i portret Berii), a na to miejsce wkleić przysłane karty ze znacznie poszerzonymi kilkoma hasłami, m.in. "Morze Beringa".
Wydanie nierosyjskojęzyczne.
Wielka Encyklopedia Radziecka (głównie III edycja) miała również wersje nierosyjskie: ukraińską, białoruską, uzbecką, kazachską, gruzińską, azerbejdżańską, litewską, mołdawską, łotewską, kirgiską, tadżycką, armeńską, turkmeńską i estońską, jak również grecką (34 tomy, 1977–1983) i angielskojęzyczną (31 tomów, 1974 – 1983).

</doc>
<doc id="1358368" url="https://pl.wikipedia.org/wiki?curid=1358368" title="Samantha lopez">
Samantha lopez



</doc>
<doc id="1358369" url="https://pl.wikipedia.org/wiki?curid=1358369" title="Erftstadt">
Erftstadt

Erftstadt − miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Rhein-Erft. W 2010 miasto liczyło 50 533 mieszkańców.
Współpraca.
Miejscowości partnerskie:

</doc>
<doc id="1358370" url="https://pl.wikipedia.org/wiki?curid=1358370" title="Wielka Encyklopedia Sowiecka">
Wielka Encyklopedia Sowiecka



</doc>
<doc id="1358373" url="https://pl.wikipedia.org/wiki?curid=1358373" title="Ustrój polityczny Słowenii">
Ustrój polityczny Słowenii

Ustrojem Słowenii jest demokracja parlamentarno-gabinetowa, z trójpodziałem władzy. Władza ustawodawcza należy do dwuizbowego parlamentu – Zgromadzenia Państwowego (izba niższa) oraz Rady Państwa. Władzę wykonawczą sprawuje rząd oraz prezydent, a sądowniczą sądy i trybunały. Republika Słowenii powstała jako jedno z państw, na które rozpadła się Socjalistyczna Federacyjna Republika Jugosławii. Na tle pozostałych republik wchodzących w skład SFRJ wyróżniała się najwyższym poziomem rozwoju gospodarczego i jednolitym składem narodowościowym. Po wojnie jugosłowiańskiej Słoweńcy ostatecznie przejęli kontrolę nad swoimi granicami w październiku 1991 i wprowadzili walutę narodową – tolara. Najważniejszym krokiem potwierdzającym pełną niezależność Słowenii było przyjęcie 23 grudnia 1991 Konstytucji Republiki Słowenii.
Zgromadzenie Państwowe.
Zgromadzenie Państwowe składa się z 90 posłów wybieranych na 4-letnią kadencję. Kadencja może zostać przedłużona tylko w czasie wojny lub stanu wyjątkowego. Posłem może zostać każdy obywatel Słowenii, który ukończył 18 lat, konstytucja gwarantuje także wybór po jednym przedstawicielu wspólnot narodowych – węgierskiej i włoskiej. Wybory zarządza prezydent, a odbywają się one nie wcześniej niż 2 miesiące i nie później niż 15 dni przed upływem 4 lat od pierwszej sesji poprzedniego Zgromadzenia. Posłowie posiadają immunitet materialny i formalny.
Rada Państwa.
Izba wyższa – składa się z 40 członków. 4 to przedstawiciele pracobiorców, 4 – pracodawców, 4 – rolników, 6 – dziedzin pozagospodarczych oraz 22 delegowanych przez lokalne władze; Kadencja Rady trwa 5 lat, a wybory są ogładzane przez Przewodniczącego Zgromadzenia Państwowego.
Do kompetencji Rady należy:
Decyzje podejmowane są zwykłą większością głosów.
Prezydent Słowenii.
Prezydent jest głową państwa i najwyższym dowódcą sił zbrojnych, jego kadencja trwa 5 lat, a najwięcej może ją pełnić dwa razy.
Funkcje prezydenta:
Prezydenta można usunąć ze stanowiska za naruszenie konstytucji lub ustawy. O postawieniu głowy państwa w stan oskarżenia decyduje Zgromadzenie większością 2/3 głosów, a rozstrzyga Sąd Konstytucyjny także większością 2/3. Po opróżnieniu urzędu prezydenta jego funkcje sprawuje przewodniczący Zgromadzenia Państwowego.
Rząd.
Powoływanie:
Kandydatem na premiera zostaje osoba przedstawiona Zgromadzeniu przez prezydenta, zostaje wybrany w głosowaniu tajnym bezwzględną większością głosów. Jeśli kandydat nie otrzyma wymaganej większości, w ciągu 14 dni prezydent może przedstawić tego samego lub innego kandydata, także grupy parlamentarne liczące co najmniej 10 członków mogą wysuwać swoich kandydatów. Przeprowadza się kolejne głosowania (pierwsze nad kandydatem prezydenta) jeśli i na tym etapie nie wyłoni się premiera, prezydent rozwiązuje parlament. Można uniknąć rozwiązania gdy w ciągu 48 godzin Zgromadzenie większością zwykłą podejmie uchwałę o przeprowadzeniu ponownego wyboru premiera. Wówczas do powołania premiera wystarczy zwykła większość, jeśli i to zawiedzie znów można wysuwać kilka kandydatur (prezydent i grupy poselskie) Gdy ten krok nie przyniesie sukcesu rozpisuje się nowe wybory.
Ministrowie są powoływani i odwoływani przez Zgromadzenie Państwowe na wniosek premiera. Kandydat na ministra musi wcześniej odpowiedzieć na pytania właściwej komisji.
Zasada konstruktywnego wotum nieufności – na wniosek co najmniej 9 posłów Zgromadzenie może wybrać nowego premiera, co jest równoznaczne z udzieleniem wotum nieufności staremu premierowi (między wnioskiem a głosowaniem musi minąć 48 godzin)
Premier może również przedłożyć Zgromadzeniu wniosek o udzielenie wotum zaufania, gdy nie uzyska poparcia bezwzględnej większości posłów musi zostać wybrany nowy premier lub w ponownym głosowaniu Zgromadzenie musi mu wyrazić wotum zaufania.
Odwołanie rządu lub ministra może nastąpić również podczas dyskusji nad interpelacją zgłoszoną przez co najmniej 10 posłów (bezwzględna większość)
Sąd Konstytucyjny.
W skład Sądu Konstytucyjnego wchodzi 9 sędziów wybranych na wniosek prezydenta przez Zgromadzenie Państwowe w głosowaniu tajnym, bezwzględną większością. Kadencja trwa 9 lat a ponowny wybór jest niemożliwy. Spośród siebie na 3 lata sędziowie wybierają przewodniczącego.
Funkcje:
Decyzje Sąd podejmuje większością głosów wszystkich członków, tylko do usunięcia prezydenta lub premiera ze stanowiska potrzebna jest większość 2/3.

</doc>
<doc id="1358374" url="https://pl.wikipedia.org/wiki?curid=1358374" title="Per-Johan Axelsson">
Per-Johan Axelsson

Per-Johan Axelsson (ur. 26 lutego 1975 w Kungälv) – szwedzki hokeista reprezentant Szwecji.
Kariera.
Wychowanek Kungälvs IK. Per Johan Axelsson grał w NHL od sezonu 1997/98, mimo że już w 1995 wziął udział w drafcie, gdzie został wybrany w 7 rundzie z numerem 177 przez Boston Bruins, jednak nie znalazł miejsca w składzie drużyny i do 1997grał ciągle w lidze szwedzkiej, dopiero w 199] zadebiutował w NHL w barwach ekipy z Bostonu. Od tego czasu Per Johan Axelsson miał stałe miejsce w składzie i należał do czołowych zawodników drużyny Boston Bruins. W czasie lokautu w NHL, w sezonie 2004/2005 występował w lidze szwedzkiej, w swoim dawnym klubie Frölunda HC. W następnym sezonie wrócił do NHL, do zespołu Boston Bruins, gdzie grał do 2009. Po zakończeniu sezonu 2009/2010 wrócił do ligi szwedzkiej i drużyny Frölunda HC. W 2013 zakończył karierę.
Potem został skautem dla Boston Bruins.

</doc>
<doc id="1358375" url="https://pl.wikipedia.org/wiki?curid=1358375" title="Tour de Pologne 1966">
Tour de Pologne 1966

23. edycja wyścigu kolarskiego Tour de Pologne odbyła się w dniach 25 września – 2 października 1966. Rywalizację rozpoczęło 94 kolarzy, a ukończyło 74. Łączna długość wyścigu – 1272 km.
Pierwsze miejsce w klasyfikacji generalnej zajął Józef Gawliczek (LZS II), drugie Jan Magiera (Start I), a trzecie Tadeusz Zadrożny (LZS II). 
Organizatorami TdP byli: PZKol, RG LZS oraz po raz pierwszy redakcja Dziennika Ludowego. Po raz pierwszy w historii przeprowadzono etap drużynowej jazdy na czas. Wśród zawodników zagranicznych w wyścigu jechali kolarze z NRD, Serbii (m.in. zwycięzca wyścigu dookoła Jugosławii - Rados Cubrič) i Szkocji (z uczestnikiem Wyścigu Pokoju McGhee). Sędzią głównym wyścigu był Tadeusz Piórkowski.

</doc>
<doc id="1358376" url="https://pl.wikipedia.org/wiki?curid=1358376" title="Jezioro Rostki">
Jezioro Rostki



</doc>
<doc id="1358377" url="https://pl.wikipedia.org/wiki?curid=1358377" title="Mosfilm">
Mosfilm

Mosfilm (ros. Мосфильм) – największa radziecka i rosyjska wytwórnia filmowa, założona w 1920 w Moskwie.
Historia.
Założona została w Moskwie w 1920 na bazie dwóch znacjonalizowanych, przedrewolucyjnych wytwórni filmowych – „La Societe A. Khanjonkoff &amp; Co.” i „La Société Ermolieff-Cinéma”. Nazwę „Mosfilm” otrzymała w 1935 roku. Jej słynnym emblematem jest rzeźba „Robotnik i kołchoźnica” Wiery Muchinej i Borysa Jofana, która po raz pierwszy pojawiła się w czołówce filmu "Wiosna" (1947) Grigorija Aleksandrowa.
W okresie ZSRR zrealizowano w niej ponad 2500 filmów, z których wiele weszło do klasyki kina światowego. Po rozpadzie ZSRR wytwórnia stała się quasi-prywatnym przedsiębiorstwem ("Fiedieralnoje Gosudarstwiennoje Unitarnoje Priedprijatije").
Od 1998 dyrektorem generalnym i prezesem zarządu „Mosfilmu” jest Karen Szachnazarow.
Adres wytwórni.
Rosja, Moskwa, 119992, ul. Mosfilmowskaja 1

</doc>
<doc id="1358381" url="https://pl.wikipedia.org/wiki?curid=1358381" title="The Best of Jauns Mēness">
The Best of Jauns Mēness

The Best of Jauns Mēness – wydany w 1995, wybór najlepszych piosenek łotewskiego zespołu Jauns Mēness. Zawiera 12 piosenek po łotewsku i angielsku, z albumów 
"Aizlaid šaubas negaisam līdz", "Izrāde spogulī" i "100 + 1 vēlēšanās", jak również dwa nieopublikowane dotąd utwory - "Straujā upe" i jedną z popularniejszych piosenek zespołu pt. "Kad mēness jūrā krīt" oraz nową wersję "If You're Gonna Be a Hero".

</doc>
<doc id="1358386" url="https://pl.wikipedia.org/wiki?curid=1358386" title="Euskirchen">
Euskirchen

Euskirchen – miasto powiatowe w Niemczech, w kraju związkowym Nadrenia Północna-Westfalia, w rejencji Kolonia, siedziba powiatu Euskirchen. Leży nad rzeką Erft.
Położenie geograficzne.
Miasto leży w regionie "Jülich-Zülpicher Börde" na północ od pasma górskiego Eifel, ok. 25 km na zachód od Bonn i ok. 30 km na południowy zachód od Kolonii. Przez miasto płynie również (częściowo zadaszona w centrum) rzeka Veybach, lewy dopływ Erft.
Dzielnice.
Miasto Euskirchen obejmuje dzielnice: "Altstadt", "Euskirchen-Ost", "Euskirchen-West", "Euskirchen-Nord" i "Euskirchen-Süd". Najstarsze: "Disternich", "Rüdesheim" i "Kessenich" były już wcielone do Euskirchen z nadaniem praw miejskich w 1302. 1 lipca 1969 dołączyły kolejne: "Billig", "Dom-Esch", "Elsig", "Euenheim", "Flamersheim", "Frauenberg", "Großbüllesheim", "Kirchheim", "Kleinbüllesheim", "Kreuzweingarten", "Kuchenheim", "Niederkastenholz", "Oberwichterich", "Palmersheim", "Rheder", "Roitzheim", "Schweinheim", "Stotzheim", "Weidesheim", "Wißkirchen" i "Wüschheim".
Współpraca.
Miejscowości partnerskie:

</doc>
<doc id="1358387" url="https://pl.wikipedia.org/wiki?curid=1358387" title="Larry Evans">
Larry Evans

Larry Melvyn Evans (ur. 22 marca 1932 w Nowym Jorku, zm. 15 listopada 2010 w Reno) – amerykański szachista, dziennikarz i autor książek o tematyce szachowej, arcymistrz od 1957 roku.
Kariera szachowa.
Pierwszy sukces odniósł w 1949, dzieląc I m. (wspólnie z Arthurem Bisguierem) w mistrzostwach Stanów Zjednoczonych juniorów. W niedługim czasie awansował do ścisłej czołówki amerykańskich szachistów, do której należał do końca lat 70. W 1950 zadebiutował w narodowej drużynie na szachowej olimpiadzie w Dubrowniku, zdobywając złoty medal za indywidualny wynik na VI szachownicy. W turniejach olimpijskich startował jeszcze siedmiokrotnie (w latach 1952–1976), zdobywając kolejne 4 medale: drużynowo złoty (1976) i srebrny (1966) oraz indywidualnie srebrny (1958, na IV szachownicy) i brązowy (1976, na III szachownicy). Wielokrotnie startował w finałach indywidualnych mistrzostwach USA, czterokrotnie zdobywając złote medale (w latach 1951, 1962, 1968 i 1980, wspólnie z Walterem Browne i Larrym Christiansenem). W 1964 jedyny raz w swojej karierze wystąpił w turnieju międzystrefowym (eliminacji mistrzostw świata), zajmując w Amsterdamie XIV m. (w stawce 24 zawodników). 
Najwyższy ranking w karierze osiągnął 1 stycznia 1977, z wynikiem 2555 punktów dzielił wówczas 30-35. miejsce na światowej liście FIDE, jednocześnie zajmując 2. miejsce (za Robertem Byrne'em) wśród amerykańskich szachistów.

</doc>
<doc id="1358393" url="https://pl.wikipedia.org/wiki?curid=1358393" title="Autostrada A16 (Włochy)">
Autostrada A16 (Włochy)

Autostrada A16 (Autostrada Dwóch Mórz) (wł. "Autostrada dei due mari") – autostrada w południowych Włoszech biegnąca z aglomeracji Neapolu do miasteczka Canosa di Puglia. Trasa, otwarta w 1969 roku, jest łącznikiem dwóch najważniejszych szlaków komunikacyjnych kraju: Autostrady Słońca z Autostradą Adriatycką. Swoją nazwę zawdzięcza faktowi, że prowadzi z terenów położonych nad Morzem Tyrreńskim z wybrzeżem Adriatyku. Przejazd trasą jest płatny. Operatorem autostrady jest grupa Autostrade per l’Italia.

</doc>
<doc id="1358395" url="https://pl.wikipedia.org/wiki?curid=1358395" title="Bad Münstereifel">
Bad Münstereifel

Bad Münstereifel – miasto uzdrowiskowe w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 liczyło 18 449 mieszkańców.

</doc>
<doc id="1358396" url="https://pl.wikipedia.org/wiki?curid=1358396" title="Dimetylobenzeny">
Dimetylobenzeny



</doc>
<doc id="1358398" url="https://pl.wikipedia.org/wiki?curid=1358398" title="Gdynia Port Centralny">
Gdynia Port Centralny



</doc>
<doc id="1358399" url="https://pl.wikipedia.org/wiki?curid=1358399" title="Mechernich">
Mechernich

Mechernich – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 liczyło 27 154 mieszkańców.

</doc>
<doc id="1358401" url="https://pl.wikipedia.org/wiki?curid=1358401" title="Società Autostrada Tirrenica">
Società Autostrada Tirrenica

Società Autostrada Tirrenica S.p.A. (pl. "Spółka Autostrada Tyrreńska") – jeden z włoskich operatorów płatnych autostrad. Spółka jest koncesjonariuszem autostrady A12 na dwóch odcinkach: Livorno – Rosignano Marittimo oraz Livorno - Civitavecchia. Koncesja została wydana przez ANAS i będzie obowiązywać do końca 2028 roku. Spółka powstała w roku 1969. 93,99% udziałów w spółce należy do grupy Autostrade per l’Italia.

</doc>
<doc id="1358404" url="https://pl.wikipedia.org/wiki?curid=1358404" title="5 Wileńska Brygada Piechoty">
5 Wileńska Brygada Piechoty

5 Wileńska Brygada Piechoty (5 BP) – brygada piechoty Polskich Sił Zbrojnych na Zachodzie.
Brygada została sformowana w marcu 1943 roku, w wyniku połączenia 3 i 4 Brygady Strzelców. Wchodziła w skład 5 Kresowej Dywizji Piechoty. Prowadziła działania obronne nad Sangro, walczyła pod Monte Cassino, a następnie w Apeninie Emiliańskim. Jej bataliony blokowały Anconę. Szlak bojowy zakończyła udziałem w bitwie bolońskiej. Po zakończeniu działań wojennych pozostawała w składzie wojsk okupacyjnych we Włoszech. W czerwcu 1946 została przewieziona do Anglii, a od 7 września rozpoczęto zapisy do Polskiego Korpusu Przysposobienia i Rozmieszczenia. Zdecydowana większość jej żołnierzy pozostała na emigracji.
Walki brygady.
Działania obronne nad Sangro
5 Wileńska Brygada Piechoty swój chrzest bojowy przeszła w terenie górskim wysokiego Apeninu nad rzeką Sangro. Zima 1944 przejęła ona stanowiska obronne od jednostek dywizji marokańskiej. Jej bataliony obsadziły pozycje obronne w rejonie San Biagio. Zamykały ważną drogę prowadzącą na zaplecze ugrupowań alianckich.
W obronie odcinka "Wilnianie" współdziałali z podporządkowanym dowódcy 5 KDP włoskim "Primo Ragruppamento Motorizzato". Działalność bojowa wileńskich strzelców polegała przede wszystkim na organizowaniu systemu patroli, zasadzek i wypadów. Przeciwnikiem były oddziały niemieckiej 5 Dywizji Górskiej.
Podczas trzytygodniowych walk obronnych nad Sangro oddziały polskie ponosiły straty głównie od ognia nieprzyjacielskiej artylerii i moździerzy.
Bitwa o Monte Cassino
Brygada wysłała swój 14 batalion na pozycje osłonowe 5 KOP. Zajął on stanowiska na południowo-zachodnich stokach grzbietu Monte Castellone - wzgórza 706. Na wprost "Żbików" znajdowało się najeżone bunkrami "Widmo" i przełęcz, oddzielająca ten grzbiet od kluczowej pozycji niemieckiej obrony - San Angelo - wzgórza 575. Pozostałe bataliony uderzyły na nieprzyjaciela w nocy 11/12 maja. 15 batalion "Wilków" otrzymał zadanie przekroczenie górnej części Widma i zdobycie San Angelo. 14 batalion "Żbików" przy wsparciu czołgów 4 ppanc i samobieżnych dział 7 pappanc miał opanować południową część wzgórza 517, a następnie zdobycie wzgórza 575.
Trudne warunki terenowe oraz brak wcześniejszego rozpoznania sprawiły, że mimo przejściowych sukcesów, zadania tego bataliony nie wykonały. Stany osobowe obu tych batalionów zmniejszyły się niemal do połowy.
17 maja ruszyło kolejne natarcie. Zginęli w nim dowódca 13 baonu - ppłk Władysław Kamiński i jego zastępca - mjr Jan Żychoń, a ranny został dowódca 15 baonu ppłk Wiktor Stoczkowski. Oba wileńskie bataliony przyczyniły się walnie do zdobycia kluczowej pozycji niemieckiej obrony -wzgórza San Angelo. Poniosły jednak przy tym bardzo dotkliwe straty.
Walki nad Adriatykiem - Ancona
Niespełna miesiąc po bitwie o Monte Cassino jednostki polskie zostały skierowane na odcinek nadadriatycki. 2 Korpus działał tu na samodzielnym kierunku. Jego celem miał być port Ancona.
5 Wileńska Brygada Piechoty weszła ona do walki 4 lipca – w drugiej fazie bitwy. Wspierała oddziały 6 Lwowskiej Brygady Piechoty operujące w widłach rzek Fiumicello i Musone.
5 lipca 15 batalion wzmocniony czołgami 4 ppanc zdobył m. Montoro, a 13 batalion zajął Santa Margherita i Cura Nuova. 6 lipca baon "Wilków" przekroczył Musone w okolicach S. Paulina, a "Żbiki" wsparte szwadronem 15 p.uł. zdobyły Palazzo del Cannone.
9 lipca baon "Rysiów" zdobył rubież stanowiącej dogodną linię wyjściową do natarcia na główną niemiecką linię obrony Ankona - Palazzo Simonetti.
W dniach 17-19 lipca w okresie głównej bitwy o Anconę brygada przełamywała niemiecką linię obrony na wzgórzach Monte delIa Crescia (360) - San Stefano. Natarcie rozpoczął o 6:30 z rejonu Palazzo Simonetti 13 batalion, który po dwóch godzinach walk zdobył San Paterniano. 15 batalion i przydzielony 3 Batalion Strzelców Karpackich wsparte czołgam i później wprowadzonym 14 batalionem, około 13:00 opanowały cały grzbiet Monte della Crescia - S. Stefano, a w nocy miejscowość Offagna.
Okrążane wojska niemieckie wycofały się z Ancony. 18 lipca o 14:30 szwadrony Pułku Ułanów Karpackich wkroczyły przez Bramę św. Stefana do miasta.
W sierpniu 5 Wileńska BP walczyła między rzekami Misa i Czesano. 5 sierpnia jej 15 batalion zdobył m. Ripe, a 9 sierpnia La Croce. 10 sierpnia 13 batalion opanował ważny punkt oporu Monterado. Dzięki działaniom brygady wojska niemieckie zostały odrzucone na taką odległość, która umożliwiła uruchomienie portu w Anconie.
W dniach 18-22 sierpnia 2 Korpus walczył nad Metauro.
Bataliony wileńskie rozpoczęły działania 19 sierpnia, zajmując Monte San Martino, Castelvecchio i Monteporzio. 21 sierpnia 13 batalion opanował grzbiet M. Grigioni, a 15. "Wilków" - m. San Giorgio di Pesaro. Wprowadzony do walki 14 batalion 22 sierpnia zdobył Piagge. 22 sierpnia 5 Wileńska BP zluzowała wyczerpane walkami pułki pancerne 2 BPanc i obsadziła stanowiska na wzgórzach nad Metauro. Zwycięstwo Polaków umożliwiło bezkolizyjne wprowadzenie do walki kanadyjskiego 1 Korpusu i 5 Korpusu brytyjskiego.
14. i 15 batalion strzelców wzięły udział w pierwszej fazie walk o Linię Gotów. 26 sierpnia bataliony przekroczyły Metauro w rejonie Pilone i Borgo Lucrezia. Po opanowaniu Rio Secco i Ponte Murello wzięły następnie udział w zdobyciu ważnego punktu strategicznego Monte delle Forcie.
13 batalion uczestniczył także w manewrze okrążającym prowadzonym przez 1 Brygadę SK. 2 września batalion przekroczył umocnień nad rzeką Foglia i zajął wzgórza Monte Badia i Roncaglia.
Działania w Apeninie Emiliańskim
Celem działań w Apeninie Emiliańskim było wsparcie nacierających się z trudem z Rimini na Bolonię wojsk sprzymierzonych. Walki toczyły się w niezmiernie ciężkim, niemal bezdrożnym terenie górskim, w niesprzyjających warunkach atmosferycznych. Jedyną nadającą się do ruchu pojazdów mechanicznych na rozmokłej, pociętej rzekami i kanałami Nizinie Padańskiej drogą była Via Emilia.
Brygada weszła do działania 18 października 1944. Jej 13 batalion zdobył m. Santa Sofia, a 20 października - m. Galatea. Wprowadzane kolejno bataliony 14. i 15. opanowały M. Sambucheto i M. Altaccio. 22 października rozwijając powodzenie 14 batalion zajął Monte Grosso a 15. - wzgórza M. Spino i M. delle Forche. Następnego dnia 15 batalion zajął dolinę rz. Bidente zdobywając przy tym m. Strada San Zeno. Na tej rubieży oddziały 5 Brygady zluzowała 6 Lwowska Brygada Piechoty.
6 listopada, z rubieży wzgórz położonych na południe od Forli, brygada powtórnie weszła do działania. 7 listopada jej 14 batalion zajął Monte Testo, a 8 listopada 15 batalion opanował Monte Casalude. W tym samym dniu 13 batalion zdobył Monte Agostino. 10 listopada brygada całością sił weszła w dolinę rzeki Montone w okolicach Castrocaro.
Po przegrupowaniu sił, 13 listopada batalion "Wilków" opanował Monte Cerreto nad Terra del Sole. Pozostałe bataliony zdobyły ważne punkty strategiczne ConverselIe (15 XI) i Fattoria (17 XI).
18 listopada 5 Wileńska Brygada Piechoty zluzowana została przez bataliony 2 Brygady Strzelców Karpackich.
Działania wileńskiej brygady przyczyniły się walnie do zajęcia przez działające wzdłuż Via Emilia dywizje brytyjskie stolicy prowincji Forli .
Bitwa o Bolonię
W styczniu 1945 brygada obsadziła odcinek nad rzeką Senio w rejonie Riolo dei Bagni-Cufiano. Prowadziła tam walki pozycyjne. Jej bataliony działały systemami patroli, rozpoznając położenie wojsk przeciwnika.
Na początku marca brygada obsadziła 3-kilometrowy odcinek między jednostkami Grupy "Rud" a nowozelandzką 2 Dywizją Piechoty. Pod koniec miesiąca 14 Wileński Batalion Strzelców odparł w walce wręcz wypad niemieckiej wzmocnionej kompanii piechoty, biorąc 14 jeńców, w tym jej dowódcę.
Na początku kwietnia nastąpiło przegrupowanie jednostek II Korpusu do bitwy bolońskiej. Brygada stanowiła odwód Grupy "Rud". Po przełamaniu obrony przez oddziały 3 DSK i utworzeniu przyczółków za Santerno, 13 kwietnia weszły do działania: 6 Lwowska Brygada Piechoty i grupa pościgowa "Rak".
Dopiero 17 kwietnia 5 Brygada zluzowała brygadę lwowską, a jej bataliony wsparte szwadronami Pułku Ułanów Karpackich, sforsowały kanał Laghetto i dotarły do rzeki Gaiana.
19 kwietnia brygada wzmocniona 6 Pułkiem Pancernym rozpoczęła forsowanie. Przeciwnikiem była niemiecka 1 Dywizja Spadochronowa. W godzinach popołudniowych 13 Wileński Batalion Strzelców, wsparty czołgami i 2 zmotoryzowaną kompanią komandosów, przekroczył Gaiana i dotarł do kanału Fossatone. Piechota zdobyła Cento di Budrio.
Tymczasem pozostałe bataliony brygady dotarły do rzeki Quaderna i ruszyły do przodu celem odcięcia Niemcom drogi odwrotu z Bolonii w rejonie linii kolejowej Bologna-Budrio-Portomaggiore.
Tak zakończyła swój udział 5 Wileńska Brygady Piechoty w operacji bolońskiej i całej kampanii włoskiej .
Skład organizacyjny i obsada personalna.
Organizacja 5 BP
Obsada personalna Dowództwa 5 BP
dowódca
zastępca dowódcy brygady
szef sztabu
Symbole brygady.
Odznaka brygadowa
Odznaka wykonana na motywie krzyża Monte Cassino, na który nałożona jest tarcza herbowa. Tło tarczy pokryte emalią amarantową, na której umieszczono Pogoń litewską w kolorze starego srebra. Górna część tarczy pokryta białą emalią z inicjałami 5 WBP. Wymiary odznaki: 44 x 40 mm. Mocowana do górnej, lewej kieszeni gładką nakrętką.

</doc>
<doc id="1358406" url="https://pl.wikipedia.org/wiki?curid=1358406" title="Manderscheid (powiat Bernkastel-Wittlich)">
Manderscheid (powiat Bernkastel-Wittlich)

Manderscheid – miasto uzdrowiskowe w Niemczech, w kraju związkowym Nadrenia-Palatynat, w powiecie Bernkastel-Wittlich, wchodzi w skład gminy związkowej Wittlich-Land. Do 30 czerwca 2014 siedziba gminy związkowej Manderscheid. W 2009 liczyło 1 300 mieszkańców

</doc>
<doc id="1358408" url="https://pl.wikipedia.org/wiki?curid=1358408" title="6 Lwowska Brygada Piechoty">
6 Lwowska Brygada Piechoty

6 Lwowska Brygada Piechoty (6 BP) – brygada piechoty Polskich Sił Zbrojnych. Wchodziła w skład 5 Kresowej Dywizji Piechoty.
Formowanie i zmiany organizacyjne.
W związku z reorganizacją Armii Polskiej na Wschodzie i zmianą struktury jednostek z typu radzieckiego na typ brytyjski w dniu 31 października 1942 roku 16, 17 i 18 pułki piechoty 6 Lwowskiej Dywizji Piechoty zostały rozwiązane, a w dniach pomiędzy 1, a 3 listopada sformowano je odpowiednio jako 16, 17 i 18 bataliony strzelców w składzie 6 Samodzielnej Brygady Strzelców, która wraz z 2 Brygadą Czołgów i jednostkami dywizyjnymi stanowiły 6 LDP. Nowo powstała 6 Samodzielna Brygada Strzelców prowadziła szkolenie, z otrzymywaną sukcesywnie bronią brytyjską, jednocześnie komisje przeglądowe dokonały oceny stanu zdrowia i przydatności do służby żołnierzy brygady. Rozkazem dowódcy armii Nr 659 z dnia 25 lutego 1943 roku, z terminem wykonania do dnia 11 marca 1943 roku 6 Lwowska Dywizja Piechoty została rozwiązana, natomiast jej 6 Samodzielna Brygada Strzelców została przekształcona w 6 Lwowską Brygadę Piechoty i włączona wraz z 5 Wileńską Brygadą Piechoty do 5 Kresowej Dywizji Piechoty. W połowie kwietnia brygada wraz z całą 5 Dywizją została przewieziona z dotychczasowego miejsca stacjonowania w Quizil Ribat do obozu wojskowego w rejonie Kirkuku. Zadaniem brygady była ochrona pól naftowych i rurociągów przesyłowych, a także coraz intensywniejsze szkolenie. W dniach 7-20 sierpnia 1943 roku 6 Brygada została przewieziona z Iraku do nowego miejsca dyslokacji w Palestynie Camp Mughazi w pobliżu Gazy. W nowym miejscu postoju Lwowska Brygada odbyła szereg ćwiczeń zgrywających w ramach dywizji i z jednostkami broni wspierających tj. artylerii, pancernymi i saperami. Brygada wizytowana była w listopadzie i grudniu przez Naczelnego Wodza gen. broni Kazimierza Sosnkowskiego. W tym czasie miało miejsce apogeum dezercji z szeregów brygady żołnierzy Żydów obywateli II RP. W grudniu 6 Brygada przebywała na szkoleniu w brytyjskim Centrum Wyszkolenia Walk Górskich w Libanie skąd powróciła w połowie stycznia 1944 roku. Pod koniec stycznia 1944 roku 6 Lwowska Brygada przemieszczona została do obozu wojskowego w Quassasin w Egipcie, gdzie odbyło się ostateczne kompletownie stanów etatowych oddziałów zarówno personalnych jak i mobilizacja uzbrojenia i sprzętu – wymiana na nowe. Od połowy do końca lutego brygada została przewieziona koleją do Port Saidu skąd transportem morskim została wysłana do Taranto we Włoszech. Po przybyciu nastąpiła aklimatyzacja żołnierzy w obozie pod Taranto, gdzie zostali przeszkoleni z min, granatów i pozostałej broni strzeleckiej używanej przez wojska niemieckie.
Działania zbrojne.
W dniach 19-24 marca 1944 roku 6 Brygada Piechoty została przewieziona transportem kolejowym i kołowym do strefy frontowej nad rzeką Sangro i przeszła do odwodu dowódcy 2 Korpusu Polskiego. 17 Lwowski batalion strzelców został przydzielony do 5 Wileńskiej Brygady Piechoty i wraz z nią przemieścił się do rejonu Scapoli-Filignano w dniu 22 marca. Nocą z 25 na 26 marca, 17 batalion przejął odcinek frontu nad rzeką i poprawiał umocnienia na swoim odcinku oraz prowadził akcje patrolowe. W trakcie przejmowania i pobytu na odcinku był atakowany przez lotnictwo niemieckie i ostrzeliwany przez artylerię nieprzyjaciela. W dniu 3 kwietnia 17 batalion i poszczególne jego kompanie na I linii frontu odwiedził NW gen. Sosnkowski. 6 Lwowska Brygada Piechoty zajmowała rejon przyfrontowy w rejonie Fornelli-Lucera. W dniu 5 kwietnia 16 batalion strzelców przejął pozycje frontowe od 15 batalionu Brygady Wileńskiej, a 7 kwietnia 18 batalion strzelców od 17 batalionu. W okresie 11-12 kwietnia 1944 roku brygada została zluzowana przez wojska nowozelandzkie i po wycofaniu na tyły bataliony rozpoczęły szkolenie w walkach górskich i szturmowych oraz zapoznawały się z otrzymanymi granatnikami przeciwpancernymi PIAT.
W dniach 27-28 kwietnia 6 LBP zajęła odcinek M. Castellone luzując oddziały brytyjskiej 78 DP, mając 16 i 17 lwowskie bataliony i przydzielony 14 wileński na linii bojowej. W nocy z 29 na 30 kwietnia odcinek 14 batalionu przejął etatowy 18 lwowski batalion strzelców. W nocy z 4 na 5 maja 1944 r. 16 i 17 bataliony zostały zluzowane przez 15 pułk Ułanów Poznańskich i pułk Ułanów Karpackich i podporządkowane dowódcy 6 Brygady, bataliony zaś odeszły do odwodu dowódcy 5 KDP i 2 KP. 18 batalion strzelców został przydzielony jako II rzut do 5 WBP. Osłonę natarcia głównych sił 5 Kresowej Dywizji Piechoty stanowiła 6 LBP w składzie: 15 pułk Ułanów Poznańskich i Pułk Ułanów Karpackich, część 5 Kresowego batalionu ckm (dwie kompanie) i plutony moździerzy 16 i 17 bs. 18 Lbs poruszając się za czołowymi batalionami 5 Brygady, 12 maja o godz. 03:50 wyruszył do natarcia na wzg. "Widmo" ze stanowisk wyjściowych, a o 07:30 opanował atakowane wzgórze wraz z pozostałościami 15 baonu. Czołowe kompanie 18 Lbs-u poniosły wysokie straty w trakcie walk o wzgórze. Na broniące "Widmo" 18 Lbs i resztę 15 Wbs wyszły co najmniej trzy kontrataki Niemców, którzy użyli ognia artylerii, snajperów, miotaczy ognia i granatów zapalających. Po odparciu czwartego kontrataku ok. godz.13:10 na rozkaz dowódcy, 18 batalion wycofał się na pozycje osłonowego 14 batalionu. O godz. 05:00 dnia 13 maja, 18 batalion został wycofany do miejscowości Viticuso na odpoczynek. W dniu 13 maja o godz. 05:30, 16 baon przejął odcinek osłonowy od 14 batalionu, natomiast 17 baon został przesunięty z odwodu korpusu do II rzutu obrony. Już o godz. 06:00, 16 Lbs odparł pierwszy niemiecki atak na swoje stanowiska. W dniach 13-16 maja na pozycje bronione przez 16 batalion, oddziały niemieckie przeprowadziły kilka kontrataków. Następnie w nocy z 16 na 17 maja 16 batalion strzelców dokonał wypadu na wzgórze "Widmo", które częściowo opanował i obronił, a w godzinach rannych, 17 baon opanował "małe" San Angelo, odpierając niemieckie kontruderzenia. W tym czasie 16 baon zajął pozostałą część "Widma". Pozostałości 16 i 17 Lbs wraz z pozostałościami 13 i 15 Wbs o godz. 18. 30 17 maja zajęły wzg. San Angelo i je utrzymały. W dniu 17 maja 18 Lbs w walkach likwidował niemieckie ukryte punkty oporu na "Widmie" i stoku S. Angelo. W nocy 17/18 maja broniące się wojska niemieckie rozpoczęły odwrót z zajmowanych pozycji. W dniu 19 maja bataliony 16 i 17 zostały wycofane z linii frontu na odpoczynek i reorganizację. Natomiast 18 batalion w dniach 19-21 maja toczył bez powodzenia walki o miejscowość Piedmimonte, od 22 do 24 maja osłaniał walczącą o Piedimonte Grupę "Bob" i 25 maja odszedł na wypoczynek i reorganizację. Dowództwo 6 Lwowskiej Brygady Piechoty w dniach od 3 do 11 maja po przeprowadzeniu luzowania w/w batalionów, kierowało prowadzonymi działaniami obronnymi obu pułków ułańskich. Od 12 maja ułani i wspierające je jednostki 5 batalionu ckm pozorowały działania zaczepne, ściągając na swoje pozycje ogień artylerii niemieckiej i uwagę niemieckiej obrony. W trakcie pobytu ułanów na odcinku górskim wyszedł brak przygotowania szczególnie 15 pułku do działań szturmowych i walki w górach. Po załamaniu się pierwszego natarcia 2 Korpusu Polskiego, tuż przed drugim natarciem wydzielono z 15 pułku, szwadron szturmowy ułanów, który wspólnie z kompanią komandosów utworzył zgrupowanie Commando mjr. Smrokowskiego. Zgrupowanie to 17 maja wspólnie z 17 i 16 batalionami podjęło natarcie na wzgórze San Angelo. Po jego zdobyciu szwadron 15 pułku ułanów powrócił 19 maja na pozycje brygady. W dniu 19 maja na wzgórze Passo Corno podjęły natarcie szwadrony ułanów poznańskich i karpackich. Zdobyto wzgórze 893. W dniach 20 i 21 maja ułani toczyli walki o dalsze wzgórza 912 i 945. Po dwóch dniach ostatecznie 25 maja opanowano atakowane wzgórza i utrzymano Passo Corno czyniąc wyłom w niemieckiej obronie. Wieczorem ułani opanowali dominujący szczyt góry Monte Cairo 1669. Pułk Ułanów Karpackich został zluzowany przez oddziały brytyjskie nocą 28/29 maja tracąc w ciężkich walkach 23 zabitych i 30 rannych. 15 puł zszedł zluzowany przez jednostki brytyjskie z linii bojowej 30 maja na wypoczynek. Ogółem w bitwie o Monte Cassino z batalionów strzeleckich i KG brygady poległo; 11 oficerów, 34 podoficerów i 109 szeregowych, zaginęło; 1 oficer, 7 podoficerów i 23 szeregowych.
Do 17 czerwca 1944 roku 6 LBP przebywała na wypoczynku i szkoleniu uzupełnień, które otrzymała 6 czerwca i w kilku następnych dniach. Od 18 do 21 czerwca brygada skoncentrowała się w rejonie Casalbordino i wydzieliła z dniem 21 czerwca do Oddziału Wydzielonego płk. dypl. Klemensa Rudnickiego, 16 lwowski batalion strzelców. 24 czerwca 16 Lbs pod dowództwem mjr. Andrzeja Stańczyka zajął miejscowość Francavilla, następnie 26 czerwca zluzował nad rzeką Chienti 3 batalion strzelców karpackich. W nocy z 26 na 27 czerwca batalion odparł niemiecki wypad i bronił swoje pozycje do dnia 29 czerwca. Front nad rzeką Chienti w rejonie S. Giusto przejęła 6 Brygada Lwowska i 30 czerwca jej czołowe bataliony: 16 zajął Beltrovato i Bestrovato, a 18 Saroccioano. Nacierająca w I rzucie dywizji 6 LBP czyniąc dalsze postępy zajęła 16 i 18 batalionem Morrovalle, a 17 batalion Monte Lupone. Na skutek prowadzonego energicznie pościgu przez 12 i 15 pułki ułanów, wieczorem 1 lipca 1944 roku 6 LBP mogła skoncentrować się w rejonie Colle S. Martino. Natomiast 18 batalion jako czołowy wspierał 15 pułk ułanów w opanowaniu San Biagio i następnie dominującego nad miejscowością wzgórza 206. W dniach 2 i 3 lipca 18 batalion zajął w ciężkiej walce miejscowość Centofinestre wspierany przez czołgi 4 pułku pancernego i samochody pancerne 15 pułku ułanów. Wieczorem 2 lipca reszta brygady ruszyła w kierunku rzeki Musone, 3 lipca 17 batalion opanował miejscowości S. Margherita, Sabbianicci, Montoro odpierając cztery kontrataki niemieckie. 18 batalion odparł dwa przeciwnatarcia wroga po zajęciu obszaru na skrzydle 17 batalionu. 16 baon bronił rejonu Fillotrano. 4 lipca 1944 r. 17 batalion stoczył zaciekłe walki o wzgórze Villanova, a 5 lipca ten sam batalion odpierając silne przeciwnatarcia obronił miejscowość S. Margherita, na skutek niemieckiego ataku wyparto 17 baon z miejscowości Cura Nuova. 6 lipca brygada podjęła dalsze natarcie; 16 batalion po zaciętych walkach zdobywa miejscowość Villa Nuova. Po wykonaniu tej akcji 6 LBP przeszła do odwodu dywizji. 15 lipca 16 batalion strzelców został przydzielony do 2 Brygady Pancernej i wraz z nią prowadzi walki w dniach 16-17 lipca o S. Croce-Vincenzo i o wzgórze Torto, zdobywa samodzielnie miejscowość M. Bogo . 6 LBP maszerując w II rzucie za oddziałami 5 KDP 17 lipca wieczorem osiągnęła miejscowość M. Torto i otrzymała rozkaz wyjścia do I rzutu przed Zgrupowanie 2 B.Panc., dotarcia do morza i zamknięcia okrążenia wokół Ancony. Wymijając miejscowość Agugliano batalionami 17 i 18, zajmuje Paterno di Ancona i likwiduje wszelki opór cofającego się wroga, brygada wykonała zadanie. Natomiast 16 batalion strzelców wraz z 2 Brygadą Pancerną i jej jednostkami pancernymi i kawalerii pancernej osiągnął 18 lipca rzekę Esino oraz przekroczył ją tworząc przyczółek. W dalszych dwóch dniach 16 batalion 19 lipca zajmuje w walce miejscowości Castelferetti i Chiaravalle, a 20 lipca Altamarina . Z dniem 21 lipca 16 baon powrócił do 6 LBP. W nocy 23/24 lipca 17 lwowski batalion strzelców zluzował 15 wbs na linii frontu w rejonie miejscowości S. Bonawentura i prowadził akcje patrolowe i zwalczał niemieckie stanowiska ogniowe, w dniu 26 lipca dołączyła do niego pozostała część lwowskiej brygady. W związku z tym, że nieprzyjaciel rozpoczął odwrót nazajutrz 6 Brygada przystąpiła do pościgu w kierunku rzeki Misa, jej bataliony opanowały miasteczka; 17 baon Ostra, a 18 baon Filetto. Po natrafieniu na niemiecką obronę linii rzeki Misa, brygada pozostała w dalszej styczności z wrogiem poprzez działania patrolowe. W nocy z 31 lipca na 1 sierpnia 6 Lwowska Brygada została zluzowana przez 5 Wileńską i odeszła na wypoczynek oraz przyjęcie uzupełnień do rejonu Chiaravalle .
8 sierpnia 1944 roku 6 LBP została skierowana do rejonu Madonna della Rose, Filetto i S. Lucia znalazła si w II rzucie natarcia za 5 Brygadą, której został podporządkowany 16 Lbs. O godz. 7.30 9 sierpnia po przygotowaniu artyleryjskim, do natarcia w szykach wileńskiej brygady przystąpił 16 baon poprzez winnice i pola uprawne zdobywa wzgórza 186 i 208 na skutek dwóch niemieckich przeciwnatarć wspartych bronią pancerną, kompanie 16 batalionu zostają odrzucone ze wzg. 208, ponownie wsparte czołgami brytyjskiego 7 pułku huzarów po godzinie odbiły wzgórze. Nocą 9/10 sierpnia na zajętych pozycjach 16 baon został zluzowany przez 14 baon wileński i dołączył do swojej brygady . W godzinach popołudniowych 10 sierpnia działania rozpoczęły plutony rozpoznawcze 17 i 18 batalionów uzyskując kontakt z nieprzyjacielem nad rzeką Cesano. 10 i 11 sierpnia oba bataliony lwowskie objęły linię frontu na rzece Cesano luzując bataliony wileńskie. Ponownie 14 sierpnia 6 Brygada została zastąpiona przez 5 Brygadę na linii frontu. Z dniem 16 sierpnia została ona przydzielona do 3 Dywizji Strzelców Karpackich i wzmocniona 4 pułkiem pancernym, natomiast 17 lbs został przekazany do 2 Brygady Pancernej jako wsparcie, baon tego dnia dokonał rozpoznania brodów na rzece Cesano. Lwowska brygada pozostałymi batalionami w nocy 16/17 sierpnia zajęła stanowiska nad rzeką Cesano w gotowości do natarcia. W godzinach nocnych nieprzyjaciel rozpoczął odwrót na całym odcinku, oddziały lwowskie wykonały marsz za ustępującym wrogiem osiągając 18 batalionem rejon Mondolfo, na skutek ciągłych opadów deszczu na rozkaz dowódcy korpusu przełożono natarcie, do chwili poprawy pogody . W dniu 19 sierpnia o godz. 10 po przygotowaniu artyleryjskim do natarcia przystąpił 16 batalion wraz z 4 pułkiem pancernym z zadaniem uchwycenia wzg. 171 i 186, w trakcie ciężkich walk od ognia moździerzy i artylerii niemieckiej obie atakujące jednostki poniosły dotkliwe straty, utrzymały zdobyte wzgórza i zajęły pozostałe 189 i 179 pomimo kontrataków wroga. W tym czasie 18 baon zajął S. Giovanni . 21 sierpnia nastąpiło luzowanie brygady przez 1 Brygadę Strzelców Karpackich i następnego dnia przeszła na odpoczynek do rejonu Ripe i S. Lucia. Natomiast 17 baon podzielony na trzy grupy bojowe przydzielone do 6 pułku pancernego, brytyjskiego 7 pułku huzarów i 4 pułku pancernego w dniu 20 sierpnia wziął udział w zdobyciu M. Rosario, Cerasa, w dniu następnym pokonał liczne pola minowe i inne przeszkody wspólnie z czołgami wymienionych trzech pułków zdobył M.S. Giovanni i wzg. 215. W dniu 22 sierpnia kompanie batalionu wraz z czołgami w walkach opanowały Monte Maggiore. 22/23 sierpnia 17 batalion ześrodkował się w miejscowości Monterado, dla krótkiego wypoczynku. 24 sierpnia 17 lbs został podporządkowany Wileńskiej Brygadzie i wraz z jej oddziałami w dniu 26 sierpnia o godz. 19 ze wsparciem czołgów 6 ppanc. rozpoczął szturm M. della Forche pod ogniem niemieckiej artylerii i broni maszynowej. Z uwagi na zapadające ciemności na rozkaz dowódcy batalionu dalszy szturm wstrzymano. O świcie dnia następnego 17 baon zajął przedmiot natarcia z poprzedniego dnia i miasto Carignano, a wieczorem wzg. 125. 28 sierpnia odcinek frontu od 5 WBP przejęła wraz z 17 lwowskim baonem i 13 Wbs "Rysiów". 6 Lwowska Brygada Piechoty. Ponadto Zgrupowanie 6 Brygady Lwowskiej wspierał 6 p.panc i 15 p.uł. Wieczorem 17 lbs wraz z czołgami opanował La Luca. 29 sierpnia bataliony 16 i 18 rozpoczynają ruch do przodu w kierunku rzeki Foglia, zajmując po kolei punkty terenowe; wzg. 194, 210, Rondello 16 baonem i M. Belilla, wzg. 162 i Trebio 18 baonem. Przydzielony brygadzie 15 pułk ułanów od świtu 29 sierpnia prowadził pościg za wrogiem i wieczorem osiąga rzekę Foglia i za nim pozostałe dwa bataliony 16 i 18. 30 sierpnia kompania 18 batalionu przeprawiła się przez rzekę i uchwyciła przyczółek na drugim brzegu w rejonie wzg. 139, w dniu 1 września 1944 r. na przyczółku obronę przejmuje kompania 16 batalionu. Wieczorem 1 września front 6 LBP przejęła 1 BSK, a następnego dnia zszedł z linii bojowej 16 Lbs . Brygada Lwowska wraz z całą 5 KDP przeszły na odpoczynek i uzupełnienie strat w rejon miejscowości Porto S. Elpidio-Fosso. W trakcie wypoczynku i szkolenia z szeregów brygady zostaje odkomenderowanych do nowo tworzonej 4 Wołyńskiej Brygady Piechoty wielu oficerów i podoficerów, do brygady przybywają żołnierze z uzupełnień.
W dniach 15 -17 października 1944 roku 6 Lwowska Brygada Piechoty została przegrupowana do strefy frontowej i przesunięta do II rzutu na zaplecze prowadzącej aktualnie natarcie 5 Wileńskiej Brygady Piechoty. W dniu 22 października od godzin porannych Lwowska Brygada przejęła odcinek frontu od Brygady Wileńskiej. 17 batalion zluzował 13 batalion strzelców i zajął o godz. 19 podstawę do natarcia oraz rozpoczął akcję patrolową na przedpolu swoich pozycji. Wieczorem tego samego dnia 16 batalion zluzował część 14 batalionu strzelców i zajął podstawy do natarcia. W dniu następnym o godz. 13.30, 17 batalion strzelców rozpoczął natarcie na wzgórze 642, opanował je w godzinach wieczornych po ciężkiej walce. Natomiast 16 batalion strzelców nacierał na wzg. M. di Selcio również po ciężkich walkach opanował je wieczorem. 18 batalion pozostawał w odwodzie brygady. 24 października 17 batalion zajął M. Giero i prowadził dalej natarcie poprzez okoliczne wzgórza w kierunku M. Colombo, pod które dotarł w dniu następnym o godz. 08.30 i zatrzymał go zaporowy ogień artylerii niemieckiej. W tym czasie 16 batalion o godz. 14 ruszył do natarcia sforsował rzekę Rabba i w rejonie wsi La Cantina jedna z kompanii tego batalionu została pomyłkowo ostrzelana przez wspierający pluton czołgów z 4 pułku pancernego . Do godziny 17.00 batalion zajął M. Belvedere. 25 października o godz. 09.00 16 batalion rozpoczął dalsze natarcie, jednak podczas ruchu naprzód dostał się pod ogień broni maszynowej i strzelców wyborowych. Po otrzymaniu wsparcia artylerii o godz. 16.00 batalion ponownie prowadził natarcie, ale na skutek intensywnych opadów deszczu i ciemności przeszedł do obrony. W dniu 26 października 17 batalion opanowuje grzbiet wzgórza M. Colombo i zajął miejscowość Testa. W dniu 25 października 1944 roku został wprowadzony do natarcia 18 Lwowski Batalion Strzelców, 26 października patrolami rozpoznał rejon Predappio, a nazajutrz wraz z grupą partyzantów włoskich zajął tę miejscowość , a 16 batalion zdobył M. Mirabello . Z uwagi na bardzo trudne warunki atmosferyczne i terenowe w okresie od 26 października do 4 listopada, 6 Brygada przeszła do obrony na zdobytym terenie i prowadziła intensywne rozpoznanie. W dniu 4 listopada jedna z kompanii 17 batalionu strzelców podjęła natarcie na miejscowość San Salvatore jednak pod ogniem zaporowym moździerzy zaległa, o 07.45 dnia następnego reszta 17 batalionu podjęła natarcie, lecz pod silnym ogniem nieprzyjaciela natarcie zostało powstrzymane. Równocześnie 16 batalion prowadził natarcie zajmując wzgórza 413, 436 i Casa Feliciata i na koniec dnia Monte Maggiore. Ponownie skierowany do natarcia 17 batalion w niezwykle ciężkiej walce zdobył do wieczora miejscowość S. Martino in Avello, a nocą miejscowość Valle. 6 listopada 16 batalion strzelców toczył walki o wzg. 353 i Cassa Bellaria, zdobywając je ostatecznie 7 listopada. W dniu 6 listopada 1944 r. do natarcia przeszła 5 Wileńska Brygada, wsparta 18 batalionem strzelców ze składu 6 Brygady. 18 lwowski zdobył w nocnej ciężkiej walce miejscowość M. Casaluda, po czym odparł 5 kontrataków nieprzyjaciela na swoje pozycje. Na odcinku 6 Lwowskiej Brygady Piechoty w dniu 7 listopada 17 batalion prowadził akcje patrolową i zajął miejscowości Dovadola i Monte Capecchio oraz podjął nieudaną próbę natarcia na wzg. 404 i 407. W dniu następnym po ponownym uderzeniu, oba wzgórza zostały zajęte przez 17 batalion. Natomiast 18 batalion strzelców po zluzowaniu w dniu 8 listopada powrócił do składu macierzystej brygady. Jednocześnie od 8 listopada Brygada Lwowska znalazła się w II rzucie Dywizji Kresowej. Z dniem 18 listopada cała 5 KDP przeszła na trzytygodniowy wypoczynek w rejon wcześniejszych walk Predappio-S. Sofia-Galeata . W dniach 18 i 19 grudnia 6 Lwowska Brygada Piechoty batalionami 18 i 16 przejęła odcinek frontu od 3 Dywizji Strzelców Karpackich w rejonie miasta Brisighella, 17 batalion strzelców pozostawał w odwodzie brygady. W dniu 20 grudnia 1944 roku 18 batalion strzelców podjął natarcie na wzg. 209 i 134, po podejściu do podnóża wzgórz, na skutek silnego ognia artylerii natarcie załamało się, podczas kontrataku niemieckiego batalion został w walce wręcz odrzucony na pozycje wyjściowe. Batalion 17 również prowadził działania patrolowe na przedpolu brygady. W dniu 23 grudnia 18 lwowski batalion prowadził intensywne walki patrolowe i obronne. Z uwagi na trudne warunki pogodowe wszelkie działania zaczepne zostają odwołane i brygada całością sił broniła przed wypadami wroga swoje stanowiska obronne, przez okres od 24 grudnia 1944 roku, do 9 stycznia 1945 roku. Tego dnia brygada przeszła na odpoczynek, uzupełnienie oraz reorganizację będąc aktualnie w II rzucie dywizji w m. Castroccaro .
Od 5 lutego cała 5 Kresowa Dywizja przeszła na odpoczynek do odwodu korpusu i zarazem do odwodu frontu włoskiego. 6 LBP stacjonowała w rejonie S. Sofia, S. Pietro, Bagno di Romagana intensywnie szkoląc się i wcielając dalsze uzupełnienia stanu osobowego, uzbrojenia i sprzętu. W dniu 5 marca 1945 Lwowska Brygada objęła odcinek frontu, luzując 6 Brygadę Nowozelandzką. Do istotnych wydarzeń zaliczyć należy, odparcie w dniu 19 marca wypadu niemieckiego na pozycje 17 Lwowskiego Batalionu Strzelców. W efekcie czego wzięto do niewoli 15 jeńców i wyeliminowano dalszych 35, za te działania dowódca batalionu otrzymał osobiste gratulacje od dowódcy 8 Armii Brytyjskiej. W dniach 29-31 marca 6 Lwowska Brygada Piechoty została zluzowana przez 4 Wołyńską Brygadę Piechoty i przeszła do II rzutu obrony.
W początkowej fazie operacji "Buckland" 6 LBP została przydzielona do 3 DSK. 11 kwietnia 1945 roku bataliony Brygady Lwowskiej zajęły rejon C. Spina, Molinelli i S. Lucia zaraz za przebywającą na I linii frontu 2 Brygadą Strzelców Karpackich, w gotowości do natarcia w dniu następnym. W dniu 12 kwietnia o godz. 15.45 lwowskie 16 i 17 bataliony rozpoczęły natarcie na zachodni wał rzeki Santerno, w godzinach wieczornych zajmując go na odcinku całej brygady. 6 Brygadę wspierały częścią sił 5 Kresowy batalion ckm, część 5 Kresowego pułku artylerii przeciwpancernej, 1 pułk Ułanów Krechowieckich, 4 i 6 pal. 13 kwietnia 16 batalion utrzymywał wał rzeki Santerno i czołowymi kompaniami zajął Borgo S. Germano, po czym został wyklinowany z ugrupowania przez oddziały 3 DSK i przeszedł do odwodu brygady w dniu 14 kwietnia. Natomiast 17 batalion w dniu 13 kwietnia prowadząc natarcie dotarł do kanału Molini, następnego dnia sforsował kanał i dotarł w walce do następnej przeszkody wodnej tj. kanału Correchio, który również pokonał i zajął miejscowość La Busa. 18 batalion strzelców wraz z większością 1 pułku ułanów w godzinach popołudniowych dnia 13 kwietnia został wprowadzony do działań jako grupa pościgowa i osiągnął rubież kanału Gambellara i główną drogę do Imoli. Nazajutrz o godz.09.00 rozpoczęto walkę o kanał Gambellara, 18 batalion złamał niemiecką obronę na tym kanale, następnie na kanale Corechio, ostatecznie opanował wieczorem kanał Ladello i przeszedł do obrony. 15 kwietnia o godz. 01.35 16 batalion strzelców przeszedł poprzez pozycje 18 batalionu i przygotował dalsze nocne natarcie, przy tym zostaje ostrzelany przez własne czołgi 2 Brygady Pancernej. Ponownie do natarcia przystąpił o godz. 09.00 forsuje w bród rzekę Sillaro i zajmuje przyczółek i zdobywa most w miejscowości Cavazza. Na przyczółku odpiera kontratak niemieckiej piechoty z dwoma czołgami, jest intensywnie ostrzeliwany przez artylerię. W dniu 16 kwietnia po moście rzekę przeszedł 18 batalion z czołgami 1 pułku ułanów, natomiast 16 batalion przeszedł do odwodu brygady w miejscowości C. Nuova i La Busa. 17 batalion strzelców 15 kwietnia opanował m. Trentova i o godz. 14 wschodni brzeg rzeki Sillaro, następnego dnia podczas dynamicznych działań bojowych zajmuje i zdobywa miejscowości: Ravaglia, C. Rigone, Bellaria, la Ciusa i la Rossa. 17 kwietnia od rana batalion przeszedł do obrony opanowanego terenu oraz prowadził akcje patrolową na zachodnim brzegu kanału Medicina, wypadem zajmując miejscowość Cassa la Forance. W dniu 18 kwietnia 1945 roku 17 batalion przeszedł na odpoczynek w rejonie Casola Canina. 16 kwietnia o godz. 05.00 do natarcia przystąpił 18 batalion, po moście na rzece Sillaro przeprawia się na drugi brzeg i naciera w kierunku kanału Medicina, natrafił na twardy opór niemieckich spadochroniarzy. Pomimo wprowadzenia dwóch szwadronów czołgów z 1 pułku ułanów, w ogniu artylerii i broni maszynowej natarcie zostaje zatrzymane. Na batalion wyszło kontrnatarcie niemieckiej piechoty spadochronowej wspartej czołgami i działami samobieżnymi, po otrzymaniu silnego wsparcia ogniowego artylerii korpusu, wraz z czołgami wieczorem 18 batalion strzelców osiągnął kanał Medicina. Nocą z 16, na 17 kwietnia nad kanałem Medicina został zmieniony przez 14 wileński batalion „Żbików”. W dniu 17 kwietnia 1945 r. została ujawniona zbrodnia popełniona na dwóch żołnierzach 18 batalionu, którzy ranni dostali się do niemieckiej niewoli dnia poprzedniego . 19 kwietnia, 18 batalion został podporządkowany dowódcy 4 pułku pancernego ze Zgrupowania „RAK”. W ramach pościgu w dniu 20 kwietnia opanował bez walki przyczółki na kanale Fossa di Mezzo i rzece Quaderna i w godzinach popołudniowych doszedł do rzeki Idice, nocą z 20, na 21 kwietnia sforsował pod ogniem nieprzyjaciela rzekę i uchwycił przyczółek, rano po wybudowanym moście rzekę przekracza pozostała część batalionu i czołgi prowadząc walkę ogniową z wrogiem. Rano dalszy pościg przy wsparciu czołgów prowadzą strzelcy karpaccy, 18 batalion pozostał w obronie. 16 batalion lwowski w dniu 21 kwietnia wspierał w pościgu 4 Wołyńską BP w walce opanowując miejscowość Villa Rossi i wspólnie z 11 Wołyńskim batalionem strzelców Castel Maggiore. 22 kwietnia 1945 roku wszystkie bataliony 6 Lwowskiej BP zostały wycofane z działań bojowych i przeszły do rejonu Castel S. Pietro . Dzień ten był ostatnim dniem brygady w strefie frontowej.
Dalsze losy lwowskich strzelców.
W dniu 24 kwietnia 1945 roku odbyła się odprawa w dowództwie korpusu z udziałem dowództwa, sztabu brygady i dowództw batalionów. Wojska niemiecko-włoskie skapitulowały na froncie włoskim 2 maja 1945 r. W dniach 12-19 maja, 17 batalion strzelców został przetransportowany do miejscowości Cossignano 25 km od Grottammare na południe od Ancony, reszta brygady pozostała w dotychczasowym miejscu, na południe od Bolonii na wypoczynku. Z dniem 9 czerwca 6 LBP została przemieszczona do rejonu Meldola-Cusercoli, a z dniem 1 lipca dalej do rejonów nadmorskich Adriatyku Tortoretio Lidio – San Benedettodel Tronto. W okresie maja i czerwca do brygady napłynęło 502 żołnierzy uzupełnień spośród ochotników b. jeńców polskich z niewoli niemieckiej i Polaków b. żołnierzy z armii niemieckiej, którzy 15 lipca złożyli przysięgę wojskową, jednocześnie od lipca rozpoczęła się akcja powrotów żołnierzy do Kraju . W lipcu napłynęło wielu oficerów z oflagów z terenu Niemiec. W dniach 24-28 sierpnia 6 LBP jako jedyna jednostka polska została podporządkowana dowództwu brytyjskiego XIII Korpusu i podjęła ochronę portu i składów w Wenecji stacjonując batalionami w rejonie Mestre-Treviso-Vitorio Veneto . Oprócz służby wartowniczej i ochronnej, prowadzono szkolenie, naukę języków obcych, uzupełniano wykształcenie. Od czerwca 1946 roku rozpoczęto organizowanie zapisów na wyjazdy do krajów i rejonów osiedlenia się żołnierzy. Od lipca do listopada 1946 roku większość żołnierzy 6 Lwowskiej Brygady Piechoty zostali przewiezieni do Wielkiej Brytanii. Rozlokowani zostali w obozach Ashodown Park – dowództwo brygady, Fairford Park – 16 i 18 lwowskie bataliony strzelców, Charlton Park – 17 Lwowski batalion strzelców. Przeprowadzono repatriację do Kraju np. z 16 batalionu zgłosiło się na wyjazd w październiku i listopadzie 152 żołnierzy . W okresie od grudnia 1946 roku do lutego 1947 roku pozostali żołnierze wstąpili do Polskiego Korpusu Przysposobienia i Rozmieszczenia, w dniu 20 stycznia 1947 w szeregach brygady pozostawało jeszcze 97 oficerów i 1308 szeregowych. Prowadzono szkolenie z zakresu cywilnych zawodów. i nauki języka angielskiego. Ostatecznie obozy 56 Grupy Brygadowej PKRP (dawnej 6 LBP) zlikwidowano w grudniu 1947 roku. Ostatnie grupy żołnierzy lwowskich batalionów zdemobilizowano do września 1948 roku.
Odznaka brygadowa.
Odznaka pamiątkowa: stylizowany orzeł trzyma w szponach tarczę herbową Lwowa, nad którą znajduje się szyszak husarski. Tarcza przedzielona ukośną linią. Kolory herbowe Lwowa (czerwony i niebieski) zaznaczone graficznie.
Na tarczy lew trzymający w przednich łapach znak pancerny, ze zbrojnym ramieniem w środku. Wykonana w białym metalu, oksydowana o wymiarach 50 x 35 mm.
Odznaka noszona na górnej, lewej kieszeni munduru, mocowana gładką nakrętka. Autor projektu: por. Michał Siemiradzki. Zatwierdzona: Dziennik Rozkazów Naczelnego Wodza z 3 czerwca 1943.
Odznaka specjalna: wykonana z białego oksydowanego metalu o wymiarach 21 x 18 mm. Na ażurowej tarczy, lew trzymający koło zębate; jedną łapę opiera na plakietce z cyfrą „6”. Oznaka noszona była przez dowództwo brygady. Nakładana na patki koloru granatowego z żółtą wypustką. Zatwierdzona rozkazem dowódcy 2 Korpusu nr 2 z 4 stycznia 1946 roku.

</doc>
<doc id="1358409" url="https://pl.wikipedia.org/wiki?curid=1358409" title="Śmierć łóżeczkowa">
Śmierć łóżeczkowa



</doc>
<doc id="1358410" url="https://pl.wikipedia.org/wiki?curid=1358410" title="Società Italiana per il Traforo del Monte Bianco">
Società Italiana per il Traforo del Monte Bianco

Società Italiana per il Traforo del Monte Bianco S.p.A. (pl. "Spółka włoska dla Tunelu pod Monte Blanc") – spółka zajmująca się utrzymaniem i obsługą włoskiej części tunelu pod Mont Blanc. Powstała 1 września 1957 w Aoście. Koncesja wygaśnie w roku 2050.

</doc>
<doc id="1358411" url="https://pl.wikipedia.org/wiki?curid=1358411" title="4 Wołyńska Brygada Piechoty">
4 Wołyńska Brygada Piechoty

4 Wołyńska Brygada Piechoty (4 BP) – brygada piechoty Polskich Sił Zbrojnych na Zachodzie.
Formowanie i zmiany organizacyjne.
Na początku lipca 1944 roku Naczelny Wódz gen. broni Kazimierz Sosnkowski zatwierdził "Plan rozbudowy wojska na okres przejściowy", a w dniu 31 lipca wydał wytyczne w sprawie formowania wojska w I Fazie rozbudowy. Na podstawie w/w dokumentów zakładano sformowanie trzecich brygad piechoty dla dywizji piechoty 2 KP. W myśl wytycznych dowódca korpusu gen. dyw. W. Anders na odprawach w dniach 15 i 28 września 1944 roku rozkazał sformować - 4 Kresową Brygadę Piechoty. Wchodziła w skład 5 Kresowej Dywizji Piechoty. W dniach 9-14 października dowódca 5 KDP gen. bryg. N. Sulik wydzielił kadrę dowódczą dla nowej brygady łącznie 75 oficerów i podchorążych i 125 podoficerów i szeregowych. W dniu 17 października dowódca Bazy 2 Korpusu wydał rozkaz organizacyjny o sformowaniu 3 i 4 Brygad dla 3 i 5 dywizji wyznaczono miejsce ich formowania na miejscowość San Basilio, ich tworzenie powierzył dowódcy 7 DP gen. bryg. J. Gizie. Do brygady kierowano żołnierzy narodowości polskiej, którzy służyli wcześniej w formacjach niemieckich, a zostali wcieleni siłą w jej szeregi. Żołnierze ci byli kierowani z obozu przejściowego "Jolanda/Jolanta" oraz z jednostek 7 Dywizji Piechoty. Powstającą brygadę wizytował w dniach 26/30 X 1944 r. dowódca 5 KDP gen. Sulik, który nadał jej nazwę "Wołyńska". Rozpoczęto intensywne szkolenie w ramach brygady oraz specjalistów w 7 DP i Centrum Wyszkolenia Armii w miejscowości Matera. Po uzyskaniu pełnych stanów osobowych i częściowym przeszkoleniu 4 Wołyńska Brygada Piechoty wraz z innymi formowanymi pododdziałami wsparcia i obsługi została przegrupowana w dniach 28-30 grudnia 1944 roku do nowego miejsca postoju w San Sepolero koło Arezzo. W nowym miejscu postoju podjęto z początkiem 1945 roku intensywne szkolenie i wyposażanie w sprzęt bojowy. W miejscowości Anghian w dniu 18 lutego przed dowódcą dywizji żołnierze brygady i towarzyszących jej nowych jednostek dywizyjnych, złożyli uroczystą przysięgę wojskową.
Działania zbrojne.
W dniach 24-28 marca 4 brygada została przetransportowana do strefy frontowej na pn.-wsch. od Faenzy, w dniach 29-31 marca przejęła od 6 Lwowskiej Brygady Piechoty obronę odcinka frontu w rejonie Brisighella. Z dniem 5 kwietnia 1945 roku 4 W BP została podporządkowana dowódcy Zgrupowania "RUD" płk dypl./gen. bryg. Klemensowi Rudnickiemu. W nocy z 9/10 kwietnia pojedyncze kompanie z 11 i 12 batalionów strzelców uchwyciły część wschodniego wału rzeki Senio, na skutek kontrataków i silnego ostrzału poniosły duże straty o godz. 2.30 na rozkaz dowódcy brygady ppłk Stoczkowskiego jednostki te opuściły pozycje na wale. W dniu 10 kwietnia 1945 roku Zgrupowanie "RUD" przeszło do natarcia osłaniając południowe skrzydło 2 Korpusu Polskiego, 11 i 12 bataliony zajęły wschodni wał rzeki Senio i rozpoczęła działania w kierunku rzeki Santerno. 10 batalion strzelców wspierał w dniach 9-12 kwietnia 1 Brygadę Strzelców Karpackich. Dni 11, 12 i 13 kwietnia to pasmo nieustannych walk z oddziałami osłonowymi nieprzyjaciela i przedzieranie się przez własne i nieprzyjacielskie pola minowe w kierunku drogi Nr 9, a następnie prowadzenie natarcie prawą stroną tej szosy. W dniu 14 kwietnia brygada wsparta 9 batalionem strzelców karpackich uczestniczyła w walkach i zajęciu miejscowości Imola. W następnym dniu dwa czołowe bataliony 11 i 12 prowadziły walki pościgowe za nieprzyjacielem w kierunku rzeki Sillaro zajmując miejscowości Sellustra, 11 baon Granare, a 12 baon uchwycił nieuszkodzony most na rzece Sabioso i zajął Franare. W dniach 16 i 17 kwietnia brygada przeszła do obrony nad rzeką Sillaro i rozpoznawała rejon kanału Medicina. W związku z wprowadzeniem do I rzutu natarcia 2 KP macierzystej 5 Kresowej DP z dniem 18 kwietnia 4 brygada powróciła pod rozkazy macierzystej dywizji i otrzymała wsparcie 1 kompanii ckm 5 Kresowego Batalionu Ckm. 12 wołyński batalion strzelców przydzielono do 5 Brygady. Z dniem 19 kwietnia od godz. 8.10 brygada uczestniczy w natarciu swojej dywizji, poprzedzonej ogniem artyleryjskim, 10 batalion strzelców zdobywa przyczółek na rzece Idice i miejscowość S. Lorenzo, 12 batalion strzelców w walce przekracza rzekę Quaderna. Wieczorem 10 batalion w ciężkich walkach przy trzykrotnych szturmach ze wsparciem 3 szwadronu Pułku Ułanów Karpackich opanował miejscowość Le due Colomabare za cenę 16 poległych i 20 rannych. 4 Brygada w nocy osiąga rzekę Gaiana, gdzie zaległa pod bardzo silnym ogniem artylerii i moździerzy wroga. Wprowadzony do natarcia 11 batalion strzelców, 20 kwietnia o godz. 10.15 forsuje rzekę Quaderna, 12 batalion strzelców wspiera nadal bratnią 5 Wileńską Brygadę Piechoty podczas walk nad rzeką Idice. Tego dnia 4 Brygada przejęła całością swych sił i 15 batalionem strzelców, wsparta dodatkowo 1 Pułkiem Ułanów Krechowieckich odcinek 5 WBP i rozpoczęła pościg za cofającym się nieprzyjacielem w kierunku rzeki Reno i Bolonii. W ślad za batalionami 3 Brygady Strzelców Karpackich 21 kwietnia o godz. 8.30 do Bolonii wkroczył 10 batalion strzelców, a o 9.10 czołowa kompania 12 batalionu strzelców natomiast o 11.10. do Bolonii dotarł 11 batalion strzelców, który osiągnął rzekę Reno. 22 kwietnia 4 Wołyńska Brygada Piechoty zajęła obronę na południe od miejscowości Medicina porządkując szeregi uzupełniając amunicję i wypoczywając. Był to ostatni dzień walki na froncie brygady. W bitwie o Bolonię z brygady poległo 2 oficerów i 45 szeregowych oraz 3 oficerów i 108 szeregowych rannych.
Dalsze losy wołyńskich strzelców.
Po zakończeniu walk, od 9 czerwca 1945 roku rozpoczęto przemieszczanie brygady do miejscowości Santa Sofia-Galeata-Civitella di Romagna. Na przełomie lipca i sierpnia 1945 brygada wraz z 4 pal i 5 pappanc. wyznaczona został do pełnienia służby wartowniczej w 13 obozach jenieckich. Weszła w skład Zgrupowania Brygadowego „Wołyń” Grupy „Straż” ("Polish Guarg Group"). Miejsce stacjonowania Zgrupowania "Wołyń" została Cervia 20 km na południe od Rawenny. W grudniu 1945 roku brygada została przemieszczona w rejon jeziora Garda, do miejscowości Vicenza-Bassano dowództwo brygady i oddziały sztabowe, 10 wbs - Werona 11 wbs - Mantua i 12 wbs - Soave celem dalszego pełnienia służby wartowniczej. Z końcem kwietnia 1946 r. brygada wołyńska została przeniesiono na zachód do rejonu Mediolanu, w ślad za brygadą 21-23 maja 1945 r. dołączył 11 wbs. Latem 1946 r. 10 batalion pełnił służbę w Bolonii. Między 3 a 7 września 1946 r. 4 W BP opuściła Włochy i została przetransportowana do Wielkiej Brytanii w rejon miasta Tilshead. Część żołnierzy pełniła warty w obiektach wojskowych np. żołnierze 11 batalionu przy składach amunicji oraz przy pracach rolnych (zbiory ziemniaków). Trwała dalsza repatriacja żołnierzy do Polski i innych krajów, ponadto wielu żołnierzy brygady zdobywało nowe zawody i uczyło się jęz. angielskiego. W styczniu 1947 roku do PKPiR zapisało się ok. 1 050 żołnierzy brygady weszli w skład 56 Grupy Brygadowej rozmieszczonych w rejonie Midlezoy k/Bridgwater w hrabstwie Somerset (10 i 11 bataliony) oraz Holne Park Camp k/Asburton w hrabstwie Devonshire (12 batalion i 17 batalion z 6 Lwowskiej Brygady). Oddziały PKRP w których przebywali żołnierze dawnej 4 brygady zostały zlikwidowane w okresie od października 1947 do września 1948 roku.
Obsada personalna Kwatery Głównej.
Obsada personalna Kwatery Głównej 4 WBP&lt;br&gt;
Odznaka brygadowa.
Motyw odznaki nawiązuje do herbu Ziemi Wołyńskiej. Tarczę herbową przecina krzyż. Na środku krzyża tarcza z orłem polskim. Całość obramowana wieńcem z liści dębowych i kłosów pszenicy. Na ramionach krzyża numer i inicjał 4 WBP. Pole tarczy herbowej pokryte białą i czerwoną emalią, krzyż - białą emalią. Tarcza z orłem zamocowana pojedynczym trzpieniem. Odznaka wykonana w kolorowym metalu, srebrzona; wym. 45 x 35 mm. Noszona na lewej kieszeni munduru, mocowana nakrętką.
Zatwierdzona rozkazem dowódcy 2 Korpusu Nr 84 z 9 lipca 1946, poz. 464, L. dz. 884/ AG/46.

</doc>
<doc id="1358412" url="https://pl.wikipedia.org/wiki?curid=1358412" title="Arugot">
Arugot

Arugot (hebr.: ערוגות) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 1 km na zachód od miasta Kirjat Malachi, w otoczeniu moszawów Kefar Achim, Jinnon i Timmorim, oraz wiosek Achawa i Al-Azi.
Historia.
Pierwotnie w miejscu tym istniała arabska wioska Qastina (arab. قسطينة). Po proklamacji niepodległości Izraela 14 maja 1948 mężczyźni namówili kobiety i dzieci do przeniesienia się do arabskiej wioski Tell es-Safi, położonej przy ruinach starożytnego miasta Gat. Jednak z powodu braku wystarczającej ilości wody, większość z nich wróciła do swojej wioski. Podczas wojny o niepodległość wioska Qastina została zajęta 29 czerwca 1948 przez 51 Batalion z izraelskiej Brygady Giwati. Wioska została spalona, a jej mieszkańcy wypędzeni. 9 lipca 1948 izraelscy żołnierze zburzyli 147 domów z wioski Qastina.
Współczesny moszaw został założony w 1949 przez żydowskich imigrantów z Polski i Rumunii. Nazwę zaczerpnięto z Księgi Ezechiela 17:7
Gospodarka.
Gospodarka moszawu opiera się na intensywnym rolnictwie, sadownictwie i hodowli bydła mlecznego.
Firma "Bonet Insulation and Chilling Engineering Ltd." jest czołowym izraelskim producentem izolowanych konstrukcji budowlanych, z których buduje się sale gimnastyczne, centra handlowe, magazyny, budynki przemysłowe i rolnicze. "Kadim Jewelry Ltd." jest producentem biżuterii ze srebra i złota. Spółka "Moked-Dorban International Trading Ltd." dostarcza zaawansowane technologicznie systemy alarmowe, sprzęt komunikacyjny oraz instalacje telewizji kablowej.
Komunikacja.
Wzdłuż północnej granicy moszawu przebiegają razem drogi ekspresowe nr 3 (Aszkelon–Modi’in-Makkabbim-Re’ut) i nr 40 (Kefar Sawa–Ketura). Istnieje zjazd do moszawu, brak jednak możliwości bezpośredniego wjazdu na drogę ekspresową. Lokalna droga prowadzi na północny wschód do wioski Achawa, przy której jest skrzyżowanie z drogami ekspresowymi.

</doc>
<doc id="1358414" url="https://pl.wikipedia.org/wiki?curid=1358414" title="Pont Amont">
Pont Amont

Pont Amont – most na rzece Sekwanie położony w Paryżu. Został zbudowany z myślą o poruszających się wzdłuż Bulwaru Peryferyjnego Paryża. Pont Amont jest pierwszym mostem Paryża od strony rzeki Sekwany.
Most łączy bulwar d'Ivry w 12 okręgu Paryża z bulwarem de Bercy w 13 okręgu.
Łączna długość mostu wynosi 270 metrów, co czyni Pont Amont drugim co do długości mostem Paryża. Otwarcie mostu odbyło się w 1969 roku. Pont Amont podobnie jak Pont Aval wziął swoją nazwę od położenia na Sekwanie – "amont" znaczy górny odcinek rzeki, natomiast "aval" – dolny.

</doc>
<doc id="1358415" url="https://pl.wikipedia.org/wiki?curid=1358415" title="Zaiks">
Zaiks



</doc>
<doc id="1358417" url="https://pl.wikipedia.org/wiki?curid=1358417" title="Michael Zwerin">
Michael Zwerin



</doc>
<doc id="1358418" url="https://pl.wikipedia.org/wiki?curid=1358418" title="24h Le Mans 1935">
24h Le Mans 1935

24h Le Mans 1935 – 13. edycja długodystansowego wyścigu 24h Le Mans. Wyścig odbył się w dniach 15-16 czerwca 1935, udział w nim wzięło 116 kierowców z 9 państw.

</doc>
<doc id="1358419" url="https://pl.wikipedia.org/wiki?curid=1358419" title="Sede Uzzijjahu">
Sede Uzzijjahu

Sede Uzzijjahu (hebr. שדה עוזיהו; oficjalna pisownia w ang. Sde Uziyahu) – moszaw położony w Samorządzie Regionu Be’er Towijja, w Dystrykcie Południowym, w Izraelu.
Położenie.
Leży na nadmorskiej równinie w północno-zachodniej części pustyni Negew, w otoczeniu miasta Aszdod, miasteczka Gan Jawne, moszawów Szetulim, Azrikam, Emunim i Bet Ezra, oraz kibucu Chacor-Aszdod. Na wschód od moszawu znajduje się Baza lotnicza Chacor należąca do Sił Powietrznych Izraela.
Historia.
Pierwotnie w miejscu tym znajdowały się ziemie należące do arabskiej wioski Isdud. Podczas wojny o niepodległość pozycje w rejonie wioski Isdud były punktem wyjścia egipskich sił podczas bitwy o kibuc Niccanim (6-10 czerwca 1948). Podczas operacji Jo’aw (15-22 października 1948) wioska znalazła się pod izraelskim ostrzałem artyleryjskim. W dniu 28 października Egipcjanie w obawie przed okrążeniem, wycofali się z Isdud. Razem z nimi uciekła większość arabskich mieszkańców. Opuszczoną wieś zajęli żołnierze Brygady Giwati. Około 300 mieszkańców poddało się machając białymi flagami. Po krótkim czasie zostali przymusowo wysiedleni w rejon miasta Gaza (egipska strefa okupacyjna Palestyny).
Moszaw został założony w 1950 przez żydowskich imigrantów z Libii. Początkowo nazywał się Aszdod D, potem Jad Shimshon i Uzzijjah, aż ostatecznie nazwano go na cześć biblijnego króla Azariasza (zwanego także Uziaszem).
Kultura i sport.
W moszawie jest ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.
Firma H.M.D. produkuje sprzęt szklarniowy oraz prefabrykaty metalowe.
Komunikacja.
Lokalna droga wychodząca z moszawu w kierunku zachodnim dociera do drogi ekspresowej nr 4 (Erez–Kefar Rosz ha-Nikra). Dwie lokalne drogi wychodzące z moszawu w kierunku południowym dojeżdżają do drogi 3711, którą jadąc na wschód dojedzie się do moszawu Azrikam lub jadąc na zachód dojedzie się do drogi ekspresowej nr 4.

</doc>
<doc id="1358421" url="https://pl.wikipedia.org/wiki?curid=1358421" title="Szetulim">
Szetulim

Szetulim (hebr. שתולים; oficjalna pisownia w ang. Shtulim) – moszaw położony w Samorządzie Regionu Be’er Towijja, w Dystrykcie Południowym, w Izraelu.
Położenie.
Leży na nadmorskiej równinie w północno-zachodniej części pustyni Negew, w otoczeniu miasta Aszdod, miasteczka Gan Jawne, kibucu Chacor-Aszdod, moszawów Azrikam i Sede Uzzijjahu. Na wschód od moszawu znajduje się Baza lotnicza Chacor należąca do Sił Powietrznych Izraela.
Historia.
Pierwotnie w miejscu tym znajdowały się ziemie należące do arabskiej wioski Isdud. Podczas wojny o niepodległość pozycje w rejonie wioski Isdud były punktem wyjścia egipskich sił podczas bitwy o kibuc Niccanim (6-10 czerwca 1948). Podczas operacji Jo’aw (15-22 października 1948) wioska znalazła się pod izraelskim ostrzałem artyleryjskim. W dniu 28 października Egipcjanie w obawie przed okrążeniem, wycofali się z Isdud. Razem z nimi uciekła większość arabskich mieszkańców. Opuszczoną wieś zajęli żołnierze Brygady Giwati. Około 300 mieszkańców poddało się machając białymi flagami. Po krótkim czasie zostali przymusowo wysiedleni w rejon miasta Gaza (egipska strefa okupacyjna Palestyny).
Współczesny moszaw został założony w 1950 przez żydowskich imigrantów z Jemenu.
Kultura i sport.
W moszawie znajduje się ośrodek kultury i sportu, przy którym jest boisko do piłki nożnej.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Firma "Assa Pladelet" specjalizuje się w produkcji drzwi oraz naprawach dachów.
Komunikacja.
Przez moszaw przebiega droga nr 3703, którą jadąc na północny wschód dojeżdża się do autostrady nr 4 (Erez–Kefar Rosz ha-Nikra) lub odbija się na wschód do miasteczka Gan Jawne. Natomiast jadąc drogą nr 3703 na południowy wschód dojeżdża się do moszawów Azrikam i Sede Uzzijjahu.

</doc>
<doc id="1358422" url="https://pl.wikipedia.org/wiki?curid=1358422" title="Hrabia Baldwin of Bewdley">
Hrabia Baldwin of Bewdley

Informacje ogólne.
Hrabiowie Baldwin of Bewdley 1. kreacji (parostwo Zjednoczonego Królestwa)
Najstarszy syn 4. hrabiego Baldwin of Bewdley: Benedict Alexander Stanley Baldwin, wicehrabia Corcedale

</doc>
<doc id="1358423" url="https://pl.wikipedia.org/wiki?curid=1358423" title="1 Brygada Strzelców Karpackich">
1 Brygada Strzelców Karpackich

1 Brygada Strzelców Karpackich (1 BSK) – brygada piechoty Polskich Sił Zbrojnych na Zachodzie.
Historia brygady.
1 BSK sformowana została w dniu 4 maja 1942 roku, na podstawie rozkazu L.dz.2130/I/tjn./42 dowódcy Wojska Polskiego na Środkowym Wschodzie, rozkazem dowódcy dywizji Ldz. 4/IOg. Org/tjn./42, w składzie Dywizji Strzelców Karpackich. W skład brygady weszli głównie żołnierze trzech batalionów strzeleckich SBSK. W latach 1944-1945 walczyła w kampanii włoskiej, między innymi w bitwie o Monte Cassino, Ankonę i Bolonię. Na przełomie lipca i sierpnia 1945 wyznaczona została do pełnienia służby wartowniczej. Weszła w skład Zgrupowania Brygadowego „Tobruk” Grupy „Straż” ("Polish Guarg Group"). W 1946 przetransportowana została do Wielkiej Brytanii i tam w następnym roku rozformowana.
Odznaka brygady.
Odznaka specjalna: wykonana z białego metalu, oksydowana. Posiada formę szarotki, a nakładana była na granatowe patki z żółtą wypustką.
Odznakę noszono na kołnierzach i na beretach, w odległości 5 cm po lewej stronie, ukośnie łodygą w stronę orzełka. Wykonywała ją firma: F. M. Lorioli, Milana - Roma.

</doc>
<doc id="1358425" url="https://pl.wikipedia.org/wiki?curid=1358425" title="2 Brygada Strzelców Karpackich">
2 Brygada Strzelców Karpackich

2 Brygada Strzelców Karpackich (2 BSK) – brygada piechoty Polskich Sił Zbrojnych.
2 BSK sformowana została w dniu 4 maja 1942 roku na podstawie rozkazu L.dz.2130/I/tjn./42 dowódcy Wojska Polskiego na Środkowym Wschodzie, rozkazem dowódcy dywizji Ldz. 4/IOg. Org/tjn./42, w składzie Dywizji Strzelców Karpackich. Brygada została utworzona głównie z żołnierzy ewakuowanych z ZSRR należących uprzednio do 25, 26 i 27 pp z 9 i 10 DP. W latach 1944-1945 walczyła w kampanii włoskiej, między innymi w bitwie o Monte Cassino, Ankonę i Bolonię. W 1946 przetransportowana została do Wielkiej Brytanii i tam w następnym roku rozformowana
Odznaka brygady.
Odznaka specjalna: wykonana z białego metalu, oksydowana na stare srebro. Oznaka ma formę kompozycji składającej się z ośmiu liści ostu ułożonych promieniście, na którą nałożony jest kolisty wieniec świerkowy. W środku koło obrzeżone ząbkami. Na wieńcu inicjały 2 BSK.
Odznakę noszono na berecie, na podkładce z ciemnozielonego sukna po lewej stronie, w odległości 10 cm od środka orzełka. Na patkach kołnierza zezwolono nosić oznaki o średnicy 2 cm, bez podkładki sukiennej. Wykonywała ją firma: F. M. Lorioli, Milana - Roma.

</doc>
<doc id="1358427" url="https://pl.wikipedia.org/wiki?curid=1358427" title="Timmorim">
Timmorim

Timmorim (hebr.: תימורים) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1953.
Gospodarka.
Gospodarka moszawu opiera się na intensywnym rolnictwie i sadownictwie.
Komunikacja.
Przy moszawie przebiega droga ekspresowa nr 40 (Kefar Sawa-Ketura).

</doc>
<doc id="1358428" url="https://pl.wikipedia.org/wiki?curid=1358428" title="3 Brygada Strzelców Karpackich">
3 Brygada Strzelców Karpackich

3 Brygada Strzelców Karpackich (3 BSK) – brygada piechoty Polskich Sił Zbrojnych na Zachodzie.
Formowanie i zmiany organizacyjne.
3 Brygada Strzelców Karpackich została sformowana po raz pierwszy w składzie Dywizji Strzelców Karpackich w maju 1942 roku, w Palestynie. Podstawą formowania był rozkaz Ldz. 2440/A/I/tjn./42 dowódcy Wojska Polskiego na Środkowym Wschodzie z 23 maja 1942 roku i rozkaz Ldz. 53/59/Og. Org./tjn./42 dowódcy Dywizji Strzelców Karpackich z 30 maja 1942 roku. Bazę formowania brygady stanowiły oddziały 11 Dywizji Piechoty, ewakuowanej z ZSRR, a w szczególności: sztab 11 DP, oddział rozpoznawczy 11 DP oraz 19 i 21 pułk piechoty. Organizacja brygady została przeprowadzona w obozach Qastina (gros brygady) i Al-Masmiyya al-Saghira (jeden batalion). Organizacja została zakończona 8 czerwca 1942 roku.
Na podstawie rozkazu Ldz. 821/I/Tj/42 dowódcy Armii Polskiej na Wschodzie z dnia 10 listopada 1942 roku "Organizacja 3 Dywizji Strzelców Karpackich" brygada została rozformowana w terminie do 15 listopada 1942 roku.
W 1944 roku, we Włoszech, brygada została sformowana po raz drugi. Do jej organizacji wykorzystano Polaków przymusowo wcielonych do Wehrmachtu, którzy dostali się do alianckiej niewoli. W kwietniu 1945 roku brygada walczyła w kampanii włoskiej, w bitwie o Bolonię w składzie zgrupowania „RUD”. W 1946 roku została przetransportowana do Wielkiej Brytanii i tam w następnym roku rozformowana.
Odznaka brygady.
Odznaka specjalna: wykonana z białego metalu, oksydowana. Ma formę gałązki jedliny, na którą nałożony został herb Bolonii. Nakładana na granatowe patki z żółtą wypustką, które były noszone na kołnierzach bluzy Battle Dress i płaszczy. Mocowana nakrętką firmową. Wykonawcą odznaki była firma F. M. Lorioli, Milana - Roma.

</doc>
<doc id="1358431" url="https://pl.wikipedia.org/wiki?curid=1358431" title="Bella Vista">
Bella Vista

Słowo Bella Vista może dotyczyć:

</doc>
<doc id="1358432" url="https://pl.wikipedia.org/wiki?curid=1358432" title="Kopotie Ieraksti">
Kopotie Ieraksti

Kopotie Ieraksti – wydana w 2001 antologia łotewskiej grupy Jauns Mēness, zawierająca cztery płyty kompaktowe. Pierwsza płyta "1987-1990" zawiera zestaw pierwszych utworów zespołu, nieopublikowanych dotąd ani na kasecie, płycie winylowej czy CD.
Drugi to reedycja "Aizlaid šaubas negaisam līdz" (pierwotnie wydany w 1991). Trzecią płytę stanowi "Izrāde spogulī" (z 1993, na kasecie), a czwartą "100 + 1 vēlēšanās" (z 1995). Wszystkie części antologii zostały poddane cyfrowej obróbce we wrześniu 2001 w Siguldas studija “SSS”.
Lista utworów.
CD1 - "1987 - 1990"
CD2 - "Aizlaid šaubas negaisam līdz"
CD3 - "Izrāde spogulī"
CD4 - "100 + 1 vēlēšanās"

</doc>
