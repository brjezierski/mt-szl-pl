<doc id="1358433" url="https://pl.wikipedia.org/wiki?curid=1358433" title="Talme Jechi’el">
Talme Jechi’el

Talme Jechi’el (hebr.: תלמי יחיאל) – moszaw położony w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 2 km na zachód od miasta Kirjat Malachi, w otoczeniu moszawów Chacaw, Bene Re’em, Kefar ha-Rif, Jinnon i Kefar Achim, oraz wioska Achawa. Na północny zachód od moszawu znajduje się Baza lotnicza Chacor, należąca do Sił Powietrznych Izraela.
Historia.
Moszaw został założony w 1949 przez żydowskich imigrantów z Bułgarii i Rumunii. Nazwany na cześć Jechiela Czełnowa (1863-1918), działacza syjonistycznego z Rosji.
Gospodarka.
Gospodarka moszawu opiera się na intensywnym rolnictwie, uprawach w szklarniach i sadownictwie.
Komunikacja.
Z moszawu wychodzi lokalna droga, która prowadzi na południe do skrzyżowania z drogami ekspresowymi nr 3 (Aszkelon-Modi’in-Makkabbim-Re’ut) i nr 40 (Kefar Sawa-Ketura). Lokalna droga prowadzi na południowy zachód do moszawu Kefar Achim.

</doc>
<doc id="1358436" url="https://pl.wikipedia.org/wiki?curid=1358436" title="Cyjanogen">
Cyjanogen



</doc>
<doc id="1358437" url="https://pl.wikipedia.org/wiki?curid=1358437" title="Ezer">
Ezer

Ezer (hebr.: עזר) - wieś położona w samorządzie regionu Be’er Towijja, w Dystrykcie Południowy, w Izraelu.
Leży na nadmorskiej równinie w północno-zachodniej części pustyni Negew, w otoczeniu moszawów Bet Ezra, Emunim i Giwati. Na południe od wioski znajduje się baza wojskowa Sił Obronnych Izraela.
Historia.
Osiedle zostało założone w 1966 jako centrum administracyjne dla okolicznych moszawów. W 1990 otrzymało status wioski.
Kultura i sport.
W wiosce znajduje się ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka wioski opiera się na intensywnym rolnictwie i uprawach w szklarniach.
Komunikacja.
Lokalna droga wychodząca z wioski w kierunku północno-zachodnim doprowadza do drogi nr 3713, którą można dojechać do położonego na zachodzie moszawu Bet Ezra lub na wschód do drogi nr 3711 i drogi ekspresowej nr 4 (Erez-Kefar Rosz ha-Nikra). Natomiast lokalna droga wychodząca z wioski w kierunku północnym prowadzi do moszawu Emunim.

</doc>
<doc id="1358440" url="https://pl.wikipedia.org/wiki?curid=1358440" title="Wasil Kiryjenka">
Wasil Kiryjenka

Wasil Kiryjenka (białorus. Васіль Кірыенка, ur. 28 czerwca 1981 w Rzeczycy) – białoruski kolarz szosowy i torowy, mistrz i brązowy medalista mistrzostw świata na torze, mistrz świata w kolarstwie szosowym w jeździe indywidualnej na czas z 2015 roku, a także dwukrotny brązowy medalista mistrzostw świata na szosie. 30 stycznia 2020 postanowił zakończyć swoją karierę.
Życiorys.
W zawodowym peletonie startuje od 2006. Trzykrotny mistrz Białorusi w jeździe indywidualnej na czas (2002, 2005, 2006). Zwycięzca 19. etapu w Giro d’Italia 2008 i 20. etapu Giro d’Italia 2011, a także 19. etapu Vuelta a España 2013 – są to jego największe sukcesy wśród zawodowców. Drugi kolarz wyścigu wieloetapowego Étoile de Bessèges (2007). W Polsce zapisał się w pamięci kibiców etapowym zwycięstwem do Bielska Białej w Wyścigu Solidarności i Olimpijczyków (2006). Zdobył złoty medal w torowych mistrzostwach świata w Manchesterze (2008) i brązowy medal podczas mistrzostw świata w Bordeaux (2006) w wyścigu punktowym. Ponadto na igrzyskach olimpijskich w Pekinie (2008) zajął piąte miejsce w tej samej konkurencji.

</doc>
<doc id="1358442" url="https://pl.wikipedia.org/wiki?curid=1358442" title="Kannot">
Kannot

Kannot (hebr.: כנות) – wieś położona w samorządzie regionu Be’er Towijja, w Dystrykcie Południowy, w Izraelu.
Leży w północno-zachodniej części pustyni Negew.
Historia.
Osada została założona w 1952 przez członków związku zawodowego Histadrut.
Gospodarka.
Gospodarka wioski opiera się na intensywnym rolnictwie i edukacji.
Komunikacja.
Przy wiosce przebiega droga ekspresowa nr 41 (Aszdod-Gedera).

</doc>
<doc id="1358445" url="https://pl.wikipedia.org/wiki?curid=1358445" title="Parti Ivorien des Travailleurs">
Parti Ivorien des Travailleurs

Parti Ivorien des Travailleures (PIT) jest to partia polityczna działająca na terenie Wybrzeża Kości Słoniowej. Partia została założona w 1990 roku przez Francisa Wodiéego, który obecnie pełni rolę przewodniczącego partii oraz jest jej liderem. 
Wodie startował z list PITu w wyborach prezydencki w 1995 oraz 2000 roku, jednakże nie odniósł w nich zwycięstwa. Otrzymując w nich odpowiednio 3,52% głosów oraz 5,7% głosów.
W ostatnich wyborach parlamentarnych jakie odbyły się na przełomie 2000 i 2001 roku, PIT wprowadził do parlamentu 4 z 225 posłów.

</doc>
<doc id="1358447" url="https://pl.wikipedia.org/wiki?curid=1358447" title="Achawa (wieś)">
Achawa (wieś)

Achawa (hebr.: אחווה; pol. "Braterstwo") – wieś położona w samorządzie regionu Be’er Towijja, w Dystrykcie Południowym, w Izraelu.
Leży w południowej części Szefeli, w odległości 1 km na zachód od miasta Kirjat Malachi, w otoczeniu moszawów Kefar Achim, Talme Jechi’el, Jinnon i Arugot.
Historia.
Osada została założona w 1974 jako osiedle mieszkaniowe dla urzędników służby cywilnej samorządu regionu Be’er Towijja.
Edukacja.
We wschodniej części wioski znajduje się siedziba "Achva Academic College", który współpracuje z Uniwersytetem Ben Guriona w Beer Szewie.
Komunikacja.
Przy wiosce znajduje się skrzyżowanie z drogami ekspresowymi nr 3 (Aszkelon–Modi’in-Makkabbim-Re’ut) i nr 40 (Kefar Sawa–Ketura). Lokalne drogi prowadzą do moszawów Jinnon i Arugot.

</doc>
<doc id="1358449" url="https://pl.wikipedia.org/wiki?curid=1358449" title="Wytwórnia Sprzętu Komunikacyjnego „PZL-Kalisz”">
Wytwórnia Sprzętu Komunikacyjnego „PZL-Kalisz”

Wytwórnia Sprzętu Komunikacyjnego „PZL-Kalisz” (WSK „PZL-Kalisz”) – przedsiębiorstwo przemysłu elektromaszynowego, spółka akcyjna z siedzibą w Kaliszu, założone w 1941, znacjonalizowane w 1946, sprywatyzowane w 1996; producent silników lotniczych, m.in. ASz-62IR i AI-14R oraz zespołów do silnika TWD-10B.
Historia.
Zakłady powstały w 1941 roku w okupowanym przez Niemcy Kaliszu jako Zollern-Werke-Weser Flug. Zajmowały się produkcją cylindrów dla silników samochodów ciężarowych. Po II wojnie światowej, w 1946 roku fabryka została znacjonalizowana jako mienie poniemieckie i przekształcona w przedsiębiorstwo państwowe Państwowe Zakłady Samochodowe, przemianowane w 1949 na Zakłady Sprzętu Samochodowego i Kaliskie Zakłady Naprawy Samochodów, zajmujące się remontami silników i wytwarzaniem ich części.
W 1952 roku władze zdecydowały o zmianie profilu na produkcję silników lotniczych. Zakłady na krótko zmieniły nazwę na Wytwórnia Sprzętu Komunikacyjnego Delta (WSK Delta), a następnie na ostateczną Wytwórnia Sprzętu Komunikacyjnego „PZL-Kalisz”. Zatrudnienie sięgało 5700 osób. Produkowano silniki na licencji radzieckiej, jako pierwsze M-11D i FR (do samolotów m.in. CSS-13, Jak-18, LWD Junak). W 1956 roku rozpoczęto produkcję silnika AI-14 R (roczna produkcja sięgała 100-120) do samolotów Jak-12, PZL-101 Gawron, PZL-104 Wilga.
Od 1961 roku zakłady produkują silnik ASz-62IR, na licencji radzieckiej, który stał się ich głównym produktem – wielkość produkcji sięgała ok. 1200 sztuk rocznie. Od 1971 roku do lat 80. produkowano też silniki turboodrzutowe Lis-2 i Lis-5, dla myśliwców rodziny Lim. W latach 80. w kooperacji z PZL-Rzeszów wdrożono licencyjne silniki turbinowe TWD-10B dla samolotów PZL An-28, których produkcji zaprzestano w 1991. Produkowano też podzespoły silników czołgowych S-11, S-12 i S-12U oraz na zamówienie radzieckie elementy mechanizacji płata samolotów Ił-86 i Ił-96. Od 1987 roku zakłady były dostawcą kół zębatych dla kanadyjskiej firmy Pratt &amp; Whitney Canada.
W latach 90. w związku z transformacją ekonomiczną w Polsce i załamaniem eksportu na rynki byłych państw socjalistycznych (ok. 90% produkcji), zakład znalazł się w trudnej sytuacji ekonomicznej. W 1992 roku na bazie części majątku i załogi WSK utworzono spółkę joint-venture z firmą Pratt &amp; Whitney Canada, tworząc Pratt &amp; Whitney Kalisz Sp. z o.o. (później jedynym jej udziałowcem pozostało Pratt &amp; Whitney Canada). Początkowo do nowej spółki wniesiono jedną halę, później sprzedano jej dwa dalsze budynki. Same zakłady WSK „PZL-Kalisz” dostosowały produkcję do norm zachodnich i rozpoczęły dostawy podzespołów dla dużych firm lotniczych, m.in. dla Airbusa, Pratt &amp; Whitney i Boeinga, produkując głównie koła zębate. Pozostały także poddostawcą dla Pratt &amp; Whitney Kalisz SA. 27 sierpnia 1996 sprywatyzowano zakłady, podpisując akt przekształcenia przedsiębiorstwa państwowego WSK „PZL-Kalisz” w spółkę akcyjną o tej samej nazwie.
W 2017 roku produkcja podzespołów lotniczych dla innych firm zajmowała ok. 50% profilu zakładów, a produkcja silników 35%. Prowadzą one nadal produkcję silników ASz-62IR (od 2015 roku w zmodernizowanej w Kaliszu postaci ASz-62IR-16E z elektronicznym wtryskiem paliwa), oraz remonty produkowanych wcześniej silników. Opracowano też nowy własny silnik PZL-200 o mocy 280 KM, będący w fazie prób w 2017 roku. W 2017 roku zakłady zatrudniały 580 osób, w 2018 było to już 720.

</doc>
<doc id="1358453" url="https://pl.wikipedia.org/wiki?curid=1358453" title="Sejm piotrkowski 1562/1563">
Sejm piotrkowski 1562/1563

Sejm egzekucyjny, sejm piotrkowski 1562/1563 roku – rozpoczął realizację programu ruchu egzekucyjnego, zaczynając od egzekucji dóbr. Sejm egzekucyjny zapoczątkowało przyłączenie się króla Polski Zygmunta Augusta do ruchu egzekucyjnego.
Przyczyny.
Zygmunt August realizował politykę bałtycką podczas swej nieobecności w Koronie, co powodowało niezadowolenie szlachty. Po pierwsze oczekiwano na realizację programu egzekucji, zapowiedzianego na sejmie w 1559 r. po drugie nieobecność monarchy powodowała zahamowanie prac wymiaru sprawiedliwości, gdyż nie funkcjonowała 
najwyższa instancja sądowa. W 1561 r. Zygmunt August zwołał do Łomży zjazd senatorski, na którym uzyskał poparcie dla swojej polityki bałtyckiej i zgodę na zwołanie sejmu tylko w celu przyjęcia Inflant pod zwierzchnictwo polskie. Sejm ten miał się odbyć bez udziału króla, jak to bywało niekiedy za panowania jego ojca. Szlachta małopolska, zebrana na 
sejmiku w Korczynie, zaprotestowała przeciwko tej decyzji i postanowiła nie wysyłać posłów na sejm, wysłała natomiast poselstwo do samego Zygmunta Augusta. Król odpowiedział delegacji cierpko, ale w ciągu lata zmienił stanowisko wobec ruchu egzekucyjnego. Postanowił zwołać sejm i wydał uniwersał, nakazujący przedstawić na nim wszystkie przywileje będące w posiadaniu szlachty i miast. 
Zygmunt August zdecydował się stanąć na czele ruchu egzekucyjnego i realizować jego postulaty, a symbolem tego była zmiana stroju monarchy i jego dworu - przybranie szat o szarej "ziemiańskiej" barwie. Zmiana stroju była zewnętrznym znakiem podjęcia przez króla jednej z najważniejszych decyzji. Do tej pory, podobnie jak ojciec, opierał swoją władzę na wielkich rodach, wśród których byli ludzie zawdzięczający mu pozycje społeczną. Teraz postanowił szukać sojusznika w dynamicznie rozwijającym się ruchu egzekucyjnym. Wśród szlachty wytworzyła się grupa przywódców, którzy byli zdolni do współpracy z monarchą i mieli dosyć sprecyzowany program polityczny. Niewątpliwym przywódcą posłów szlacheckich był Mikołaj Sienicki, który marszałkował przynajmniej ośmiu sejmom. Podkreślić należy, że był on arianinem, a około 30% posłów to wyznawcy religii reformowanej, co stanowi niewątpliwie większy procent niż odsetek ewangelistów wśród całej szlachty.
Program ruchu egzekucyjnego nie zawierał wielu nowych elementów w porównaniu z postulatami zgłaszanymi jeszcze w czasach panowania Zygmunta I, ale wobec postawy króla i braku przywództwa szlachta mogła tylko artykułować swoje 
pragnienia na sejmach i sejmikach, lecz bez większych rezultatów. Do pory za rządów Zygmunta Augusta szlachta tylko raz zgodziła się na uchwalenie podatków - w 1552 r. a potem regularnie odmawiała ich płacenia, żądając realizacji swoich postulatów. W latach 1562-1569 król ściśle współpracował ze stronnictwem egzekucyjnym, wprowadzając w życie wiele jego propozycji.
Realizacja programu ruchu egzekucyjnego.
Sejm 1562/1563 rozpoczął realizację programu ruchu egzekucyjnego, zaczynając od egzekucji dóbr. Wobec zdecydowanej postawy króla i izby poselskiej opozycja senatorska nie mogła występować otwarcie przeciwko rewizji nadań królewskich, 
ale starała się piętrzyć różnorodne trudności formalne. Realizacja planu egzekucji dóbr groziła niektórym rodzinom utrata zajmowanej pozycji, naruszania świętości przywilejów królewskich i zasady umowy pomiędzy wierzycielem a dłużnikiem. Przeciwko egzekucji dóbr występowali przedstawiciele Gdańska oraz senatorowie pruscy, którzy podkreślali odrębność prawną swojej prowincji i twierdzili, że zamiary ruchu egzekucyjnego przekreślają warunki poddania się tej prowincji królom polskim. Ponadto przeciwnicy rewizji dóbr byli posiadacze nadań królewskich na kresach południowo-wschodnich, argumentując, że otrzymali od króla pustki, które skolonizowali i uczynili dochodowymi, ale niektórzy z nich zatrzymywali najbardziej lukratywne nadania.
Uchwała o egzekucji i lustracji dóbr królewskich.
Sejm w końcu uchwalił egzekucję dóbr, która przewidywała powrót do domen nielegalnie nadanych włości, postanowił też dokonać lustracji 
wszystkich dóbr koronnych oraz doprowadził do tego, że król przeznaczył jedną czwartą należnych dochodów na utrzymanie stałego wojska. Na sejmie tym nie doszło jednak do rewizji przywilejów i nadań królewskich, ponieważ na wiadomość o upadku Połocka uchwalono podatki i zakończono obrady.
Porządkowanie domeny królewskiej.
Dopiero na następnym sejmie warszawskim 1563/1564 doszło do rewizji nań królewskich i rozpoczął się proces porządkowania domeny królewskiej, który trwał do połowy XVII w. Polski historyk i profesor Instytutu Historii PAN Andrzej Wyczański podkreśla dużą fachowość i pracowitość komisji wysłanych do lustracji królewszczyzn - w latach sześćdziesiątych XVI w. objechały one ok. 200 miast i 2000 wsi, spisując inwentarze i oceniając potencjalne dochody.
Reforma podatków 1563.
W wielkiej dyskusji dotyczącej sposobu finansowania państwa nowożytnego zwyciężyło stanowisko szlachty, która jego podstawą uczyniła dochody z domeny. Nie stanowiło to wyjątku w Europie, finanse państwa były podobnie zorganizowane w Danii, a później w Szwecji (w drugiej połowie XVII w.) czy w Prusach. Niestety, dochody te były zbyt małe i podczas wojny musiały być uzupełniane podatkami. W 1563 r. przeprowadzono także ich reformę-poborcy zbierali oświadczenia o wielkości majątków i na tej podstawie obliczano podatki w stosunku do liczby łanów chłopi mieli płacić tylko 50% stawki, a pozostałą część odbierali z należnej Kościołowi dziesięciny.
Bibliografia.
83-89624-32-X.

</doc>
<doc id="1358458" url="https://pl.wikipedia.org/wiki?curid=1358458" title="Wytwórnia Sprzętu Komunikacyjnego &quot;PZL Świdnik&quot;">
Wytwórnia Sprzętu Komunikacyjnego &quot;PZL Świdnik&quot;



</doc>
<doc id="1358459" url="https://pl.wikipedia.org/wiki?curid=1358459" title="Wytwórnia Sprzętu Komunikacyjnego &quot;PZL-Rzeszów&quot; S.A.">
Wytwórnia Sprzętu Komunikacyjnego &quot;PZL-Rzeszów&quot; S.A.



</doc>
<doc id="1358463" url="https://pl.wikipedia.org/wiki?curid=1358463" title="Groton (Connecticut)">
Groton (Connecticut)

Groton – czterdziestotysięczne według danych z 2010 roku przemysłowe miasto w Stanach Zjednoczonych, w stanie Connecticut, w hrabstwie New London. Leży na wschodnim brzegu rzeki Thames nieopodal jej ujścia do Atlantyku, naprzeciwko miasta New London.
Groton jest jednym z centrów amerykańskiego przemysłu zbrojeniowego, głównym ośrodkiem produkcji okrętów podwodnych. Ponadto w mieście rozwinął się przemysł precyzyjny oraz chemiczny. Założona przez Johna Hollanda – jednego ze światowych pionierów konstrukcji okrętów podwodnych – a obecnie należąca do koncernu General Dynamics stocznia Electric Boat (EB), jest największym amerykańskim producentem okrętów tej klasy. Zlokalizowana w Groton stocznia, tworzy jeden kompleks z mieszczącą się w tej miejscowości ważną atlantycką bazą okrętów podwodnych Naval Submarine Base New London. Ze względu na historyczne znaczenie stoczni Johna Hollanda, jak również znaczenie miasta dla amerykańskiej marynarki wojennej oraz z uwagi wielkość produkcji stoczni Electric Boat, Groton nazywane jest "światową stolicą okrętów podwodnych" ("The Submarine Capital of the World")

</doc>
<doc id="1358485" url="https://pl.wikipedia.org/wiki?curid=1358485" title="Teologia feministyczna">
Teologia feministyczna

Teologia feministyczna – nurt obecny w wielu religiach, włączając buddyzm, chrześcijaństwo, judaizm i nową myśl, stawiający sobie za cel krytyczną analizę tradycji, praktyk, pism i teologii z perspektywy feministycznej. Cele teologii feministycznej obejmują m.in. zwiększenie roli odgrywanej przez kobiety pośród duchowieństwa i autorytetów religijnych, reinterpretację zdominowanych przez męskość wyobrażeń i języka używanych do opisania Boga, określenie pozycji kobiet w odniesieniu do kariery zawodowej i macierzyństwa, oraz badanie wizerunku kobiet w świętych tekstach religijnych i religiach matriarchalnych.
Teologia feministyczna w chrześcijaństwie.
Główne założenia.
Ze spotkania feminizmu i teologii chrześcijańskiej w latach sześćdziesiątych XIX wieku wyłoniła się teologia feministyczna. U jej źródeł i podstawowych przekonań spoczywa doświadczenie dyskryminacji kobiet, obecne, zdaniem teolożek, również w chrześcijaństwie. Chrześcijaństwo przez wieki stwarzało patriarchalne struktury (w obrębie refleksji teologicznej, nauki, organizacji), wyznaczające kobietom drugorzędne i podporządkowane mężczyznom miejsce, nierespektujące w pełni ich ludzkiej godności i niepozwalające na wypowiadanie się własnym głosem w Kościele. Nurt teologii feministycznej jest również protestem przeciw „zmaskulinizowanej teologii” uprawianej prawie wyłącznie przez mężczyzn (w przeszłości istniał zakaz studiowania i wykładania teologii przez kobiety). Tak więc teologia feministyczna pragnie poprzez refleksję teologiczną nad objawieniem bronić godności kobiet i likwidować wszelkie formy dyskryminacji w Kościele. Feminizm jest tutaj konsekwencją prawdy o równej godności kobiet i mężczyzn, głoszonej przez chrześcijaństwo (Ga 3,28: "Nie ma już Żyda ani poganina, nie ma już niewolnika ani człowieka wolnego, nie ma już mężczyzny ani kobiety, wszyscy bowiem jesteście kimś jednym w Chrystusie Jezusie"). Feminizm, wedle teolożek, to coś istotnie innego niż emancypacja. Feminizm zakłada emancypację, ale idzie znacznie dalej. Po osiągnięciu tych samych praw, co mężczyźni, i uznaniu równej wartości kobiety nie chcą przejmować panujących w społeczeństwie struktur myślenia i działania. Jeśli emancypacja chce wyzwolić od dyskryminacji i ucisku, to feminizm szuka tego wyzwolenia. Chodzi o nowy sposób wartościowania obowiązujących norm i wartości – dlatego poddaje on krytyce całe społeczeństwo i kulturę, więc i Kościół.
Feminizm a chrześcijańska teologia feministyczna.
Jednym z podstawowych wyzwoleńczych wyznaczników feminizmu jest przekonanie, że to, co osobiste, jest również polityczne, a osobiste pytania kobiet nie są tylko ich prywatnymi pytaniami. Tak więc feministki dążą do tego, by „zbrodnie wobec kobiet” wychodziły z ukrycia prywatnych sfer społeczeństwa, jednocześnie starają się przerwać kobiece milczenie w historii oraz teologii. Simone de Beauvoir, stwierdzając, że kobietą się stajemy, a nie rodzimy ("Druga płeć"), ukierunkowała większość feministycznych (również teolożek feministycznych) badań i polemik wokół zagadnień socjologicznego ukształtowania i definiowania płci kulturowej. Teolożki feministyczne ponadto zajmują się krytyką refleksji teologicznej oraz struktur Kościoła, szukając nowych dróg realizacji kobiecej duchowości w obliczu przemian kulturowych współczesnych społeczeństw.
Podstawowe nurty.
Chrześcijańska teologia feministyczna, mimo że posiada wspólne cele, jednak nie stanowi jednorodnego i zwartego ruchu. Należy więc raczej mówić o teologiach feministycznych. Wśród nich możemy wyróżnić dwa główne nurty: reformistyczny oraz rewolucyjny. Zwolenniczki nurtu rewolucyjnego nie widzą możliwości zmian w obrębie Kościołów chrześcijańskich, więc z nich występują i tworzą refleksję teologiczną poza chrześcijaństwem. Do tej grupy należą: Mary Daly, Naomi Goldenberg, Carol Christ oraz Aliz Dobkin. Teolożki rewolucyjne mają silny wpływ również na nurt reformistyczny ze względu na bogaty dyskurs feministycznych myślicielek. Część z nich na początku mocno związana z Kościołem w późniejszej twórczości porzucała ramy chrześcijaństwa na rzecz nowych ruchów religijnych. Przykładem może być Mary Daly, która najpierw miała nadzieję na reformę Kościoła, później rozstała się z chrześcijaństwem. Jej książka „Beyond God the Father” jest swoistym wezwaniem kobiet do exodusu z Kościołów. Z kolei przedstawicielki nurtu reformistycznego starają się w ramach Kościołów chrześcijańskich rozwijać i upowszechniać myśl feministyczną, oczekując zmiany patriarchalnych struktur oraz przemiany refleksji teologicznej. Teolożki nurtu reformistycznego w źródłach wiary judeochrześcijańskiej widzą potencjał do zmian, które przywrócą godność kobietom i pozwolą im realizować własną duchowość w zmienionym, już niepatriarchalnym obrazie Boga. Nurt reformistyczny reprezentują takie teolożki, jak: Rosemary Radford Ruether, Letty M. Russell, Virginia R. Mollenkott, Elizabeth A. Johnson, Sallie McFague, Catharina Halkes, czy Elżbieta Adamiak.

</doc>
<doc id="1358486" url="https://pl.wikipedia.org/wiki?curid=1358486" title="Teologia moralna">
Teologia moralna

Teologia moralna () – dział teologii chrześcijańskiej zajmujący się moralnością czynów ludzkich w świetle Objawienia.
Historia i przedstawiciele.
Teologia moralna powstała jako samodzielna nauka dopiero w epoce Reformacji, gdy ta dyscyplina została wyodrębniona z teologii dogmatycznej przez reformatora francuskiego (1530-1595) w jego pracy "Ethices christianae" (1577). Przed ukształtowaniem się teologii moralnej jako dyscypliny teologicznej już istniała etyka chrześcijańska, która pojawiła się wraz z Ewangeliami.
Do najwybitniejszych przedstawicieli teologii moralnej należeli: Karl Schwarz, Christian Palmer i in. w Protestantyzmie; Teofan Pustelnik, i in. w Rosyjskim Kościele Prawosławnym. W Rosji tę dyscyplinę zapoczątkował w XVIII w. Teofan (Prokopowicz), którego kurs „Teologia moralna” wszedł do programu nauczania w Kijowskiej i Moskiewskiej Akademii Duchownej. W 1901 roku Aleksandr Bronzow opublikował książkę, poświęconą dziejom prawosławnej teologii moralnej w Rosji. W PRL Prof. Władysław Wicher wydał książkę "Podstawy teologii moralnej".
Zakres i zadania teologii moralnej.
Według encykliki „Blask prawdy” ("Veritatis splendor") 29 papieża Jana Pawła II, teologia moralna to dyscyplina teologiczna, a więc nauka spełniająca wymogi ludzkiego rozumu, badająca Objawienie Boże w odniesieniu do dobra i zła, czyli moralności ludzkich czynów oraz do osoby, która ich dokonuje. Według encykliki teologia moralna zajmuje się życiem ludzkim, ale wychodzi z przesłanki, że źródłem moralnego działania jest Bóg.
Definicje.
Przedmiotem teologii moralnej jest systematyzacja nauki chrześcijańskiej o moralności.
Dominikański teolog Servais Thédore Pinckaers wyodrębnił kilka definicji teologii moralnej funkcjonujących w dyskursie katolickim:
Jak zauważył: „We wszystkich definicjach teologii moralnej można znaleźć pewne elementy przyjęte przez wszystkich moralistów, nawet jeśli różnie je oni pojmują. Tak więc wszyscy zgodzą się ze stwierdzeniem, że teologia moralna to część teologii rozpatrująca ludzkie czyny w świetle Objawienia”. Pinckaers przedstawił też swoją definicję: 
Ta definicja jest próbą położenia akcentu na dwa aspekty teologii moralnej, które zdaniem Pinckaersa nie były w epoce nowożytnej dostatecznie podkreślane. Po pierwsze, sformułowanie „miłująca wizja Boga” oznacza, że w poznawaniu Boga jest obecny element zaangażowania emocjonalnego: tzn. człowiek, poznając plan Zbawienia, jaki Bóg ma dla niego, doświadcza wzrostu miłości do Boga. Zgłębianie moralności chrześcijańskiej nie jest więc aktem czysto intelektualnym, choć bez wątpienia rozum odgrywa tutaj rolę bardzo istotną. Taki punkt widzenia dobrze wpisuje się w tradycję języka biblijnego, w którym poznawanie ściśle wiąże się z doświadczaniem miłości. Po drugie, bardzo istotnym aspektem teologii moralnej jest umacnianie człowieka do czynienia dobra poprzez działanie Ducha Świętego. Jest to bardzo dobrze widoczne w listach św. Pawła z Tarsu, który życie moralne chrześcijanina określa wprost jako „życie według Ducha” (Rz 8,5-11 BT). Zdaniem Pinckaersa traktat o łasce był jeszcze bardzo żywo obecny w refleksji średniowiecznych moralistów, takich jak św. Tomasz z Akwinu, aby w końcu zejść na dalszy plan w czasach nowożytnych na rzecz tendencji do katalogowania, szczegółowej analizy ludzkich czynów oraz kazuistyki.
Teologia moralna a etyka teologiczna.
Termin „teologia moralna” bywa utożsamiany z terminem „etyka teologiczna”, niektórzy teolodzy katoliccy opowiadają się jednak za rozróżnieniem tych terminów jako nazw odrębnych dyscyplin. Teolodzy protestanccy posługują się głównie drugim terminem, kładąc przy tym nacisk na odrębność etyki teologicznej od etyki filozoficznej.
Teologia moralna a etyka filozoficzna.
Teologia moralna ma zawsze charakter normatywny - określa jakie czyny są dobre, a jakie złe przez refleksję naukową na podstawie Objawienia. Etyka zaś jako dział filozofii zajmujący się badaniem moralności, może, ale nie musi wyprowadzać zasady moralne.

</doc>
<doc id="1358489" url="https://pl.wikipedia.org/wiki?curid=1358489" title="Thames (ujednoznacznienie)">
Thames (ujednoznacznienie)



</doc>
<doc id="1358495" url="https://pl.wikipedia.org/wiki?curid=1358495" title="Jest cudnie">
Jest cudnie

Jest cudnie – album muzyczny Maryli Rodowicz wydany 12 maja 2008. Za realizację i produkcję albumu odpowiada Andrzej Smolik. Single promujące album to: „Nie liczy się nic”, „Jest cudnie”, „Na odległość”, „Do raju furtki trzy” oraz „Ech, mała” (piosenka wydana na reedycji albumu). 1 grudnia 2008 została wydana reedycja płyty, zawierająca dodatkowo płytę DVD z koncertowymi nagraniami, oraz nowy utwór pt. „Ech, mała”.
Okładka albumu jest zainspirowana obrazem Henriego Rousseau "Traumgarten" (mężczyzna z ukulele na tygrysie).
Album zebrał pozytywne recenzje od krytyków i odniósł sukces komercyjny – zajął 18. miejsce w rankingu ZPAV najlepiej sprzedających się albumów 2008 w Polsce i osiągnął status platynowej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1358500" url="https://pl.wikipedia.org/wiki?curid=1358500" title="Dadoo">
Dadoo

Dadoo, właściwie Daniel Camara (ur. 1976 w Marsylii) – francuski raper, członek grupy hip-hopowej KDD, pochodzącej z Tuluzy. Jako pierwszy odkrył talent Vitaa, z którą wystąpił w duecie, w utworze "Pas a pas".

</doc>
<doc id="1358501" url="https://pl.wikipedia.org/wiki?curid=1358501" title="Aleksandria (obwód kirowohradzki)">
Aleksandria (obwód kirowohradzki)

Aleksandria (, trb. "Ołeksandrija") – miasto na Ukrainie (obwód kirowohradzki) nad rzeką Ingulec (prawy dopływ Dniepru).
Historia.
Założone na początku XVIII wieku jako Usówka. 
26 marca 1919 roku zaczęto wydawać gazetę.
W 1989 liczyło 102 611 mieszkańców.
W 2013 liczyło 82 819 mieszkańców.
Wydobycie węgla brunatnego, produkcja brykietów, wytwórnia urządzeń górniczych.
Miastem partnerskim jest Jarocin.

</doc>
<doc id="1358503" url="https://pl.wikipedia.org/wiki?curid=1358503" title="Sosnówka (zbiornik)">
Sosnówka (zbiornik)

Sosnówka – sztuczny zalew, zbiornik wody pitnej w południowej części Kotliny Jeleniogórskiej, oddany do eksploatacji w 2001 r. Długość zapory głównej wynosi 1,5 km, a zapory bocznej około 300 m. Pojemność całkowita wynosi 14 mln m³ wody, z czego 11 mln m³ stanowi pojemność użytkową, 2 mln m³ zajmuje pojemność martwa, a 1 mln m³ stanowi pojemność powodziową.
W lipcu 2017 nad brzegiem zbiornika rozpoczęto budowę Lake Hill Resort &amp; SPA, która trwała do lutego 2019. Od lipca 2019 do grudnia 2020 trwał drugi etap rozbudowy kompleksu, który obejmował wykonanie dwóch budynków hotelowych wraz z zagospodarowaniem terenu i infrastrukturą techniczną.
Funkcje.
Jest to zbiornik retencyjno-wodociągowy, zasilany wodami Podgórnej, Sośniaka i Czerwonki, który docelowo miał spełniać funkcje rekreacyjne. Z powodu funkcji zbiornika wody pitnej zakazano kąpieli.

</doc>
<doc id="1358507" url="https://pl.wikipedia.org/wiki?curid=1358507" title="Oleksandria (Ukraina)">
Oleksandria (Ukraina)



</doc>
<doc id="1358510" url="https://pl.wikipedia.org/wiki?curid=1358510" title="Jennifer Shahade">
Jennifer Shahade

Jennifer Shahade (ur. 31 grudnia 1980 w Filadelfii) – amerykańska szachistka, pokerzystka i dziennikarka, arcymistrzyni od 2005 roku.
Kariera szachowa.
W szachy gra od 6. roku życia, a jej pierwszym nauczycielem był ojciec, czterokrotny mistrz stanu Pensylwania. W latach 1995, 1996 i 1999 reprezentowała Stany Zjednoczone na mistrzostwach świata juniorów (odpowiednio w kategoriach do lat 18, 16 i 20). Wielokrotnie zdobywała medale w finałach indywidualnych mistrzostw kraju: 2 złote (2002, 2004), srebrny (1999) i trzy brązowe (1998, 2000, 2003).
Między rokiem 2000 a 2004 trzykrotnie wystąpiła na szachowych olimpiadach, w 2004 zdobywając wraz z drużyną srebrny medal.
Trzykrotnie brała udział w pucharowych turniejach o mistrzostwo świata, za każdym razem przegrywając swoje pojedynki w I rundach (2000 – z Ketewan Arachamią, 2001 – z Aleksandrą Kostieniuk, 2004 – z Naną Dzagnidze).
Najwyższy wynik rankingowy w karierze osiągnęła 1 kwietnia 2003; mając 2366 punktów, dzieliła wówczas 80-82. miejsce na światowej liście FIDE, jednocześnie zajmując 4. miejsce (za Iriną Krush, Anną Zatonskih i Jeleną Donaldson) wśród szachistek amerykańskich.
Poker.
Poza grą w turniejach szachowych bierze również udział w rozgrywkach pokerowych – między innymi w 2007 zajęła XVII m. w turnieju o mistrzostwo świata ("2007 38th Annual World Series of Poker").
Publicystyka.
Na Uniwersytecie Nowojorskim ukończyła studia na kierunku komparatystyki.
Współpracowała z redakcjami "Los Angeles Times", "The New York Times", "Chess Life", "New In Chess" oraz portalem internetowym chessninja.com. Od 2006 jest redaktorką strony internetowej Federacji Szachowej Stanów Zjednoczonych.
W październiku 2005 ukazała się jej pierwsza książka "Chess Bitch: Women in the Ultimate Intellectual Sport" (), która wywołała kontrowersje w środowisku szachowym. Na premierze książki w nowojorskim klubie szachowym "Marshall Chess Club" na Manhattanie zjawiło się 200 osób. Shahade opisała w niej, jak kobiety wdzierają się w świat tej typowo męskiej gry. Używając prowokacyjnego i mocnego słownictwa, skupiła się na zagadnieniu, dlaczego tak stosunkowo niewiele kobiet dobrze gra w szachy, a także na analizie profili najsilniejszych szachistek świata.
W 2009 była współautorką poświęconej Marcelowi Duchampowi książki "Marcel Duchamp: The Art of Chess", biorąc udział w krótkim filmie reklamowym, w którym rozgrywała partię szachów z nagim mężczyzną.

</doc>
<doc id="1358512" url="https://pl.wikipedia.org/wiki?curid=1358512" title="Garastāvoklis (albums)">
Garastāvoklis (albums)



</doc>
<doc id="1358514" url="https://pl.wikipedia.org/wiki?curid=1358514" title="Pavel Fajt">
Pavel Fajt

Pavel Fajt (ur. 26 grudnia 1957 w Brnie) jest czeskim awangardowym muzykiem, perkusistą i producentem.
Należy do grupy alternatywnych nurtów muzycznych, na granicach world music, art-rocka, folk-rocka oraz eksperymentalnej muzyki elektrofonicznej. Występuje od czasów studiów na politechnice w Brnie. Najbardziej znane są jego występy z pieśniarzem Václavem Koubkiem oraz Ivą Bittovą, z którą występował najpierw w duecie, a później w trio "Kolektiv", z którego powstała grupa Dunaj. Odegrała ona znaczącą rolę pod koniec lat 80. do początku lat 90 XX wieku. Z Ivą Bittovą występował na wielu koncertach w Europie i poza jej granicami. Był też producentem kilku jej solowych płyt.
Od roku 1992 występuje samodzielnie. Oprócz rozbudowanego zestawu perkusji korzysta też z jednego lub dwóch kręgów akustycznych (metalowy elektrofoniczny instrument o kształcie kręgu z kilkoma strunami podłączony do aparatury z efektami dźwiękowymi).
Z inicjatywy Pavla Fajta powstał również festiwal muzyczny "Zlot perkusistów", który odbywa się co roku.

</doc>
<doc id="1358519" url="https://pl.wikipedia.org/wiki?curid=1358519" title="Mjøndalen IF">
Mjøndalen IF

Mjøndalen Idrettsforening – norweski klub piłkarski z siedzibą w mieście Mjøndalen.
Historia.
"Mjøndalen IF" założony został 22 sierpnia 1910. Najlepszym okresem dla klubu były lata 30., kiedy "Mjøndalen" trzykrotnie zdobył Puchar Norwegii oraz trzykrotnie dotarł do finału Pucharu Norwegii.
Puchar Norwegii zdobyty w 1968 roku pozwolił klubowi na start w Pucharze Zdobywców Pucharów w sezonie 1969/70. Pierwszym przeciwnikiem klubu okazał się zdobywca Pucharu Walii Cardiff City, który okazał się stanowczo za silny – pierwszy mecz u siebie przegrany 1:7, drugi na wyjeździe 1:5.
W 1972 "Mjøndalen IF" pierwszy raz zagrał w połączonej I lidze norweskiej. W rzeczywistości nie był to debiut pierwszoligowy klubu, gdyż już przed wojną grał w najwyższej lidze norweskiej. Różnica polegała na tym, że poprzednio najwyższa liga podzielona była na wiele grup, których zwycięzcy grali później o mistrzostwo w fazie pucharowej. W pierwszym występie w połączonej I lidze "Mjøndalen IF" zajął 7 miejsce.
Następne dwa sezony klub bronił się przed spadkiem, aż w 1976 nagle zdobył tytuł wicemistrza Norwegii. Dało to okazję do drugiego występu w europejskich pucharach – w Pucharze UEFA 1977/78. Już w pierwszej rundzie "Mjøndalen IF" trafił na jednego z faworytów turnieju – Bayern Monachium. Drużyna norweska w dwóch meczach straciła 12 bramek i odpadła z rozgrywek. Także sezon ligowy był kompletnie nieudany – "Mjøndalen IF" zajął 11 miejsce i spadł do II ligi.
Po rocznym pobycie w II lidze "Mjøndalen IF" powrócił do I ligi, by po roku znów spaść. Kolejny raz klub pojawił się w pierwszej lidze w 1982, jednak w następnym sezonie doszło do kolejnego spadku. Następnie "Mjøndalen IF" grał w pierwszej lidze w 1985 i zajął dobre 5 miejsce. Rok później było jeszcze lepiej – "Mjøndalen IF" po raz drugi został wicemistrzem Norwegii, otrzymując trzecią szansę pokazania się w rozgrywkach ogólnoeuropejskich. W pierwszej rundzie Pucharu UEFA 1987/88 znów przeciwnikiem była silna drużyna niemiecka – Werder Brema. U siebie "Mjøndalen IF" przegrał aż 0:5, za to w Bremie doszło do niespodzianki – drużyna z Norwegii wygrała 1:0, co było pierwszym zwycięstwem klubu w historii jego występów w europejskich pucharach. Autorem zwycięskiej, a więc historycznej bramki był Per Terje Markussen.
Podobnie jak przed 10 laty następny sezon po zdobyciu wicemistrzostwa zakończył się dla klubu 11 miejscem i spadkiem do II ligi. Klubowi nie udało się już powrócić do I ligi norweskiej – w 2008 roku jest klubem III-ligowym.

</doc>
<doc id="1358522" url="https://pl.wikipedia.org/wiki?curid=1358522" title="Mjøndalen Idrettsforening">
Mjøndalen Idrettsforening



</doc>
<doc id="1358524" url="https://pl.wikipedia.org/wiki?curid=1358524" title="Mjondalen IF">
Mjondalen IF



</doc>
<doc id="1358527" url="https://pl.wikipedia.org/wiki?curid=1358527" title="Gustaw Simon">
Gustaw Simon

Gustaw Simon (ur. 25 listopada 1878 w Warszawie, zm. 1941 w Warszawie) – polski ekonomista, specjalista w zakresie ubezpieczeń społecznych, polityk, kierownik resortu pracy i polityki społecznej (1924), prezes ZUS (1926-28), przywódca Ligi Państwowości Polskiej.
Był członkiem Ligi Narodowej w latach 1900-1911. Działacz Zjednoczenia Organizacji Niepodległościowych ze Związku Narodowego. Był pracownikiem Rady Departamentu Pracy Tymczasowej Rady Stanu. Mianowany członkiem Rady Stanu w 1918 roku. Od 1921 do 1925 był podsekretarzem stanu w ministerstwie pracy i polityki społecznej, a od 19 stycznia 1924 do 18 czerwca 1924 był kierownikiem tegoż resortu w rządzie Władysława Grabskiego. W okresie jego kierowania ministerstwem opracowano ustawę o powołaniu Funduszu Bezrobocia.
Po przewrocie majowym powołany przez premiera Kazimierza Bartla na przewodniczącego Komisji Opiniodawczej Pracy przy prezesie Komitetu Ekonomicznego Rady Ministrów (1926-28, początkowo jako p.o.). Jednocześnie powołany na prezesa Zakładu Ubezpieczeń Społecznych. Od 1928 prezes Związku Zakładów Ubezpieczeń Pracowników Umysłowych. Od 1933 komisarz Zakładu Emerytalnego Robotników, wchodził do Izby Ubezpieczeń Społecznych. Od 1925 członek Państwowej Rady Emigracyjnej.
W latach 1918-30 profesor Szkoły Nauk Politycznych w Warszawie, wykładał przedmiot: "Związki zawodowe i korporacje wytwórcze". W latach 1921–39 członek Instytutu Społecznego, patronującego Szkole.
Od marca 1935 przewodniczący Tymczasowej Komisji Rewizyjnej Zakładu Ubezpieczeń Społecznych, funkcję pełnił też w okresie okupacji niemieckiej. Zorganizował wówczas zespół studyjny, który omawiał problemy perspektyw ubezpieczeń społecznych w Polsce po wojnie.
2 maja 1923 został odznaczony Krzyżem Komandorskim Orderu Odrodzenia Polski. Posiadał również Krzyż Niepodległości i szwedzki Krzyż Komandorski I Klasy Orderu Wazów.
Został pochowany na cmentarzu Powązkowskim w Warszawie (kwatera 30 wprost-4-14).
W 2022 roku z inicjatywy Premiera RP Mateusza Morawieckiego grób Gustawa Simona został odnowiony. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="1358530" url="https://pl.wikipedia.org/wiki?curid=1358530" title="Towarzystwo Polskie Socjalno-Rewolucyjne">
Towarzystwo Polskie Socjalno-Rewolucyjne

Towarzystwo Polskie Socjalno-Rewolucyjne – pierwsza polska organizacja anarchistyczna, założona w 1872 w Zurychu przez polskich emigrantów.
Historia.
Towarzystwo Polskie Socjalno-Rewolucyjne powstało na bazie utworzonego 20 maja 1872 w Zurychu Towarzystwa Polskiego Socjaldemokratycznego, założonego przez Polaków biorących udział w Komunie Paryskiej, którzy po jej upadku musieli uchodzić z Francji. Należeli do niego robotnicy-emigranci, a także grupa Rosjan. Zmiana nazwy i programu nastąpiła pod wpływem Michała Bakunina (określenie „socjalizm rewolucyjny” było stworzonym przez Bakunina synonimem anarchizmu, przeciwstawianego marksistowskiej socjaldemokracji). Na początku czerwca 1872 Bakunin napisał program Towarzystwa, który ukazał się w formie ulotki oraz w biuletynie Federacji Jurajskiej (z dopiskiem mówiącym, że ta grupa polskich robotników jest sekcją I Międzynarodówki).
Organizacja miała zamiar wydawać czasopismo „Gmina”, a następnie czasopismo „Wolność”, do czego jednak nie doszło. Towarzystwo rozpadło się już po kilku miesiącach. Okazało się, że jeden z jego członków, nazwiskiem Adolf Stempkowski, jest carskim szpiegiem i miał swój udział w aresztowaniu 14 sierpnia przez policję szwajcarską rosyjskiego rewolucjonisty Siergieja Nieczajewa (który został następnie wydany władzom rosyjskim). Do tego doszły wewnętrzne spory dotyczące kwestii niepodległości Polski.
Po rozpadzie grupy następne polskie organizacje anarchistyczne zaczęły powstawać już na ziemiach polskich dopiero na początku XX w.
Program.
Program mówił o rewolucji społecznej, zmierzającej do przejęcia środków produkcji przez robotników oraz zastąpienia państwa i kapitalizmu ustrojem opartym na stowarzyszeniach robotniczych i niezależnych gminach. Program uznając „prawo do niezależności i rozwoju narodowego” głosił hasło „Niech żyje wolna socjalno-demokratyczna Polska!”; zaznaczał przy tym, że „Polska istnieje tam tylko, gdzie lud uznaje się i chce być polskim, a kończy się tam, gdzie tenże lud, nie chcąc należeć do związku polskiego, przyłączy się do związku wolnego innej narodowości”.

</doc>
<doc id="1358531" url="https://pl.wikipedia.org/wiki?curid=1358531" title="Mieczysław Pożaryski">
Mieczysław Pożaryski

Mieczysław Pożaryski (ur. 1 października 1875 w Warszawie, zm. 22 kwietnia 1945 w Grodzisku Mazowieckim) – inżynier elektryk; profesor i wieloletni dziekan Wydziału Elektrycznego Politechniki Warszawskiej, współzałożyciel i wieloletni prezes Stowarzyszenia Elektryków Polskich.
Przed pierwszą wojną światową.
Ukończył studia wyższe w Petersburgu jako inżynier technolog i w Darmstadt jako inżynier elektryk. Od 1899 przez przeszło ćwierć wieku wykładał elektrotechnikę i fizykę w Szkole im. Wawelberga i Rotwanda w Warszawie. Ta szkoła została założona w roku 1895 jako szkoła średnia mechaniczno-techniczna. Początkowo władze rosyjskie pozwalały na wykłady tylko w języku rosyjskim. Dopiero w 1906 pozwolili uczyć po polsku.
Inicjatywą Ogólnorosyjskiego Towarzystwa Popierania Przemysłu i Handlu, pod przewodnictwem inżyniera Kazimierza Obrębowicza, zostały wybudowane w latach 1899–1901 pierwsze gmachy dzisiejszej Politechniki Warszawskiej, w których funkcjonował Warszawski Instytut Politechniczny, z wykładowym językiem rosyjskim. Przedmioty elektrotechniczne były wykładane początkowo na wydziale mechanicznym w ramach kursu fizyki. Była również katedra elektrotechniki, prowadzona przez Grzegorza Wulfa, jego asystentem od roku 1902 był Mieczysław Pożaryski. W latach 1906–1913 był działaczem Towarzystwa Kultury Polskiej.
W latach 1906–1916 był wykładowcą Wydziału Technicznego Towarzystwa Kursów Naukowych w Warszawie, gdzie wykładał zarys elektrotechniki i teoretyczne podstawy elektrotechniki w ramach Kursów Politechnicznych (1906-1908) oraz elektrotechnikę w ramach Kursów Wieczornych dla Techników (1909-1916) a także teoretyczne podstawy elektrotechniki na Wykładach dla Inżynierów (1913).
Prof. Pożaryski, wraz z inżynierem Ksawerym Gnoińskim, reprezentował polskie organizacje na kongresie założycielskim Fédération Internationale Des Ingénieurs-Conseils w Gandawie w roku 1913.
Druga Rzeczpospolita.
Po zajęciu Warszawy przez Niemców uzyskano zgodę na inaugurację działalności polskiej Politechniki, co nastąpiło w listopadzie 1915. Mieczysław Pożaryski był w gronie organizatorów tej uczelni. Po odzyskaniu niepodległości szybko Politechnika się rozwinęła. Wydział Budowy Maszyn i Elektrotechniki został podzielony 15 czerwca 1921. W ten sposób powstał Wydział Elektrotechniczny, który później, w 1924, zmienił nazwę na Elektryczny. Mieczysław Pożaryski zostaje dziekanem Wydziału i pełni tę funkcję przez wiele kadencji w latach: 1921–1925, 1934–1936 oraz 1937–1939. Równocześnie nadal wykładał w szkole Wawelberga i Rotwanda, teraz podniesionej do rangi Państwowej Wyższej Szkoły Budowy Maszyn i Elektrotechniki.
Na zjeździe elektryków w dniach 7-9 czerwca 1919 w Warszawie zapadła uchwała o utworzeniu Stowarzyszenia Elektrotechników Polskich przekształconego w 10 lat później w Stowarzyszenie Elektryków Polskich. Pierwszym Prezesem został wybrany profesor Mieczysław Pożaryski. W skład pierwszego Zarządu weszli także: Kazimierz Drewnowski, Ksawery Gnoiński, Roman Podoski, Kazimierz Szpotański, Józef Tomicki, Gabriel Michał Sokolnicki i Stanisław Bieliński. Pożaryski pełnił funkcję Prezesa SEP-u przez wiele lat.
Był prezesem zarządu Stowarzyszenia Radiotechników Polskich. W 1933 został członkiem Tymczasowego Komitetu Doradczo-Naukowego.
Okupacja niemiecka.
Niemcy zamknęli wszystkie szkoły powyżej ósmej klasy. Uczenie młodzieży odbywało się na tzw. tajnych kompletach w prywatnych domach. Prof. Pożaryski uczył fizyki na kompletach liceum w Grodzisku Mazowieckim, gdzie miał swój dom.
Jednak z powodu przedłużenia się wojny Generalne Gubernatorstwo odczuło potrzebę wykształcenia techników dla pracy w przemyśle niemieckim. W 1942 pozwolono na otwarcie Państwowej Wyższej Szkoły Technicznej w Warszawie (1941–1944), utworzonej na bazie Politechniki Warszawskiej. Rektorem uczelni był niemiecki profesor Gütinger, kierownikiem Wydziału Elektrycznego został prof. Mieczysław Pożaryski, a wykładowcami byli między innymi profesorowie: Pogorzelski, Wolfke, Podoski, Iwaszkiewicz, Stefanowski. Pod płaszczykiem szkoły dla techników, prowadzono tajnie pełne wykłady politechniki.
Po wkroczeniu do Warszawy wojsk sowieckich, pierwszy na gruzach Wydziału zjawił się prof. Pożaryski i od razu 12 kwietnia 1945 zwołał Radę Wydziału. Niestety, na następnym posiedzeniu w dniu 22 kwietnia nie był już obecny. Jego organizm wyczerpany pracą w okresie okupacji nie wytrzymał ciężkich warunków w zburzonej Warszawie i właśnie tego dnia zmarł w swoim domu.
Został pochowany na cmentarzu Powązkowskim w Warszawie (kwatera 142-5-27).
Prace twórcze.
Prof. M. Pożaryski w swoich wykładach podkreślał głównie fizyczne strony podstaw elektrotechniki. Był autorem wielu podręczników i książek na poziomie średnim. Książki te cenione były również przez studentów politechniki, właśnie ze względu na wyjaśnienia fizyczne uzupełniające „suche” metody matematyczne.
Wśród książek, które napisał, są:

</doc>
<doc id="1358539" url="https://pl.wikipedia.org/wiki?curid=1358539" title="777 Tower">
777 Tower

777 Tower - wieżowiec w centrum Los Angeles (Kalifornia) w dzielnicy Financial District. Budynek wzniesiono w latach 1988–1991. 777 Tower posiada 53 piętra i mierzy 221 m. dzięki czemu jest to szósty co do wysokości wieżowiec w mieście. Budynek jest wykończony na zewnątrz rzeźbionym metalem i szkłem. W wieżowcu znajduje się trzykondygnacyjny marmurowy hol. Biurowiec zlokalizowany jest w widocznym miejscu, nie zasłaniają go inne budowle.

</doc>
<doc id="1358543" url="https://pl.wikipedia.org/wiki?curid=1358543" title="Raphaël Collin">
Raphaël Collin

Louis Joseph Raphaël Collin (ur. 17 czerwca 1850 w Paryżu, zm. 21 października 1916 w Brionne) – francuski malarz i ilustrator, przedstawiciel akademizmu, profesor École des Beaux-Arts. Uczestniczył w wymianach artystycznych z Japonią, jego uczniami byli japońscy malarze: Kuroda Seiki, Okada Saburōsuki i Keiichiro Kume. Odznaczony Legią Honorową IV klasy (1894) i orderami: japońskim – Wschodzącego Słońca i bawarskim – św. Michała ("Orden zum Heiligen Michael" ).

</doc>
<doc id="1358546" url="https://pl.wikipedia.org/wiki?curid=1358546" title="Sergiusz Eisenstein">
Sergiusz Eisenstein



</doc>
<doc id="1358549" url="https://pl.wikipedia.org/wiki?curid=1358549" title="Louis Joseph Raphaël Collin">
Louis Joseph Raphaël Collin



</doc>
<doc id="1358552" url="https://pl.wikipedia.org/wiki?curid=1358552" title="7 Pułk Pancerny (PSZ)">
7 Pułk Pancerny (PSZ)

7 Pułk Pancerny "(ang. 7 Polish Armoured Reinforcement Regiment") – szkolna jednostka pancerna Polskich Sił Zbrojnych na Zachodzie.
Formowanie, zmiany organizacyjne i działalność szkoleniowa.
W maju 1944 roku dowódca Ośrodka Zapasowego Broni Pancernej ppłk Stanisław Szostak przystąpił do opracowania dokumentów dotyczących organizacji 7 Pułku Pancernego. Początkowo używał określenia "Pułk Zapasowy Broni Pancernej" kierując się nazwą używaną przez stronę brytyjską. Formalnie rozpoczęto używać nazwy 7 Pułk Pancerny, po 9 września 1944 r. Do 3 września 1944 r. stacjonował w mieście Frigento, następnie w m. Sanfatucchio nad jeziorem Trasimeno, a od 9 grudnia w miejscowości Gubbio. Na podstawie rozkazu z dnia 14 stycznia 1945 roku l.dz. 144/214/AG/Tjn. do 15 stycznia 1945 roku pułk podlegał dowódcy Bazy 2 Korpusu Polskiego, a od tej daty bezpośrednio dowódcy 2 KP. Z dniem 15 kwietnia 1945 r. pułk wcielono do 2 Brygady Pancernej.
Pułk był samodzielną jednostką gospodarczą posiadającą kwatermistrzostwo oraz prawo do bezpośredniego załatwiania spraw materiałowych w urzędach i zakładach brytyjskich. W okresie od maja 1944 roku wysłano jako uzupełnienie do walczących jednostek broni pancernej, kawalerii pancernej i artylerii samobieżnej 2 KP następujące liczby żołnierzy: w maju 1944 r. 60 szeregowych, w lipcu 14 oficerów i 120 szeregowych, we wrześniu 1 oficer i 170 szeregowych, w styczniu 1945 r. 8(28) oficerów i 54 szeregowych, a w kwietniu 5 oficerów 250 szeregowych. Do końca działań wojennych Pułk 7 Pancerny wyszkolił i wysłał jako uzupełnienie i kadry nowych formacji 89 oficerów i 1189 szeregowych, w tym do 2 Brygady Pancernej 766 żołnierzy, do innych oddziałów korpusu 427 żołnierzy i do Bazy 2 Korpusu 85 żołnierzy. Planowano etat zastępcy dowódcy z niezbędnym personelem pomocniczym przewidziany w każdym większym oddziale, czterech oficerów wykładowców – instruktorów, których zadaniem było doszkalanie specjalistyczne oficerów oraz szkolenie szeregowych przewidzianych na uzupełnienie pułków pancernych i rozpoznawczych.
Pułkowej komórce łączności postawiono zadania administrowania sprzętem łączności i szkolenie radiooperatorów.
Przewidziano również obsadę:
Przy opracowaniu etatu sprzętu brano pod uwagę odległość od oddziałów zaopatrzenia "(Neapol, Beneyento, Fogglia)", oddalenie od najbliższego szpitala, dostawy żywności, materiałów pędnych transportem pułkowym.
Struktura organizacyjna.
W opracowanym etacie "Pułku Zapasowego Broni Pancernej" przewidziano następującą obsadę:
Dowództwo "(23 oficerów, 107 szeregowych)"
Stan osobowy
W 9 Wysuniętym Szwadronie Dostawy Czołgów na stałe winno znajdować się 87 szeregowych obsługi czołgów Sherman
Szkolenie w pułku.
Kursy indywidualne w specjalnościach pancernych
Kursy indywidualno-informacyjne
Opracowane podręczniki
Bilans szkoleniowy pułku
Pomiędzy 15 maja 1944 a 31 maja 1945 na 234 kursach wyszkolono około 300 oficerów i około 4000 szeregowych.
Insygnia pułkowe.
Odznaka pułkowa
Inicjatorem utworzenia odznaki był mjr Leon Jankowski. Projekt odznaki wyłonił konkurs, którego warunki ogłoszono w numerze 86 "Wiarusa Pancernego. Biuletynu Informacyjnego Pułku 7 Pancernego". Za pierwsze miejsce przewidywano nagrodę 1000 lirów, drugie 500, zaś za trzecie 300. Ostatecznie zwyciężyła koncepcja Stanisława Szuszkiewicza, stworzona w ostatnich miesiącach pobytu pułku we Włoszech.
Przedstawiała stylizowanego orła z otwartą koroną trzymającego sześciozębowy fragment koła napędowego Shermana. W dolnej części widniał skrót nazwy pułku "P 7 Panc" . Całość zaczepiona na łańcuszku doczepionym do zębatki i lewego skrzydła orła, a z drugiej strony do zapięcia będącego stylizowanym herbem Gubbio, miejsca postoju pułku.
Początkowo projekt przewidywał wykonanie odznaki o wymiarach 40 × 35 mm z "białego metalu (matowy)", oksydowanie zębatki i matowe wykończenie orła oraz herbu Gubbio, a "cyfry pułkowe, łańcuszki oraz korona – imitacja złocenia (matowa)". Noszona miała być "na osi lewej kieszeni bluzy 3 cm ponad górnym brzegiem kieszeni (naj niżej położony ząb zębatki). Punktem zamocowania jest herb miasta Gubbio"
Dowódca 2 Korpusu Polskiego gen. dyw. Władysław Anders, 14 czerwca 1946 złożył swój akceptujący podpis przy projekcie odznaki. Naniósł też poprawkę do opisu, gdzie podano błędne brzmienie skrótu nazwy formacji "("P 7 P")" oraz zaproponował aby umieścić "całość na tarczy prostokątnej lub owalnej". Ta ostatnia sugestia nie została uwzględniona w dokumencie legalizującym odznakę wraz z jej statutem. W rozkazie Dowództwa 2 Korpusu Polskiego nr 96 z 27 sierpnia 1946 w punkcie 564 – L. dz. 924/AG/46." podano: "Zatwierdzam odznakę Pułku 7 Pancernego oraz jej statut. Wzór odznaki, sposób jej noszenia i statut odznaki podany jest w załączniku Nr 5 do niniejszego rozkazu".
Producentem odznaki była florencka firma "S.A. Picchiani &amp; Barlacchi – Firenze". Większość odznak wykonana została z alpaki, część ze srebra oksydowanego. Zrezygnowano ze złoceń, wprowadzając niebieski lakier lub emalię na koronę orła, monogram jednostki oraz sporadycznie na zawieszkę z herbem Gubbio. Posiadała też większe niż statutowe wymiary: 67 × 39 mm. Z drugiej strony umieszczono sygnaturę z wklęsłym napisem po okręgu "S.A. PICCHlANI &amp; BARLACCHI" oraz na poziomej średnicy "FIRENZE". Tam też, wybijano numer odznaki. Odznaki honorowe pozbawione były kolejnego numeru nadania.
Kapituła Odznaki Pułkowej Pułku 7 Pancernego była pięcioosobowa i wyznaczył ją dowódca Pułku 7 Pancernego - mjr Leon Jankowski - z grona oficerów mających najdłuższy okres służby w tej jednostce. W jej skład weszli: kpt. Mieczysław Kłosiński (przewodniczący), por. Jan Bik (zastępca przewodniczącego), por. Kazimierz Antosiewicz (członek), por. Janusz Nowakowski (członek) oraz ppor. Bogdan Sekunda (członek). Sekretarzem Kapituły został por. Eugeniusz Bajorek. Pierwsze posiedzenie Kapituły odbyło się w dniu 10 sierpnia 1946 roku.
Proporczyk
Początkowo żołnierze nakładali na kołnierze czarno-pomarańczowe proporczyki trójkątne "(przypisane 1 DPanc)". Były wykonywane z plastyku lub metalu i pokryte lakierem lub emalią.
Na początku 1946 opracowano projekt proporczyka na kołnierz oraz specjalnej odznaki na beret, które łączy w sobie zarówno barwy ogólnokawaleryjskie oraz barwy broni pancernej. Motywem obu tych elementów było "ramię pancerne".
Zaprojektowano proporczyk typu kawaleryjskiego w barwach ogólnokawaleryjskich, amarantowy w górnej połowie i ciemno od dołu z żyłką w kolorach broni pancernej, czarno-pomarańczową. Na barwy nałożono "ramię pancerne" w kolorze białego metalu. proporczyk miał następujące wymiary: długość 56 mm, wysokość 10 mm, głębokość wcięcia 27 mm, kąt nachylenia 25 stopni licząc od pionu, wysokość żyłki 2,5 mm, długość ramienia pancernego 15 mm.
Proporczyki produkowała florencka firma "S.A. Picchiani &amp; Barlacchi Firenze". Wybito proporczyki jednoczęściowe, z alpaki, pokryte barwnymi lakierami, o wymiarach 62 × 12 mm. Na drugiej stronie, wzdłuż dolnej krawędzi proporczyka producent umieścił nazwę firmy. Z blaszki mosiężnej wytworzono podkładki kształtu proporczyka, mocowane za pomocą słupka o średnicy 2,9 mm z płaską nakrętką o średnicy 16,5 mm o falistym brzegu. Ta sama firma wybiła z alpaki lub brązu srebrzonego „ramię pancerne” noszone na berecie, wielkości 32 × 24,8 nim, mocowane na śrubkę z nakrętką jak przy proporczyku.
Odznaka specjalna
Oznaka specjalna na beret miała kształt rombu. Dla 7 ppanc ustalono, iż "ramię pancerne" w kolorze białego metalu będzie nakładane na romb czarny o krawędziach: amarantowym (górna), ciemnoniebieskim (prawa) oraz pomarańczowym (dolna i lewa). Wymiary: romb 30 × 30 mm o kącie nachylenia boków skośnych 25 stopni.
obwódki krawędzi 2 mm, ramię pancerne długość 28 mm. Odznakę noszono z lewej strony beretu w odległości 8 cm od środka orła do środka rombu. Podstawa rombu równoległa do dolnej krawędzi beretu, w odległości 5 mm od dolnej krawędzi beretu.
Proporzec
Proporzec dowódcy pułku wykonany był z materiału sukiennego. Do proporczyka w barwach pułku doszyto cztery "prawie" kwadraty zgodne z tradycją przedwojenną oznaczające szwadrony 1, 2, 3 i 4 w następujących barwach: amarantowy, biały, żółty i chabrowy. Proporzec o wymiarach 20 x 90 cm zazwyczaj eksponowany był w pomieszczeniu dowódcy pułku, zaś w czasie uroczystości zawieszano go w pobliżu trybuny honorowej 
Dowództwo pułku.
Dowódcy Pułku
Zastępca Dowódcy Pułku
Przekształcenia.
Ośrodek Organizacyjny Broni Pancernej ↗ Batalion Zapasowy Czołgów (22.06. 1943 – 14.04. 1944) → Ośrodek Zapasowy Broni Pancernej → Ośrodek Zapasowy Broni Pancernej → 7 Pułk Pancerny
Obsada pułku na dzień 23 lipca 1946 roku.
Powrót pułku z Włoch do Wielkiej Brytanii odbywał się w trzech transportach, z których ostatni przybył do Zjednoczonego Królestwa w dniu 22 lipca 1946 roku. Pułk został rozmieszczony w obozie Hardwick Hall (w hrabstwie Derbyshire), który stał się ostatnim w dziejach miejscem postoju Pułku 7 Pancernego. W dniu 23 lipca 1946 r. obsada pułku przedstawiała się następująco:

</doc>
<doc id="1358557" url="https://pl.wikipedia.org/wiki?curid=1358557" title="Tokyo Motor Show">
Tokyo Motor Show

 – jest wystawą samochodów organizowaną co dwa lata na przełomie października i listopada w Makuhari Messe, Chiba w Japonii. Jest to wystawa samochodów osobowych, motocykli i pojazdów komercyjnych. Organizowana jest przez Japońskie Stowarzyszenie Producentów Samochodów(JAMA). Wystawa jest w piątce największych takich imprez(razem z Detroit, Genewą, Frankfurtem i Paryżem).

</doc>
<doc id="1358568" url="https://pl.wikipedia.org/wiki?curid=1358568" title="1,4,5-Trisfosforan inozytolu">
1,4,5-Trisfosforan inozytolu



</doc>
<doc id="1358572" url="https://pl.wikipedia.org/wiki?curid=1358572" title="Léon Comerre">
Léon Comerre

Léon-François Comerre (ur. 10 października 1850 w Trélon, zm. 1916 w Le Vésinet) – francuski malarz akademicki. Malował sceny historyczne i mitologiczne, akty i portrety. Studiował w Lille i Paryżu. Mieszkał i pracował w Londynie i Paryżu, wystawiał z powodzeniem w Salonie.

</doc>
<doc id="1358573" url="https://pl.wikipedia.org/wiki?curid=1358573" title="Léon-François Comerre">
Léon-François Comerre



</doc>
<doc id="1358574" url="https://pl.wikipedia.org/wiki?curid=1358574" title="Japan Automobile Manufacturers Association">
Japan Automobile Manufacturers Association

Japońskie Stowarzyszenie Producentów Samochodów lub JAMA (ang. Japan Automobile Manufacturers Association) – stowarzyszenie handlowe z główną siedzibą w Minato (Tokio). Powstało w kwietniu, 1967 roku i służy jako platforma, dla producentów samochodów z Japonii, do dzielenia technologii i metod zarządzania. Obecnie posiada 14 członków, produkujących nie tylko samochody osobowe, ale również samochody ciężarowe i motocykle. Stowarzyszenie zajmuje się również produkcją i dystrybucją części samochodowych na cały świat.

</doc>
<doc id="1358577" url="https://pl.wikipedia.org/wiki?curid=1358577" title="As Good as It Gets">
As Good as It Gets



</doc>
<doc id="1358581" url="https://pl.wikipedia.org/wiki?curid=1358581" title="Zwyczaj i zbrodnia w społeczności dzikich">
Zwyczaj i zbrodnia w społeczności dzikich

Zwyczaj i zbrodnia w społeczności dzikich (tytuł oryg. ang. "Crime and Custom in Savage Society") – praca Bronisława Malinowskiego, jedna z klasycznych pozycji antropologii prawa. Zawiera krytykę dotychczasowych badań nad prawem tubylczym oraz opis zjawisk prawnych wśród mieszkańców Wysp Trobrianda.
Wydania.
W słowie wstępnym autor zaznacza, że praca powstała początkowo jako odczyt dla Instytutu Królewskiego ("Royal Institution of Great Britain"). Jej fragmenty drukowane były też w "Nature" 15 sierpnia 1925 i 6 lutego 1926.
Krytyka antropologii.
Malinowski krytykuje zarówno metody współczesnej mu antropologii, jak i jej tezy. Zarzuca jej wyrywanie ze społecznego kontekstu fenomenów prawnych, przez co niemożliwe staje się ich rozumienie, a prace antropologiczne stają się wyliczanką egzotycznych obyczajów.
Przede wszystkim jednak "Zwyczaj i zbrodnia w społeczności dzikich" przeciwstawia się pewnym utartym poglądom ówczesnej antropologii. Zgodnie z nimi społeczności tubylcze w zasadniczy sposób odróżniają się od społeczeństw „cywilizowanych”, a różnica ta jest szczególnie widoczna w prawie. Istniał jednak spór co do charakteru tej różnicy. Niektórzy autorzy (np. Lewis Morgan) twierdzili, że tubylcy nie znają prawa, tzn. nie są ograniczeni przez społeczne normy i swobodnie dają upust własnym namiętnościom, co ilustrować miały tezy o pierwotnym promiskuityzmie czy komunizmie. Inni natomiast (np. Sidney Hartland czy Robert Harry Lowie) uważali, że normy społeczne są przestrzegane w o wiele wyższym stopniu niż w zachodnich społeczeństwach. Posłuszeństwo tubylców wobec norm miało być „automatyczne”, „bezrefleksyjne” czy „spontaniczne”. Prawo tubylcze miało opierać się na strachu i składać się przede wszystkim z zakazów. Zgodnie z tymi poglądami bądź zorganizowana społeczność dzikich nie istnieje, bądź też organizacja ta jest tak silna, że nie pozostawia miejsca dla indywidualności.
Malinowski krytykuje oba te stanowiska. Pokazuje, że życie tubylców jest normowane przez szeroką gamę reguł. Tubylcy nie są jednak większymi konformistami od mieszkańców Zachodu. Potrafią łamać, omijać czy zmieniać normy prawne.
Badanie prawa.
Prawo jest integralną częścią kultury i należy je badać w powiązaniu z jego społecznym kontekstem. Zjawiska prawne można odnaleźć praktycznie we wszystkich obszarach życia społecznego. Poprzez opisanie różnych aspektów życia Trobriandczyków, Malinowski stara się pokazać różnorodność zjawisk prawnych. Uwaga jego skupia się na normowaniu własności i wymiany, organizacji stosunków społecznych takich jak podział pracy czy małżeństwo oraz na karaniu czynów niedozwolonych.
W przeciwieństwie do wielu współczesnych sobie antropologów, Malinowski nie stara się dokonywać rekonstrukcji norm prawnych, lecz stosuje metodę czysto deskryptywną. Obserwuje jak prawo funkcjonuje w codziennej praktyce i w poszczególnych przypadkach. Jak zwraca uwagę, praktyka prawa zwykle odbiega od prawnego ideału, a społeczności tubylcze dysponują różnymi sposobami omijania prawa i unikania sankcji. Badanie "„prawa w działaniu”" zbliża Malinowskiego do realistów prawnych.
Pojęcie prawa.
Problem prawa to dla Malinowskiego problem porządku społecznego. Prawo istnieje dla niego tam, gdzie istnieją wzajemne uprawnienia i obowiązki oraz wyłaniający się z nich porządek. Podobnie jak w innych realistycznych koncepcjach prawa (np. Leona Petrażyckiego) pojawia się tu problem odróżnienia norm prawnych od innych norm społecznych.
Malinowski sprzeciwia się twierdzeniom, że tubylcy cechują się „"umysłowością prelogiczną"” i zgodnie z tym nie odróżniają rodzajów norm. Zwraca uwagę na istnienie wielu różnych norm społecznych:
Normy prawne wyraźnie odróżniają się od powyższych norm, przede wszystkim poprzez oparcie ich na wzajemności i społecznej sankcji. Malinowski definiuje prawo w następujący sposób:
"„Reguły prawa wyodrębniają się od reszty reguł pod tym względem, że odczuwa się je i uważa za zobowiązania jednej osoby oraz uprawnione roszczenia innej. Reguły te znajdują swoją sankcję nie tylko w motywach natury psychologicznej, ale także w określonym społecznym mechanizmie wiążącej siły, opartym [...] na wzajemnej zależności i wyrażającym się w równoważącym się szeregu wzajemnych usług [...].”"
Dużo uwagi poświęca się przyczynom dla których jednostki przestrzegają prawa. Najważniejsza wydaje się tutaj zasada wzajemności ("do ut des"). Zgodnie z nią prawo jest przestrzegane, gdyż stanowi układ wzajemnych roszczeń. Wzajemność ta powinna być przede wszystkim rozpatrywana na poziomie wspólnot (np. wiosek czy rodzin), a nie jednostek. Wielokrotność wymiany, uroczysty sposób jej dokonywania, czyli między innymi publiczna jawność, a co za tym idzie publiczna kontrola i możliwość krytyki, wzmacniają siłę wiążącą reguł prawnych.
Oprócz jednak zasady wzajemności Malinowski wskazuje na inne, współwystępujące z nią przyczyny przestrzegania prawa. Zasada wzajemności uzupełniana jest przez użyteczność prawa, tzn. normy są przestrzegane, ponieważ to się jednostkom opłaca. Równie ważne są też czynniki psychologiczne, szczególnie takie jak ambicja czy próżność. W ostateczności pojawia się przymus społeczny (przede wszystkim jednak w postaci sankcji rozsianej).

</doc>
<doc id="1358583" url="https://pl.wikipedia.org/wiki?curid=1358583" title="Travis Smith">
Travis Smith



</doc>
<doc id="1358585" url="https://pl.wikipedia.org/wiki?curid=1358585" title="Rada Najwyższa Naddniestrza">
Rada Najwyższa Naddniestrza

Rada Najwyższa Naddniestrzańskiej Republiki Mołdawskiej – unikameralny parlament Naddniestrza. Parlament składa się z 43 posłów wybieranych za pomocą ordynacji większościowej.
Informacje ogólne.
Mołdawia wciąż uważa Naddniestrze za część swojego terytorium mimo ogłoszenia jednostronnej deklaracji niepodległości jaką Naddniestrze wypowiedziało Mołdawii w 1990 roku. 
Przewodniczącym parlamentu do roku 2005 był Grigore Mărăcuţă, którego po wyborach wygranych przez Partię Odnowa zastąpił, także urodzony na terenie Naddniestrza Jewgienij Szewczuk. 22 lipca 2009 r. Szewczuk ogłosił swoją rezygnację ze stanowiska przewodniczącego. Zastąpił go Anatolij Kamiński, również wywodzący się z Partii Odnowa.
Członkowie parlamentu.
Większość posłów w parlamencie nie urodziło się na terenie Naddniestrza. Jedynie 15 z 43 posłów urodziło się w Naddniestrzu. Z pozostałych 28 posłów, 4 urodziło się w Besarabii, 9 w Rosji, 8 na Ukrainie, 2 w Kazachstanie, po jednym w Niemczech i na Białorusi. Trzech posłów nie podało konkretnego miejsca własnego urodzenia.
Kompozycja.
Oto skład naddniestrzańskiego parlamentu z podziałem na partie polityczne po wyborach z 11 grudnia 2005 roku:
Frekwencja wyborcza wynosiła 56,3%.

</doc>
<doc id="1358592" url="https://pl.wikipedia.org/wiki?curid=1358592" title="Rockferry">
Rockferry

Rockferry - debiutancki album walijskiej piosenkarki Duffy. Płyta została wydana 3 marca 2008 przez "Mercury Records" we współpracy z "Universal Records" (USA) i "Polydor Records" (Wielka Brytania). W rankingu najlepiej sprzedających się albumów w roku 2008 zajął czwartą pozycję.
Przed wydaniem krążka Duffy dwukrotnie wystąpiła w show muzycznym Joolsa Hollanda, wykonując utwory "Mercy", "Warwick Avenue" oraz własną interpretację piosenki "The First Cut Is the Deepest". Duffy zdradziła, że tytuł płyty, "Rockferry", wziął się od Rock Ferry na przedmieściach Birkenhead, na półwyspie Wirral, około dziesięciu kilometrów od granicy Walii i trzech mil od Liverpoolu. Zdjęcie na okładkę albumu oraz ujęcia do teledysku do utworu tytułowego zostały wykonane w pobliżu Ffestiniog Railway w Porthmadog. Na tę okazję miejsce przemianowano na tytułowe "Rockferry".
Krążek otrzymał nagrodę Grammy za najlepszy album pop na 51 Rozdaniu Nagród Grammy 18 lutego 2009. "Rockferry" zajął trzydzieste miejsce na liście najlepszych albumów 2008 roku. Pod koniec 2008 roku Q nominowało album na szóstej pozycji najlepszego albumu 2008, a Mojo na trzydziestej pierwszej. "Rockferry" otrzymał także nagrodę "Mastercard British Album" na rozdaniu BRIT Awards w 2009. Duffy zabrała do domu 3 nagrody. Według "IFPI", płyta zajęła czwarte miejsce w rankingu najlepiej sprzedających się płyt w 2008. Najwięcej kopii sprzedano w Wielkiej Brytanii.
Album odniósł komercyjny sukces, zwłaszcza w Wielkiej Brytanii, gdzie był na pozycji #4 cały rok po jego wydaniu, spędzając większość z nich w pierwszej dziesiątce albumów.
Przyjęcie i recenzje.
Nie biorąc pod uwagę słabej oceny NME, album generalnie otrzymał pozytywne recenzje od krytyków. "The Observer" na przykład dał płycie pięć gwiazdek na pięć możliwych, opisując krążek jako "fantastyczny album blue-soulowy", porównując go do muzyki Amy Winehouse i The Supremes. Płyta zdobyła nominację do "MOJO Awards 2008" w kategorii "Album Roku". Ponadto singiel "Mercy" został nominowany do kategorii "Piosenka Roku".
Krytyk muzyczny "Metacritic" wydał album łącznej przeglądu 71 na 100, wyłącznie w oparciu o opinie przez profesjonalnych krytyków. [24] Entertainment Weekly, wydał album Ocena z 91 z 100 (A) i w porównaniu do jednego albumu z Dusty Springfield 's, mówiąc: "Po Dusty Springfield-nakrapiane bliżej," Distant Dreamer "jest okrągła, będziesz wishin i hopin" więcej ". [25]
Lista utworów.
Bonusy i Strony B.
11. "Save It for Your Prayers" 
12. "Oh Boy" 
13. "Tomorrow" 
14. "Breaking My Own Heart" 
15. "Put It In Perspective" 
16. "Loving You" 
17. "Frame Me" 
18. "Big Flame" 
Rockferry Deluxe Edition.
Rockferry Deluxe Edition to reedycja albumu Rockferry wydana 21 listopada 2008 roku w Europie. Reedycja zawiera dodatkową płytę z utworami.

</doc>
<doc id="1358593" url="https://pl.wikipedia.org/wiki?curid=1358593" title="Choroby oczu">
Choroby oczu

Choroby oczu – schorzenia narządu wzroku mogą być wywołane przez różnego rodzaju przyczyny, jak np.: urazy, zakażenia i nowotwory. Chorobowe objawy w oku mogą także być miejscowym objawem ogólnego schorzenia ustrojowego, jak np. zaćma w przebiegu cukrzycy czy podczas choroby krwi, nerek lub też w czasie ciąży. 
Choroby oczu można leczyć zachowawczo lub operacyjnie. W leczeniu zachowawczym dużą role odgrywają obecnie antybiotyki (np. penicylina, streptomycyna czy aureomycyna), dzięki którym w wielu schorzeniach, dawniej bardzo opornych na leczenie, dziś medycyna osiąga bardzo dobre wyniki w ich leczeniu. Duże sukcesy daje również w okulistyce leczenie hormonalne, przede wszystkim stosowanie hormonu kory nadnerczy - kortyzonu, który podawany w niektórych schorzeniach wirusowych rogówki oraz w zapaleniu miąższowym rogówki na tle kiły wrodzonej daje niespotykane przedtem efekty terapeutyczne. Wśród operacji okulistycznych szeroko stosowany jest przeszczep rogówki, który umożliwia przywrócenie wzrok w przypadkach bielma rogówki, dawniej nieuleczalnego.
Na świecie na poważne zaburzenia widzenia lub ślepotę cierpi około 285 mln osób (szacunki na rok 2014). Niemal 90 proc. z nich nie ma dostępu do nowoczesnych terapii okulistycznych, ponieważ żyją w krajach rozwijających się. Dla okulistów z takich państw projektuje się specjalne, tańsze zestawy potrzebnych materiałów do wykonywania standardowych operacji chirurgii oka.
Podział chorób oczu.
1. Choroby powiek.
Wady rozwojowe powiek- wady powstałe w okresie życia płodowego, do ważniejszych zaliczamy:
4. Choroby gałki ocznej.
Choroby rogówki.
Wrodzone zaburzenia rozwojowe rogówki: 

</doc>
<doc id="1358596" url="https://pl.wikipedia.org/wiki?curid=1358596" title="Ewa Mehl">
Ewa Mehl

Ewa Mehl (ur. 1938 w Krakowie, zm. 1999 w Amsterdamie) - artystka polska, rzeźbiarka specjalizująca się w ceramice, scenograf, nauczyciel akademicki.
Córka rzeźbiarza i rysownika Antoniego Mehla (1905-1967) oraz malarki Katarzyny Mehl (ur. 1907). Dyplom u Stanisława Pękalskiego we wrocławskiej PWSSP uzyskała w 1963; latach 1963-1970 pracownik tej uczelni, współzałożycielka grupy "Z Kuźniczej" działającej w latach 1966-1969, po wyjeździe do Holandii w 1970 pracownik (od 1973) Akademii Sztuk Pięknych w Amsterdamie; od 1975 miała tam własną pracownię ceramiczną, a od 1977 wspierana była państwowym mecenatem dla artystów. W 1989 założyła fundację i wydawnictwo "Kasimir", w tym samym czasie podjęła współpracę - jako scenograf i kostiumolog - z "de Culturele Organisatie van de Universiteit van Amsterdam" (Ośrodkiem Twórczym CREA przy Uniwersytecie Amsterdamskim).
W rzeźbie zapoczątkowała nurt ekspresyjno-metaforyczny korzystając chętnie z nowatorskiej techniki z użyciem szamotu z opiłkami żelaza, skutkiem czego uzyskiwała efekt barwnych wykwitów na powierzchni dzieła.
Pochowana na Cmentarzu Grabiszyńskim we Wrocławiu.

</doc>
<doc id="1358597" url="https://pl.wikipedia.org/wiki?curid=1358597" title="Andrew Soltis">
Andrew Soltis

Andrew Soltis (ur. 28 maja 1947 w Hazleton w Pensylwanii) – amerykański szachista, dziennikarz i autor książek o tematyce szachowej, arcymistrz od 1980 roku.
Kariera szachowa.
W latach 1967–1972 sześciokrotnie reprezentował Stany Zjednoczone na drużynowych mistrzostwach świata studentów, zdobywając 2 złote i 2 srebrne medale (3 drużynowo raz 1 indywidualnie). W czasie swojej kariery odniósł kilka międzynarodowych sukcesów, m.in. w Reggio Emilia (1970/71, III-IV m. za Bruno Parmą i Palem Benko, wspólnie z Mato Damjanoviciem oraz 1971/72, I m.) i Nowym Jorku (1977, I-II m. wspólnie z Leonidem Szamkowiczem; 1979, II-IV m. oraz 1980, I m.). 
Najwyższy ranking w karierze osiągnął 1 stycznia 1981, posiadał wówczas 2480 punktów i dzielił 16-19. miejsce wśród amerykańskich szachistów.
Od początku lat 80. zajął się pracą dziennikarską i pisaniem szachowych książek. Współpracował m.in. z magazynami "Chess Life" i "New York Post". W 1988 otrzymał tytuł szachowego dziennikarza roku w Stanach Zjednoczonych (ang. "Chess Journalists of America").

</doc>
<doc id="1358598" url="https://pl.wikipedia.org/wiki?curid=1358598" title="Glebogryzarka">
Glebogryzarka

Glebogryzarka – maszyna rolnicza służąca do uprawy roli. Zespołem roboczym są łukowe lub hakowate noże osadzone na obrotowym wale, wycinające kęsy gleby, które mogą obracać się współbieżnie lub przeciwbieżnie. Intensywność spulchnienia roli można regulować w dużym zakresie dobierając odpowiednio do wymaganej głębokości uprawy prędkość obrotową wału i prędkość ruchu postępowego. Zbyt szybkie obroty wału powodują niszczenie struktury gruzełkowatej gleby.
Maszyna ta często stanowi część zestawu uprawowo-siewnego. Glebogryzarka, mająca napęd własny (samobieżna) lub z wału przekaźnikowego ciągnika rolniczego, gryzuje rolę do głębokości 20 cm.
Rozróżnia się glebogryzarki:
Glebogryzarka jest niezastąpiona do spulchniania i wyrównania (po uprzednim przekopaniu) dużych powierzchni gleby, zwłaszcza trudnej w uprawie gleby zbitej i gliniastej. Przydaje się na przykład w nowo urządzanym ogrodzie bądź przed założeniem dużego trawnika.
Dzięki dodatkowemu wyposażeniu można jej również używać do:

</doc>
<doc id="1358599" url="https://pl.wikipedia.org/wiki?curid=1358599" title="Wasilis Torosidis">
Wasilis Torosidis

Wasilis Torosidis, gr. Βασίλης Τοροσίδης (ur. 10 czerwca 1985 w Ksanti) − grecki piłkarz grający na pozycji bocznego obrońcy lub pomocnika.
Kariera klubowa.
Torosidis pochodzi z miasta Ksanti. Karierę piłkarską rozpoczął w tamtejszej Skodzie Xanthi, a w 2002 roku awansował do składu pierwszej drużyny. W Alpha Ethniki zadebiutował 4 maja 2003 w przegranym 0:2 wyjazdowym spotkaniu z Iraklisem Saloniki. Była to 27. kolejka ligowa, a Torosidis grał już do końca sezonu we wszystkich czterech meczach Skody. W kolejnych sezonach grał już w większej liczbie spotkań, a z czasem stał się podstawowym zawodnikiem swojego zespołu. W 2005 roku zajął ze Skodą 4. miejsce w lidze za „Wielką Trójką”: Olympiakosem Pireus, Panathinaikosem Ateny i AEK Ateny. Jesienią 2005 Vasilis wystąpił ze Skodą w Pucharze UEFA, a w klubie tym grał jeszcze w rundzie jesiennej 2006 roku.
W styczniu 2007 roku Torosidis przeszedł za 750 tysięcy euro do Olympiakosu Pireus. W nowym zespole po raz pierwszy wystąpił 14 stycznia w wygranym 1:0 domowym meczu z Panioniosem GSS. Tydzień później zdobył pierwszego gola w barwach „czerwono-białych”, którzy pokonali na wyjeździe PAOK FC 3:2. Na koniec sezonu został mistrzem Grecji, a w sezonie 2007/2008 wystąpił w Lidze Mistrzów. Wiosną 2008 obronił z Olympiakosem tytuł mistrzowski oraz zdobył swój pierwszy w karierze Puchar Grecji.
23 stycznia 2013 roku podpisał kontrakt z AS Roma. 31 sierpnia 2016 za milion euro przeszedł do Bologna FC. Z klubem tym podpisał dwuletni kontrakt.
Kariera reprezentacyjna.
W reprezentacji Grecji Torosidis zadebiutował 24 marca 2007 roku w przegranym 1:4 spotkaniu z Turcją. W 2008 roku został powołany przez Otto Rehhagela do kadry na Euro 2008. Wystąpił także na mistrzostwach świata 2010, Euro 2012 i mundialu 2014. Od października 2014 roku jest kapitanem reprezentacji Grecji.

</doc>
<doc id="1358601" url="https://pl.wikipedia.org/wiki?curid=1358601" title="Salęt">
Salęt

Salęt – jezioro położone w województwie warmińsko-mazurskim, w powiecie mrągowskim, w gminie Mrągowo na Pojezierzu Mrągowskim, w dorzeczu rzeki Guber, na pn.-wsch. od Mrągowa. Powierzchnia jeziora 3,28 km². Linia brzegowa jeziora jest rozwinięta, brzegi wysokie i bezleśne.
Jezioro jest rozdzielone półwyspem i mostem w związku z tym wyodrębnia się tu dwa akweny:

</doc>
<doc id="1358607" url="https://pl.wikipedia.org/wiki?curid=1358607" title="Desna Czernihów">
Desna Czernihów

Desna Czernihów (ukr. «Десна» Чернігів), właśc. TOW „Sportywno-futbolnyj kłub »Desna« m. Czernihiw” (ukr. ТОВ «Спортивно-футбольний клуб «Десна» м. Чернігів») – ukraiński klub piłkarski z siedzibą w Czernihowie. Założony w roku 1960 jako Awanhard.
Występowała w rozgrywkach ukraińskiej Premier-lihi, jednakże w 2022 roku ze względu na zniszczenie infrastruktury klubu wskutek inwazji Rosji na Ukrainę nie przystąpiła do rozgrywek.
Historia.
Chronologia nazw:
Zespół piłkarski w Czernihowie został założony w 1960 roku jako Awanhard (reprezentował towarzystwo „Awanhard”). Od następnego roku klub nazywał się już Desna Czernihów (Desna – rzeka co płynie przez Czernihów). Tylko w latach 1972–1975 klub nazywał się SK Czernihów. Klub brał udział w rozrywkach piłkarskich byłego ZSRR.
Od początku rozgrywek w niezależnej Ukrainie klub występował w Pierwszej Lidze. W sezonach 1994/95–1996/97 oraz 1999/00–2005/06 występował w Drugiej Lidze. W końcu 2008 były prezes klubu Ołeksij Sawczenko oskarżył sędziów o działania korupcyjne. Potem został usunięty od spraw piłkarskich i przekazał klub 9 lutego 2009 nowemu prezesowi Wałeriju Korotkowowi z Równego. Ale samemu przedsiębiorcy ciężko było utrzymać klub, dlatego 13 maja 2009 przekazał klub dyrektorowi generalnemu „Agrofirmy Piatychatka” Ołeksandrowi Poworozniukowi z Kirowohradu. W końcu maja Poworozniuk porozumiał się z byłym prezesem Sawczenką, w sprawie wspólnego finansowania klubu. Ich wspólne przedsiębiorstwo „Desna-Partner” zostało głównym sponsorem klubu. Jednak w 2010 klub ponownie odczuł problemy finansowe. W ostatniej kolejce nie wyjechał na mecz kalendarzowy, dlatego został zdyskwalifikowany przez PFL. 9 lipca 2010 klub po reorganizacji został ponownie dopuszczony do rozgrywek przez PFL. Nowym prezesem klubu został Jurij Tymoszok, zastępca dyrektora koncernu „Czernihiwspyrthoriłka”.

</doc>
<doc id="1358610" url="https://pl.wikipedia.org/wiki?curid=1358610" title="Heinrich Maria Köster">
Heinrich Maria Köster

Heinrich Maria Köster (ur. 1 lipca 1911 w Olpe w Westfalii, zm. 29 maja 1993 w Limburgu) – niemiecki ksiądz pallotyn, dogmatyk specjalizujący się w mariologii.
Życie.
W wieku jedenastu lat wstąpił 25 marca 1923 do prywatnego gimnazjum pallotynów w Schönstatt. W szkole przejawiał się głównie zainteresowaniami i zdolnościami językowymi i muzycznymi. Nauczył się kilku języków oraz gry na organach, fortepianie i klawesynie. Po zdaniu matury wstąpił w 1931 do nowicjatu pallotyńskiego w Olpe, a w 1933 rozpoczął studia teologiczne w seminarium duchownym koło Limburgu, gdzie 14 marca 1937 otrzymał święcenia kapłańskie. Kontynuował naukę na uniwersytecie w Bonn, a od 1937 także w Münster. Po obronieniu pracy z dziedziny historii dogmatów, na temat nauki o rozgrzeszaniu Hugona od Świętego Wiktora, otrzymał w 1940 promocję na doktora teologii. W czasie wojny służył jako kapelan w latach 1940-1943 w południowo-wschodniej Łotwie, a w 1943 - 1945 w Kolonii i Vellendarze. Po zakończeniu wojny był, od semestru zimowego, docentem w wyższej szkole pallotynów w Schönstatt. Od 1950 był profesorem dogmatyki i historii dogmatów, a w latach 1956 - 1974 był jej rektorem. Wykładał na tej uczelni aż do swojej emerytury w 1976. Podczas semestru letniego 1968 gościł na uniwersytecie w Dayton w stanie Ohio. Podczas swojego pobytu w Schönstatt znalazł się pod wypływem nowo powstałego Ruchu Szensztackiego, założonego przez pallotyńskiego księdza Josefa Kentenicha. W latach 1955 - 1958, podczas pobytu Kentenicha w Stanach Zjednoczonych, Köster pełnił funkcję przewodniczącego Ruchu. W 1955 mianowano go Socius ordinariusem rzymskiej "Pontificia Academia Mariana Internationalis".
Do jego najważniejszych uczniów zaliczał się dogmatyk, pallotyn Franz Courth, który został jego następcą na uczelni zakonu od 1977.
Największy wpływ na jego duchowy rozwój mieli: jego mentor Michael Schmaus, Matthias Scheeben, John Henry Newman, Dietrich von Hildebrand i Gertrud von Le Forts.
Praca.
W 1947 opublikował pracę mariologiczną, nad którą pracował już od wojny. Jego "Służebnica Pańska" (niem. "Die Magd des Herrn") wzbudziła zarówno zachwyt jak i krytykę. Od tego momentu Köster brał udział we wszystkich ważniejszych debatach mariologicznych, a na przełomie lat 1950/51 założył wraz z Carlem Feckesem niemieckie konsorcjum mariologiczne. Był sekretarzem tej organizacji w latach 1951 - 1978. Na kongresie mariologicznym w Lourdes w 1958, używał w dyskusjach wokół stworzonego przez siebie podziału na mariologię "eklezjotypiczną" i "chrystotypiczną". W 1961 wydał dwutomowe dzieło w kieszonkowy formacie "Kobieta, która była matką Chrystusa" (niem. "Die Frau, die Christi Mutter war"), która była podsumowaniem jego dotychczasowej pracy. W 1970 sygnował artykuł "Mariologia w XX wieku", który wszedł w skład kilkutomowego "Bilansu teologii w XX w."
Köster jest pierwszym pallotynem cytowanym w papieskiej encyklice – Benedykt XVI przytoczył jego myśl w "Spe salvi".

</doc>
<doc id="1358611" url="https://pl.wikipedia.org/wiki?curid=1358611" title="Sąd Konstytucyjny Ukrainy">
Sąd Konstytucyjny Ukrainy

Sąd Konstytucyjny Ukrainy (ukr. Конституційний Суд України) – sąd konstytucyjny Ukrainy, kontrolujący konstytucyjność aktów normatywnych z Konstytucją Ukrainy.
Historia.
Sąd Konstytucyjny Ukraińskiej Socjalistycznej Republiki Radzieckiej został po raz pierwszy powołany do życia w 1990 roku, poprzez wprowadzenie zmian do Konstytucji USRR z 1978 roku. Jego utworzenie było jedną z części zmian ustrojowych, jakie powszechnie wprowadzano po osiągnięciu niepodległości.
Jednak, w latach 1990–1996 Sąd Konstytucyjny był faktycznie instytucją martwą, ponieważ Rada Najwyższa Ukrainy nie powołała sędziów, chociaż odpowiednia ustawa została wówczas uchwalona.
Zasady działania.
Obecny Sąd Konstytucyjny Ukrainy funkcjonuje od 1 stycznia 1997 roku na mocy przepisów Konstytucji Ukrainy i ustawy z dnia 16 października 1996 roku o Sądzie Konstytucyjnym Ukrainy.
Według art. 147 konstytucji Ukrainy, Sąd Konstytucyjny jest jedynym organem sądownictwa konstytucyjnego rozstrzygającym o zgodności ustaw i innych aktów normatywnych z konstytucją. Kompetencje Sądu określone zostały przez art. 150-151 Konstytucji i ustawę o Sądzie Konstytucyjnym.
Struktura.
Sąd Konstytucyjny Ukrainy składa się z 18 sędziów. Jego skład określają trzy podmioty: Prezydent Ukrainy, Rada Najwyższa Ukrainy oraz Zjazd Sędziów Ukrainy. Każdy z tych trzech podmiotów na zasadzie równości powołuje sześciu sędziów. Kadencja sędziów Sądu Konstytucyjnego trwa 10 lat bez możliwości powołania na następną kadencję. Warunkami przyjęcia w skład Sądu Konstytucyjnego są:
Pracami Sądu Konstytucyjnego kieruje Przewodniczący. Wybierany on jest na jedną trzyletnią kadencję spośród wszystkich sędziów Sądu Konstytucyjnego, na głosowaniu tajnym odbywającym się na specjalnym posiedzeniu Sądu Konstytucyjnego.
Kontakt z Sądem Konstytucyjnym.
Obywatele Ukrainy, przebywający na jej terytorium oraz osoby nieposiadające obywatelstwa ukraińskiego mogą jedynie zadawać pytania Sądowi Konstytucyjnemu co do konstytucyjności ustaw lub przepisów. Pisemny wniosek może zostać dostarczony osobiście lub drogą pocztową na adres Sądu Konstytucyjnego: vyl. Zhylyanska 14, 01033 Kijów, Ukraina.

</doc>
<doc id="1358619" url="https://pl.wikipedia.org/wiki?curid=1358619" title="Bulwar Saint-Germain">
Bulwar Saint-Germain

Bulwar Saint-Germain – główna ulica Paryża na lewym brzegu Sekwany. Na bulwar można się dostać przez liczne mosty na Sekwanie, w tym Pont de Sully od wschodu oraz od zachodu z 5, 6 oraz 7 okręgu Paryża mostem Pont de la Concorde. Od strony północno-południowej można się przedostać bulwarem Saint-Michel.
Jedną z najsłynniejszych alei na bulwarze Saint-Germain jest Saint-Germain-des-Prés.
Historia.
Bulwar Saint-Germain był najważniejszą częścią wielkiej przebudowy Paryża na lewym brzegu Sekwany. Bulwar zastąpił stare ciasne uliczki: rue Saint-Dominique, rue Taranne, rue Sainte-Marguerite, rue des Boucheries oraz rue des Cordeliers. Podczas przebudowy z krajobrazu bulwaru usunięto więzienie położone w katedrze Saint-Germain-des-Prés.
Bulwar otrzymał nazwę od kościoła Saint-Germain zbudowanego jeszcze w średniowieczu. Tereny otaczające bulwar nazywane są Faubourg Saint-Germain czyli przedmieściem Saint-Germain.
W XVII wieku obecne tereny bulwaru zajmowały domy oraz rezydencje ważnych osobistości ówczesnego Paryża. Reputacja dzielnicy Saint-Germain utrzymała się do końca XIX wieku kiedy powstała nowa, wyższa klasa burżuazji, która osiedlała się na prawym brzegu Sekwany, a dzielnica Saint-Germain straciła prestiżową rolę na rzecz dzielnic położonych wokół bulwaru Saint-Honoré lub Pól Elizejskich.
Od roku 1930 bulwar jest kojarzony z nocnym życiem Paryża, licznymi kawiarniami oraz studentami (bulwar prowadzi do Dzielnicy Łacińskiej). Bulwar Saint-Germain to siedziba słynnych kawiarni:Les Deux Magots oraz Café de Flore. Saint-Germain był znaną siedzibą filozofów nurtu egzystencjalistycznego. Głównymi postaciami tego nurtu stowarzyszonego z bulwarem Saint-Germain byli Jean-Paul Sartre oraz Simone de Beauvoir. W 2000 roku plac przed kościołem Saint-Germain otrzymał imię Placu Jean-Paula Sartre oraz Simony de Beauvoir.
Po II wojnie światowej bulwar Saint-Germain stał się ulubionym miejscem intelektualistów oraz osób związanych z kulturą Paryża. Pisarze, filozofowie oraz muzycy zapełniali kluby nocne, kawiarnie oraz pijalnie piwa wzdłuż całego bulwaru.
Obecnie dzielnica zachowała swój intelektualny charakter a kawiarnie nadal są wypełniane przez ludzi związanych z paryską kulturą oraz polityką. Niedaleko bulwaru znajduje się Sciences Po, jedna z najsłynniejszych szkół politycznych w Europie.
Słynne instytucje.
Na bulwarze Saint-Germain pod numerem 184, znajduje się siedziba najstarszego na świecie Stowarzyszenia Geograficznego założonego w 1821 roku przez: Aleksandra von Humboldta, Jules’a Dumonta d’Urville’a, François-René de Chateaubrianda oraz Jeana-François Champolliona. Obecna siedziba stowarzyszenia została zbudowana w 1878 roku, a jej wejście jest zdobione przez dwie gigantyczne kariatydy.

</doc>
<doc id="1358630" url="https://pl.wikipedia.org/wiki?curid=1358630" title="Kyō kara maō!">
Kyō kara maō!

 – seria light novel, autorstwa Tomo Takabayashi. Istnieją również adaptacje w postaci serialu anime, serii OVA, mangi i słuchowisk.
Serial anime został wyprodukowany przez Studio Deen i wyświetlony w Japonii na kanałach NHK i Animax. Poza granicami Japonii anime zostało wyświetlone między innymi w Hongkongu, południowo-wschodniej Azji, Indiach i innych regionach.
Licencję na dystrybucję serii pod nazwą "Kyo Kara Maoh! – God Save Our King!" w Stanach Zjednoczonych posiada Geneon. W Polsce nie ma jeszcze posiadacza licencji.
Opis fabuły.
Piętnastoletni , przeciętny, lubiący baseball uczeń szkoły średniej, zostaje przeniesiony do świata, w którym trwa wojna między ludźmi a demonami. Jak się okazuje zaraz po jego przybyciu, jest on królem demonów o wielkich mocach, czczonym przez swój lud. Nie zna jednak tej kultury, co doprowadza do wielu zabawnych sytuacji, takich jak przypadkowego narzeczeństwa z synem ex-królowej.
Media.
Powieści.
Powieści z gatunku light novel napisane przez Tomo Takabayashi z ilustracjami autorstwa Temari Matsumoto. Powieści wydane są przez wydawnictwo Kadokawa Shoten. Pierwsza powieść została wydana 29 września 2001 roku i do tej pory zostały wydane 22 książki z serii. 17 z nich rozwija główną historię powieści, a pozostałe 5 to historie poboczne, które zapewniają tło i inne informacje do głównej historii.
Manga.
Manga rysowana przez Temari Matsumoto wydawana jest w Japonii pt. ukazuje się od czerwca 2005 roku w magazynie Asuka. Rozdziały później są zebrane i wydawane w tomach jako tankōbon przez Kadokawa. Pierwszy tom został wydany 26 grudnia 2005 roku. Do tej pory wydano 17 tomów.

</doc>
<doc id="1358634" url="https://pl.wikipedia.org/wiki?curid=1358634" title="Łaźno">
Łaźno

Łaźno – (Haszno, niem. "Haschner See"), jezioro w województwie warmińsko-mazurskim, w powiecie oleckim, w gminie Świętajno, na Pojezierzu Ełckim, w dorzeczu rzeki Ełk, na wys. 133 m n.p.m., na zachód od Olecka. Jezioro polodowcowe. Powierzchnia jeziora wynosi 5,64 km², długość 6200 m, szerokość do 1800 m, a głębokość do 18 m. Jest największym jeziorem w Gminie Świętajno. Najgłębsze miejsca znajdują się w centralnej części akwenu, oddzielone są od siebie ciągiem górek śródjeziornych. Część północno-wschodnia jest płytka – jej głębokość rzadko przekracza 5 m. Jezioro ma rozwiniętą linię brzegową, brzegi niskie, częściowo zalesione, częściowo podmokłe, a wzdłuż wybrzeży sitowie. Pas szuwarów, stanowiący 11% powierzchni jeziora, o szerokości od 10 do 20 m zdominowany jest przez trzcinę pospolitą, dość licznie występuje również oczeret jeziorny i pałka wąskolistna. Roślinność zanurzona i o liściach pływających występuje maksymalnie do 3,5m. Pod względem klasyfikacji rybackiej jest to jezioro sielawowe. Połączenie z sąsiednimi jeziorami: Litygajno, Szwałk Wielki i Piłwąg. Głównym dopływem jest rzeka Czarna Struga, prowadząca wody z J. Pilwąg oraz rzeka Mazurka. Uchodzi tu również kilka innych małych dopływów o charakterze rowów melioracyjnych. Odpływ wód następuje przez rzekę Łaźna Struga, wypływającą z północno-zachodniego krańca zbiornika. Na jeziorze znajduje się jedna wyspa o powierzchni około 1 ha.
W jeziorze występują takie ryby jak: lin, szczupak, sieja, węgorz, leszcz, płoć, sandacz, krasnopióra, krąp, jazgarz.
Występują też tutaj takie gatunki zwierząt jak : bóbr, wydra.

</doc>
<doc id="1358639" url="https://pl.wikipedia.org/wiki?curid=1358639" title="24h Le Mans 1937">
24h Le Mans 1937

24h Le Mans 1937 – 14. edycja długodystansowego wyścigu 24h Le Mans. Wyścig odbył się w dniach 19-20 czerwca 1937, udział w nim wzięło 96 kierowców z 13 państw.

</doc>
<doc id="1358643" url="https://pl.wikipedia.org/wiki?curid=1358643" title="Bassaricyon gabbii">
Bassaricyon gabbii



</doc>
<doc id="1358647" url="https://pl.wikipedia.org/wiki?curid=1358647" title="Paul Ray Smith">
Paul Ray Smith

Paul Ray Smith (24 września 1969 – 4 kwietnia 2003) – amerykański żołnierz. Zginął w Bagdadzie w Iraku.
Został pierwszym żołnierzem uhonorowanym Medalem Honoru za męstwo okazane podczas II wojny w Zatoce Perskiej. Odznaczenie zostało pośmiertnie przyznane przez prezydenta George'a W. Busha podczas ceremonii w Białym Domu 4 kwietnia 2005 roku.

</doc>
<doc id="1358650" url="https://pl.wikipedia.org/wiki?curid=1358650" title="Iwanogrod">
Iwanogrod



</doc>
<doc id="1358652" url="https://pl.wikipedia.org/wiki?curid=1358652" title="Elektrociepłownia PGE Toruń">
Elektrociepłownia PGE Toruń

Elektrociepłownia PGE Toruń S.A. – toruńskie przedsiębiorstwo energetyczne posiadające koncesje na wytwarzanie, obrót, przesyłanie i dystrybucję ciepła oraz wytwarzanie, obrót i dystrybucję energii elektrycznej, obecnie należące do Grupy PGE.
Lokalizacja.
Elektrociepłownia znajduje się w północno-wschodniej części miasta, w dzielnicy Grębocin, przy ul. Ceramicznej 6.
Charakterystyka.
W skład PGE Toruń S.A.Toruń wchodzą: 3 elektrociepłownie, 14 kotłowni, 240,4 km sieci ciepłowniczych tworzących system miejski Torunia oraz 1804 szt. węzłów ciepłowniczych. Przedsiębiorstwo obsługuje głównie mieszkańców Torunia, nadwyżki sprzedaje do Koncernu Energetycznego ENERGA S.A. oraz innych drobnych odbiorców.
Zatrudnienie.
Elektrociepłownia zatrudnia ok. 130 pracowników (stan z 2016 roku).
Wytwarzanie.
W Toruniu ciepło i energia elektryczna produkowane są w kogeneracyjnej elektrociepłowni gazowej PGE Toruń.
PGE Toruń jest również właścicielem sieci ciepłowniczej, którą dostarczane jest ciepło do ponad 100 tysięcy mieszkańców. Sieć ciepłownicza jest zasilana w gorącą wodę z elektrociepłowni PGE Toruń oraz elektrociepłowni BIOGAZ należącej do Miejskiego Przedsiębiorstwa Oczyszczania (moc zamówiona na rzecz systemu ciepłowniczego to 0,973 MWt), w której wykorzystuje się ciepło pochodzące ze spalania gazu z miejskiego wysypiska śmieci.
Elektrociepłownia gazowa
Przesył.
Przedsiębiorstwo posiada około 260 km sieci ciepłowniczych tworzących system ciepłowniczy Torunia oraz 2100 szt. (własność ok. 1700) węzłów ciepłowniczych.

</doc>
<doc id="1358653" url="https://pl.wikipedia.org/wiki?curid=1358653" title="Mykobakterioza">
Mykobakterioza

Mykobakterioza (także "mikobakterioza") – choroba wywołana przez prątki (łac. "Mycobacterium"), inne niż prątek gruźlicy, które są nazywane prątkami atypowymi lub niegruźliczymi (NTM "non-tuberculous mycobacteria" lub MOTT "mycobacteria other than tuberculousis").
W Polsce stwierdza się około 200 przypadków rocznie.
Mykobakterie powszechnie występują w przyrodzie, a ich naturalnym rezerwuarem jest gleba i woda. Są saprofitami i występują w układzie oddechowym, przewodzie pokarmowym i układzie moczowym. W warunkach osłabionej odporności osobniczej, mogą się jednak stać źródłem zakażenia. Dochodzi to tego zwłaszcza w przypadkach:
Mykobakterie dzieli się 4 grupy:
Inny podział rozróżnia tylko 2 grupy:
W patologii ludzkiej największe znaczenie ma zakażenie "Mycobacterium avium complex". Innymi czynnikami zakaźnymi dla człowieka są:
Objawy.
Prątki niegruźlicze powodują zachorowanie o przebiegu podobnym do gruźlicy. Najczęściej jest to przewlekły kaszel, gorączka lub stan podgorączkowy, osłabienie, poty. Mykobakteriozy nie przenoszą się z człowieka na człowieka, choć opisano pojedyncze przypadki możliwej transmisji Mycobacterium abscessus subspecies massiliense u chorych na mukowiscydozę i najprawdopodobniej ze zwierząt na człowieka.
Rozpoznanie.
Rozpoznanie mykobakteriozy opiera się na zgodności objawów klinicznych i potwierdzenia mikrobiologicznego.
Kryteria kliniczne (konieczne spełnienie wszystkich warunków):
Kryteria mikrobiologiczne:
Leczenie.
W leczeniu stosuje się leki przeciwprątkowe (przeciwgruźlicze). czas leczenia wynosi co najmniej 12 miesięcy od uzyskania ujemnego posiewu, choć w niektórych przypadkach konieczne jest 2 letni okres leczenia.
Mycobacterium avium complex.
W przypadkach zakażenia "Mycobacterium avium complex" (MAC) stosuje się następujące schematy:
Mycobacterium kansasii.
W przypadkach zakażenia "Mycobacterium kansasii" stosuje się następujące schematy:
Mycobacterium malmoense.
W przypadkach zakażenia "Mycobacterium malmoense" stosuje się następujące schematy:
AIDS.
W przypadkach AIDS obecnie zalecane są następujące schematy:

</doc>
<doc id="1358654" url="https://pl.wikipedia.org/wiki?curid=1358654" title="MWt">
MWt



</doc>
<doc id="1358655" url="https://pl.wikipedia.org/wiki?curid=1358655" title="MWe">
MWe



</doc>
<doc id="1358659" url="https://pl.wikipedia.org/wiki?curid=1358659" title="Kyou Kara Maou">
Kyou Kara Maou



</doc>
<doc id="1358660" url="https://pl.wikipedia.org/wiki?curid=1358660" title="EUR-Lex">
EUR-Lex

EUR-Lex – internetowa, wielojęzyczna, bezpłatna baza danych gromadząca akty prawne Unii Europejskiej, umożliwiająca bezpośredni dostęp do prawa Unii Europejskiej. 1 listopada 2004 r. została połączona z płatną bazą CELEX, którą zastąpiła całkowicie od 31 grudnia 2004. Zawiera pełne wersje tekstowe Dziennika Urzędowego UE, teksty przepisów całego prawa wtórnego, orzecznictwo Trybunału Sprawiedliwości Unii Europejskiej i Sądu oraz projekty aktów prawnych. Bazą EUR-Lex zarządza Urząd Oficjalnych Publikacji Wspólnot Europejskich.

</doc>
<doc id="1358662" url="https://pl.wikipedia.org/wiki?curid=1358662" title="Autocamionale della Cisa">
Autocamionale della Cisa

Autocamionale della Cisa S.p.A. – operator włoskiej autostrady A15. Spółka powstała 6 września 1950 roku. Na mocy udzielonej przez ANAS koncesji do 31 grudnia 2050 będzie operatorem trasy A15. Prezesem spółki jest Giulio Burchi. Siedziba Autocamionale della Cisa znajduje się w Monte Paro.

</doc>
<doc id="1358663" url="https://pl.wikipedia.org/wiki?curid=1358663" title="Jezioro Sosnówka">
Jezioro Sosnówka



</doc>
<doc id="1358665" url="https://pl.wikipedia.org/wiki?curid=1358665" title="Safeway Championship 2008">
Safeway Championship 2008

Safeway Championship 2008, prowincjonalne mistrzostwa Manitoby mężczyzn w curlingu odbyły się w dniach 13–17 lutego 2008 w Brandon, na Keystone Centre. Reprezentantem prowincji na Tim Hortons Brier 2008 została drużyna Kerriego Burtnyka.
Wyniki.
Runda finałowa.
Finał.
17 lutego; 14:00
Półfinał.
17 lutego; 9:30
1-2.
16 lutego; 19:00
3-4.
16 lutego; 19:00
Runda playoff.
Runda 1.
15 lutego; 19:45
Runda 2.
16 lutego; 9:00
Runda 3.
16 lutego; 14:00
Runda B góra.
Runda 1.
13 lutego; 20:15
Runda 2.
14 lutego; 16:00
14 lutego; 19:45
Runda 3.
15 lutego; 12:15
Runda 4.
15 lutego; 16:00
Runda B dół.
Runda 1.
14 lutego; 8:30
14 lutego; 16:00
Runda 2.
14 lutego; 16:00
14 lutego; 19:45
Runda 3.
15 lutego; 12:15
Runda 4.
15 lutego; 16:00
Runda A.
Runda 1.
13 lutego; 8:30
13 lutego; 12:15
13 lutego; 16:00
13 lutego; 20:15
Runda 2.
14 lutego; 8:30
14 lutego: 12:15
Runda 3.
15 lutego; 8:30

</doc>
<doc id="1358666" url="https://pl.wikipedia.org/wiki?curid=1358666" title="Autostrada del Brennero">
Autostrada del Brennero

Autostrada del Brennero SpA – spółka będąca operatorem włoskiej autostrady A22.
Powstała w Trydencie 20 lutego 1959 roku. Na mocy udzielonej przez ANAS koncesji do 30 kwietnia 2014 spółka zarządza autostradą A22. Prezesem spółki jest Silvano Grisenti. Siedziba mieści się w Trydencie. Kapitał wynosi ok. 55 milionów €. 32,2893% akcji spółki należy do regionu Trydent-Górna Adyga.

</doc>
<doc id="1358670" url="https://pl.wikipedia.org/wiki?curid=1358670" title="Georges Clairin">
Georges Clairin

Georges Jules Victor Clairin (ur. 1843, zm. 1919) – francuski malarz i ilustrator.
Studiował malarstwo w École des Beaux-Arts w Paryżu u François Picot`a. Wystawiał w paryskim Salonie od 1861. Wszechstronny malarz, malował pejzaże, portrety i sceny rodzajowe. Pod wpływem podróży jakie odbył do Hiszpanii i Egiptu poruszał tematykę orientalną. Tworzył wielkie historyczne kompozycje zdobiące do dzisiaj budynki publiczne w Paryżu i na prowincji Francji. Jego prace znajdują się m.in. w Sorbonie, paryskiej Operze i teatrze w Cherbourgu.
Clairin przeszedł do historii jako portrecista francuskiej aktorki Sarah Bernhardt, której był przyjacielem, a według niektórych źródeł kochankiem. Wykonał ponad sto obrazów przedstawiających Bernhardt na scenie, najsłynniejsze w roli Ofelii.
W 1897 otrzymał Legię Honorową, a w 1901 odbyła się w Paryżu wielka wystawa poświęcona jego twórczości.

</doc>
<doc id="1358671" url="https://pl.wikipedia.org/wiki?curid=1358671" title="Georges Jules Victor Clairin">
Georges Jules Victor Clairin



</doc>
<doc id="1358672" url="https://pl.wikipedia.org/wiki?curid=1358672" title="Wincenty Norblin">
Wincenty Norblin

Wincenty Norblin (ur. 7 października 1805 w Paryżu, zm. 15 stycznia 1872 w Warszawie) – polski przemysłowiec, współtwórca Fabryki Wyrobów Platerowanych W. Norblin, filantrop; wnuk Jana Piotra, malarza i rysownika okresu stanisławowskiego.
Działalność przemysłowa.
Urodził się w Paryżu jako syn platernika Aleksandra Jana Norblina i jego żony Marii z Bilhotów. W 1819 rodzina przeprowadziła się do Warszawy, gdzie ojciec otworzył własny zakład brązowniczy. Wincenty nie przejął go po ojcu, gdyż po ożenku z Henryką Ceresy, wdową i dziedziczką fabryki wyrobów srebrnych i złotych, poświęcił się rozwijaniu tejże wytwórni, którą około 1839 przekształcił w spółkę „W. Norblin i W. Meylert” wraz z kuzynem żony a jednocześnie czeladnikiem Wilhelmem Meylertem (1810–1862). Z czasem rodzinę Meylertów spłacono, a jedynymi udziałowcami zostali bracia Wincentego.
Wytwórnia Norblina produkowała świeczniki, wazony, zastawy stołowe i sprzęt do gotowania ze srebra, brązu oraz platerowane, a ich sprzedaż odbywała się m. in. w utworzonym przy zakładzie sklepie firmowym. W 1853 fabrykę unowocześniono: wprowadzono maszynę parową o mocy 10 koni mechanicznych oraz maszynę galwanizującą. W tym czasie zatrudniano już 60 pracowników, a obszar sprzedaży obejmował całe Królestwo Polskie oraz znaczne obszary Rosji, (Wilno, Mińsk, Mohylew i Żytomierz). Wyroby firmy zdobyły wiele prestiżowych odznaczeń, m.in. na targach w Moskwie i Petersburgu.
Po śmierci Wincentego Norblina w 1872 majątek rodzinny wyceniono na blisko 150 000 rubli, a prowadzenie zakładów przejął jego syn Ludwik Norblin.
Pochowany na Powązkach; po kilku latach jego szczątki przeniesiono do grobowca rodzinnego na cmentarzu ewangelicko-reformowanym w Warszawie (kwatera S-2-9).
Rodzina.
Wychowany w rodzinie katolickiej, w 1830 przeszedł na kalwinizm z racji ożenku z Henryką Leopoldyną z Vorbrodtów, primo voto Cerisy (1805–1882), córką osiadłego w Warszawie złotnika z Anhalt. Małżonkowie mieli dziewięcioro dzieci, z których większość zmarła w dzieciństwie. Wieku dorosłego dożyli:
Henryka Joanna Cerisy (1827–1898) - pasierbica Wincentego Norblina poślubiła Ludwika Szwede (1816–1901) wieloletniego członka zarządu spółki i prezesa Warszawskiego Towarzystwa Dobroczynności.

</doc>
<doc id="1358675" url="https://pl.wikipedia.org/wiki?curid=1358675" title="Modding">
Modding



</doc>
<doc id="1358682" url="https://pl.wikipedia.org/wiki?curid=1358682" title="Brzezinka (góra)">
Brzezinka (góra)

Brzezinka (niem. "Birk-Berg", "Birkenberg") – szczyt w Górach Wałbrzyskich (612 lub 597 m n.p.m.), górujący nad byłą Kopalnią "Victoria" w Wałbrzychu.
Do lat 30. XX wieku połączony z Kamienną Górą (620 m n.p.m.). Obecnie od Kamiennej Góry oddzielona przekopem linii kolejowej Wrocław – Jelenia Góra. Brzezinka tworzy pseudogrzbiet górski z sąsiadującymi hałdami kopalnianymi. W zboczach zlokalizowana jest dawna sztolnia wyrobiskowa z XIX wieku. W Sobięcinie u podnóża Brzezinki znajdują elektrownia oraz zakłady koksownicze. 
Zbocza porasta las mieszany z dominacją brzozy, mocno przerzedzony po wichurach na początku 2007 roku.
Przez szczyt nie przebiega żaden szlak turystyczny, chociaż z samego szczytu rozciąga się widok na znaczną część Gór Wałbrzyskich.

</doc>
<doc id="1358686" url="https://pl.wikipedia.org/wiki?curid=1358686" title="Vaçe Zela">
Vaçe Zela

Vaçe Zela (ur. 7 kwietnia 1939 w Lushnji, zm. 6 lutego 2014 w Bazylei) – albańska piosenkarka i aktorka.
Życiorys.
Po zakończeniu wojny przeniosła się wraz z rodziną z Lushnji do Tirany. Występowała początkowo w wojskowym zespole estradowym, skąd przeszła do Państwowego Zespołu Pieśni i Tańca. Sławę zyskała w 1962 wygrywając pierwszą edycję festiwalu "Festivali i Këngës" piosenką "Fëmija i parë". Na scenach albańskich występowała przez dwadzieścia lat, zdobywając dziesięć razy główną nagrodę na "Festivali i Këngës", w tym jedną wspólnie z Ramizem Kovaçim. Wystąpiła w dwóch filmach fabularnych. 
W 1992 zakończyła karierę artystyczną i wyjechała do Szwajcarii, gdzie wcześniej wyemigrowała jej córka. Zmarła w Bazylei, gdzie leczyła się przez ostatnie lata życia na chorobę nowotworową. Pochowana na cmentarzu Sharre w Tiranie. Jej dom rodzinny w Lushnji został odrestaurowany przez władze miasta i zamieniony w muzeum, poświęcone artystce.
W życiu prywatnym była mężatką (mąż Pjetër Rodiqi), miała córkę (Irma).
Nagrody i wyróżnienia.
Za swoje osiągnięcia artystyczne została uhonorowana tytułem "Zasłużonego Artysty" (Artist i Merituar) w 1973 i Artysty Ludu (alb. Artist i Popullit) w 1977. W czasie jednej z wizyt w ojczystym kraju w grudniu 2002 otrzymała order "Honor Narodu" (alb. "Nderi i Kombit") z rąk prezydenta Albanii, Alfreda Moisiu. Była pierwszą Albanką, która została uhonorowana tym odznaczeniem. Jej imieniem nazwano ulice w Tiranie, Durrësie i w Cërriku, a także szkołę w Tiranie. Albańskie ministerstwo kultury ogłosiło rok 2009 - rokiem Vaçe Zeli. Imię piosenkarki nosi teatr w Lushnji. W 2011 ukazała się biografia Vaçe Zeli, pióra Arqile Gjaty.

</doc>
<doc id="1358692" url="https://pl.wikipedia.org/wiki?curid=1358692" title="David Easton">
David Easton

David Easton (ur. 24 czerwca 1917 w Toronto, zm. 19 lipca 2014) – kanadyjski politolog, były przewodniczący the American Political Science Association, w przeszłości wiceprzewodniczący the American Academy of Arts and Sciences. Słynny ze swoich badań nad koncepcją systemu politycznego jako konstrukcji systemowo-funkcjonalnej. Jest także znany ze swoich publikacji na temat legitymizacji władzy oraz pojęcia polityki. 
Nauka i praca.
Easton skończył studia na Uniwersytecie Toronto, stopień doktora uzyskał w Harvardzie w 1947, w tym samym roku zaczął swoją karierę naukową na wydziale nauk politycznych Uniwersytetu w Chicago. Prowadził badania na wydziale nauk politycznych Uniwersytetu Kalifornijskiego, Irvine. W ostatnich latach Easton ukończył pisać książkę opisującą wpływ struktur politycznych na różne aspekty życia politycznego, a także stworzył wiele publikacji na temat rozwoju nauk politycznych oraz politycznej socjalizacji dzieci.
Easton zaangażowany był w projekcie którego celem jest rozwój nauk politycznych w Chinach. Wcześniej brał udział w programie naukowym zajmującym się badaniem efektywności władz publicznych w różnych strukturach i organizacjach o charakterze demokratycznym.
W 1953 Easton wydał rozprawę tytułując ją "„The Political System”" i wyłożył w niej teoretyczną koncepcję systemu politycznego jako konstrukcji badawczej ogólnoteoretycznej, przeciwstawnej wielu ówczesnym rozprawom opisowo-empirycznym, które prezentowały przejawy życia politycznego w Stanach Zjednoczonych i innych państwach w poprzednich dekadach XX wieku. System polityczny jest wedle Eastona strukturą złożoną, obejmującą trzy elementy: wspólnotę polityczną, reżim polityczny oraz instytucje polityczne. W działaniu systemu politycznego najważniejszymi składnikami są: wejście, proces przetwarzania oraz wyjście. Dla Eastona system polityczny to proces dwustronnego przepływu informacji i energii pomiędzy otoczeniem społecznym a władzami.

</doc>
<doc id="1358693" url="https://pl.wikipedia.org/wiki?curid=1358693" title="Świadkowie Jehowy na Tonga">
Świadkowie Jehowy na Tonga

Świadkowie Jehowy na Tonga – społeczność wyznaniowa na Tonga, należąca do ogólnoświatowej wspólnoty Świadków Jehowy, licząca w 2022 roku 211 głosicieli, należących do 3 zborów. Na dorocznej uroczystości Wieczerzy Pańskiej w 2022 roku zebrało się 647 osób. Działalność miejscowych głosicieli koordynuje australijskie Biuro Oddziału. Biuro Krajowe mieści się w Nukuʻalofie.
Historia.
W 1935 roku Charles Vete, miejscowy Świadek Jehowy prowadził działalność kaznodziejską, rozpowszechniając m.in. przetłumaczoną przez siebie na język tongijski broszurę „Gdzie są umarli?”.
W roku 1966 wzniesiono Salę Królestwa na 30 miejsc. W 1970 roku w Nuku’alofie powstał 20-osobowy zbór.
W 1973 roku David Wolfgramm, obywatel Tonga, wraz z żoną i ośmiorgiem dzieci powrócił z Nowej Zelandii, aby wspomóc współwyznawców w działalności głoszenia.
W 2002 roku na wyspy Haʻapai przybył z Nowej Zelandii 18-metrowy jacht "Quest", na pokładzie którego Świadkowie Jehowy opłynęli wyspy archipelagu, głosząc ich mieszkańcom.
1 grudnia 2003 roku na wyspach Haʻapai powstał piąty tongijski zbór. Na zgromadzeniu okręgowym pod hasłem „Oddajcie chwałę Bogu”, w stolicy, zebrało się 407 osób, a 5 osób przyjęło chrzest. Z pięciu miejscowych zborów Świadków Jehowy, trzy znajdują się na wyspie Tongatapu, jeden na Haʻapai i jeden na Vavaʻu. W pobliżu stolicy Świadkowie Jehowy założyli "dom misjonarski" Biblijnej Szkoły Strażnicy – Gilead oraz placówkę dla tłumaczy publikacji religijnych.
W 2007 roku najwyższa liczba głosicieli wyniosła 248 osób, a na uroczystości Wieczerzy Pańskiej zebrały się 664 osoby. W 2011 roku wydano Chrześcijańskie Pisma Greckie w Przekładzie Nowego Świata (Nowy Testament) w miejscowym języku tonga.
W 2013 roku najwyższa liczba głosicieli wyniosła 250 osób. 14 stycznia 2017 roku na kongresie pod hasłem „Lojalnie trwajmy przy Jehowie!” wydano Pismo Święte w Przekładzie Nowego Świata w języku tonga. W 2020 liczba głosicieli wyniosła 265 osób. W 2022 roku powstał trzeci zbór.
Zebrania odbywają się w języku tonga i australijskim języku migowym.

</doc>
<doc id="1358700" url="https://pl.wikipedia.org/wiki?curid=1358700" title="Café de Flore">
Café de Flore

Café de Flore (fr. Kawiarnia pod Florą) – kawiarnia oraz restauracja położona na rogu ulicy Rue Saint-Benoît znajdującym się na bulwarze Saint-Germain, w dzielnicy Saint-Germain-des-Prés, w 6. okręgu Paryża. Najbliżej położona stacja metra to Saint-Germain-des-Prés, obsługiwana przez linię nr 4.
Historia.
Kawiarnia została otworzona w okresie trwania III Republiki Francuskiej, w drugiej połowie lat 80. XIX wieku. Jej nazwa wzięła się od imienia Flory, rzymskiej bogini, której posąg znajduje się nieopodal. Pisarze Joris-Karl Huysmans i Remy de Gourmont byli jednymi z pierwszych stałych bywalców kawiarni. Charles Maurras napisał tu swą książkę "Au signe de Flore".
Café de Flore stało się popularnym miejscem spotkań paryskiej inteligencji. Częstymi gośćmi byli Georges Bataille, Robert Desnos, Léon-Paul Fargue, Raymond Queneau, a także Pablo Picasso. Podobnie jak główny konkurent, Les Deux Magots, tak i Café de Flore skupiała w sobie powojenną elitę intelektualną Paryża. Częstymi gośćmi kawiarni byli filozofowie nurtu egzystencjalistycznego Jean-Paul Sartre oraz Simone de Beauvoir.
Klasyczny wystrój w stylu art déco, z czerwonymi, mahoniowymi krzesłami oraz licznymi lustrami, nie zmienił się znacząco od czasów II wojny światowej. Od 1994 roku w Café de Flore wręczana jest nagroda literacka Prix de Flore, ufundowana przez Frédérica Beigbedera. Obecnie kawiarnia jest popularnym miejscem wśród sławnych osób, a także atrakcją licznie odwiedzaną przez turystów.

</doc>
<doc id="1358702" url="https://pl.wikipedia.org/wiki?curid=1358702" title="Rybaki (Wrocław)">
Rybaki (Wrocław)

Rybaki (niem. "Fischerau") – dawna wieś klasztorna, dziś w granicach Wrocławia, na południowy wschód od Ołbina i na północny zachód od Szczytnik, w rejonie dzisiejszych ulic Sienkiewicza, Grunwaldzkiej i Piastowskiej, na terenach administracyjnie zaliczanych po II wojnie światowej do dzielnicy Śródmieście, obecnie do osiedla Plac Grunwaldzki.
Wieś założona około roku 1700 przez Chrysostomusa Fischera (od jego nazwiska wywodzi się niemiecka nazwa, potem sztucznie przetłumaczona na język polski), przeora klasztoru św. Wincentego (usytuowanego przy pl. Nankiera, obecnie katedra greckokatolicka św. Wincentego i św. Jakuba). Po sekularyzacji w 1810 własność prywatna. Według danych z 1845 rozróżniano Małe ("Klein") i Wielkie ("Groß") Rybaki, przy czym w tych drugich zanotowano wówczas 105 mieszkańców, zamieszkujących w pięciu gospodarstwach i prowadzących 3 zakłady rzemieślnicze i ogrodnictwo. Po włączeniu w granice miasta w 1868 rozpoczął się proces urbanizacji wsi, której nazwa wyszła z użycia pod koniec XIX wieku wraz z wybudowaniem czynszowych kamienic. Część domów przetrwała oblężenie "Festung Breslau" w 1945 w stopniu nadającym się do odbudowy i zachowała się do dziś.

</doc>
<doc id="1358707" url="https://pl.wikipedia.org/wiki?curid=1358707" title="Żydowskie ruchy polityczne">
Żydowskie ruchy polityczne

Żydowskie ruchy polityczne to okres formowania się przez ostatnie dwie dekady XIX wieku nowoczesnych ruchów żydowskich. Proponowały nowe rozwiązania zarówno polityczne, jak i społeczne.
Wstęp.
Środowiska żydowskie podzieliły się na kilka grup politycznych. Ruchy lewicowe głosiły idee równouprawnienia Żydów. Inni upatrywali rozwiązania w syjonizmie. Środowiska tradycyjne stworzyły polityczną reprezentację, która miała za zadanie chronić ich interesy.
Powstanie Bundu.
Socjalistyczne grupy rzemieślników, robotników i drobnych kupców żydowskich tworzyły się w rosyjskiej Strefie Osiedlenia już w latach osiemdziesiątych XIX wieku. W 1897 r. w Wilnie zjednoczyły się w Powszechny Żydowski Związek Robotniczy obradujący na Litwie, w Polsce i w Rosji (w skrócie Bund). Bund walczył o poprawę warunków pracy robotników żydowskich. Wzywał do walki politycznej, która dążyła do obalenia caratu i ustanowienia demokratycznej republiki w Rosji. Bundownicy wierzyli, iż ustrój demokratyczny zagwarantuje swobody polityczne oraz równouprawnienie wszystkich narodów, w tym żydowskiego.
Postulaty Bundu:
Po rewolucji październikowej i rozpadzie Cesarstwa Rosyjskiego w 1918 roku Bund podzielił się na odrębne organizacje: w Rosji, w Polsce i w krajach bałtyckich. W Rosji Sowieckiej bardzo szybko uległ zdelegalizowaniu, w Polsce rozwinął szeroką działalność.
Przywódcy Bundu w Polsce: Henryk Ehrlich oraz Wiktor Alter.
Polska Partia Socjalistyczna.
Pierwsze grupy socjalistyczne zaczęły powstawać na terenie zaboru rosyjskiego w latach osiemdziesiątych XIX w. Napotykały na silny sprzeciw ortodoksów. W niepodległej Polsce, PPS zyskał szerokie poparcie ludności żydowskiej.
Syjoniści.
W okresie międzywojennym rozwinął się także młodzieżowy ruch syjonistyczny. Powstały organizacje, jak np. Haszomer Hacair, Hechaluc czy Gordonia, które zajmowały się przygotowaniem młodych ludzi do emigracji do Palestyny, a także uczyły pracy na roli i rzemiosła.
W latach trzydziestych XX w. przewodniczącym Światowej Organizacji Syjonistycznej został Nachum Sokołow, dziennikarz „Ha-Cefiry” i „Izraelity”.
Żydowska Partia Ludowa.
Znacznie mniejsze wpływy niż syjoniści posiadała Żydowska Partia Ludowa (folkiści), założona w 1917 r. w Warszawie. Twierdzili, że przyszłość Żydów związana jest z diasporą. Podobnie jak syjoniści i Bund, folkiści opowiadali się za autonomią narodowo-kulturową, jako swój główny punkt programowy. Krytykowali natomiast syjonistyczną wizję państwa żydowskiego w Palestynie, jak i bundowskie dążenia do rewolucji społecznej.
Aguda.
W 1916 roku powstała w Warszawie partia Agudas Isroel (Związek Izraela), skupiająca głównie ortodoksów. Jej celem była obrona Tory i żydowskich tradycji. Krytykowała asymilację, partie lewicowe i syjonistyczne. Dużą wagę przywiązywała do organizacji i wspierania szkolnictwa religijnego.

</doc>
<doc id="1358708" url="https://pl.wikipedia.org/wiki?curid=1358708" title="Potrzeby i interesy polityczne">
Potrzeby i interesy polityczne

Potrzeby i interesy polityczne to blisko spokrewnione terminy określające wewnętrzne zapotrzebowanie jednostki, grupy lub całego społeczeństwa na określone dobra i wartości, które mogą one otrzymać przez wpływ na proces decyzji politycznej. Mimo wielu wspólnych cech oba te terminy różnią się między sobą dość istotnie. Dlatego do pełnego zrozumienia tematu niezbędne jest wyszczegółowienie istotnych cech zarówno potrzeb jak i interesów politycznych.
Potrzeby polityczne.
Potrzeby polityczne to subiektywnie odczuwalny stan niedoboru dóbr i wartości niezbędnych do normalnego funkcjonowania podmiotu. Potrzeby motywują podmiot do działania i wywierania wpływu. Abraham Maslow zaproponował następujący ich podział:
Potrzeby polityczne można rozumieć jako wewnętrzną chęć do partycypacji w procesie decyzyjnym o charakterze politycznym. Wtedy dotyczą one warunków istnienia i działalności podmiotów polityki, ich udziału we władzy o charakterze lokalnym, regionalnym, krajowym i międzynarodowym, sprawowania polityczno-prawnej kontroli nad instytucjami władzy itp. Jednakże potrzeby polityczne można też rozumieć jako oczekiwania i wymagania stawiane przez jednostki i grupy społeczne instytucjom władzy publicznej (partii, rządowi, ministrowi).
Kazimierz Biskupski w swojej pracy "Problemy ustrojoznawstwa" do podstawowych potrzeb politycznych zalicza potrzeby:
Z kolei potrzeby te związane są z następującymi elementami życia politycznego:
Głównym czynnikiem warunkującym potrzeby polityczne jest sytuacja społeczno-ekonomiczna jednostki (obiektywna) i formułowane na jej podstawie hierarchie wartości i celów oraz strategie ich osiągania (subiektywne).
W stosunkach między różnymi podmiotami politycznymi mogą zachodzić relacje zgodności i konfliktowości ich potrzeb politycznych. Zaspokojenie potrzeb przebiega tylko w warunkach kooperacji – pozytywnej lub negatywnej. W praktyce poszczególne podmioty mają zróżnicowane szanse realizacji potrzeb politycznych. Konsekwencją niedopięcia dążeń może być wywołanie konfliktów. W takim przypadku niezbędne jest prowadzenie negocjacji, których celem będzie zaspokojenie potrzeb obu stron.
Potrzeby polityczne możemy klasyfikować stosując kryterium podmiotowe. Eugeniusz Zieliński wyróżnia na jego podstawie:
Interesy polityczne.
Interesy polityczne to jedna z form interesów społecznych. Różnią się one tym, że zainteresowanie podmiotów kieruje się na dobra polityczne, zarówno materialne, jak i duchowe. Interesy polityczne to wyrażane w różny sposób zainteresowanie danym dobrem politycznym oraz dążenie do jego zdobycia. Cel może być bardzo różny – od poczucia bezpieczeństwa socjalnego do zniesienia kwot połowowych. Zawsze mają one jednak ważną cechę wspólną – koncentrują wokół siebie grupy społeczne o takich samych lub podobnych interesach, integrują je i jednocześnie dają poczucie odrębności w sferze stosunków politycznych. 
Wyartykułowanie się grupowych interesów politycznych powoduje, że wchodzą one do systemu politycznego (są wejściem, czyli energią napędzającą go). Od tego momentu konfrontują się one z interesami innych grup. W ramach demokracji wpływ na podział dóbr mają organizacje polityczne i grupy interesu. Realizacja interesów politycznych dokonuje się poprzez przedstawicieli grup społecznych zasiadających w organach i instytucjach władzy. Ścisły sojusz organizacji politycznych z określoną grupą społeczną daje większe możliwości przełożenia potrzeb na różne formy decyzji politycznych i włączenia do obiegu materializacji w procesie wykonawczym. 
Eugeniusz Zieliński wyróżnia następujące kryteria klasyfikacji interesów politycznych:
Artykulacja potrzeb i interesów politycznych.
Artykulacja potrzeb i interesów politycznych pełni bardzo istotną rolę w działaniach politycznych. Jest ona określana jako proces podejmowania działań zmierzających do spełnienia potrzeb i interesów określonych podmiotów, od momentu wyodrębnienia się tych wartości do ich zaspokojenia. W procesie tym ważne znaczenie ma koordynacja interesów (agregacja), która prowadzi do formułowania założeń programowych, będących próbą wiązania i znajdowania kompromisu między interesami. Założenia programowe tworzone są w taki sposób, aby były możliwe do zrealizowania.
Artykulacja potrzeb i interesów politycznych przebiega przez kilka etapów. Najpierw polega ona na ujawnianiu i agregacji potrzeb, co przekształca je w interesy. Następnie interesy są popierane argumentami, co czyni z nich postulaty. Później następuje wybór postulatów do przekazania władzom oraz ich faktyczne przekazanie w celu osiągnięcia stanu umożliwiającego zaspokojenie interesów.

</doc>
<doc id="1358709" url="https://pl.wikipedia.org/wiki?curid=1358709" title="Kibili">
Kibili

Kibili (arab: قبلي; fr. "Kébili") – miasto w centralnej Tunezji, stolica gubernatorstwa Kibili, na wschód od Wielkiego Szottu.

</doc>
<doc id="1358714" url="https://pl.wikipedia.org/wiki?curid=1358714" title="Giancarlo Baghetti">
Giancarlo Baghetti

Giancarlo Baghetti (ur. 25 grudnia 1934 w Mediolanie, zm. 27 listopada 1995 tamże) – włoski kierowca Formuły 1. Ścigał się w samochodach Ferrari, włoskiego ATS-u, BRM-u, Brabhama i Lotusa.
Baghetti jest oficjalnie jednym z trzech kierowców, którzy wygrali wyścig F1 w swoim debiucie. Tak naprawdę Włoch jako jedyny w historii dokonał tego wyczynu, gdyż Nino Farina był zwycięzcą pierwszego wyścigu w ogóle, a Johnnie Parsons triumfował w pierwszym Indy 500 zaliczanym do klasyfikacji mistrzostw świata (nikt z Europy nie startował w Indy, a nikt z Ameryki nie brał udziału w europejskiej części).
Życiorys.
Początki kariery.
Baghetti pochodził z zamożnej rodziny. Był najstarszym z rodzeństwa. Po II wojnie światowej Giancarlo skończył studia i miał przejąć fabrykę ojca. Niedługo przed tym zainteresował się sportami motorowymi. W 1955 zaczął ścigać się samochodami produkcyjnymi. W 1958 wygrał dwa międzynarodowe wyścigi górskie i zajął drugie miejsce w rajdowym już Mille Miglia. Po tym wydarzeniu Baghetti powrócił do samochodów sportowych i Formuły Junior.
Formuła 1.
W 1962 został zauważony przez szefów Federazione Italiana Sport Automobilistici. Była to organizacja, której celem było promowanie młodych włoskich talentów wyścigowych. Baghetti otrzymał do dyspozycji Ferrari. Wygrał w pierwszym wyścigu (nie zaliczanym do mistrzostw świata), w którym wystartował. Pokonał wtedy wielu kierowców F1. Kilka tygodni później powtórzył swój sukces podczas Grand Prix Neapolu.
FISA zachęcona sukcesami podopiecznego nabyła nowe Ferrari 156 na GP Francji. Był to debiut dla Baghettiego w wyścigu zaliczanym do klasyfikacji mistrzostw świata. Po tym jak z wyścigu odpadli kolejno Wolfgang von Trips, Richie Ginther i Phil Hill Włoch był jedynym kierowcą, który bronił honoru Ferrari. Ostatecznie Baghetti pokonał jadącego w Porsche Dana Gurneya o 0,1 sekundy. To oznaczało, że Giancarlo wygrał swój pierwszy "prawdziwy" wyścig w Formule 1. Wyczynu tego nikt więcej nie dokonał. Dodatkowo był to także swoisty hat-trick, gdyż Baghetti wygrał trzeci z rzędu wyścig, w którym wystartował. Giancarlo był pierwszym włoskim zwycięzcą od 1953, kiedy wygrywał Alberto Ascari.
Baghetti wziął udział w dwóch innych eliminacjach tego sezonu, jednak zarówno w Wielkiej Brytanii jak i we Włoszech musiał się wycofać. Mimo to w GP Włoch ustanowił czas najszybszego okrążenia. Wygrał również w tym sezonie słabo obsadzone Prima Coppa Italia.
Na sezon 1962 Giancarlo został awansowany do fabrycznego zespołu Ferrari. Zawiódł jednak oczekiwania, gdyż Ferrari w tym sezonie było znacznie słabsze od brytyjskich zespołów. Punktował w mistrzostwach tylko dwa razy – był czwarty w GP Holandii i piąty we Włoszech. To były ostatnie punkty zdobyte w karierze tego świetnie zapowiadającego się kierowcy.
W 1963 Baghetti startował w barwach Automobili Turismo e Sport razem z Philem Hillem. Cały sezon był stracony, gdyż Włoch został sklasyfikowany tylko w jednym wyścigu i to na bardzo odległym miejscu. W 1964 startował w odkupionym i przestarzałym BRM-ie, dla którego szczytem możliwości było siódme miejsce w Austrii. Po kolejnym nieudanym sezonie kariera Giancarlo Baghettiego w Formule 1 właściwie dobiegła końca. Startował już tylko w domowym wyścigu do 1967, jednak bez sukcesów.
Po Formule 1.
Baghetti osiągnął sukces w Europejskich Mistrzostwach Aut Turystycznych z Alfą Romeo i Fiatem Abarth. Wygrał w 1966 w klasie 1000 cm³. Parał się jeszcze jazdą w Formule 2 i Formule 3. Wygrał jedne zawody. Zakończył karierę kierowcy po karambolu na starcie wyścigu F2 na Monzy.
Po zakończeniu kariery został dziennikarzem. Zajmował się sportami motorowymi i modą.
Śmierć.
Giancarlo Baghetti zmarł na raka w 1995.

</doc>
<doc id="1358715" url="https://pl.wikipedia.org/wiki?curid=1358715" title="Les Deux Magots">
Les Deux Magots

Les Deux Magots – kawiarnia położona na paryskim bulwarze Saint-Germain, w dzielnicy Saint-Germain-des-Prés, w 6. dzielnicy, słynąca z popularności wśród literackiej oraz intelektualnej elity Paryża. Kawiarnia gościła intelektualistów i artystów, m.in. Jean-Paula Sartre’a, Simone de Beauvoir, Ernesta Hemingwaya, Alberta Camusa, Pabla Picassa i Boba Welcha.
W "Les Deux Magots" przyznawana jest nagroda literacka "Prix des Deux Magots", której historia sięga roku 1933.
Nazwa kawiarni pochodzi od dwóch drewnianych statuetek przedstawiających chińskich akwizytorów (fr. "Magots"), które znajdują się na jednym z filarów kawiarni.

</doc>
<doc id="1358718" url="https://pl.wikipedia.org/wiki?curid=1358718" title="Zofia Radwańska-Paryska">
Zofia Radwańska-Paryska

Zofia Bronisława Wanda Elwira Radwańska zwana "Kejsi" (ur. 3 maja 1901 w Warszawie, zm. 24 października 2001 w Zakopanem) – botaniczka, taterniczka, pisarka. Żona i współtowarzyszka pracy Witolda Henryka Paryskiego. W 1945 została pierwszą ratowniczką TOPR, a w 1948 pierwszą kobietą – przewodnikiem tatrzańskim.
Życiorys.
Urodziła się w Warszawie jako najstarsze (z szóstki) dzieci Ryszarda Stanisława Jana Radwańskiego (1873–1948) artysty malarza i Leokadii Maksymiliany Karwowskiej (1879–1945). 
Ukończyła studia botaniczne i geograficzne na Uniwersytecie Warszawskim, w 1933 przedstawiła pracę doktorską dotyczącą badań nad żyworodnością roślin w Polsce.
Od 1921 bywała corocznie w Tatrach (od początku jako czł. PTT), uprawiając intensywnie turystykę (często samotnie). Wprowadzała w Tatry wiele osób, organizując dla nich wycieczki i propagując poznanie i ochronę przyrody tatrzańskiej. Od roku 1923 zaczęła intensywnie uprawiać wspinaczkę i narciarstwo wysokogórskie, stając się w następnym dziesięcioleciu jedną z czołowych polskich taterniczek. Wspinała się w towarzystwie wybitnych wspinaczy owych czasów, m.in. Tadeusza Pawłowskiego, Witolda H. Paryskiego (przyszłego męża), Stanisława Grońskiego, Henryka Mogilnickiego, Stanisława Motyki, Stefana i Tadeusza Bernadzikiewiczów, Tadeusza Orłowskiego, Macieja Zajączkowskiego, Wawrzyńca Żuławskiego, dokonując wielu bardzo trudnych, w tym szeregu pierwszych przejść w Tatrach polskich i słowackich. Związała się w tym czasie z pracą w Klubie Wysokogórskim, biorąc udział (jako jedyna w latach międzywojennych kobieta) w klubowych wyprawach wspinaczkowych w Alpy: w roku 1937 (jako pierwsza Polka weszła wówczas m.in. na Grandes Jorasses, Matterhorn i Monte Rosę) i 1938 (w Wysokich Taurach. W 1939 r. pojechała jako kierownik wyprawy narciarskiej w Dolomity (m.in. narciarskie wejście na Marmoladę).
W 1938 osiadła w Zakopanem na stałe, najpierw (jak za poprzednich pobytów) mieszkając wśród zaprzyjaźnionych górali, a po wojnie kolejno na Antałówce i na Kozińcu. W latach 30. XX w. była jedną z czołowych polskich taterniczek i alpinistek. W Tatrach dokonała licznych przejść dróg klasycznych o nadzwyczajnym stopniu trudności (m.in. wschodnią i zach. ścianą Kościelca, pd.-wsch. i pd. ścianą Zamarłej Turni, pn. ścianą Mnicha). Przez wiele lat była członkiem Polskiego Towarzystwa Geologicznego.
Była przeciwniczką powstania kolei linowej na Kasprowy Wierch i do końca życia nigdy z niej nie skorzystała.
Została pochowana w mogile obok męża na Cmentarzu Zasłużonych na Pęksowym Brzyzku w Zakopanem (sektor P-II-58).
W 2002 roku Akademickie Koło Przewodników Tatrzańskich w Krakowie przyjęło Zofię i Witolda Henryka Paryskich za swoich patronów. Zofia Radwańska-Paryska jest patronką XV Beskidzkiej Drużyny Harcerek „Przełęcz” i 22 Warszawskiej Drużyny Harcerek „Jaworzyna”, od 2011r. jej imię nosi 23 Kielecka Drużyna Harcerek oraz od 2015 roku także 3 Podgórska Drużyna Harcerek "Róża Wiatrów" (z Krakowa).
Odznaczona Krzyżem Komandorskim z Gwiazdą Orderu Odrodzenia Polski.

</doc>
<doc id="1358720" url="https://pl.wikipedia.org/wiki?curid=1358720" title="Nodachi">
Nodachi



</doc>
<doc id="1358721" url="https://pl.wikipedia.org/wiki?curid=1358721" title="Żywią y bronią">
Żywią y bronią



</doc>
<doc id="1358734" url="https://pl.wikipedia.org/wiki?curid=1358734" title="Michał Ślaski">
Michał Ślaski

Michał Ślaski (ur. 16 września 1913 w Łodzi, zm. 28 listopada 2000 w Warszawie) – polski aktor operetkowy, reżyser.
W 1933 wstąpił do Państwowego Instytutu Sztuki Teatralnej w Warszawie. Trzy lata później rozpoczął pracę zawodową w Teatrze Letnim. Występował do wybuchu wojny w Towarzystwie Krzewienia Kultury Teatralnej (TKKT).
Po powrocie z wojny, w 1946 roku znalazł się na scenie Łódzkiego Teatru „Lutnia”. W międzyczasie występował także w poznańskim Teatrze Muzycznym i Operze Wrocławskiej oraz w teatrze częstochowskim.
W 1958 objął funkcję kierownika artystycznego Operetki Śląskiej w Gliwicach. Siedem lat poświęcił temu teatrowi, by w 1965 roku związać na stałe z Operetką Warszawską.

</doc>
<doc id="1358735" url="https://pl.wikipedia.org/wiki?curid=1358735" title="Nailsea">
Nailsea

Nailsea – miasto w Wielkiej Brytanii, w Anglii, w hrabstwie Somerset, w "unitary authority" North Somerset, położone 6 mil na południowy zachód od granic Bristolu i w takiej samej odległości od Weston-super-Mare. Miasto pełni rolę sypialni dla tych dwóch ośrodków. 
W przeszłości ośrodek górnictwa węglowego (XVI-XIX w.), pod koniec XVII w. zasłynął jako ośrodek produkcji szkła, czwarty pod względem wielkości w Wielkiej Brytanii. Fabrykę zamknięto w 1873 r. (obecnie na jej miejscu parking TESCO). W XIX w. upadły ostatnie kopalnie, a miasto podupadło.

</doc>
<doc id="1358737" url="https://pl.wikipedia.org/wiki?curid=1358737" title="Renata Nielsen">
Renata Nielsen

Renata Nielsen z domu Pytelewska (ur. 18 maja 1966 w Otwocku) – polska, a następnie duńska lekkoatletka, medalistka mistrzostw świata i halowa mistrzyni Europy, dwukrotna olimpijka.
Kariera.
Specjalizowała się w skoku w dal, choć startowała także w trójskoku i biegach sprinterskich. Do 1990 startowała w Polsce. Była mistrzynią Polski w skoku w dal w 1990.
Następnie występowała w barwach Danii (wyszła za mąż za trenera Larsa Nielsena). Zajęła 11. miejsce w skoku w dal na Mistrzostwach Europy w 1990 w Splicie oraz 10. miejsce w tej konkurencji na halowych mistrzostwach świata w 1991 w Sewilli. Odpadła w kwalifikacjach na mistrzostwach świata w 1991 w Tokio. Na halowych mistrzostwach Europy w 1992 w Genui zajęła 10. miejsce, na igrzyskach olimpijskich w 1992 w Barcelonie – 11. miejsce, a na halowych mistrzostwach świata w 1993 w Toronto – 9. miejsce.
Zdobyła brązowy medal w skoku w dal na Mistrzostwach Świata w 1993 w Stuttgarcie, przegrywając jedynie z Heike Drechslerz Niemiec i Łarysą Bereżną z Ukrainy. Zajęła 11. miejsce na halowych mistrzostwach Europy w 1994 w Paryżu, 4. miejsce na Mistrzostwach Europy w 1994 w Helsinkach, 5. miejsce na halowych mistrzostwach świata w 1995 w Barcelonie oraz odpadła w kwalifikacjach na mistrzostwach świata w 1995 w Göteborgu.
Zwyciężyła na halowych mistrzostwach Europy w 1996 w Sztokholmie, wyprzedzając Jelenę Sinczukową z Rosji i Claudię Gerhardt z Niemiec. Odpadła w kwalifikacjach na igrzyskach olimpijskich w 1996 w Atlancie, halowych mistrzostwach świata w 1997 w Paryżu i mistrzostwach świata w 1997 w Atenach.
Wielokrotnie zdobywała mistrzostwo Danii w skoku w dal: w 1990, 1992–1999 oraz w 2001 na otwartym stadionie oraz w 1990-1993, 1996, 1997 i 1999-2001 w hali. Była również mistrzynią w trójskoku w 2000 na otwartym stadionie i w 1999 w hali oraz w biegu na 60 metrów w hali w 1992. Ma też w swoim dorobku dwa srebrne medale w biegu na 100 metrów z 1992 i 1995.
Rekordy życiowe:
Ma dwóch synów bliźniaków urodzonych w 1988.

</doc>
<doc id="1358738" url="https://pl.wikipedia.org/wiki?curid=1358738" title="Zalipie Dolne">
Zalipie Dolne



</doc>
<doc id="1358741" url="https://pl.wikipedia.org/wiki?curid=1358741" title="Trójczłonowa koncepcja normy prawnej">
Trójczłonowa koncepcja normy prawnej



</doc>
<doc id="1358743" url="https://pl.wikipedia.org/wiki?curid=1358743" title="Metka (handel)">
Metka (handel)

Metka – dołączony do produktu detalicznego (konfekcji) kartonik, fragment materiału lub tworzywa sztucznego z zamieszczoną informacją o towarze. Zawiera zazwyczaj:
Często umieszczana jest w taki sposób, że daje się łatwo usunąć. W ubraniach może być umieszczana w sposób trwały jako wszywka w wewnętrznej, niewidocznej podczas noszenia, części.
Oznaczenia na metkach ubrań dzielimy na cztery podstawowe typy: dotyczące się do prania wodnego (czyli w pralce), chemicznego, suszenia i prasowania. Dodatkową kategorią, rzadziej spotykaną, jest wybielanie.

</doc>
<doc id="1358745" url="https://pl.wikipedia.org/wiki?curid=1358745" title="Alcester">
Alcester

Alcester - miasto w Wielkiej Brytanii, w Anglii w hrabstwie Warwickshire, Miasto pochodzenia rzymskiego, u zbiegu rzek Alne i Arrow, 12 km na zachód od Stratford-upon-Avon. Duże zagrożenie powodziowe. 
W czasach rzymskich miasto (łac. "Aluna") znajdowało się na skrzyżowaniu ważnych szlaków, m.in. tzw. szlaku solnego miało znaczenie ponadregionalne.

</doc>
<doc id="1358747" url="https://pl.wikipedia.org/wiki?curid=1358747" title="MPK Kraśnik">
MPK Kraśnik



</doc>
<doc id="1358748" url="https://pl.wikipedia.org/wiki?curid=1358748" title="Miejskie Przedsiębiorstwo Komunikacyjne sp. z o.o. w Kraśniku">
Miejskie Przedsiębiorstwo Komunikacyjne sp. z o.o. w Kraśniku



</doc>
<doc id="1358749" url="https://pl.wikipedia.org/wiki?curid=1358749" title="Tortura wodna">
Tortura wodna

Tortura wodna – tortura z użyciem wody, która może przybierać różne formy. Tortura wodna nie pozostawia żadnych śladów zewnętrznych i dlatego było preferowaną metodą tortur w różnych krajach i systemach politycznych. Do rodzajów tortur wodnych zalicza się:

</doc>
<doc id="1358750" url="https://pl.wikipedia.org/wiki?curid=1358750" title="Tortury wodne">
Tortury wodne



</doc>
<doc id="1358753" url="https://pl.wikipedia.org/wiki?curid=1358753" title="Mistrzostwa Polski w Biathlonie 2007">
Mistrzostwa Polski w Biathlonie 2007

41. Mistrzostwa Polski w biathlonie 2007 rozegrano w Jakuszycach w dniach 27-31 marca 2007.
Mężczyźni.
Sprint – 10 km.
Data: 27.03.2007
Bieg pościgowy – 12,5 km.
Data: 28.03.2007
Bieg indywidualny – 20 km.
Data: 30.03.2007
Sztafeta 4 × 7,5 km.
Data: 29.03.2007
Kobiety.
Sprint – 7,5 km.
Data: 27.03.2007
Bieg pościgowy – 10 km.
Data: 28.03.2007
Bieg indywidualny – 15 km.
Data: 30.03.2007
Sztafeta 4 × 6 km.
Data: 29.03.2007

</doc>
<doc id="1358755" url="https://pl.wikipedia.org/wiki?curid=1358755" title="Tour de Pologne 1967">
Tour de Pologne 1967

24. edycja wyścigu kolarskiego Tour de Pologne odbyła się w dniach 15 – 24 września 1967. Rywalizację rozpoczęło 94 kolarzy, a ukończyło 54. Łączna długość wyścigu – 1682 km.
Pierwsze miejsce w klasyfikacji generalnej zajął Andrzej Bławdzin (LZS Zieloni), drugie Aleksiej Kulibin (ZSRR), a trzecie Józef Mikołajczyk (Start I). 
W niedzielę 17 września na trasie III etapu doszło do kraksy, w wyniku której obrażeń głowy doznał Jan Myszak (22-letni kolarz Legii Warszawa, wychowanek LZS Lublin), który został przewieziony do szpitala w Sanoku, gdzie nazajutrz w godzinnych porannych 18 września 1967 zmarł. Tego samego dnia przed IV etapem wyścigu zmarły został upamiętniony minutą ciszy przez uczestników. Był to pierwszy śmiertelny wypadek w historii kolarstwa polskiego. Mimo szoku i żałoby w peletonie wyścigu nie przerwano, jedynie kolarze Legii – początkowo jadący w żałobie – wycofali się, by wziąć udział w pogrzebie kolegi. Poważnej kontuzji odniósł w wyścigu zawodnik LZS Zielone, Jerzy Ludek, który pozostał dłużej na leczeniu także w sanockim szpitalu.
Podczas etapu z Krosna do Tarnowa cała stawka kolarzy (wówczas 72 uczestników) uzyskała identyczny czas. Było to wydarzenie niespotykane wcześniej w historii TdP.
Sędzią głównym wyścigu był Tadeusz Domański.

</doc>
<doc id="1358766" url="https://pl.wikipedia.org/wiki?curid=1358766" title="Nowy Tomyśl (stacja kolejowa)">
Nowy Tomyśl (stacja kolejowa)

Nowy Tomyśl – stacja kolejowa w Nowym Tomyślu, w województwie wielkopolskim, w Polsce, leżąca na szlaku kolejowym Warszawa Zachodnia - Frankfurt (Oder).
Opis.
Według klasyfikacji PKP ma kategorię dworca lokalnego. Znajdują się tu 2 perony. We wrześniu 2020 przystąpiono do budowy nowego dworca kolejowego, który oddano do użytku 4 listopada 2022. Stary dworzec ma zostać przekazany samorządowi lokalnemu. Koszt realizacji inwestycji wyniósł 4,1 mln zł.
Pasażerowie.
W roku 2017 wymiana pasażerska wyniosła 803 tys. osób (2,2 tys. dziennie).
W roku 2018 stacja obsługiwała 2,3 tys. pasażerów na dobę (łącznie 840 tys. osób).
W roku 2019 wymiana pasażerska wyniosła 913 tys. osób (2,5 tys. dziennie).
W roku 2020 wymiana pasażerska wyniosła 511 tys. osób (1,4 tys. dziennie).
W roku 2021 wymiana pasażerska wyniosła 438 tys. osób (1,2 tys. dziennie).

</doc>
<doc id="1358767" url="https://pl.wikipedia.org/wiki?curid=1358767" title="Roman Muzyk">
Roman Muzyk

Roman Muzyk (ur. 28 lutego 1938 w Krakowie, zm. 24 września 2003 tamże) – polski lekkoatleta, olimpijczyk.
Życiorys.
Uprawiał biegi płotkarskie. Startował na igrzyskach olimpijskich w 1960 w Rzymie w biegu na 110 metrów przez płotki; odpadł w ćwierćfinale.
Czterokrotnie był mistrzem Polski: w biegu na 110 metrów przez płotki w 1959, 1960 i 1961 oraz w biegu na 200 metrów przez płotki w 1959 Był również wicemistrzem kraju w biegu na 110 metrów przez płotki w 1957, 1962, 1963 i 1965 oraz brązowym medalistą w 1958, a w biegu na 200 metrów przez płotki wicemistrzem w 1960 i 1961. Osiemnaście razy startował w meczach reprezentacji Polski, odnosząc pięć zwycięstw. Czterokrotnie poprawiał lub wyrównywał rekord Polski w biegu na 110 metrów przez płotki, doprowadzając go do 14,1 s (13 sierpnia 1961 w Łodzi).
Rekordy życiowe:
Przez niemal całą karierę reprezentował barwy Wisły Kraków. Był absolwentem Akademii Spraw Wewnętrznych, pracował w policji kryminalnej. Pochowany został na cmentarzu Salwatorskim w Krakowie (kwatera SC12-14-12).

</doc>
<doc id="1358773" url="https://pl.wikipedia.org/wiki?curid=1358773" title="Nowy port lotniczy Sapporo-Chitose">
Nowy port lotniczy Sapporo-Chitose

 – międzynarodowy port lotniczy położony 45 km na południe od centrum Sapporo i 5 km na południe od centrum Chitose, na wyspie Hokkaido, w Japonii. Największe lotnisko na Hokkaido. Obsługuje przede wszystkim ruch krajowy.
Port lotniczy posiada jeden większy terminal krajowy o kształcie półokręgu z osiemnastoma bramkami oraz mniejszy terminal międzynarodowy wyposażony w sześć bramek. 
Począwszy od 2005 Nowy port lotniczy Chitose jest trzecim najbardziej ruchliwym (liczba odprawionych pasażerów) lotniskiem w Japonii (po Naricie i Tokio-Haneda) i zajmował 64. miejsce na świecie. W 2010 trasa o długości 894 km między Chitose i Tokio-Haneda była najbardziej obciążoną linią lotniczą świata z 8,8 mln przewiezionych pasażerów (na 13,2 mln dostępnych miejsc).
Komunikacja naziemna.
Kolej.
Przy porcie lotniczym znajduje się stacja kolejowa Nowy Port Lotniczy Chitose (Shin-Chitose-Kūkō), do której dochodzi obsługiwana przez Koleje Hokkaido (JR Hokkaido Railways Co) linia:
Pociągami można dojechać do stacji Minami-Chitotse i dalej do Sapporo. Podróż do Sapporo trwa ekspresem 15 min, a pociągiem pospiesznym ok. 36 min (w godzinach wczesnorannych kursują pociągi osobowe, które jadą ok. 60 min).
Autobusy.
Przy porcie lotniczym mają swoje przystanki autobusy JR Hokkaido Bus linii:
Samochód/taksówka.
Przejazd z lotniska do śródmieścia Sapporo trwa ok. 1 h, a do Tomakomai ok. 30 min.

</doc>
<doc id="1358775" url="https://pl.wikipedia.org/wiki?curid=1358775" title="AirAsia X">
AirAsia X

AirAsia X – malezyjska długodystansowa tania linia lotnicza z siedzibą w Kuala Lumpur. Głównym węzłem jest port lotniczy Kuala Lumpur.
Agencja ratingowa Skytrax przyznała linii trzy gwiazdki.
Flota.
Tabela przedstawia flotę linii AirAsia X (stan na wrzesień 2022) Do 2012 linia używała też Airbus A340-300.

</doc>
<doc id="1358778" url="https://pl.wikipedia.org/wiki?curid=1358778" title="Krwawienie z przewodu pokarmowego">
Krwawienie z przewodu pokarmowego

Krwawienie z przewodu pokarmowego (ang. "gastrointestinal hemorrage") – krwawienie, w którym źródło krwawienia znajduje się w przewodzie pokarmowym. Ze względów klinicznych wyróżnia się częściej występujące krwawienie z górnego odcinka przewodu pokarmowego oraz rzadsze pochodzące z dolnego odcinka. Bogata etiologia i zależność objawów od lokalizacji miejsca krwawienia oraz jego intensywności przekłada się na dość różnorodny obraz kliniczny tego typu krwawienia. Intensywność procesu może wahać się od niemal bezobjawowego, wykrywanego jedynie metodami laboratoryjnymi przewlekłego krwawienia o niewielkiej intensywności po masywny krwotok stanowiący bezpośrednie zagrożenie życia chorego i wymagający pilnej interwencji endoskopowej lub chirurgicznej. Przy ostrym krwawieniu z górnego odcinka przewodu, najczęściej spowodowanego przez chorobę wrzodową, mogą występować krwawe wymioty, fusowate wymioty oraz smolisty stolec. Ostre krwawienie z dolnego odcinka może wiązać się ze smolistymi stolcami lub krwistymi stolcami (hematochezja). Przewlekłe krwawienie zwykle jest bezobjawowe i objawia się niedokrwistością z niedoboru żelaza lub jedynie dodatnim testem na obecność krwi utajonej w kale.
Rozpoznanie jest stawiane na podstawie obrazu klinicznego i badań endoskopowych, pozostałe badania pełnią funkcję pomocniczą. Leczenie jest ukierunkowane na etiologię i intensywność krwawienia. W przypadku ostrego krwawienia kluczowe jest postępowanie wstępne polegające na postępowaniu przeciwwstrząsowym z zastosowaniem odpowiedniej płynoterapii i ewentualnym leczeniu preparatami krwiopochodnymi. W ramach postępowania wstępnego u chorego z krwawieniem z górnego odcinka przewodu pokarmowego pochodzenia nieżylakowego podaje się inhibitory pompy protonowej, z kolei w przypadku krwawienia z górnego odcinka przewodu pokarmowego u chorego z nadciśnieniem wrotnym podaje się leki wazopresyjne: terlipresynę, somatostatynę lub oktreotyd. Zabiegi endoskopowe wykonywane w ramach gastroskopii lub kolonoskopii pozwalają na ostateczną kontrolę krwawienia u większości chorych. Wybór metody endoskopowej jest uwarunkowany etiologią krwotoku. Część chorych może wymagać leczenia operacyjnego lub metod radiologii zabiegowej.
Epidemiologia.
Szacuje się, że roczna zapadalność wynosi 40–160 epizodów krwawienia z górnego odcinka przewodu pokarmowego na 100 000 osób oraz 20–30 przypadków krwawienia z dolnego odcinka na 100 000 osób. Około 80% przyczyn krwawienia z przewodu pokarmowego ma źródło w górnym jego odcinku, a 20% krwawień w dolnym odcinku przewodu pokarmowego. Z drugiej strony u około 15% chorych z podejrzeniem krwawienia z dolnego odcinka ostatecznie źródłem krwawienia okazuje się górny odcinek przewodu pokarmowego.
Ostre krwawienie z przewodu pokarmowego częściej dotyczy mężczyzn, a zapadalność rośnie z wiekiem. Do czynników ryzyka wystąpienia krwawienia z górnego odcinka przewodu pokarmowego należy zakażenie "Helicobacter pylori", stosowanie niesteroidowych leków przeciwzapalnych, kwasu acetylosalicylowego (również w niskich dawkach kardiologicznych) oraz leków przeciwpłytkowych i przeciwzakrzepowych. Czynnikiem ryzyka krwawienia z dolnego odcinka przewodu pokarmowego jest wiek, stosowanie kwasu acetylosalicylowego oraz niesteroidowych leków przeciwzapalnych.
Klasyfikacja.
Największe znaczenie praktyczne ma podział pod względem wysokości źródła krwawienia (krwawienie z górnego lub dolnego odcinka przewodu pokarmowego) oraz pod względem dynamiki utraty krwi (ostre i przewlekłe krwawienie z przewodu pokarmowego).
Krwawienie z górnego odcinka przewodu pokarmowego jest definiowane jako obecność źródła krwawienia powyżej więzadła Treitza dochodzącego do zgięcia dwunastniczo-czczego. Często, ze względu na kluczową rolę endoskopii w rozpoznaniu, krwawienie z górnego odcinka endoskopowo definiuje się przez obecność źródła krwawienia powyżej brodawki Vatera, a ponadto krwawienie z dolnego odcinka bywa dalej dzielone na krwawienie z jelita cienkiego (dystalnie od brodawki Vatera do końca jelita krętego) oraz krwawienie z jelita grubego. Ponadto ze względu na odmienne postępowanie kliniczne krwawienie z górnego odcinka przewodu pokarmowego jest dzielone na krwawienie o etiologii nieżylakowej i związanej z nadciśnieniem wrotnym oraz żylakami przełyku.
Krwawienie do przewodu pokarmowego może wykazywać zróżnicowane nasilenie. Obejmuje ono masywne, bezpośrednio zagrażające życiu krwotoki, ale także krwawienia o stosunkowo niewielkim nasileniu, które jednak mogą występować przez dłuższy okres, prowadząc do rozwoju bardziej skąpych objawów. Jawne (ostre) krwawienie z przewodu pokarmowego wywołuje objawy kliniczne związane bezpośrednio z obecnością krwi w przewodzie pokarmowym: krwawe wymioty, wymioty fusowate, smoliste stolce i hematochezję. Z kolei ukryte (przewlekłe) krwawienie przede wszystkim objawia się niedokrwistością, a krew w kale może być wykryta za pomocą testów diagnostycznych.
Objawy kliniczne.
Prezentowane objawy kliniczne różnią się w zależności od lokalizacji źródła krwawienia oraz intensywności tego procesu. Krwawienia z górnego odcinka przewodu pokarmowego objawiają się krwistymi wymiotami, fusowatymi wymiotami i smolistymi stolcami, a rzadziej występują krwiste stolce (hematochezja). Krwawienie z dolnego odcinka objawia się smolistymi lub krwistymi stolcami.
Krwiste wymioty sugerują intensywne krwawienie z górnego odcinka przewodu pokarmowego. Wymioty fusowate są wynikiem działania soku żołądkowego na zgromadzoną w żołądku krew. W następstwie przemian chemicznych hem zawarty w hemoglobinie ulega utlenieniu do hematyny, która nadaje krwi ciemny kolor, krew ulega wytrąceniu, tworząc kłaczki przypominające fusy od kawy, zatem wymioty fusowate sugerują krwawienie o mniejszej intensywności, dające czas na zajście odpowiednich reakcji chemicznych. Pojedyncze pasma krwi w wymiocinach nie przemawiają jednoznacznie za krwawieniem. Smolisty stolec jest efektem degradacji hemoglobiny na skutek działania bakterii oraz reakcji chemicznych związanych z sokiem żołądkowym i enzymów trawiennych. Smoliste stolce pojawiają się głównie przy krwawieniu z górnego odcinka przewodu pokarmowego, mogą występować w krwawieniu z jelita cienkiego i bliższej części jelita grubego. Hematochezja (krwisty stolec) zwykle przemawia za krwawieniem z dolnego odcinka przewodu pokarmowego. Krwawienie z lewej połowy okrężnicy objawia się obecnością jasnoczerwonej do ciemnoczerwonej krwi, która może występować w postaci płynnej, pasm krwi lub być zmieszana ze stolcem. Hematochezja może również pojawiać się przy masywnym krwawieniu z górnego odcinka przewodu pokarmowego, co wynika z przyspieszenia przez krew pasażu jelitowego.
Krwawienie, nawet przy dużym nasileniu, może nie manifestować się jawną domieszką krwi w wydzielinach przewodu pokarmowego, a jedynie pośrednimi objawami związanymi z utratą krwi. Duża utrata krwi może być przyczyną omdlenia lub zasłabnięcia, spadkiem ciśnienia krwi, które początkowo może być ograniczone do hipotensji ortostatycznej, a także może pojawić się przyspieszenie tętna, duszność, ból w klatce piersiowej, osłabienie, senność i poty. Hipowolemia może powodować upośledzenie funkcji nerek aż do ostrej przednerkowej niewydolności nerek ze zmniejszeniem diurezy i ilości wydalanego moczu.
Ukryte krwawienie może przebiegać skąpoobjawowo lub bezobjawowo i być wykrywane wyłącznie w testach na krew utajoną w kale. Przewlekłe krwawienie i związana z nim utrata wraz z krwią żelaza wiąże się z rozwojem przewlekłej niedokrwistości z niedoboru żelaza, która może przebiegać objawowo lub bezobjawowo.
Etiologia.
Najczęstszą przyczyną krwawienia z górnego odcinka przewodu pokarmowego jest choroba wrzodowa żołądka i dwunastnicy stanowiącą czynnik etiologiczny około 50% przypadków krwawienia z górnego odcinka przewodu pokarmowego. Krwawienie z żylaków przełyku powoduje około 5–10% wszystkich przypadków krwawienia z górnego odcinka przewodu pokarmowego, jednak u chorych z marskością wątroby i nadciśnieniem wrotnym stanowią przyczynę około 60% przypadków krwawień z górnego odcinka przewodu pokarmowego. Zespół Mallory’ego-Weissa jest powodem 5–15% przypadków krwawienia z górnego odcinka przewodu pokarmowego. Zapalenie błony śluzowej żołądka i dwunastnicy przyczynia się do 5–10% przypadków krwawienia z górnego odcinka przewodu pokarmowego. Nowotwory złośliwe powodują około 5% krwawień z górnego odcinka przewodu pokarmowego. W około 15–20% przypadków stwierdza się więcej niż jedną potencjalną przyczynę, a w 7–25% przypadków nie znajduje się przyczyny krwawienia.
Z kolei w obrębie dolnego odcinka przewodu pokarmowego główną przyczyną krwawienia do przewodu pokarmowego jest choroba uchyłkowa jelit, stanowi ona przyczynę około 30–50% krwawień. Choroby odbytu, przede wszystkim guzki krwawnicze wewnętrzne, stanowią przyczynę około 10–15% krwawień. Niedokrwienne zapalenie jelita grubego powoduje około 10% krwawień. Nowotwory jelita grubego, głównie rak jelita grubego, przyczyniają się do 5–10% krwawień, a krwawienie po polipektomii 3–7%. Tylko 5% krwawień ma swoje źródło w jelicie cienkim, a nawet w 25% przypadków wszystkich krwawień nie udaje się ustalić jego źródła. U dzieci głównymi przyczynami krwawienia z dolnego odcinka przewodu pokarmowego jest krwawienie z uchyłku Meckela, nieswoiste zapalenia jelit oraz krwawienia z polipów.
Do przyczyn krwawienia z górnego odcinka przewodu pokarmowego należą:
Do przyczyn krwawienia z dolnego odcinka przewodu pokarmowego należą:
Żylaki przełyku.
Krwawienie z żylaków przełyku stanowi najważniejsze źródło krwawienia z przełyku i około 5–10% wszystkich przypadków krwawienia z górnego odcinka przewodu pokarmowego, ale u chorych z marskością wątroby żylaki przełyku stanowią przyczynę około 60% przypadków krwawień z górnego odcinka przewodu pokarmowego. Krwawienie z żylaków przełyku jest powikłaniem nadciśnienia wrotnego, powstającego zwykle w przebiegu marskości wątroby. W wyniku wysokiego ciśnienia w układzie wrotnym rozwija się krążenie oboczne wrotno-układowe, w wyniku którego dochodzi do poszerzenia naczyń żylnych krążenia obocznego, w tym żył przełykowych. Powiększanie się żylaków powoduje ścieńczenie pokrywającej je błony śluzowej, co zwiększa ryzyko uszkodzenia żylaków nawet przy niewielkim ich urazie. Żylaki rozwijają się zwykle w dolnej części przełyku, rzadziej również w obrębie żołądka oraz odbytnicy. Krwotok z żylaków przełyku jest masywny, charakteryzuje się wysokim ryzykiem nawrotu i wysoką śmiertelnością.
Żylaki przełyku są obserwowane u około 50% chorych z nadciśnieniem wrotnym, przy czym ryzyko ich rozwoju rośnie wraz ze stopniem niewyrównania marskości ocenianym w skali Childa-Pugha – są obecne u 40% chorych z marskością w stopniu A i 85% w stopniu C. W momencie rozpoznania marskości wątroby bez żylaków przełyku ryzyko krwawienia w ciągu 2 lat wynosi 2%, w przypadku małych żylaków poniżej 5 mm ryzyko wynosi 12%, a ryzyko krwawienia z dużych żylaków powyżej 5 mm ryzyko wynosi 30%. Ryzyko krwawienia zależy od gradientu ciśnienia wrotnego oraz stanu morfologicznego ściany żylaków. Gradient ciśnienia pomiędzy żyłą wrotną a żyłą główną dolną powyżej 12 mm znacząco zwiększa ryzyko krwawienia.
Zespół Mallory’ego-Weissa.
Zespół Mallory’ego-Weissa stanowi przyczynę 5–15% przypadków krwawienia z górnego odcinka przewodu pokarmowego. Krwawienie jest następstwem pęknięcia błony śluzowej i okazjonalnie podśluzowej przełyku w okolicy wpustu lub dolnej części przełyku w wyniku intensywnych wymiotów. W wyniku silnego skurczu ściany jamy brzusznej przy jednoczesnym braku relaksacji wpustu dochodzi do znacznego wzrostu ciśnienia w przełyku, co powoduje pęknięcie jego błony śluzowej. Najczęściej występuje u alkoholików po intensywnym spożywaniu alkoholu, ale może również dotyczyć osób nienadużywających alkoholu o intensywnych wymiotach o innej przyczynie. Klinicznie zwykle przebiega jako krwiste wymioty poprzedzone wymiotami bez śladu krwi.
Zapalenie przełyku.
Krwawienie z górnego odcinka przewodu pokarmowego jest rzadkim powikłaniem zapalenia przełyku. Krwawienie może manifestować się krwistymi wymiotami lub wymiotami fusowatymi. Ocenia się, że zapalenie przełyku stanowi przyczynę do 8% przypadków krwawienia z przewodu pokarmowego. Zapalenie jest spowodowane głównie przyczynami nieinfekcyjnymi i najczęściej jest związane z chorobą refluksową przełyku oraz lekami. U części chorych zapalenie przełyku jest następstwem zakażenia Candida, CMV lub HSV.
Choroba wrzodowa.
Choroba wrzodowa żołądka i dwunastnicy jest przyczyną około 50% przypadków krwawienia z górnego odcinka przewodu pokarmowego. U około 15% chorych z chorobą wrzodową rozwija się krwawienie. Choroba wrzodowa jest spowodowana przede wszystkim zakażeniem bakterią "Helicobacter pylori", która odpowiada za 95% przypadków wrzodów dwunastnicy i 70% przypadków wrzodów żołądka. Choć infekcję "Helicobacter pylori" w zależności od populacji obserwuje się u około 50–80% osób, to jednak choroba wrzodowa rozwija się u 6–20% zakażonych. Szacuje się, że 20% chorych z obecnym wrzodem trawiennym doświadczy krwawienia z przewodu pokarmowego o różnym nasileniu w przebiegu choroby. Jednak zaobserwowano, że częstość infekcji "Helicobacter pylori" jest niższa u chorych z krwawiącymi wrzodami niż u chorych z niekrwawiącymi wrzodami, możliwe więc, że infekcja "Helicobacter pylori" nie jest czynnikiem ryzyka wystąpienia krwawienia z wrzodu. Z drugiej strony eradykacja zakażenia prowadzi do zmniejszenia ryzyka nawrotu krwawienia.
Ryzyko rozwoju wrzodów wzrasta 2–5-krotnie przy przyjmowaniu niesteroidowych leków przeciwzapalnych (NLPZ). Również przyjmowanie kwasu acetylosalicylowego (aspiryna) w niewielkich dawkach „kardiologicznych”, stosowanych w profilaktyce choroby niedokrwiennej serca, wiąże się z 2–4-krotnym zwiększeniem ryzyka krwawienia z górnego odcinka przewodu pokarmowego. Ponadto obserwuje się synergizm pomiędzy przyjmowaniem NLPZ i infekcją "Helicobacter pylori". Trzecim czynnikiem ryzyka jest palenie tytoniu.
Jawne krwawienie z wrzodu jest skutkiem uszkodzenia naczyń krwionośnych przez kwaśną treść żołądkową, drążący w głąb ściany wrzód, choć faktycznie w przypadku każdego wrzodu dochodzi do przewlekłej utraty krwi. Ryzyko krwawienia z wrzodu wzrasta u chorych przyjmujących niesteroidowe leki przeciwzapalne. Bardzo rzadko stwierdza się krwawienie z wrzodu bez obecności zakażenia "Helicobacter pylori" lub stosowania niesteroidowych leków przeciwzapalnych. Krwawienie ustępuje samoistnie w 80% przypadków. Choroba wrzodowa objawia się głównie bólem w nadbrzuszu oraz niestrawnością, choć część chorych nie odczuwa żadnych objawów.
Żylaki żołądka.
U 10% chorych z nadciśnieniem wrotnym źródłem krwawienia są żylaki żołądka. Żylaki żołądka mogą towarzyszyć żylakom przełyku, wówczas występują na dnie żołądka lub wzdłuż krzywizny mniejszej. Mogą także występować bez obecności żylaków przełyku w dnie lub innej części żołądka, lub początkowym odcinku dwunastnicy. Najczęściej występują u chorych z wywiadem krwawienia z żylaków przełyku. Ryzyko krwotoku jest proporcjonalne do wielkości żylaków. Często są związane z zakrzepicą żyły śledzionowej. Krwawienie z żylaków żołądka zwykle jest bardziej obfite niż z żylaków przełyku, dodatkowo wiąże się z wyższym ryzykiem nawrotu krwawienia oraz wyższą śmiertelnością.
Ostra gastropatia krwotoczna.
Ostra gastropatia krwotoczna (nadżerkowa) jest to niezapalne uszkodzenie błony śluzowej żołądka w następstwie reakcji na egzogenne (zewnętrzne) lub
endogenne (wrodzone) czynniki drażniące albo w konsekwencji niedokrwienia. Głównymi czynnikami etiologicznymi ostrej gastropatii krwotocznej jest stosowanie niesteroidowych leków przeciwzapalnych oraz nadmierne spożycie alkoholu. W następstwie ciężkich schorzeń ogólnoustrojowych na skutek niedotlenienia w przebiegu wstrząsu, urazu, sepsy, oparzeń (wrzód Curlinga) mogą powstać owrzodzenia stresowe. Do owrzodzeń stresowych bywają zaliczane owrzodzenia w przebiegu ciężkich uszkodzeń ośrodkowego układu nerwowego (wrzód Cushinga). Krwawienie jest następstwem uszkodzenia przez czynnik szkodliwy bariery ochronnej błony śluzowej żołądka obejmującej, obok nabłonka, również śluz oraz wodorowęglany. W efekcie powstają nadżerki błony śluzowej, co pozwala na penetrację głębszych warstw błony śluzowej przez sok żołądkowy.
Choroby nowotworowe przewodu pokarmowego.
Krwawienie związane z nowotworami może stanowić przyczynę 10–20% przypadków krwawienia do przewodu pokarmowego. Nowotwory górnego odcinka przewodu pokarmowego wiążą się z przewlekłym krwawieniem powodującym niedokrwistość i obecność utajonej krwi w kale, a jawne krwawienie jest rzadsze. Krwawienie mogą powodować zarówno złośliwe i niezłośliwe nowotwory nabłonkowe (rak przełyku, rak żołądka, rak dwunastnicy, rakowiak), jak i nienabłonkowe (nowotwory stromalne, mięśniakomięsak gładkokomórkowy, mięśniak gładkokomórkowy, chłoniaki, czerniak). Często uporczywe krwawienie jest obserwowane w przebiegu GIST, chłoniaka MALT oraz mięśniaka gładkokomórkowego. Nowotwory jelita grubego, przede wszystkim rak jelita grubego, nie są źródłem istotnego krwawienia, częściej powodują ukryte przewlekłe krwawienie prowadzące do niedokrwistości z niedoboru żelaza. Jawne krwawienie z jelita grubego zwykle jest mało obfite i okresowe. Jawna obecność świeżej krwi w stolcu zwana hematochezją może występować w guzach położonych w dalszej części jelita grubego, szczególnie w odbytnicy, rak w zstępnicy i esicy może powodować obecność krwi zmieszanej ze stolcem lub krwi na stolcu. Masywne krwawienie może występować w guzach stromalnych (GIST) w jelicie grubym. Również zmiany o łagodnym charakterze mogą być przyczyną krwawienia. Ponadto do krwawienia z przewodu pokarmowego może dojść w niepożądanym następstwie leczenia choroby nowotworowej. Niekontrolowane nudności i wymioty związane z chemioterapią lub radioterapią mogą być powodem zespołu Mallory’ego-Weissa. Radioterapia i chemioterapia mogą powodować uszkodzenia błony śluzowej górnego odcinka przewodu pokarmowego, nadżerki i w konsekwencji krwawienie. Większość leków cytostatycznych może wywołać ostrą gastropatię krwotoczną. Popromienne zapalenie odbytnicy i neutropeniczne zapalenie jelit może przebiegać pod postacią krwawienia z dolnego odcinka przewodu pokarmowego. Również leki celowane o właściwościach antyangiogennych (bewacyzumab, sunitynib, sorafenib i pazopanib) oraz leki używane w leczeniu wspomagającym: niesteroidowe leki przeciwzapalne stosowane w leczeniu bólu i bisfosfoniany wykorzystywane w profilaktyce złamań patologicznych związanych z przerzutami mogą być przyczyną krwawienia do przewodu pokarmowego. W wybranych programach chemioterapii lub lekach w monoterapii (terapii jednolekowej) stosuje się profilaktykę za pomocą antagonistów receptora H2 lub inhibitorów pompy protonowej. Ponadto krwawienie może być następstwem zespołu rozsianego wykrzepiania wewnątrznaczyniowego lub zaburzeniem liczby oraz funkcji płytek krwi. Istotna jest ocena ryzyka zakrzepowo-zatorowego i adekwatność stosowanej profilaktyki, kiedy ryzyko powikłań krwotocznych może przeważać nad korzyściami wynikającymi ze stosowania profilaktyki przeciwzakrzepowej.
Zmiany Dieulafoya.
Zmiany Dieulafoya polegają na występowaniu malformacji naczyniowych najczęściej występujących wzdłuż krzywizny mniejszej żołądka, kilka centymetrów od połączenia żołądkowo-przełykowego, jednak zmiany mogą występować w każdym odcinku przewodu pokarmowego. Zmiany powstają na skutek przerwania ciągłości nieprawidłowo dużych naczyń w warstwie podśluzowej żołądka. Do krwotoku prowadzi uszkodzenie śluzówki leżącej nad naczyniem w wyniku obecnego stałego ciśnienia lub w rezultacie urazu. Ubytek zwykle jest niewielki i może być trudny do lokalizacji. Prawdopodobnie stanowią przyczynę około 1,5% krwawień z górnego odcinka przewodu pokarmowego. Klinicznie zwykle przebiega jako intensywny krwotok, który w zależności od wysokości lokalizacji zmiany może objawiać się jako wymioty krwawe, smolisty stolec lub hematochezja.
Żołądek arbuzowaty.
Żołądek arbuzowaty jest to zespół zmian naczyniowych związanych z poszerzeniem małych naczyń, który nadają charakterystyczny wygląd żołądka podczas endoskopii. Rzadko dochodzi do poważnego krwotoku, częściej występuje przewlekłe krwawienie prowadzące do niedokrwistości.
Choroba uchyłkowa.
Choroba uchyłkowa jest najczęstszą przyczyną ostrego krwawienia z dolnego odcinka przewodu pokarmowego i stanowi źródło krwawienia w 30–55% przypadków krwawienia z tego odcinka przewodu pokarmowego. Krwawienie z uchyłków jelita grubego dotyczy 3–5% chorych z chorobą uchyłkową. Krwawienie z uchyłków jest spowodowane uszkodzeniem gałęzi podśluzówkowej naczynia prostego w szyi lub sklepieniu uchyłku. Choć większość uchyłków jest zlokalizowana w lewej połowie okrężnicy, to krwawienie częściej pojawia się w uchyłkach we wstępnicy, gdzie naczynia proste są zlokalizowane bliżej powierzchni błony śluzowej. Klinicznie zwykle może przebiegać jako hematochezja, ale może dawać ukryte krwawienie. W 80% przypadków krwawienie ustępuje samoistnie, choć nawrót krwawienia dotyczy 40% chorych.
Guzki krwawnicze.
Guzki krwawnicze odpowiadają za 5–10% przypadków ostrego krwawienia z dolnego odcinka przewodu pokarmowego. Źródłem krwawienia są żylaki wewnętrzne, krwawienie nie jest obfite, objawia się obecnością jasnoczerwonej krwi (hematochezja) w kale, na papierze toaletowym, w muszli klozetowej lub stwierdzonej przez lekarza podczas badania "per rectum".
Angiodysplazja.
Angiodysplazje jelitowe obejmują szereg zmian naczyniowych, w tym malformacje tętniczo-żylne, ektazje naczyniowe (powiększenie naczyń) i naczyniaki. Zmienione naczynia występują w warstwie podśluzowej lub śluzowej, są poszerzone i kręte, w badaniu histopatologicznym często stwierdza się wyłącznie pojedynczą warstwę śródbłonka bez warstwy mięśni gładkich. Angiodysplazja jest spowodowana degeneracją naczyń związaną z wiekiem o nieznanej etiologii (nieznanej przyczynie powstawania), w związku z czym występują głównie w starszej części populacji. Malformacje naczyniowe jelita grubego mogą odpowiadać za 20–30% przypadków krwawienia z dolnego odcinka przewodu pokarmowego. Mogą występować w każdym odcinku przewodu pokarmowego, stwierdza się je w żołądku, jelicie cienkim i grubym, zmiany najczęściej występują w kątnicy i wstępnicy. Krwawienie z angiodysplazji ma charakter ukryty i przerywany, prowadząc do niedokrwistości z niedoboru żelaza, choć przebieg jest często bezobjawowy. Może być przyczyną masywnego krwotoku z dolnego odcinka przewodu pokarmowego. Czynnikami predysponującymi do powstania dysplazji jest schyłkowa niewydolność nerek, stenoza aortalna (zespół Heyde’a) i choroba von Willebranda.
Niedokrwienne zapalenie jelita grubego.
Niedokrwienne zapalenie jelita grubego jest chorobą spowodowaną niedostatecznym przepływem krwi przez jelito, najczęściej jest spowodowane miażdżycą, a czynnikami sprzyjającymi są wstrząs i niewydolność serca. Niedokrwienie prowadzi do martwicy błony śluzowej lub podśluzowej albo pełnościennej martwicy narządu. Niedokrwienne zapalenie jelita grubego stanowi przyczynę 3–9% przypadków krwawienia do dolnego odcinka przewodu pokarmowego.
Nieswoiste zapalenia jelit.
Krwawienie z przewodu pokarmowego jest częstą manifestacją wrzodziejącego zapalenia jelita grubego i choroby Leśniowskiego-Crohna, ale istotny hemodynamicznie ostry krwotok jest rzadki. W chorobie Leśniowskiego-Crohna krwawienie zwykle ma charakter utajony i występuje pod postacią biegunki z domieszką krwi rozpoznawaną w teście na krew utajoną, bardzo rzadko występuje masywne krwawienie. Wrzodziejące zapalenie jelita grubego znacznie częściej niż choroba Leśniowskiego-Crohna powoduje krwawienie z przewodu pokarmowego. W obrazie choroby mogą występować liczne krwiste stolce biegunowe, ale krwawienie może przyjąć charakter masywnego krwotoku zwykle towarzyszącemu zajęciu całego jelita grubego.
Czynniki infekcyjne.
Najistotniejszym czynnikiem zakaźnym związanym z krwawieniem z górnego odcinka przewodu pokarmowego jest zakażenie "Helicobacter pylori" związane przede wszystkim z zapaleniem żołądka oraz rozwojem choroby wrzodowej żołądka i dwunastnicy. Krwawienie z dolnego odcinka przewodu pokarmowego może być konsekwencją infekcyjnego zapalenia jelita grubego spowodowanego przez zakażenie Shigella spp., Salmonella spp., enteroinwazyjny szczep "Escherichia coli" (EIEC), enterokrwotoczny szczep "Escherichia coli" (EHEC), "Clostridium difficile", "Entamoeba histolytica" oraz "Campylobacter jejuni". Istotne krwawienie jest rzadkie, poza chorymi z zaburzeniami układu krzepnięcia. U chorych z upośledzoną odpornością, szczególnie zakażonych HIV w stadium AIDS zakażenia wirusami CMV lub HSV mogą powodować owrzodzenia jelita grubego objawiające się hematochezją.
Leki i substancje toksyczne.
Stosowanie niesteroidowych leków przeciwzapalnych, leków przeciwzakrzepowych i leków przeciwpłytkowych istotnie zwiększa ryzyko krwawienia z górnego oraz z dolnego odcinka przewodu pokarmowego.
Krwawienie z przewodu pokarmowego powodować mogą substancje trujące o silnym, miejscowym działaniu drażniącym. Kolchicyna powoduje nadżerki błony śluzowej. Rezerpina powoduje nasilenie choroby wrzodowej. Krwawienie z przewodu pokarmowego mogą powodować też takie trucizny jak dikumarol i fazyna oraz rośliny: ciemierniki, difenbachia Seguiny, glistnik jaskółcze ziele, jałowiec sabiński, obrazki plamiste, rącznik pospolity, rutwica lekarska, sasanki, zimowit jesienny i żywotnik zachodni.
Hemobilia.
Hemobilia jest to krwawienie z dróg żółciowych. Zwykle jest związana z urazem wątroby, niedawnym zabiegiem operacyjnym na drogach żółciowych czy nowotworami wątroby. Rozpoznanie jest bardzo trudne.
Krwawienie z przewodu trzustkowego.
Jest to bardzo rzadka przyczyna krwawienia do przewodu pokarmowego. Najczęściej jest spowodowana przebiciem torbieli trzustki do tętnicy śledzionowej. Rozpoznanie jest bardzo trudne.
Urazy.
Urazy przenikające lub tępe mogą być przyczyną krwawienia do światła przewodu pokarmowego. Również ciało obce pojawiające się w przewodzie pokarmowym w sposób niezamierzony, a rzadziej celowy, może być powodem krwawienia z przewodu pokarmowego. Ciało obce, poza możliwością bezpośredniego uszkodzenia przewodu pokarmowego, może spowodować krwawienie poprzez wywołanie odleżyny.
Rozpoznanie.
Diagnostyka krwawienia z przewodu pokarmowego opiera się na wywiadzie, badaniu fizykalnym i badaniach endoskopowych, ponadto u niektórych chorych wykorzystuje się angiografię klasyczną i scyntygrafię. Obraz kliniczny sugerujący krwawienie z górnego lub dolnego odcinka przewodu pokarmowego determinuje wybór strategii diagnostycznej. Zarówno w ostrym krwawieniu z górnego odcinka przewodu pokarmowego o etiologii nieżylakowej czy żylakowej, jak i w krwawieniu z dolnego odcinka przewodu pokarmowego może występować konieczność poprzedzenia diagnostyki, często połączonej z jednoczasowym leczeniem przyczynowym, leczeniem wstępnym mającym na celu stabilizację stanu chorego (tzw. wstępna resuscytacja).
Podstawą rozpoznania krwawienia z górnego odcinka przewodu pokarmowego jest gastroskopia. U stabilnych hemodynamicznie chorych z krwawieniem z dolnego odcinka przewodu pokarmowego podstawowym badaniem diagnostycznym jest kolonoskopia. Z kolei u chorych niestabilnych hemodynamicznie po wstępnej resuscytacji (leczeniu wstępnym) wykonuje się angiografię lub poddaje się zabiegowi operacyjnego, u tych chorych kolonoskopia jest wykonywana po stabilizacji hemodynamicznej. Hematochezja z niestabilnością hemodynamiczną sugeruje konieczność wykluczenia krwawienia z górnego odcinka przewodu pokarmowego. Nawet u 25% chorych z krwawieniem z dolnego odcinka przewodu pokarmowego nie udaje się ustalić lokalizacji źródła krwawienia, a ponadto w 40% przypadków znajduje się przynajmniej dwa potencjalne źródła krwawienia.
Wywiad może pozwolić ocenić długość i nasilenie dolegliwości w czasie, a zgłaszane przez chorego objawy określić przypuszczalną lokalizację miejsca krwawienia, a nawet jego etiologię. Istotne jest określenie obecności chorób współistniejących oraz przyjmowanych leków, szczególnie tych wpływających na układ krzepnięcia.
Największe znaczenie ma oznaczenie stężenia hemoglobiny, wielkości hematokrytu, liczby płytek, stężenia kreatyniny, mocznika, czasu protrombinowego (PT) i czasu kaolinowo-kefalinowego (APTT). Konieczne jest wykonanie EKG, a w przypadku poważnego krwawienia oznaczenie grupy krwi.
Hematokryt, szczególnie podczas pierwszych godzin krwawienia, może nie odzwierciedlać utraty krwi. Objętość erytrocytów (MCV) poniżej 80 fL sugeruje przewlekłe krwawienie i niedobór żelaza związanego z jego przewlekłą utratą. Zwiększenie stosunku azotu mocznika do stężenia kreatyniny sugeruje krwawienie z górnego odcinka przewodu pokarmowego, co jest związane z nasilonym rozkładem przez bakterie jelitowe białek dostarczanych w związku z krwawieniem i zwiększonej resorpcji (wchłanianiu) mocznika.
U chorych z podejrzeniem krwawienia z górnego odcinka przewodu pokarmowego gastroskopia jest postępowaniem z wyboru, która ma znaczenie diagnostyczne i lecznicze. Badanie ma na celu potwierdzenie rozpoznania krwawienia z górnego odcinka przewodu pokarmowego, określenie lokalizacji i źródła krwawienia, kwalifikację oraz wykonanie zabiegów endoskopowych zatrzymujących krwawienie. Szacuje się, że czułość wykrywania źródła krwawienia z górnego odcinka przewodu pokarmowego wynosi 92–98%.
W zależności od ciężkości stanu chorego endoskopia może być wykonana w trybie pilnym lub elektywnym przyspieszonym. Endoskopię w trybie pilnym wykonuje się u chorych z wysokim ryzykiem zgonu (≥3 punkty w klasyfikacji Rockalla u chorych z krwawieniem pochodzenia nieżylakowego) natychmiast po przeprowadzeniu wstępnej resuscytacji (leczenia wstępnego). Z kolei endoskopia w trybie przyspieszonym powinna zostać wykonana w ciągu 24 godzin od przyjęcia do szpitala.
Pilna endoskopia wymaga analgosedacji lub dożylnego znieczulenia ogólnego.
Usunięcie skrzepu może pozwolić uwidocznić proces chorobowy będący przyczyną krwawienia i umożliwić przeprowadzenia odpowiedniego leczenia endoskopowego, zmniejszając odsetek nawrotów.
U 1–2% chorych z powodu zalegania krwi w żołądku przysłaniającej jego powierzchnię nie udaje się zlokalizować źródła krwawienia. Podanie erytromycyny – antybiotyku makrolidowego agonisty receptora motyliny – lub metoklopramidu – antagonisty receptorów dopaminergicznych – poprawia opróżnianie żołądka, poprawiając widoczność podczas badania i wpływa na zmniejszenie potrzeby wykonywania ponownego badania. Rutynowe zakładanie sondy do żołądka i płukanie żołądka u każdego chorego z podejrzeniem krwawienia z górnego odcinka przewodu pokarmowego nie jest zalecane, nie wykazano korzyści klinicznych wynikających z takiego postępowania. Rutynowo nie wykonuje się kontrolnej endoskopii.
Kolonoskopia pozwala ustalić miejsce krwawienia u 45–90% chorych, a dokładność diagnostyczną ocenia się na 72–86%. Badanie pozwala bezpośrednio uwidocznić miejsce krwawienia i wykonać zabieg mający na celu zatrzymanie krwawienia. Z drugiej strony kolonoskopia nie pozwala na ocenę jelita cienkiego poza końcowym odcinkiem jelita krętego, a jego skuteczność znacznie obniża złe przygotowanie do badania, które jest trudne u chorych badanych w ostrych stanach. Masywne krwawienie może utrudniać wizualizację miejsca krwawienia. Istotna jest ocena błony śluzowej zarówno podczas wprowadzania, jak i wycofywania endoskopu, ponieważ krwawienie może być widoczne jedynie okresowo i podczas jednorazowej oceny może pozostać nieodkryte.
Większość ostrych krwawień ustępuje samoistnie, dlatego kolonoskopia może być wykonana w ciągu 24 godzin od epizodu krwawienia z dolnego odcinka przewodu pokarmowego po leczeniu wstępnym. Rola wczesnej diagnostycznej kolonoskopii wykonanej niemal od razu od przyjęcia do szpitala jest kontrowersyjna. Zmniejsza ona długość pobytu chorego w szpitalu niezależnie od nasilenia krwawienia, jednak wczesna kolonoskopia nie poprawia przeżycia leczonych ani ryzyka powtórnego krwawienia. U chorych stabilnych hemodynamicznie przed wykonaniem kolonoskopii konieczne jest odpowiednie przygotowanie jelita, nie zaleca się badania bez odpowiedniego przygotowania. U chorych z przewlekłym krwawieniem z dolnego odcinka przewodu pokarmowego kolonoskopię wykonuje się w trybie planowym po starannym przygotowaniu do badania. U wszystkich chorych z podejrzeniem krwawienia z dolnego odcinka przewodu pokarmowego należy wykluczyć krwawienia z górnego odcinka.
Angio-TK pozwala na wykrycie wynaczynienia krwi wynoszące co najmniej 0,5 ml/min. Badanie pozwala na wykrycie chorób nowotworowych, malformacji naczyniowych oraz wykazać obecność wynaczynionej krwi w świetle przewodu pokarmowego. Angio-TK wykazuje 86% czułość i 95% swoistość w diagnostyce krwawienia z przewodu pokarmowego. Badanie jest przydatne w ustalaniu miejsca krwawienia, jego etiologii i planowaniu leczenia, wadą metody jest konieczność wykorzystania kontrastu jodowego.
Klasyczna angiografia zwykle jest wykorzystywana w diagnostyce krwawienia z dolnego odcinka przewodu pokarmowego ze względu na łatwo dostępne końcowe odcinki naczyń tętniczych. W diagnostyce krwawień z górnego odcinka przewodu pokarmowego metoda ma ograniczoną skuteczność ze względu na bogatą sieć połączeń pomiędzy naczyniami. Metoda pozwala wykrywać krwawienie o intensywności utraty krwi 0,5–1,5 ml/min. Czułość diagnostyczna angiografii wynosi około 42–86%, a swoistość sięga 100%. Metoda pozwala jedynie na wykrywanie czynnego krwawienia. Jest szczególnie przydatne w wykrywaniu krwawienia z malformacji naczyniowych i uchyłków jelita. Angiografia klasyczna pozwala na przeprowadzenie zabiegów mających na celu zatrzymanie krwawienia, w tym selektywne podanie materiału zatorowego lub leku obkurczającego naczynia. Ze względu na inwazyjny charakter i ryzyko poważnych powikłań angiografii metoda jest ograniczona dla chorych, u których z powodu krwawienia z niestabilnością hemodynamiczną nie można wykonać endoskopii lub u chorych z nawracającymi krwawieniami z przewodu pokarmowego, których źródła nie ustalono metodami endoskopowymi.
Scyntygrafia z użyciem krwinek znakowanych radioaktywnym Tc99m wykazuje najwyższą czułość w wykrywaniu krwawienia z przewodu pokarmowego. Scyntygrafia jest badaniem nieinwazyjnym, nie wymaga przygotowania jelita i pozwala wykrywać krwawienie z naczyń tętniczych i żylnych. Znakowana krew po wynaczynieniu ulega gromadzeniu w świetle przewodu pokarmowego, które może być wykryte w scyntygrafii. Umożliwia rozpoznanie krwawienia do przewodu pokarmowego o utracie krwi z nasileniem wynoszącym 0,5 ml/min. Metoda nie pozwala na dokładną anatomiczną lokalizację krwawienia, ponieważ wynaczyniona krew może ulegać przemieszczeniu. Rola scyntygrafii w diagnostyce krwawienia z przewodu pokarmowego jest kontrowersyjna. Scyntygrafię wykorzystuje się do oceny zasadności wykorzystania angiografii i uniknięcia zbędnego ryzyka tego zabiegu. Ze względu na krótki okres półtrwania zastosowanych radionuklidów, gdy wynik jest ujemny lub dodatni dopiero po kilku godzinach od podania znaczników, przemawia za niewielką skutecznością diagnostyczną angiografii.
Endoskopia kapsułkowa jest nieinwazyjną metodą diagnostyczną pozwalającą uwidocznić śluzówkę jelita cienkiego na całej jego długości. Metoda znajduje zastosowanie w diagnostyce ukrytego krwawienia po wykonaniu gastroskopii i kolonoskopii, gdy podejrzewa się krwawienie z jelita cienkiego. Enteroskopia kapsułkowa wykazuje pewną przewagę nad enteroskopią dwubalonową. Endoskopia kapsułkowa ma ograniczone znaczenie w diagnostyce krwawienia z jelita grubego.
Badanie na krew utajoną w kale jest laboratoryjną metodą potwierdzenia obecności ukrytego krwawienia. Badanie wykorzystuje się do odróżnienia smolistych stolców związanych z krwawieniem od jego zabarwienia niezwiązanego z krwawieniem oraz u bezobjawowych chorych jako badanie przesiewowe. Kilkakrotnie powtarzany test na obecność krwi utajonej w kale w ustalonych odstępach czasu jest jednym, obok przesiewowej kolonoskopii, z możliwych strategii badań przesiewowych w kierunku raka jelita grubego.
Praktyczne zastosowanie znajdują metoda gwajakolowa, benzydynowa i immunochromatograficzna. Metoda gwajakolowa i benzydynowa jest oparta na wykrywaniu aktywności peroksydazowej, dlatego na nieprawidłowy wynik badania wpływa spożycie mięsa zawierającego mioglobinę, niektóre pokarmy roślinne zawierające peroksydazy (wyniki fałszywie dodatnie) oraz przeciwutleniacze, w tym witaminę C (wyniki fałszywie ujemne). Metoda benzydynowa wykazuje wyższą czułość niż metoda gwajakolowa, co jednak wiąże się z wynikami fałszywie dodatnimi. Metoda immunochromatograficzna wykrywa ludzką hemoglobinę, dlatego nie wymaga zachowania odpowiedniej diety przed badaniem. Ze względu na rozkład hemoglobiny z górnej części przewodu pokarmowego nie wykrywa krwawienia z górnego odcinka. Metoda jest też bardziej czuła niż metoda gwajakolowa.
Leczenie.
Leczenie nieżylakowego krwawienia z górnego odcinka przewodu pokarmowego.
Leczenie wstępne ostrego krwawienia.
Podstawowym celem leczenia wstępnego jest walka z bezwzględną hipowolemią i zapobieganie rozwinięciu wstrząsu hipowolemicznego. U chorych ze znacznym ubytkiem krwi i zaburzeniami świadomości kluczowa jest kontrola drożności dróg oddechowych poprzez intubację chorego. Chorym niedotlenionym podaje się tlen poprzez tzw. wąsy tlenowe lub maskę tlenową.
Resuscytacja płynowa polega na stabilizacji ciśnienia tętniczego i przywróceniu odpowiedniej objętości wewnątrznaczyniowej. Konieczna jest odpowiednia kontrola tętna i ciśnienia tętniczego, a gdy jest prawidłowe mierzone jest również w pozycji stojącej w celu wykluczenia hipotonii ortostatycznej. Ciężkość stanu chorego jest oceniana za pomocą skali Rockalla lub skali Blatchforda. Zakłada się dwie kaniule o dużej średnicy (≤16 G). Utracona objętość krwi jest uzupełniania z pomocą roztworów krystaloidów (płynów infuzyjnych) lub koloidów. Na każdy szacowany ubytek krwi przetacza się trzykrotnie większą objętość roztworu krystaloidu i równą objętość koloidu. Zwykle wystarcza podanie 1000–2000 ml krystaloidów. Tachykardia (przyspieszenie akcji serca) powyżej 120 uderzeń/minutę i tachypnoe (przyspieszenie częstości oddechów) powyżej 30 oddechów na minutę mogą świadczyć o utracie powyżej 1500 ml krwi (około 30% objętości), co może wskazywać na konieczność transfuzji koncentratu krwinek czerwonych lub krwi pełnej konserwowanej. Przyjmuje się, że chorym ze stężeniem hemoglobiny poniżej 7 g/dl powinno przetoczyć się krew, ale faktycznie próg stężenia hemoglobiny, przy którym podejmuje się decyzję o przetoczeniu jest ustalany indywidualnie i wpływ na niego ma wiek chorego, obecność choroby wieńcowej i obecność markerów niedotlenienia tkankowego. Zwykle dąży się do uzyskania stężenia 7–9 g/dl u chorych bez poważnej choroby układu krążenia lub oddechowego. U chorych przyjmujących leki przeciwkrzepliwe może być konieczne skorygowanie zaburzeń krzepnięcia.
Leczenie endoskopowe.
Celem wykonania endoskopii jest rozpoznanie etiologii (przyczyn) krwawienia, jego lokalizacji i przeprowadzenie endoskopowych zabiegów mających na celu zatrzymanie krwawienia oraz zapobiegnięcie jego nawrotom. Zaleca się wykonanie tzw. wczesnej endoskopii przeprowadzonej w ciągu 24 godzin od przyjęcia chorego do szpitala, która w porównaniu do odroczonej endoskopii wiąże się z poprawą rokowania i skróceniem pobytu chorego w szpitalu.
Zabieg powinien być wykonany w pracowni endoskopowej, ale przy intensywnym krwawieniu, gdy istnieje wysokie prawdopodobieństwo konieczności zabiegu operacyjnego, jest przeprowadzany na sali operacyjnej. Endoskopia w trybie pilnym wymaga analgosedacji lub znieczulenia ogólnego dożylnego, ponieważ niepokój lub pobudzenie chorego może utrudniać leczenie endoskopowe. Wykazano, że wykonanie endoskopii w ciągu 24 godzin od ostrego epizodu krwawienia z górnego odcinka przewodu pokarmowego zmniejsza odsetek nawrotów krwawienia, pilnych interwencji chirurgicznych oraz zmniejsza długość pobytu w szpitalu. U 25% chorych w grupie wysokiego ryzyka występuje ponowne krwawienie po zabiegach endoskopowych, choć stosowanie inhibitorów pompy protonowej zmniejsza to ryzyko do 10%. W przypadku wystąpienia ponownego krwawienia zalecane jest wykonanie gastroskopii. Nie zaleca się wykonywania kontrolnego badania endoskopowego u chorych bez klinicznych objawów nawrotu, jednak w przypadku gdy w pierwszej endoskopii nie określono źródła krwawienia lub istnieje poważne kliniczne podejrzenie niewystarczającego postępowania w pierwszej endoskopii może być konieczne kolejne badanie.
Leczenie endoskopowe może polegać na ostrzyknięciu miejsca krwawienia, koagulacji, założeniu klipsu hemostatycznego. Wybór zastosowanej techniki warunkuje charakter krwawienia i ryzyko jego nawrotu. Stosowanie dwóch metod leczenia endoskopowego jest bardziej skuteczne niż użycie pojedynczej metody. Jeśli jest to możliwe podejmowana jest próba założenia klipsu hemostatycznego, gdy krwawienie utrudnia lub uniemożliwia precyzyjne założenie klipsu to jego założenie powinno poprzedzać ostrzykiwanie miejsca krwawienia za pomocą adrenaliny. Gdy założenie klipsu nie jest możliwe z powodu niekorzystnych warunków do zabiegu, to stosuje się ostrzykiwanie adrenaliną miejsca krwawienia w połączeniu z zastosowaniem koagulacji kontaktowej.
Techniki iniekcyjne obejmują podanie za pomocą jednorazowej igły roztworu adrenaliny, ostrzykując wszystkie cztery pola wokół krwawiącej zmiany, znacznie rzadziej stosuje się 0,9% roztwór NaCl, 3,0% roztwór NaCl, 50% roztwór glukozy, 98% etanol, polidokanol, etanolaminę, siarczan sodowy tetradecylu (STS), trombinę, klej fibrynowy i histoakryl. W efekcie ostrzyknięcia miejsca krwawienia dochodzi do jego uciśnięcia związanego z podaną objętością wstrzykniętych środków i zatamowania krwawienia oraz ewentualnego swoistego efektu działania substancji, które mogą powodować skurcz naczyń, wywołać odczyn zapalny lub indukować wytworzenie skrzepu. Prawdopodobnie tamponada jest głównym mechanizmem działania techniki iniekcyjnej. Nie wykazano, by któraś ze stosowanych substancji wykazywała przewagę nad pozostałymi. Adrenalina powoduje obkurczenie naczyń oraz aktywuje płytki krwi, ale efekt działania zanika już po około 20 minutach. Adrenalina prowadzi do uzyskania początkowego zatrzymania krwawienia u 96,5% leczonych, ale jego nawrót obserwuje się u 18,5% leczonych. W związku z dużym ryzykiem nawrotu krwawienia po ostrzykiwaniu adrenaliną technikę łączy się z innymi metodami leczenia, często z elektrokoagulacją lub klipsowaniem. Etanol, polidokanol i etanolamina wywołują obliterację (zarastanie) naczynia i wykazują podobną skuteczność do adrenaliny, ale cechują się większym ryzykiem powikłań. Klej cyjanoakrylowy jest stosowany w leczeniu krwawienia z żylaków przełyku i żołądka, ale nie jest zalecany w leczeniu nieżylakowego krwawienia z górnego odcinka przewodu pokarmowego.
Założenie metalowego klipsu lub gumowej podwiązki umożliwia fizyczną tamponadę miejsca krwawienia. Klipsy są szczególnie stosowane w krwawieniu z wrzodów trawiennych i zespole Mallory’ego-Weissa, szczególnie w przypadku widocznego krwawiącego naczynia. Założone klipsy ulegają złuszczeniu po upływie kilku tygodni. Założenie klipsu hemostatycznego jest trudne w obrębie zmian w dnie żołądka, krzywiźnie mniejszej i tylnej ścianie dwunastnicy. Gumowe podwiązki są głównie wykorzystywane w leczeniu krwawienia z żylaków. Podwiązki są stosowane w zmianach Dieulafoya, angiodysplazji i zespole Mallory’ego-Weissa.
Zatrzymanie krwawienia może być uzyskane za pomocą jednobiegunowej, dwubiegunowej lub wielobiegunowej elektrokoagulacji, koagulacji plazmowej lub za pomocą lasera. Terapie kontaktowe (koaptywne) działają poprzez wywieranie bezpośredniego ucisku sondy na krwawiące naczynie i przepływ energii, co wywołuje krzepnięcie i sklejenie się ścian naczynia. Ze względu na konieczność w miarę prostopadłego przyłożenia końcówki sondy metoda może być zastosowana w odpowiednio korzystnych lokalizacjach krwawiących zmian. W technice dwubiegunowej lub wielobiegunowej hemostaza jest osiągana w wyniku przepływu pomiędzy elektrodami poprzez tkanki prądu i w efekcie elektrokoagulacji tkanek. Do metod bezkontaktowych należy koagulacja plazmą argonową oraz fototerapia . Techniki bezkontaktowe wywołują koagulację tkanki bez przepływu prądu poprzez bezpośredni efekt termiczny. Plazma argonowa wykazuje efekt terapeutyczny na grubości 2–3 mm błony śluzowej, dlatego jest wykorzystywana głównie w leczeniu powierzchownych zmian. Jednak koagulacja plazmą argonową umożliwia leczenie niezależnie od kąta ustawienia sondy. Techniki laserowe są rzadko stosowane.
Leczenie farmakologiczne.
Leczenie farmakologiczne, obok leczenia endoskopowego, jest kluczowym elementem terapii chorych z krwawieniem z górnego odcinka przewodu pokarmowego. Większość przyczyn nieżylakowego krwawienia z górnego odcinka przewodu pokarmowego jest wskazaniem do leczenia hamującego wydzielanie soku żołądkowego. Podstawą leczenia farmakologicznego jest leczenie antysekrecyjne (przeciwdziałające lub zmniejszające wydzielanie) za pomocą inhibitorów pompy protonowej, obecnie inne leki antysekrecyjne już nie mają znaczenia klinicznego. Niskie pH soku żołądkowego poprzez hamowanie agregacji płytek i ułatwianie lizy skrzepu utrudnia jego stabilizację i zatrzymanie krwawienia. Jednocześnie zaobserwowano, że podwyższenie pH &gt;6 sprzyja gojeniu zmiany będącej przyczyną krwawienia.
Inhibitory pompy protonowej (IPP) silniej i na dłużej hamują wydzielanie kwasu solnego niż antagonisty receptora H2. Wykazano, że stosowanie inhibitorów pompy protonowej w dużych dawkach u chorych z krwawieniem z wrzodu trawiennego zmniejsza ryzyko nawrotu krwawienia, konieczności wykonania operacji, a u chorych z grupy wysokiego ryzyka prawdopodobnie również zmniejsza ryzyko zgonu. Skuteczność leczenia tą grupą leków jest wyższa w populacji azjatyckiej niż u osób rasy białej. Prawdopodobnie inhibitory pompy protonowej nie poprawiają wyników leczenia z krwawieniem spowodowanym innymi przyczynami niż wrzód trawienny. Nie ma wystarczających dowodów wykazujących porównywalną skuteczność inhibitorów pompy protonowej stosowanych doustnie i dożylnie, choć prawdopodobnie efekt zmniejszenia ryzyka nawrotu krwawienia i konieczności wykonania operacji nie zależy od drogi podania.
U wszystkich chorych po uzyskaniu hemostazy (zatrzymaniu krwawienia) za pomocą leczenia endoskopowego zaleca się stosowanie inhibitorów pompy protonowej, do których należą: esomeprazol, pantoprazol lub omeprazol. U chorych z wysokim ryzykiem nawrotu krwawienia po endoskopowym uzyskaniu hemostazy oraz u chorych z aktywnym krwawieniem z niezidentyfikowanego źródła inhibitory pompy protonowej podaje się w bolusie 80 mg/kg, a następnie leczenie kontynuuje się za pomocą ciągłego wlewu 8 mg/kg przez 72 godziny. U chorych z wysokim ryzykiem nawrotu krwawienia po wlewie dożylnym po 72 godzinie leczenie za pomocą inhibitorów pompy protonowej jest kontynuowane do 5. doby choroby za pomocą drogi dożylnej lub doustnej (40 mg co 12 godzin). W grupie o średnim ryzyku nawrotu krwawienia podaje się leki dożylnie w dawce 40 mg co 12 godzin, a w grupie chorych o niskim ryzyku nawrotu zaleca się podanie IPP doustnie w dawce 40 mg co 12 godzin. U chorych z krwawieniem spowodowanym innymi przyczynami niż choroba wrzodowa zaleca się stosowanie IPP dożylnie wyłącznie u chorych z aktywnym krwawieniem o dużym ryzyku nawrotu. Istnieją przesłanki do włączania inhibitorów pompy protonowej przed wykonaniem endoskopii. Leki prawdopodobnie ułatwiają szybsze zatrzymanie krwawienia. Podanie inhibitorów pompy protonowej nie może opóźniać wykonania zabiegów endoskopowych. Niektórzy autorzy zalecają podanie inhibitorów pompy protonowej u wszystkich chorych przed pilną endoskopią, która wykonywana jest w związku z krwawieniem o dużym nasileniu, występowaniem zaburzeń hemodynamicznych lub poważnych czynników ryzyka.
Antagonisty receptora H2 nie hamują wystarczająco skutecznie i nie wykazano korzyści z ich stosowania w ostrym krwawieniu z wrzodu. Mogą być stosowane w przypadku nietolerancji inhibitorów pompy protonowej. Leki prokinetyczne takie jak metoklopramid i erytromycyna mogą być przydatne u chorych z obecnością masywnych skrzepów w żołądku lub po niedawnym obfitym posiłku w celu poprawy opróżniania żołądka przed wykonaniem endoskopii. Nie zaleca się rutynowego podawania analogów somatostatyny w krwawieniu z górnego odcinka przewodu pokarmowego, choć ze względu na zmniejszanie przez somatostatynę przepływu trzewnego lek może być wykorzystany w celu poprawy stanu hemodynamicznego przed leczeniem endoskopowym, w sytuacji niedostępności lub nieskuteczności leczenia endoskopowego, w trakcie oczekiwania na leczenie operacyjne, lub gdy operacja jest przeciwwskazana. Nie zaleca się stosowania etamsylatu, kwasu e-aminokapronowego i kwasu traneksamowego.
Leczenie operacyjne.
Rola leczenia operacyjnego nieżylakowego krwawienia z górnego odcinka przewodu pokarmowego uległa ograniczeniu. Leczenie operacyjne jest wskazane u chorych, u których nie uzyskano zatamowania krwawienia w postępowaniu endoskopowym. Wskazaniem do leczenia operacyjnego jest także zapobieganie nawrotom krwawienia u chorych z dużym ryzykiem zgonu. Na wybór techniki operacyjnej wpływa lokalizacja krwawiącej zmiany i stan chorego. Preferuje się techniki oszczędzające, ukierunkowane przede wszystkim na zatamowanie krwawienia, a nie na operacyjne leczenie choroby wrzodowej. Wykonuje się podkłucie krwawiącej tętnicy, podwiązanie naczynia lub wycięcie owrzodzenia.
Radiologia zabiegowa.
Radiologia zabiegowa po nieskutecznej próbie zaopatrzenia endoskopowego krwawienia może być postępowaniem alternatywnym wobec operacji. Przezskórna selektywna embolizacja (zamknięcie światła naczynia) polega na podaniu materiału zatorowego do gałęzi naczynia zaopatrującego okolicę miejsca krwawienia w celu zmniejszenia perfuzji tętniczej danej okolicy z zachowaniem odpowiedniego poziomu przepływu krwi, który zabezpiecza przed martwicą ściany przewodu pokarmowego. Embolizacja tętnicy żołądkowo-dwunastniczej jest wykorzystywana w tamowaniu krwawienia z dwunastnicy, z kolei embolizacja tętnicy żołądkowej lewej jest stosowana w zatrzymywaniu krwotoków z żołądka. Materiałem zatorowym mogą być kleje akrylowe, mikrocząsteczki polimeru alkoholu winylowego, skrzepy krwi leczonego, Gelfoam. Metoda pozwala zatrzymać krwawienie u 50–70% leczonych.
Leczenie krwawienia z wrzodu trawiennego.
Strategia postępowania w krwawieniu z wrzodu trawiennego zależy od stwierdzonej w badaniu endoskopowym morfologii krwawiącej zmiany. Podstawową metodą leczenia jest postępowanie endoskopowe po wstępnym ustabilizowaniu stanu chorego i leczenie antysekrecyjne za pomocą inhibitorów pompy protonowej. Leczenie endoskopowe jest wdrażane u chorych z czynnym krwawieniem lub wysokim ryzykiem jego nawrotu. Ryzyko nawrotu krwawienia ocenia się w skali Forresta. Aktywne (Ia) i sączące krwawienie (Ib), a także widoczne niekrwawiące naczynie w dnie owrzodzenia (IIa) jest wskazaniem do leczenia endoskopowego. W przypadku stwierdzenia skrzepu w dnie owrzodzenia (IIb) skrzep usuwa się i powtórnie ocenia się owrzodzenie. Przebarwione dno owrzodzenia (IIc) lub zmiany o gładkiej białej podstawie (III) nie wymagają leczenia endoskopowego. Inhibitory pompy protonowej są podawane u wszystkich chorych, u których uzyskano hemostazę za pomocą metod endoskopowych. Istnieją przesłanki do włączania inhibitorów pompy protonowej przed wykonaniem endoskopii, ze względu na szybsze zatrzymanie krwawienia. Niektórzy autorzy zalecają podanie inhibitorów pompy protonowej u wszystkich chorych przed pilną endoskopią.
Leczenie krwawienia w zespole Mallory’ego-Weissa.
W większości przypadków wystarczającym postępowaniem jest leczenie objawowe, ponieważ u 90% chorych krwawienie ustępuje samoistnie. Rzadziej konieczne jest leczenie endoskopowe za pomocą elektrokoagulacji lub ostrzyknięcia zmiany. W przypadku niepowodzenia metod endoskopowych konieczne jest przeprowadzenie embolizacji tętnicy zaopatrującej miejsce krwawienia lub przeprowadzenie gastrotomii i zszycie miejsca pęknięcia.
Leczenie krwawienia z nowotworów złośliwych górnego odcinka przewodu pokarmowego.
Leczenie krwawienia do przewodu pokarmowego związanego z obecnością nowotworu zależy od typu nowotworu, jego lokalizacji, możliwości radykalnego leczenia, chorób współistniejących, spodziewanego przeżycia chorego i obranych celów leczenia onkologicznego. W leczeniu krwawienia z górnego odcinka przewodu pokarmowego wykorzystuje się metody endoskopowe. Stosuje się ostrzykiwanie miejsca krwawienia etanolem, hiperosmotycznym roztworem epinefryny (adrenaliny) czy siarczanem sodowym tetradecylu, a także metody elektrokoagulacji, koagulacji plazmowej lub za pomocą lasera. U chorych z krwawieniem z górnego odcinka przewodu pokarmowego metody endoskopowe pozwalają osiągnąć kontrolę krwawienia u 60–90% leczonych. Do leczenia operacyjnego kwalifikowani są chorzy, u których jest możliwość leczenia poprzez całkowitą resekcję (wycięcie) krwawiącego guza oraz chorzy, u których nie osiągnięto kontroli krwawienia w wyniku stosowania mniej inwazyjnych metod leczenia, w tym endoskopii i radiologii zabiegowej. W ramach paliatywnego leczenia krwawiących guzów stosuje się resekcje klinowe. Radioterapia w leczeniu krwawienia związanego z nowotworami górnego odcinka przewodu pokarmowego raczej nie jest wykorzystywana ze względu na niewielką skuteczność i znaczną toksyczność. Przezskórna selektywna embolizacja bywa używana do leczenia krwawienia z żylaków przełyku wtórnych do raka wątrobowokomórkowego.
Leczenie krwawienia ze zmiany Dieulafoya.
Nie opracowano optymalnej strategii leczenia krwawienia ze zmiany Dieulafoya, postępowanie zależy od lokalizacji zmiany i intensywności krwawienia. Metody endoskopowe pozwalają na zatrzymanie krwawienia u 90% leczonych. Wykorzystuje się metody termiczne, w tym elektrokoagulację i koagulację plazmą argonową, oraz metody mechaniczne obejmujące założenie gumowej podwiązki lub klipsu hemostatycznego. Techniki mogą być łączone. Zmiany tatuuje się w celu późniejszej łatwiejszej identyfikacji zmiany. Angiografię z embolizacją stosuje się w krwawiących zmianach niereagujących. Leczenie chirurgiczne jest zarezerwowane dla chorych niepoddających się leczeniu endoskopowemu lub embolizacji.
Leczenie krwawienia z antralnego poszerzenia naczyniowego (żołądek arbuzowaty).
Leczenie zwykle polega na koagluacji plazmowej zmiany, a w przypadku niepowodzenia wykonuje się antrektomię (wycięcie odźwiernikowej części żołądka).
Profilaktyka pierwotna i wtórna krwawienia z górnego odcinka przewodu pokarmowego.
Zapobieganie krwawieniu z powodu choroby wrzodowej jest oparte o eradykację (całkowite zwalczenie) zakażenia "Helicobacter pylori", stosowanie inhibitorów pompy protonowej lub prostaglandyn albo zastąpienie nieselektywnych inhibitorów cyklooksygenazy selektywnymi inhibitorami COX-2.
Wykazano, że eradykacja zakażenia "Helicobacter pylori" wpływa na zmniejszenie ryzyka nawrotu krwawienia, dlatego w ramach profilaktyki wtórnej po epizodzie krwawienia z górnego odcinka przewodu pokarmowego u chorych z dodatnim testem w kierunku "Helicobacter pylori" zaleca się odpowiednią antybiotykoterapię. Ryzyko wystąpienia krwawienia w niepowikłanej chorobie wrzodowej jest niewielkie, jednak badania wskazują na zmniejszenie ryzyka krwawienia z wrzodów w wyniku eradykacji "Helicobacter pylori". Zgodnie z zaleceniami z Maastricht IV eradykację zakażenia "Helicobacter pylori" zaleca się u chorych z czynnym lub wygojonym wrzodem żołądka lub dwunastnicy, a także w profilaktyce pierwotnej u chorych długotrwale leczonych przeciwpłytkowo, obok równoczesnego stosowania IPP.
Jedną ze strategii profilaktyki krwawienia z przewodu pokarmowego może być zastąpienie leków przeciwzapalnych hamujących głównie cyklooksygenazę typu COX-1 lekami hamującymi cyklooksygenazę typu COX-2, czyli koksybami, ale również meloksykamem i nabumetonem. Mizoprostol jest syntetycznym analogiem prostaglandyny E1, znajduje zastosowanie w profilaktyce rozwoju wrzodów w następstwie stosowania niesteroidowych leków przeciwzapalnych. Lek znacząco redukuje ryzyko poważnych powikłań ze strony przewodu pokarmowego, w tym również krwawienia, jednak stosunkowo wysoka częstość działań niepożądanych oraz konieczność stosowania wielokrotnych dawek dziennych ogranicza zastosowanie leku.
Zastosowanie inhibitorów pompy protonowej stanowi element leczenia krwawienia z górnego odcinka przewodu pokarmowego, ale również jednocześnie zapobiega nawrotowi krwawienia. U chorych długotrwale przyjmujących niesteroidowe leki przeciwzapalne z co najmniej dwoma czynnikami ryzyka powikłań w profilaktyce pierwotnej krwawienia stosuje się inhibitory pompy protonowej. U chorych przyjmujących długotrwale niesteroidowe leki przeciwzapalne ryzyko krwawienia z górnego odcinka przewodu pokarmowego zmniejsza się o 50–80%. Nie zaleca się zastępowania kwasu acetylosalicylowego klopidogrelem w ramach zmniejszenia ryzyka krwawienia z górnego odcinka przewodu pokarmowego. Powlekane tabletki kwasu acetylosalicylowego nie wpływają na zmniejszenie ryzyka krwawienia.
Prawdopodobnie strategie profilaktyki oparte na IPP lub zastąpieniu lekami selektywnymi wobec COX-2 są bardziej skuteczne w profilaktyce krwawienia z górnego odcinka niż analogi prostaglandyn.
Leczenie krwawienia z żylaków przełyku.
Krwawienie z żylaków przełyku wiąże się z gorszym rokowaniem i wyższą śmiertelnością niż krwawienie o etiologii nieżylakowej, dlatego u chorych z marskością wątroby lub nadciśnieniem wrotnym o innej etiologii, z podejrzeniem krwawienia do przewodu pokarmowego postępuje się jak w krwawieniu z żylaków przełyku do czasu potwierdzenia lub wykluczenia takiej etiologii. Ocenia się, że takie krwawienie samoistnie ustępuje u 40–50% chorych, leczenie pozwala zatrzymać krwawienie u 80%, u pozostałych nie udaje się uzyskać kontroli lub krwawienie nawraca w ciągu 6 tygodni. Krwotoki z żylaków przełyku często są masywne i mogą szybko doprowadzić do zaburzeń hemodynamicznych, a w konsekwencji zgonu chorego. Chorzy z krwawieniem z żylaków przełyku wymagają intensywnego nadzoru w warunkach szpitalnych. W sytuacji dużego ryzyka zachłyśnięcia, szczególnie przy masywnym krwawieniu, ciężkim stanie ogólnym czy encefalopatii wątrobowej, może być konieczne zabezpieczenie drożności dróg oddechowych poprzez intubację. Z drugiej strony nie wykazano, aby profilaktyczna intubacja zmniejszała ryzyko zachłystowego zapalenia płuc czy powikłań sercowo-naczyniowych i prawdopodobnie korzyści z takiego postępowania odnoszą tylko niektóre grupy chorych. Konieczne jest zapewnienie dostępu do co najmniej 2 żył obwodowych, które umożliwiają intensywną płynoterapię, jeśli nie ma możliwości prowadzenia skutecznego podawania płynów za pośrednictwem żyły obwodowej zakłada się wkłucie centralne.
Optymalna objętość podawanych płynów pozostaje kontrowersyjna, jednak powinna pozwalać na utrzymanie ciśnienia skurczowego powyżej 100 mmHg oraz tętna poniżej 100/min. Zapobieganie hipowolemii (zbyt małej ilości krwi w krwiobiegu) i hipotensji (zbyt niskiemu ciśnieniu krwi) pomaga zapobiegać niewydolności nerek i powstawaniu infekcji. Z drugiej strony zbyt agresywna płynoterapia sprzyja nawrotom krwawienia. Część badaczy sugeruje wykorzystanie w płynoterapii albumin i roztworów żelatyny (roztwory koloidowe) w mniejszym stopniu wpływających na układ krzepnięcia niż roztworów dekstranu, jednak postępowanie nie ma wystarczającego oparcia w badaniach klinicznych. Nadmiernie intensywna podaż krystaloidów (płynów infuzyjnych), poza możliwością nasilenia krwawienia, może sprzyjać nasilaniu wodobrzusza lub ulegać gromadzeniu w przestrzeni pozanaczyniowej.
Za pomocą preparatów krwiopochodnych dąży się do uzyskania stężenia hemoglobiny 7–8 g/dl (1dl = 100 cm³) i hematokrytu 25%. Prawdopodobnie wyższe stężenia hemoglobiny sprzyjają wzrostowi ciśnienia wrotnego. Wykazano, że tzw. restrykcyjna strategia przetoczeń z ograniczeniem podawania preparatów krwiopochodnych do uzyskania stężenia hemoglobiny 7 g/dl w porównaniu do tzw. liberalnej strategii przetoczeń, której celem jest osiągnięcie stężenia hemoglobiny 9 g/dl, prowadzi do poprawy przeżyć całkowitych leczonych.
Nie zaleca się wyrównywania trombocytopenii ani koagulopatii, które często współwystępują z marskością wątroby. Nie ma wystarczających dowodów do rutynowego stosowania przetoczeń koncentratu krwinek płytkowych lub świeżo mrożonego osocza. Potencjalną rolę w leczeniu może mieć aktywowany rekombinowany czynnik VII. Ani wydłużony czas protrombinowy, ani zwiększona wartość INR nie są dobrymi wykładnikami koagulopatii u chorego z marskością wątroby.
U chorych z dużymi żylakami przełyku w przebiegu infekcji dochodzi do przedostania się endotoksyn z krążenia wrotnego do systemowego, co prowadzi do wytwarzania endoteliny i wzrostu oporu w krążeniu wątrobowym, jednocześnie za pośrednictwem tlenku azotu dochodzi do rozszerzenia naczyń krążenia systemowego, zwiększając jednocześnie napływ wrotny, prowadząc ostatecznie do zwiększenia ryzyka krwotoku. U 20% chorych z krwawieniem z żylaków przełyku stwierdza się obecność zakażenia. Najczęściej rozpoznaje się spontaniczne bakteryjne zapalenie otrzewnej, zakażenie układu moczowego i zapalenie płuc. W związku z tym u wszystkich chorych z krwawieniem z żylaków przełyku zaleca się profilaktykę antybiotykową za pomocą fluorochinolonów podawanych doustnie lub dożylnie albo za pomocą ceftriaksonu podawanego dożylnie do 7 dni. Niektóre badania sugerują wykorzystanie fluorochinolonów w marskości w klasie A według Childa-Pugha, a ceftriaksonu w marskości w stopniu B i C. Profilaktyka antybiotykowa zmniejsza ryzyko nawrotu krwawienia, a prawdopodobnie także zmniejsza śmiertelność leczonych. Zaleca się wdrożenie profilaktyki antybiotykowej już w momencie przyjęcia do szpitala.
Stosowanie leków naczynioruchowych ma na celu obniżenie ciśnienia w krążeniu wrotnym i ciśnienia w żylakach przełyku, co sprzyja kontroli krwawienia. U chorych z podejrzeniem krwawienia z żylaków przełyku zaleca się podanie leków wazoaktywnych jeszcze przed wykonaniem diagnostycznej gastroskopii, co wynika z bardzo wysokiej wczesnej śmiertelności związanej z krwawieniem.
W celu obniżenia ciśnienia wrotnego dożylnie podaje się terlipresynę, somatostatynę, oktreotyd lub wazopresynę. Leki wazoaktywne (naczyniowoaktywne) zastosowane bez połączenia z innymi metodami leczniczymi prowadzą do zatrzymania krwawienia u 83% leczonych. Wykazano, że zastosowanie leków wazopresyjnych prowadziło do obniżenia śmiertelności leczonych, obniżenia zapotrzebowania na transfuzje krwi oraz poprawy kontroli krwawienia. Ponadto leki ułatwiają wykonanie zabiegów endoskopowych mających na celu zatamowanie krwawienia. W porównaniu terlipresyny, somatostatyny i oktreotydu nie wykazano przewagi żadnego z tych leków w odsetku kontroli krwawienia, ryzyka krwawienia i śmiertelności. Z drugiej strony w porównaniu do placebo tylko terlipresyna ma wykazane działanie prowadzące do obniżenia śmiertelności leczonych. Leki wazopresyjne powinny być stosowane w skojarzeniu z metodami endoskopowymi, zaleca się, aby były podawane przez 5 dni, kiedy to występuje największe ryzyko nawrotu krwawienia.
Terlipresyna jest syntetycznym analogiem wazopresyny o dłuższym działaniu i lepszym profilu działań niepożądanych. Terlipresyna pozwala na kontrolę krwawienia przez 48 godzin u 75–80% leczonych. W porównaniu do placebo terlipresyna poprawia kontrolę krwawienia i jako jedyny stosowany lek poprawia przeżycie leczonych. Podobnie jak wazopresyna lek może powodować zaburzenia rytmu i niedokrwienie u chorych z chorobą niedokrwienną serca i chorobą tętnic obwodowych. Zastosowanie terlipresyny z azotanami może zmniejszać nasilenie działań niepożądanych związanych ze skurczem naczyń. Wazopresyna silnie obkurcza naczynia trzewne, prowadząc do zmniejszenia przepływu trzewnego i do obniżenia ciśnienia w żyle wrotnej. Lek wykazuje stosunkowo częste działania niepożądane, przede wszystkim niedokrwienie mięśnia sercowego, niedokrwienie obwodowe, zaburzenia rytmu serca i nadciśnienie tętnicze. Ze względu na działania niepożądane raczej nie stosuje się leku.
Somatostatyna wpływa na zwężenie naczyń trzewnych, również zapobiega poposiłkowemu zwiększeniu ciśnienia w żyle wrotnej. W badaniu klinicznym oceniającym skuteczność somatostatyny zaobserwowano zatrzymanie krwawienia u 63%, podczas gdy placebo prowadziło do uzyskania skutecznej hemostazy u 46% leczonych, ale nie wykazano poprawy przeżycia leczonych w stosunku do placebo. Oktreotyd jest syntetycznym analogiem somatostatyny o dłuższym czasie działania niż somatostatyna. Rola oktreotydu jako pojedynczego leku jest kontrowersyjna. W randomizowanym badaniu klinicznym nie wykazano korzyści ze stosowania leku w porównaniu do placebo w poprawie ryzyka zgonu i w redukowaniu ryzyka pojawienia się ponownego krwawienia, także w metaanalizie nie wykazano znaczących korzyści ze stosowania leku. W porównaniu oktreotydu i somatostatyny żaden lek nie wykazał przewagi i nie wpływał na poprawę przeżycia. Oktreotyd może być wykorzystywany w połączeniu z leczeniem endoskopowym lub gdy nie jest dostępna terlipresyna lub somatostatyna.
Zaleca się, aby w ciągu 12 godzin od przyjęcia do szpitala u chorych z podejrzeniem krwawienia z żylaków przełyku wykonano badanie endoskopowe. Za aktywne krwawienie w endoskopii uważa się obecność aktywnego krwawienia z żylaków przełyku, obecność skrzepu w obrębie żylaków, obecność włóknika w żylakach i samą obecność żylaków przy obecności świeżej krwi w żołądku. U każdego chorego z rozpoznanym krwawieniem z żylaków przełyku zaleca się wykonanie próby leczenia endoskopowego. Preferuje się opaskowanie żylaków, choć może być wykonywana sklerotyzacja żylaków. Terapia skojarzona łącząca leczenie endoskopowe z farmakologicznym sprzyja wczesnej kontroli krwawienia i zmniejszeniu odsetka nawrotów, kosztem zwiększenia ryzyka pojawienia się działań niepożądanych. Wpływ terapii łączonej prawdopodobnie wpływa korzystnie na zmniejszenie śmiertelności leczonych, jednak nie ma jednoznacznych danych wykazujących taki efekt. Wykazano, że opaskowanie żylaków przełyku w połączeniu z somatostatyną poprawia kontrolę krwawienia w porównaniu ze sklerotyzacją z somatostatyną, ale zmniejszenie śmiertelności po 6 tygodniach nie osiągnęło istotności statystycznej. Również kilka badań porównujących obie metody bez połączenia z lekami wazopresyjnymi sugeruje przewagę opaskowania żylaków nad skleroterapią. Ponadto opaskowanie żylaków wiąże się z mniejszą ilością powikłań niż sklerotyzacja. Tylko w jednym badaniu porównano skuteczność połączenia leków wazopresyjnych (somatostatyny) z endoskopowym opaskowaniem żylaków albo połączenia leku z endoskopową skleroterapią. Rzadziej stosuje się kleje tkankowe wstrzykiwane obok żylaków, które powodują zapalenie, zbliznowacenie, zakrzepicę i zamknięcie naczynia.
U 10–20% leczonych dochodzi do nawrotu krwawienia, czemu towarzyszy bardzo wysoka śmiertelność sięgająca 30–50%. Nawrót krwawienia, szczególnie przy łagodnych krwawieniach i stosunkowo dobrej funkcji wątroby, może być leczony endoskopowo. Jeśli krwawienie jest ciężkie lub w dalszym ciągu nie można opanować krwawienia konieczne jest zastosowanie innych metod.
W przypadku niepowodzenia endoskopowego opanowania krwawienia z żylaków przełyku pomocne może być konieczne założenie sondy Sengstakena-Blakemore’a. Zgłębnik pozwala na wstępną kontrolę krwawienia u 80% chorych, jednak wiąże się z wysokim odsetkiem nawrotów u nawet 50% chorych i potencjalnie śmiertelnymi powikłaniami, w tym perforacją przełyku i asfiksją. Zgłębnik Sengstakena-Blakemore’a nie powinien być założony na dłużej niż 24 godziny. Zatem metoda stanowi jedynie pomostową metodę leczenia do czasu uzyskania możliwości wykorzystania innych terapii. Alternatywnym leczeniem wobec sondy Sengstakena-Blakemore’a może być założenie stentu. W małych badaniach metoda pozwala na kontrolę krwawienia u 70–100% chorych, zaletą metody jest możliwość utrzymania stentu do 14 dni, a wadą możliwość niepożądanej migracji stentu. Stenty prawdopodobnie cechują się mniejszym odsetkiem powikłań, jednak ich miejsce w leczeniu nawrotowego krwawienia z żylaków przełyku jest nieokreślone.
Przezszyjne wewnątrzwątrobowe zespolenie wrotno-układowe (TIPS) jest wykonywane w przypadku uporczywego krwawienia niedającego opanować się metodami endoskopowymi z farmakoterapią lub u chorych z nawrotowym krwawieniem z żylaków przełyku po próbie ponownego leczenia endoskopowego z adekwatnym leczeniem wazopresyjnym. TIPS wykazuje bardzo wysoką skuteczność w leczeniu krwawienia z żylaków przełyku po niepowodzeniu innych metod, pozwalając na uzyskanie hemostazy (zatrzymania krwawienia) u 90–95% leczonych, jednak zabiegi wiążą się z wysoką wczesną śmiertelnością z powodu dekompensacji czynności wątroby (niewydolności w wyniku niezdolności do przystosowania się do zwiększonych obciążeń), a także pogorszeniem jakości życia w następstwie nasilenia encefalopatii wątrobowej. TIPS jest zakładany przez dojście z żyły szyjnej, cewnik jest wprowadzany do ujścia żył wątrobowych, przebija się miąższ wątroby do prawej żyły wrotnej, następnie poszerza się kanał przez wprowadzenie stentu. Stenty pokryte politetrafluoroetylenem cechują się dłuższą drożnością oraz mniejszym odsetkiem występowania encefalopatii wątrobowej.
U chorych z wysokim ryzykiem niepowodzenia leczenia (klasa C według Childa-Pugha z poniżej 14 punktami lub klasa B z aktywnym krwawieniem) można rozważyć wykonanie wczesnego TIPS w ciągu mniej niż 72 godzin od przyjęcia chorego do szpitala. Strategia wczesnego założenia TIPS opiera się na założeniu, że korzyści z TIPS są większe, gdy chorzy są poddawani zabiegowi w lepszym stanie ogólnym. Pojedyncze badania sugerują korzyści z wczesnego założenia TIPS.
Rzadko u chorych niebędących kandydatami do TIPS wykonuje się zespolenia chirurgiczne i tzw. operacje "„non-shunt”". Zespolenie porto-kawalne polega na zespoleniu końca żyły wrotnej do boku żyły głównej dolnej. Zespolenie Warrena polega na wykonaniu połączenia pomiędzy żyłą śledzionową a żyłą nerkową, podobne zespolenie pomiędzy żyłą śledzionową a żyłą nerkową z wykonaniem splenektomii nazywane jest zespoleniem Lintona. Do operacji "„non-shunt”" należy operacja Sugiury polegająca na poprzecznym przecięciu przełyku i wykonaniu zespolenia z odnaczynieniem brzusznej części przełyku i bliższej części żołądka z wykonaniem splenektomii.
U chorych z rozpoznaniem dużych żylaków przełyku w profilaktyce pierwotnej stosuje się nieselektywne β-blokery, profilaktyka jest również zalecana w przypadku rozpoznania małych żylaków przełyku, jeśli ryzyko krwawienia jest duże. Leki poprzez blokadę receptorów β1 zmniejszają pojemność minutową serca, a poprzez blokadę receptorów β2 powodują skurcz naczyń trzewnych, prowadząc ostatecznie do obniżenia ciśnienia wrotnego. Innym mechanizmem działania może być zmniejszenie translokacji bakterii i zmniejszenie przepływu przez żyłę nieparzystą. Stosuje się głównie propranolol i nadolol. Nie zaleca się stosowania nieselektywnych β-blokerów w ramach profilaktyki powstawania żylaków przełyku. Leki mogą być stosowane w połączeniu z metodami endoskopowymi lub w samodzielnej terapii, wówczas dąży się do obniżenia ciśnienia w żyle wrotnej poniżej 12 mmHg. Opaskowanie żylaków w ramach profilaktyki pierwotnej wykonuje się u chorych z wysokim ryzykiem krwawienia z żylaków lub w przypadku nietolerancji β-blokerów. Nie zaleca się stosowania nitratów w profilaktyce pierwotnej krwawienia z żylaków przełyku.
W profilaktyce wtórnej podobnie jak w profilaktyce pierwotnej stosuje się nieselektywne β-blokery takie jak propranolol i nadolol. Nitraty mogą wykazywać działanie synergistyczne, jednak wiążą się z większą częstością występowania działań niepożądanych. Endoskopową metodą z wyboru jest opaskowanie żylaków, które wykazuje przewagę nad skleroterapią. Zwykle konieczne jest wykonanie kilku zabiegów. Badania porównujące skuteczność profilaktyki endoskopowej i za pomocą β-blokerów nie są jednoznaczne – w jednym badaniu stwierdzono podobną skuteczność obu metod, w innym stwierdzono przewagę β-blokerów. Kilka badań sugeruje przewagę połączenia profilaktyki farmakologicznej z opaskowaniem żylaków, z drugiej strony w kilku badaniach nie zaobserwowano przewagi połączonych metod. Część autorów zaleca rutynowe stosowanie połączonej profilaktyki za pomocą opaskowania żylaków i leczenia farmakologicznego. TIPS ze względu na wysoki odsetek encefalopatii wątrobowej jest wykonywany wyłącznie w przypadku niepowodzeń innych metod.
Leczenie żylaków żołądka spowodowanych nadciśnieniem wrotnym jest podobne do leczenia żylaków przełyku. W ramach postępowania wstępnego wyrównuje się objętość utraconej krwi za pomocą płynoterapii i ewentualnie preparatami krwiopochodnymi. Obniżenie ciśnienia wrotnego uzyskuje się za pomocą leków wazopresyjnych takich jak terlipresyna, somatostatyna czy oktreotyd. Leki wpływają na poprawę skuteczności leczenia endoskopowego i zmniejszenie ryzyka nawrotu, bez wpływu na zmniejszenie śmiertelności. Izolowane żylaki dna żołądka (IGV1) w mniejszym stopniu odpowiadają na obniżenie ciśnienia wrotnego niż żylaki żołądkowo-przełykowe (GOV1).
Leczenie endoskopowe może polegać na iniekcji kleju tkankowego, opaskowaniu lub skleroterapii. U chorych z żylakami dna żołądka typu GOV2 i IGV2 część autorów sugeruje wykorzystanie kleju cyjanoakrylowego, a opaskowanie w przypadku żylaków żołądkowo-przełykowych. W przypadku nawrotu krwawienia wykonuje się TIPS. Klej cyjanoakrylowy po kontakcie z wodą ulega gwałtownej polimeryzacji i twardniejąc, blokuje krwawienie. Kilka badań wskazuje na przewagę stosowania kleju cyjanoakrylowego nad opaskowaniem i skleroterapią.
Leczenie krwawienia z dolnego odcinka przewodu pokarmowego.
Leczenie wstępne ostrego krwawienia.
U chorych z krwawieniem z dolnego odcinka przewodu pokarmowego, podobnie jak w krwawieniu z górnego odcinka pokarmowego, początkowym celem leczenia jest osiągnięcie stabilizacji funkcji życiowych. Stabilizację hemodynamiczną uzyskuje się poprzez odpowiednią dożylną płynoterapię za pomocą krystaloidów lub koloidów, dążąc do uzyskania ciśnienia skurczowego powyżej 100 mmHg. Konieczne jest zabezpieczenie dostępu do przynajmniej dwóch żył obwodowych lub dostęp do żyły centralnej. Część chorych może wymagać przetoczenia preparatów krwiopochodnych. U chorych bez chorób sercowo-naczyniowych poprzez transfuzję koncentratu krwinek czerwonych dąży się do uzyskania stężenia hemoglobiny powyżej 7 g/dl, z kolei u chorych z chorobami sercowo-naczyniowymi, szczególnie z chorobą niedokrwienną serca, odpowiedniejszy może być próg optymalnego stężenia hemoglobiny 9 g/dl.
Kolonoskopia.
Kolonoskopia ma znaczenie zarówno diagnostyczne, jak i terapeutyczne poprzez możliwość wykonania endoskopowych zabiegów mających za zadanie zatrzymanie krwawienia. Leczenie endoskopowe może być wykonane podczas diagnostycznej kolonoskopii. Może ono polegać na ostrzyknięciu miejsca krwawienia epinefryną (adrenalina), koagulacji lub założeniu klipsu hemostatycznego. Metody mogą być stosowane w monoterapii (pojedynczo) lub być łączone ze sobą. Leczenie endoskopowe jest wdrażane w przypadku uwidocznienia aktywnego lub sączącego miejsca krwawienia, ale także w przypadku stwierdzenia widocznego niekrwawiącego naczynia oraz skrzepu. Ostrzyknięcie adrenaliną dookoła krwawiącego miejsca powoduje skurcz naczyń krwionośnych i ustanie krwawienia. Koagulacja za pomocą elektrokautera jednobiegunowego lub dwubiegunowego albo koagulacja plazmowa powoduje denaturację. Klipsy hemostatyczne poprzez ucisk zamykające krwawiące naczynia, wykazują przewagę nad epinefryną i nie niosą ryzyka uszkodzenia ściany jelita, z czym wiąże się koagulacja. U chorych z nawrotem krwawienia można rozważyć wykonanie ponownej kolonoskopii z ponownym wykonaniem endoskopowych metod zatrzymania krwawienia.
Radiologia zabiegowa.
Angiografia podobnie jak kolonoskopia umożliwia diagnostykę i jednoczesne przeprowadzenie leczenia. Podczas jej wykonania można podać środki powodujące selektywną embolizację (zaczopowanie) krwawiącej tętnicy lub wazopresynę, która obkurcza naczynie. Jest zalecana u chorych z aktywnym krwawieniem o wysokim ryzyku klinicznym, po wykluczeniu krwawienia z górnego odcinka przewodu pokarmowego w endoskopii, którzy nie odpowiadają na leczenie wstępne wobec ograniczonej możliwości odpowiedniego przygotowania jelita i wykonania kolonoskopii. Badania sugerują przewagę diagnostyczną i terapeutyczną kolonoskopii nad radiologią zabiegową, ponieważ pozwala ona na ostateczne rozpoznanie i leczenie również w przypadku braku aktywnego krwawienia w momencie wykonywania badania.
Zmniejszenie przepływu krwi przez krwawiącą tętnicę może być osiągnięte poprzez podanie do niej odpowiedniego materiału zatorowego. Cewniki o niewielkiej średnicy pozwalają na selektywne podanie środka zatorowego do odgałęzień subsegmentalnych, co znacznie poprawia bezpieczeństwo i skuteczność zabiegu. Metoda powoduje zatrzymanie krwawienia u 96% chorych, przy 22% odsetku wczesnych nawrotów krwawienia.
Wazopresyna powoduje obkurczenie tętnicy, do której zostaje podana, co zmniejsza krwawienie. Mimo wysokiej skuteczności w zatrzymywaniu krwawienia, sięgającej 60–90%, wysoki odsetek nawrotu krwawienia, wynoszący około 50%, ogranicza przydatność tej metody i jest ona wykorzystywana, gdy nie ma możliwości wykonania selektywnej embolizacji tętnicy.
Zabieg chirurgiczny.
Operacja z powodu krwawienia z dolnego odcinka przewodu pokarmowego rzadko jest konieczna, ze względu na częste samoistne ustępowanie krwawienia i skuteczne leczenie niezabiegowe. Zasadniczo zabieg operacyjny jest wykonywany w przypadku nieskuteczności innych metod leczniczych. Głównymi wskazaniami do operacji jest masywne krwawienie powodujące niestabilność hemodynamiczną, konieczność masywnych przetoczeń, nieskuteczność postępowania niezabiegowego, rozlane źródło krwawienia, a także kliniczne rozpoznanie choroby nowotworowej. Jeśli krwawienie o ustalonej lokalizacji nie może zostać opanowane metodami nieoperacyjnymi, to wówczas wykonuje się odcinkową resekcję jelita cienkiego lub grubego. Bardzo trudnym problemem klinicznym jest krwawienie o nieustalonej lokalizacji. Gdy źródło krwawienia nie jest znane, laparotomia może pozwolić je zlokalizować. Konieczne jest wykluczenie krwawienia z górnego odcinka przewodu pokarmowego oraz dokładna inspekcja jelita cienkiego na całej długości, czasem może być konieczna śródoperacyjna kolonoskopia lub enteroskopia. Jeśli pomimo tego postępowania nie udaje się ustalić dokładnej lokalizacji miejsca krwawienia, a najbardziej prawdopodobną lokalizacją jest jelito grube, to wówczas wykonuje się subtotalną kolektomię z wyłonieniem ileostomii lub utworzeniem zespolenia jelita krętego z odbytnicą. Nawrót krwawienia jest obserwowany u 4% leczonych subtotalną kolektomią.
Leczenie krwawienia z uchyłków.
Podstawową metodą leczenia krwawienia z uchyłków jest diagnostyczno-lecznicza kolonoskopia, choć jej skuteczność ogranicza intensywność krwawienia. W postępowaniu endoskopowym w przypadku aktywnego krwawienia stosuje się ostrzyknięcie epinefryną czterech ćwiartek wokół źródła krwawienia. Koagulacja może być stosowana w połączeniu z ostrzyknięciem epinefryną lub samodzielnie. Alternatywą jest stosowanie klipsów hemostatycznych. Założenie klipsu może być poprzedzone ostrzyknięciem adrenaliną. Na wybór metody pomiędzy założeniem klipsu a koagulacją ma wpływ poziom trudności założenia klipsu w miejscu krwawienia oraz stosowanie leków przeciwzakrzepowych lub przeciwpłytkowych, które zwiększają ryzyko krwawienia po koagulacji. W przypadku lokalizacji miejsca krwawienia u podstawy uchyłku preferuje się założenie klipsu, ze względu na zwiększone ryzyko perforacji uchyłku po koagulacji miejsca krwawienia.
Jeśli krwawienie ustępuje pod wpływem leczenia lub samoistnie, to przyjmuje się postawę wyczekującą, o ile pozwala na to stan kliniczny chorego i współistniejące choroby układu krążenia. Jeśli krwawienie nie ustępuje lub nawraca wykonuje się angiografię z embolizacją, choć istnieje ryzyko powikłań niedokrwiennych. Embolizacja jest szczególnie skuteczna w krwawieniu z uchyłków jelita i umożliwia kontrolę krwawienia u 85% chorych. Interwencji chirurgicznej wymaga około 10–25% chorych, zwykle przeprowadza się odcinkową kolektomię, ale jeśli nie udaje się odnaleźć źródła krwotoku, po wykluczeniu krwawienia z jelita, przeprowadza się subtotalną kolektomię.
Leczenie angiodysplazji jelita.
Leczenie aktywnego krwawienia z angiodysplazji może być opanowane za pomocą elektrokoagulacji, koagulacji plazmowej, skleroterapii, selektywnej embolizacji podczas angiografii lub podania wazopresyny, a w przypadku nawrotów lub nieskuteczności innych metod leczenia wykonuje się chirurgiczną resekcję jelita.
Koagulacja plazmą argonową jest najczęściej stosowaną metodą leczenia angiodysplazji. Ocenia się, że metoda umożliwia długotrwałe zatrzymanie krwawienia u 85% chorych. Elektrokoagulacja charakteryzuje się wysokim odsetkiem nawrotów krwawienia w ciągu 3 lat oraz stosunkowo wysokim odsetkiem powikłań, w związku z czym nie jest metodą zalecaną rutynowo w leczeniu angiodysplazji. W przypadku dużych i pojedynczych zmian bywa wykorzystywane endoskopowe założenie klipsu.
Metody wewnątrznaczyniowe zwykle są wykorzystywane po nieskuteczności leczenia endoskopowego, stanowią one alternatywę dla leczenia operacyjnego. Metodą z wyboru jest selektywna embolizacja. Technika odznacza się bardzo wysoką skutecznością (80–90%) w hamowaniu krwawienia i niskim odsetkiem nawrotów. Selektywne podanie wazopresyny jest użyteczne w trudno dostępnych zmianach, choć towarzyszy mu duży odsetek nawrotów krwawienia. Chirurgiczna resekcja jelita jest zarezerwowana wyłącznie dla chorych z ciężkim krwotokiem, którego nie można opanować innymi metodami leczniczymi.
Leczenie krwawienia z raka jelita grubego.
Ostre krwawienie z guza jest rzadkie, częściej dochodzi do przewlekłego krwawienia prowadzącego do niedokrwistości. Krwawienie zwykle jest opanowywane za pomocą koagulacji plazmą argonową lub za pomocą , zwykle konieczne jest kilkakrotne powtarzanie zabiegu. Masywne krwawienie może wymusić wykonanie pilnego zabiegu operacyjnego i konieczność rezygnacji z leczenia neoadiuwantowego.
Leczenie krwawienia z guzków krwawniczych.
W leczeniu guzków krwawniczych (hemoroidów) stosuje się leczenie zachowawcze obejmujące ciepłe nasiadówki, czopki i maści zawierające leki znieczulające miejscowo (lidokaina, benzokaina, hydrokortyzon) oraz metody zabiegowe, w tym koagulację, skleroterapię, założenie podwiązki oraz hemoroidektomię.
Masywne krwawienie jest bardzo rzadkie, może być związane z leczeniem przeciwzakrzepowym. Leczenie takiego krwawienia może wymusić zastosowanie ligacji (podwiązania) guzka lub wykonania hemoroidektomii.
Leczenie niedokrwiennego zapalenia jelita grubego.
Niedokrwienne zapalenie jelita grubego u większości chorych jest leczone zachowawczo, poprzez dożylne nawadnianie, podawanie antybiotyków oraz leczenie czynników powodujących niedokrwienie. U chorych z niekontrolowanym krwawieniem lub rozwijających zapalenie otrzewnej albo perforację jelita wykonuje się odcinkową resekcję narządu.
Profilaktyka krwawienia z dolnego odcinka przewodu pokarmowego.
Kilka badań wskazuje na zwiększone ryzyko nawrotu krwawienia u chorych przyjmujących leczenie przeciwpłytkowe. W ramach profilaktyki krwawienia z dolnego odcinka przewodu pokarmowego, szczególnie związanego z uchyłkami jelita lub angiodysplazjami, zaleca się unikanie niesteroidowych leków przeciwzapalnych. U chorych z wysokim ryzykiem sercowo-naczyniowym nie zaleca się przerywania podaży kwasu acetylosalicylowego stosowanego w profilaktyce wtórnej incydentów sercowo-naczyniowych.
Rokowanie.
Śmiertelność krwawienia z górnego odcinka przewodu pokarmowego jest oceniana na 6–10%, a z dolnego odcinka 4–40%.
Krwawienie z przewodu pokarmowego u zwierząt.
Krwawienie z przewodu pokarmowego jest istotną przyczyną utraty krwi i potencjalną przyczyną zgonu zwierzęcia. Klinicznie, podobnie jak u ludzi, może przebiegać w sposób jawny klinicznie lub ukryty i przybierać postać ostrą albo przewlekłą.
Wiele chorób każdego odcinka przewodu pokarmowego może być przyczyną krwawienia. Klinicznie są dzielone na schorzenia powodujące owrzodzenia, choroby powodujące koagulopatię oraz choroby naczyń. Owrzodzenie śluzówek przewodu pokarmowego jest najczęstszą przyczyną krwawienia u psów i kotów. Nasilenie krwawienia zależy od głębokości owrzodzenia oraz uszkodzenia naczynia tętniczego. Do najczęstszych przyczyn owrzodzenia przewodu pokarmowego zalicza się działanie niepożądane niesteroidowych leków przeciwzapalnych, obecność ciała obcego, ciężkie choroby wątroby, mocznicę i nowotwory. Do koagulolopatii o największym znaczeniu klinicznym zalicza się małopłytkowość i zatrucie środkami gryzoniobójczymi. Malformacje naczyniowe mają mniejsze znaczenie w etiologii krwawienia z przewodu pokarmowego.
Objawami krwawienia z przewodu pokarmowego są krwiste wymioty, wymioty fusowate, smoliste i krwiste stolce. W masywnym krwotoku w obrazie klinicznym dominują objawy wstrząsu hipowolemicznego, w tym tachykardia, spadek ciśnienia tętniczego, wydłużony powrót włośniczkowy, bladość błon śluzowych oraz ochłodzenie kończyn. Rozpoznanie jest stawiane na podstawie obrazu klinicznego i badań dodatkowych. Badanie palpacyjne brzucha może wykazać obszary bolesne palpacyjnie, wywołać wymioty, a także rozpoznać obecność guza w jamie brzusznej lub ciała obcego. W badaniach laboratoryjnych mogą być obecne cechy niedokrwistości normocytowej lub mikrocytarnej. Pomocne w ocenie stanu zwierzęcia może być oznaczenie kreatyniny, ocena jonogramu, koagulogramu i enzymów wątrobowych. Test na obecność utajonej krwi w kale może pomóc rozpoznać ukryte krwawienie. Zdjęcie RTG może wykazać obecność ciała obcego, guza, a także wolnego powietrza sugerującego perforację przewodu pokarmowego. Ultrasonografia jest używana do oceny narządów jamy brzusznej, może pomóc rozpoznać obecność ciała obcego czy guza. Czasem wykorzystywane są badania endoskopowe, które mogą dostarczyć informacji etiologii i lokalizacji miejsca krwawienia. W leczeniu podstawowym celem jest uzyskanie stabilizacji hemodynamicznej za pomocą odpowiedniej płynoterapii. W dalszej kolejności dąży się do kontroli miejsca krwawienia oraz usunięcia przyczyny krwawienia. W przypadku krwawienia z owrzodzeń podaje się blokery receptora H2 lub inhibitory pompy protonowej. W celu opanowania nasilonych wymiotów podaje się metoklopramid. Krwawienie z przewodu pokarmowego, szczególnie spowodowane ciałem obcym czy guzem, może wymagać leczenia chirurgicznego.

</doc>
<doc id="1358779" url="https://pl.wikipedia.org/wiki?curid=1358779" title="Krwawienie z górnego odcinka przewodu pokarmowego">
Krwawienie z górnego odcinka przewodu pokarmowego



</doc>
<doc id="1358782" url="https://pl.wikipedia.org/wiki?curid=1358782" title="Nadleśnictwo Turek">
Nadleśnictwo Turek

Nadleśnictwo Turek – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu, której siedziba znajduje się w Turku. Nadleśnictwo Turek położone jest we wschodniej części województwa wielkopolskiego w powiecie tureckim oraz w województwie łódzkim w powiatach
łęczyckim i poddębickim.
Poczet nadleśniczych Nadleśnictwa Turek.
Funkcję nadleśniczego Nadleśnictwa Turek pełnili kolejno:

</doc>
<doc id="1358784" url="https://pl.wikipedia.org/wiki?curid=1358784" title="Otto von der Groeben">
Otto von der Groeben

Otto von der Groeben (ur. 1567 w Jeżewie, zm. 4 grudnia 1644 tamże) – przywódca opozycji antyelektorskiej w Prusach Książęcych, rzecznik związania Prus Książęcych z Koroną, starosta Szaków, sekretarz królewski.
Życiorys.
Znany przedstawiciel rodu von der Groeben, syn Jerzego starosty piskiego i Gertrudy von Hohendorff.
Studiował na Albertynie w Królewcu. Był posiadaczem majątków ziemskich w okolicach Kętrzyna i Mrągowa. W 1612 dzięki protekcji księżnej Anny otrzymał jako dobra lenne Barciany i Szestno.
Funkcje publiczne w księstwie pruskim.
Otto von der Groeben w latach 1595-1604 pełnił funkcję starosty Balgi. Od 1594 był posłem do sejmu krajowego w Prusach Książęcych.
W latach 1604-1621 był starostą Szaków. Starosta Szaków z urzędu otrzymywał tytuł wójta krajowego wywodzący się z czasów krzyżackich, wchodził też do pierwszej izby sejmu krajowego i włączany był do Rady Regencyjnej (wcześniej za czasów Albrechta Hohenzollerna ścisła rada księcia).
W opozycji antyelektorskiej.
Otto von der Groeben w 1602 po raz pierwszy wystąpił w obronie praw stanów pruskich na sejmie krajowym, który zebrał się w Świętej Siekierce. Po śmierci Jerzego Fryderyka stał się jednym z przywódców opozycji jawnie występującej przeciw elektorowi Brandenburgii Joachimowi Fryderykowi. Opozycjoniści opowiadali się za zespoleniem Prus Książęcych z Koroną. Od 1604 opozycję w pruskim sejmie nazywano "kwerulantami".
W styczniu 1609 przewodniczył delegacji szlachty pruskiej na sejm w Warszawie. Głośne były jego przemówienia w sejmie i senacie. Podkreślał, że szlachta pruska jest częścią składową Rzeczypospolitej i powinna mieć takie same prawa jak szlachta polska. Występował przeciw Hohenzollernom łamiącym prawa pruskie, sprzeciwił się oddaniu Brandenburczykom pod kuratelę Prus Książęcych, uważał, że doprowadzi to do oderwania lenna od Polski. Na audiencji u Zygmunta III wręczył pismo w sprawie zorganizowania administracji w Prusach Książęcych na wzór polski. Efektem tych działań było wysłanie do Prus komisarzy królewskich, jeszcze w 1609.
Rządy Jana Zygmunta nie spełniły oczekiwań Groebena, w latach 1611-1615 nastąpiło wznowienie działalności partii opozycyjnej w pruskim sejmie.
Ostatnie publiczne wystąpienie Groebena jako posła w sejmie pruskim miało miejsce w 1621. Występował wówczas przeciw Jerzemu Wilhelmowi.
Sprzedaż gruntów w Świętej Lipce.
Starania biskupa warmińskiego Szymona Rudnickiego od 1605, w tym także u elektora Jana Zygmunta o możliwość odbudowy kaplicy w Świętej Lipce nie przynosiły rezultatów. Kaplicę można było odbudować pod warunkiem wykupienia gruntów, których właścicielem był luteranin Groeben. Jego sąsiad na włościach Stefan Sadorski w 1616 zawrócił się do Groebena z propozycją wykupu terenu w Świętej Lipce. Ten jednak odmówił, nie chcąc narazić się stanom pruskim. W sprawie sprzedaży gruntów Sadorskiemu Groeben otrzymał później następujące listy: od króla Zygmunta III, królewicza Władysława, królowej Konstancji i Jakuba Zadzika. Po takiej presji Groeben w roku 1617 sprzedał Sadorskiemu trzy morgi gruntu na miejscu dawnej kaplicy. (Aby wybudować kaplicę, trzeba było mieć całą Świętą Lipkę – prawo patronatu nad kościołami w swojej posiadłości). Po ponownej interwencji królewskiej Groeben 12 kwietnia 1619 sprzedał całą Świętą Lipkę – 5 łanów.
Otto von der Groeben w tym samym 1619 został katolikiem.
W służbie królewskiej.
Groeben w 1621 zrezygnował z funkcji starosty w Szakach i wszystkich pełnionych funkcji w Prusach Książęcych.
W 1622 Groeben został doradcą króla Zygmunta III Wazy i jego mężem zaufania w Prusach. W latach 1625-1629 był królewskim rezydentem na dworze cesarza Ferdynanda II. Jako sekretarz królewski lata 1629-1635 przeżył swego mocodawcę króla Zygmunta III i odszedł w stan spoczynku już za króla Władysława IV.
Otto von der Groeben osiadł na stałe w Jeżewie. W 1636 ufundował ołtarz boczny do kaplicy jezuickiej w Świętej Lipce. W 1642 przekazał dla gimnazjum jezuickiego w Reszlu swoje cenne zbiory biblioteczne. Zmarł 4 grudnia 1644 w Jeżewie. Pochowany został w ówczesnym kościele jezuickim w Reszlu.

</doc>
<doc id="1358786" url="https://pl.wikipedia.org/wiki?curid=1358786" title="Wutzkyallee">
Wutzkyallee

Wutzkyallee – podziemna stacja metra w Berlinie na linii U7. W rejestrze stacji metra BVG oznaczana jest skrótem Wk.
Stacja Wutzkyallee znajduje się w dzielnicy Gropiusstadt, w okręgu administracyjnym Neukölln, swoją nazwę wzięła od alei Wutzkyalle pod którą się znajduje, a ta z kolei została nazwana dla upamiętnienia Emila Wutzky'ego (1871-1963) działacza związkowego i lokalnego polityka lewicowego związanego z dzielnicą Neukölln. Początkowo, w trakcie trwania budowy, planowana była dla niej inna nazwa – Efeuweg, związana z nazywającą się tak, przebiegającą w pobliżu ulicą.
Stacja została otwarta dnia 2 stycznia 1970 z chwilą oddania do użytku kolejnego, składającego się z czterech stacji odcinka linii U7, zwanego "Rudower Strecke", a budowanego w latach 1965-72. Odcinek ten kończył się wówczas na stacji Zwickauer Damm, a w roku 1972 został przedłużony o jeszcze jedną stację – Rudow. Stacja Wutzkyallee nie posiada połączeń z innymi liniami środków komunikacji miejskiej. Składa się z jednego peronu z dwoma torami, na który prowadzi tylko jedno wejście z pawilonu znajdującego się na powierzchni ulicy. Pawilon wejściowy połączony jest z budynkiem centrum handlowo-usługowego Wutzky-Center, do wnętrza którego można dostać się również bezpośrednio z peronu stacji. Od poprzedniej stacji Lipschitzallee oddalona jest o 858 m, natomiast odległość do kolejnej – Zwickauer Damm wynosi 629 m.
Autorem projektu stacji był berliński architekt Rainer G. Rümmler, który zaprojektował jeszcze ponad pięćdziesiąt innych stacji metra w Berlinie. Wystrój wnętrza podobny jest do innych stacji końcowego odcinka linii U7, ściany pokryte są kaflami w kolorze niebieskim z białym pasem. W roku 2015 zaplanowano remont peronów i naziemnego pawilonu wejściowego stacji. Ściany mają zostać ozdobione dodatkowo czarno-białymi fotografiami osiedla Gropiusstadt. Powstać ma także drugi pawilon wejściowy od strony północnej, w którym zamontowana ma być także winda, gdyż do tej pory stacja nie posiada jej i z tego powodu nie mogą z niej korzystać osoby poruszające się na wózkach inwalidzkich.

</doc>
<doc id="1358787" url="https://pl.wikipedia.org/wiki?curid=1358787" title="Puchar świata w biegach narciarskich">
Puchar świata w biegach narciarskich



</doc>
<doc id="1358788" url="https://pl.wikipedia.org/wiki?curid=1358788" title="Guiseppe Ghedina">
Guiseppe Ghedina



</doc>
<doc id="1358789" url="https://pl.wikipedia.org/wiki?curid=1358789" title="Zwickauer Damm">
Zwickauer Damm

Zwickauer Damm – stacja metra w Berlinie na linii U7, w dzielnicy Gropiusstadt, w okręgu administracyjnym Neukölln. Stacja została otwarta w 1970.

</doc>
<doc id="1358790" url="https://pl.wikipedia.org/wiki?curid=1358790" title="Josef Německý">
Josef Německý

Joseph Německý (ur. 6 grudnia 1900, Nové Město na Moravě – zm. 10 czerwca 1943) – czechosłowacki biegacz narciarski uczestniczący w zawodach w latach 20. Starszy brat Otakara Německý'ego
Brał udział w Mistrzostwach Świata w Narciarstwie Klasycznym 1925. Zajął 6. miejsce w biegu na 50 km. Dwukrotnie brał udział w igrzyskach olimpijskich, w 1924 (17. miejsce w biegu na 50 km) i w 1928 (11. miejsce w biegu na 50 km).

</doc>
<doc id="1358791" url="https://pl.wikipedia.org/wiki?curid=1358791" title="Rudow (stacja metra)">
Rudow (stacja metra)

Rudow – podziemna stacja metra w Berlinie na linii U7. W rejestrze stacji metra BVG oznaczana jest skrótem R.
Stacja Rudow znajduje się w okręgu administracyjnym Neukölln, w dzielnicy Rudow, od której wzięła swoją nazwę. Została otwarta dnia 1 lipca 1972 jako ostatnia z pięciu stacji końcowego odcinka linii U7 zwanego "Rudower Strecke", a budowanego w latach 1965-72. Od chwili otwarcia stanowi końcową stację dla tej linii. Od poprzedniej stacji Zwickauer Damm dzieli ją odległość 1103 m. Istnieją plany zakładające rozbudowę linii U7 i przedłużenie jej w kierunku południowym i połączenia jej z podziemnym dworcem kolejowym na lotnisku Berlin Brandenburg.
Stacja Rudow składa się z jednego peronu z dwoma torami, na który prowadzą dwa wejścia z ulicy Neuköllner Straße. Drugie z nich zostało ukończone w roku 2008, wyposażone jest w windę, aby umożliwić korzystanie ze stacji osobom niepełnosprawnym poruszającym się na wózkach inwalidzkich. Autorem projektu stacji był, podobnie jak w przypadku innych stacji tego odcinka berliński architekt Rainer G. Rümmler. Wnętrze utrzymane jest w tonacji jasnoczerwonej. Ściany boczne pokryte zostały płytami z eternitu, a filary na peronie profilowanymi zaokrąglonymi w narożnikach płytami aluminiowymi.

</doc>
<doc id="1358797" url="https://pl.wikipedia.org/wiki?curid=1358797" title="Ulica Kardynała Stefana Wyszyńskiego we Wrocławiu">
Ulica Kardynała Stefana Wyszyńskiego we Wrocławiu

Ulica Kardynała Stefana Wyszyńskiego – jedna z głównych ulic Wrocławia, długości ok. 1,9 km, łącząca znajdujący się na skraju dzielnicy Starego Miasta (ściślej: na skraju jego części zwanej Nowym Miastem) most Pokoju z mostami Warszawskimi na peryferyjnych Karłowicach.
Jej początkowy odcinek przebiega na gruntach zajmowanych do czasu rozbiórki fortyfikacji miejskich (po 1808) na wschód od Ostrowa Tumskiego, toteż wytyczony został dopiero w wieku XIX. Był to pierwotnie krótki łącznik pomiędzy ulicami Hlonda i Benedyktyńską a Sienkiewicza (obok cmentarza św. Wojciecha utworzonego w latach 30. XIX wieku, którego teren w 1933 włączono do Ogrodu Botanicznego). Odcinek ten nosił nazwę "Adalbertstraße" (ul. Wojciecha). Około 1874 wydłużono ją na południe (w kierunku Starego Miasta) aż do nowo powstającego mostu – "Lessingbrücke" (dziś most Pokoju).
Przy tworzeniu kolejnych planów urbanistycznych w latach 90. XIX w. zaplanowano arterię przecinającą Ołbin i całe Przedmieście Piaskowe prowadzącą na północ w kierunku mostów Warszawskich, przy czym zrealizowano najpierw (w 1901) odcinek od ulicy Nowowiejskiej do zbiegu z "Matthiasstraße" (dzisiejsza ul. Jedności Narodowej) przy mostach Warszawskich; ulica ta nazwana została "Neue Adalbertstraße" (Nowa Ulica Wojciecha). W 1904 przy skrzyżowaniu "Lehmdamm" (Prusa) i "Bockstraße" (ul. Rozbrat) wybudowano gmach Królewskiej Szkoły Rzemiosł Budowlanych i Wyższej Szkoły Budowy Maszyn ("Königliche Bau-Gewerk-Schule und Maschinen-Bau-Schule", dziś mieści się tam Wydział Architektury Politechniki Wrocławskiej), w związku z czym odstąpiono od przedłużania Rozbrat na północ, jak to nakreślono na mapie Brunna z 1891 i około 1907-1909 zdecydowano o przedłużeniu "Adalbertstraße" o kolejne trzysta metrów (od Sienkiewicza do Prusa).
Odcinek ulicy, dziś biegnący pomiędzy kościołem św. Michała Archanioła a "Waschteich Park" (po 1945 nazwanym Parkiem Nowowiejskim, dziś noszącym nazwę Parku Stanisława Tołpy), wytyczony został dopiero w 1936. Teren, po którym w tej okolicy dziś przebiega ulica Wyszyńskiego, wcześniej stanowił zakole Odry połączone z systemem fos i fortyfikacji miejskich i po ich likwidacji w 1808 przez cały XIX wiek znajdowały się tu stawy (od dwóch do czterech; ich kształt, rozmiary i liczba zmieniały się na przestrzeni stulecia) służące okolicznym mieszkańcom do prania odzieży; wraz z rozwojem miasta stawy te zasypywano i po 1909 pozostał z nich już tylko jeden, dziś stanowiący ozdobę Parku Nowowiejskiego. Odcinek ulicy Wyszyńskiego przebiegający tędy wciąż pozostaje niezabudowany.
Wytyczany etapami w latach 1808–1936 przebieg ulicy utrzymuje się do dzisiaj bez zmian. Kamienice, znajdujące się do końca II wojny światowej wzdłuż południowego odcinka "Adalbertstraße" uległy w 1945 w znacznym stopniu zniszczeniu i po wojnie zostały częściowo zastąpione budownictwem plombowym i wielkopłytowym. W 1945 ulicy nadano nazwę Świętego Wojciecha, nawiązującą do niemieckiej nazwy przedwojennej; w 1948 patronem ulicy został działacz przedwojennej KPP, Józef Wieczorek, a w 1992 – prymas Polski, kardynał Stefan Wyszyński.
Przedwojenne budownictwo przy tej ulicy zachowało się jedynie na północ od ulicy Benedyktyńskiej, przy czym najstarszą kamienicą był budynek przy Wyszyńskiego nr 35, zaprojektowany w 1863; kamienicę tę jednak, wraz z trzema sąsiednimi (nr 37, 39, 41), zburzono w roku 2005 w związku z poszerzeniem ulicy Wyszyńskiego i przebudową skrzyżowania z ulicą Sienkiewicza.
Od Mostu Pokoju do ul. Sienkiewicza ulicą przebiega dwutorowa linia tramwajowa z odgałęzieniem w ul. Szczytnicką.

</doc>
<doc id="1358798" url="https://pl.wikipedia.org/wiki?curid=1358798" title="Qélé, Qélé">
Qélé, Qélé

Qélé, Qélé (orm.: Քելե Քելե) – singel ormiańskiej piosenkarki Sirusho napisany przez wokalistkę we współpracy z H.A. Der-Hovagimianem i wydany w 2008 roku.
8 marca 2008 roku piosenka została wybrana na utwór reprezentujący Armenię podczas 53. Konkursu Piosenki Eurowizji. Zdobyła największe poparcie od komisji sędziowskiej oraz telewidzów. Chórzystką na nagraniu studyjnym piosenki była Tigran Petrosjan.
Wokalistka wyruszyła w trasę koncertową po Europie. 20 maja odbył się pierwszy półfinał konkursu, w którym „Qélé, Qélé” zostało zaprezentowane jako czternaste w kolejności. Zdobył 139 punktów, które zapewniły mu awans do finału z drugiego miejsca. Podczas sobotniego finału cztery dni później utwór zdobył 199 punktów, co przełożyło się na 4. miejsce.
Dotychczas jest to najwyżej oceniona ormiańska propozycja eurowizyjna w historii konkursu.
Linki zewnętrzne.
Oficjalna strona internetowa Sirusho

</doc>
<doc id="1358801" url="https://pl.wikipedia.org/wiki?curid=1358801" title="Smagalaz">
Smagalaz

Smagalaz – zespół pochodzący ze Słubic tworzący muzykę hip-hop. Powstał w 2002 na jednym z koncertów, który prowadził DJ Pete. Zainteresował się on zespołem, który występował wówczas pod nazwą Słowanacja. 
Wkrótce potem zespół Smagalaz wszedł do studia w celu nagrania oficjalnego dema. Wzbudziło to zainteresowanie nowo powstałej wytwórni Reprezentuj, która ostatecznie wycofała się ze współpracy z zespołem. W 2005 roku zespół wystąpił na albumie gorzowskiego rapera Smarki Smarka w przearanżowanym utworze formacji Stereofonia „Dźwięki Stereo”. Razem z nim nagrali także piosenkę „Gdzie Te Bity”.
W 2006 roku wytwórnia ToSieWytnie Records wydała debiutancki album Smagalaz pt. "Grejtest Hits". Wkrótce po premierze do Smagalaz na krótko dołączył Emrat. Na początku 2007 roku zespół podpisał kontrakt z wytwórnią Wielkie Joł. W tym samym roku ukazał się mixtape Abla i DJ Pete'a "Eintopf Mixtape". 1 kwietnia 2010 roku ukazał się drugi album studyjny formacji zatytułowany "Czillen Am Grillen".

</doc>
<doc id="1358809" url="https://pl.wikipedia.org/wiki?curid=1358809" title="Invincible (album Michaela Jacksona)">
Invincible (album Michaela Jacksona)

Invincible – ostatni album studyjny Michaela Jacksona. Został wydany 30 października 2001 roku przez wytwórnię Epic Records. Okładki płyty były dostępne w pięciu różnych kolorach - czerwonym, zielonym, pomarańczowym, niebieskim i srebrnym. Aktualnie tylko wersja ze srebrną okładką jest sprzedawana, druk pozostałych został zaprzestany. Do tej pory album sprzedał się w nakładzie ponad 6 milionów egzemplarzy na całym świecie
W Polsce nagrania uzyskały status złotej płyty.
"Invincible" został ogłoszony najlepszą płytą dziesięciolecia według czytelników magazynu Billboard.
Promocja albumu i single.
Aby lepiej promować album, Michael Jackson zdecydował się dać 2 specjalne do których doszło we wrześniu 2001 r. Jackson pojawił się na scenie wraz z braćmi po raz pierwszy od 1984 roku od trasy Victory Tour. Na koncercie wystąpili również Britney Spears, Mya, Usher, Whitney Houston, Tamia, *NSYNC oraz Slash.
Album promowały trzy single, "You Rock My World", "Cry" i "Butterflies". "Unbreakable" miało zostać wydane jako singel, jednak ze względu na nieścisłości umowy Sony odmówiło wydania go, wraz z resztą planowanych singli. "You Rock My World" zadebiutował na 7 miejscu na liście Billboard Hot 100, następnie "Butterflies" na 14 na tej samej liście oraz na miejscu 2 na Hot R&amp;B/Hip-Hop Songs. "Heaven Can Wait" również ze względu na brak oficjalnego wydania dotarło jedynie do 74 miejsca na Hot R&amp;B/Hip-Hop Songs.
Dodatkowo, w związku z wydarzeniami z 11 września 2001, Jackson pomógł zorganizować koncert United We Stand: What More Can I Give, był to koncert charytatywny, który odbył się na RFK Stadium w Waszyngtonie. Koncert transmitowano na antenie 21 października 2001, wystąpiło na nim kilkudziesięciu najważniejszych artystów. Jackson na koniec koncertu wykonywał swój nowy utwór "What More Can I Give".
Nagrody Grammy 2002.
Pierwszy singel z albumu You Rock My World został nominowany do nagrody Grammy w kategorii Best Male Pop Vocal Performance, statuetkę otrzymał jednak James Taylor za "Don't Let Me Be Lonely Tonight".
Specjalna dedykacja dla Benjamina Hermansena.
Invincible dedykowana jest 15 letniemu Afro-norweskiemu chłopcu Benjaminowi Hermansenowi, który został zasztyletowany przez grupę neonazistów w Oslo, 26 stycznia 2001 roku. Jednym z powodów złożenia tego hołdu jest inny młody mieszkaniec Oslo, bliski przyjaciel Jacksona, Omer Bhatti, który był także dobrym przyjacielem Benjamina Hermansena.

</doc>
<doc id="1358821" url="https://pl.wikipedia.org/wiki?curid=1358821" title="Weinviertler Schnellstraße">
Weinviertler Schnellstraße

Droga ekspresowa S3 ("Weinviertel Schnellstraße") – droga ekspresowa w Austrii, w kraju związkowym Dolna Austria o długości 35 km, łącząca autostradę A22 (Stockerau) z Guntersdorfem. Przebiega przez region winiarski Weinviertel (stąd nazwa drogi). Posiada przekrój jednojezdniowy z trzema pasami ruchu (tzw. 2+1). Przejazd całym jej odcinkiem jest płatny w postaci winiety. Jej przedłużenie w kierunku granicy z Czechami (Kleinhaugsdorf / Hatě) stanowi droga krajowa "B303 Weinviertler Straße" długości 20,8 km.

</doc>
<doc id="1358824" url="https://pl.wikipedia.org/wiki?curid=1358824" title="Talib">
Talib

 
Talib – uczeń, najczęściej medresy lub szkoły koranicznej, zdobywający za pomocą nauki pamięciowej ogólną wiedzę na temat Koranu. 
Edukacja zaczyna się już w wieku dziecięcym i trwa około 10 lat. Obecnie wzrost liczby uczniów kończących medresy jest spowodowany: bezpłatną nauką, zagwarantowanym wyżywieniem oraz mieszkaniem na czas nauki, co w biednych społeczeństwach islamskich jest propozycją bardzo kuszącą. 
Po zamachach z 11 września 2001 termin talib zyskał negatywny wymiar, w rzeczywistości tylko niewielki ułamek talibów zajmuje się działalnością terrorystyczną. Pozostali zakładają własne medresy, stają się konsultantami w dziedzinie prawa islamskiego lub po prostu zajmują pozycje zwykłych pracowników w gospodarce. 

</doc>
<doc id="1358825" url="https://pl.wikipedia.org/wiki?curid=1358825" title="Dolar trynidadzki">
Dolar trynidadzki



</doc>
<doc id="1358827" url="https://pl.wikipedia.org/wiki?curid=1358827" title="Okręg wyborczy Bewdley">
Okręg wyborczy Bewdley

Okręg wyborczy Bewdley powstał w 1614 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto Bewdley w hrabstwie Worcestershire. Utworzony został jako okręg miejski, ale w 1885 r. zmieniono go w okręg ziemski. Okręg został zlikwidowany w 1950 r.

</doc>
<doc id="1358831" url="https://pl.wikipedia.org/wiki?curid=1358831" title="Grzyby pasożytnicze">
Grzyby pasożytnicze

Grzyby pasożytnicze – pasożyty należące do królestwa grzybów ("Fungi"). Wszystkie grzyby to organizmy cudzożywne, pobierające substancje odżywcze z roślin zielonych, zwierząt lub innych grzybów, pełniących wówczas funkcję żywicieli. Liczna część ich gatunków to grzyby saprotroficzne, ale duża część to pasożyty.
Grzyby jako pasożyty roślin.
Duża liczba gatunków grzybów jest patogenami roślin (fitopatogenami). Wywołują u nich grzybowe choroby roślin. Objawy tych chorób w zależności od gatunku patogenu, odporności rośliny i etapu choroby są różne: zmiany zabarwienia, nekrozy, zgnilizny, zgorzele, więdnięcie, narośla, zrakowacenie, oznaki etiologiczne, czy wreszcie obumieranie części roślin lub całych roślin. Wyróżniamy dwie grupy fitopatogenów:
Choroby wywoływane przez biotrofy mają łagodniejszy przebieg. Biotrofy nie zabijają swoich żywicieli, gdyż same giną wraz z ich śmiercią. Choroby wywoływane przez nekrotrofy prowadzą do obumarcia rośliny, lub przynajmniej jej zaatakowanej części. Po śmierci rośliny nekrotrofy nadal odżywiają się jej obumarłym ciałem.
Grzyby pasożytnicze wywołują ogromne szkody w gospodarce człowieka. Są przyczyną znacznych strat w wysokości i jakości plonu. Profilaktyka i zwalczanie chorób grzybowych jest kosztowne i stanowi pokaźną część wydatków ponoszonych przez rolników. Stąd też ogromne znaczenie ma naukowe opracowanie metod walki z nimi. Zajmuje się tym fitopatologia. Wśród pasożytniczych grzybów istnieją grzyby kwarantannowe, których zwalczanie według obecnego stanu wiedzy jest praktycznie niemożliwe i jedynym ratunkiem pozostaje zniszczenie plantacji i zakaz uprawianie na tym miejscu przez określony czas gatunków roślin podatnych na kwarantannowego patogena.
Według ankiety przeprowadzonej w 2012 roku wśród fitopatologów przez czasopismo „Molecular Plant Pathology” 10 najważniejszych grzybów będących pasożytami roślin to:
Grzyby jako pasożyty owadów.
W 2013 r. na świecie opisano ponad 1200 gatunków grzybów pasożytujących na owadach, a w Polsce 230. Najczęściej dostają się do wnętrza ich ciała przez uszkodzenia oskórka, rzadziej przez przetchlinki, otwór gębowy lub odbytowy, ale niektóre potrafią także chemicznie rozpuścić chitynowy oskórek. Wewnątrz ciała owada tworzą grzybnię przenikająca jego narządy wewnętrzne. Pobierają z niego substancje odżywcze, a także wydzielają mykotoksyny, wskutek czego porażony owad staje się powolny, przestaje żerować, a w końcu nieruchomieje przyjmując nienaturalną pozycję. Większość gatunków grzybów i organizmów grzybopodobnych pasożytujących na owadach to gatunki letalne, zabijające swoje ofiary. W obumarłym ciele owada rozwija się ich grzybnia. Jej strzępki przebijają ciało owada i na zewnątrz wytwarzają zarodniki infekujące inne owady.
Grzyby jako pasożyty ludzi i zwierząt.
Istnieją gatunki pasożytujące na ludziach i zwierzętach. Wywołują choroby zakaźne zwane grzybicami. U ludzi najczęściej występują na skórze i paznokciach, ale są też gatunki atakujące narządy wewnętrzne, zwłaszcza układ oddechowy. Grzybice występują także u zwierząt, a u ryb grzybopodobne lęgniowce z rodziny "Saprolegniaceae" wywołują groźną chorobę zwaną saprolegniozą.
Grzyby naporostowe.
Istnieją gatunki grzybów pasożytujące na porostach. W mykobiocie Polski w 2009 r. było ich 247, ale liczba ta ciągle się zmienia w miarę badań mykologów.

</doc>
<doc id="1358833" url="https://pl.wikipedia.org/wiki?curid=1358833" title="Thun (stacja kolejowa)">
Thun (stacja kolejowa)

Thun – stacja kolejowa w Thun, w kantonie Berno, w Szwajcarii. Znajdują się tu 3 perony.

</doc>
<doc id="1358834" url="https://pl.wikipedia.org/wiki?curid=1358834" title="Joseph Nemecky">
Joseph Nemecky



</doc>
<doc id="1358836" url="https://pl.wikipedia.org/wiki?curid=1358836" title="SKP Poprad">
SKP Poprad



</doc>
<doc id="1358840" url="https://pl.wikipedia.org/wiki?curid=1358840" title="Gare de Forbach">
Gare de Forbach

Gare de Forbach – stacja kolejowa w Forbach, w regionie Grand Est, we Francji. Znajdują się tu 2 perony.

</doc>
<doc id="1358841" url="https://pl.wikipedia.org/wiki?curid=1358841" title="Kamień runiczny z Heavener">
Kamień runiczny z Heavener

Kamień runiczny z Heavener (ang. "Heavener Runestone") – rzekomy kamień runiczny mający być dowodem na osadnictwo wikingów w głębi Ameryki Północnej na długo przed Krzysztofem Kolumbem. Artefakt ma wymiary 3,7×3m i jest pokryty inskrypcją w piśmie runicznym. 
Kamień znajduje się w miejscowości Heavener we wschodniej części stanu Oklahoma. Pomimo kontrowersji co do autentyczności został w 1959 roku uznany przez Oklahoma Historical Society za zabytek, a wokół niego powstał park Heavener Runestone Park. Istnienie kamienia zostało nagłośnione po raz pierwszy w 1923 roku, choć rzekomo był już znany w połowie XIX wieku.
Na powierzchni kamienia wyryto 8 znaków runicznych, z których siedem zidentyfikowano jako fuþark starszy. Ten typ pisma używany był między III/V a VII/IX wiekiem, wyszedł więc z użycia na długo przed historycznie potwierdzonymi wyprawami wikingów do Winlandii. Ósmy z wyrytych znaków nie daje się powiązać z żadnym znanym systemem pisma runicznego. Sam napis jest zagadkowo krótki i zdaniem paleografów nie zawiera żadnej sensownej treści. Zaprezentowane próby odczytu dały skrajnie rozbieżne wyniki, np. datę 11 listopada 1012 lub nazwę "Glome Dal" („Dolina Glome”). Krytycy zwracają uwagę na zbyt wielkie i niestarannie wykonane litery oraz zbyt duże odstępy między nimi, co nie zdarza się na żadnym ze znanych autentycznych kamieni runicznych.
Kamień z Heavener jest powszechnie uznawany za XIX-wieczny falsyfikat. Nie tylko nie znaleziono w okolicy żadnych archeologicznych śladów osadnictwa, ale też same wyprawy wikingów do południowo-centralnej części kontynentu są nieprawdopodobne, jako że najbliższe znane ich osiedla odkryto dopiero w północno-wschodniej części Kanady. Mimo to istnieje jednak nieliczna grupa amerykańskich uczonych opowiadających się za autentycznością zabytku.

</doc>
<doc id="1358842" url="https://pl.wikipedia.org/wiki?curid=1358842" title="W drodze">
W drodze



</doc>
<doc id="1358843" url="https://pl.wikipedia.org/wiki?curid=1358843" title="Lorraine TGV">
Lorraine TGV

Lorraine TGV – dworzec kolejowy położony na 281,3 km linii LGV Est européenne, w Louvigny, 27 km od Metz i 30 km od Nancy, w regionie Grand Est, we Francji. Znajdują się tu 2 perony. Stacja została otwarta 10 czerwca 2007.
Połączenia.
Dworzec jest obecnie obsługiwany przez 11 par pociągów TGV/ICE w tym jedna para pociągów międzynarodowych relacji Paris-Est – Saarbrücken/Frankfurt nad Menem.
Dojazd.
Dworzec jest położony na terenie gminy Louvigny, pomiędzy miastami Metz i Nancy. Dojazd jest możliwy wyłącznie transportem drogowym. Dworzec posiada 800 miejsc parkingowych, postój taksówek. W pobliżu znajduje się regionalny port lotniczy Metz-Nancy-Lorraine; dworzec lotniczy i dworzec kolejowy są połączone wspólną komunikacją autobusową z miastami Metz (czas podróży 30 min) oraz Nancy (35 min).
Frekwencja.
Dworzec obsłużył w ciągu roku od otwarcia LGV Est 300.000 podróżnych. Jest to dwukrotnie mniej niż zakładano.
Przyszłość.
Nowy dworzec będzie położony na terenie gminy Vandières, w miejscu przecięcia LGV Est z główną linią kolejową regionu Épinal – Nancy – Metz – Luksemburg. W ten sposób, oprócz połączenia drogowego, zaistnieje także możliwość połączenia kolejowego TGV – TER. Połączenie drogowe nowej lokalizacji będzie jednak znacznie gorsze (brak drogi ekspresowej łączącej z autostradą A 31.
Przenosiny dworca budzą kontrowersje. Władze Nancy i przede wszystkim Metz, obawiają się zmniejszenia ilości bezpośrednich pociągów do Paryża na rzecz połączeń z przesiadką na nowym dworcu, porównywalnych czasowo. Dworzec Lorraine TGV wyznacza 'de facto' koniec pierwszego odcinka LGV. Obecnie znajduje się on przed połączeniem LGV Est z linią Nancy – Metz, nowa lokalizacja znajduje się poza nim. Gdyby okazało się, że połączenie Paryża z Niemcami jest szybsze przez Strasburg niż przez Metz, miasto to mogłoby stracić pewną liczbę pociągów.
Nowy dworzec ma zostać wybudowany w miejscu, w którym warunki terenowe są trudne (dolina rzeki Mozeli), co podnosi znacząco koszty (oceniane na ok. 100 mln €, z czego 20 mln już wydano przy okazji budowy LGV Est). Co więcej, nowa lokalizacja, odległa od obecnej o 10 km, znajduje się w innym departamencie, lokalne władze nie chcą więc rezygnować z posiadania dworca.

</doc>
<doc id="1358847" url="https://pl.wikipedia.org/wiki?curid=1358847" title="Biberach (Riß)">
Biberach (Riß)

Biberach (Riß) – stacja kolejowa w Biberach an der Riß, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1358851" url="https://pl.wikipedia.org/wiki?curid=1358851" title="81. ceremonia wręczenia Oscarów">
81. ceremonia wręczenia Oscarów

81. ceremonia wręczenia Oscarów odbyła się w niedzielę 22 lutego 2009 w Kodak Theatre w Hollywood. Transmisję dla obszaru Stanów Zjednoczonych przeprowadziła telewizja ABC. Nominacje zostały ogłoszone 22 stycznia 2009 w Samuel Goldwyn Theater o godzinie 5:38 czasu Pacyfiku (czyli o godzinie 14:38 czasu polskiego). Nominacje zaprezentowali: aktor Forest Whitaker i prezydent Akademii Sid Ganis.
W tym roku o nagrodę ubiegało się aż 281 filmów.
11 grudnia ogłoszono, iż komik Jerry Lewis zostanie uhonorowany nagrodą humanitarną imienia Jeana Hersholta.
12 grudnia ogłoszono, iż aktor Hugh Jackman został wybrany na prowadzącego galę.
Najwięcej nominacji – aż 13 – otrzymał film "Ciekawy przypadek Benjamina Buttona" w reżyserii Davida Finchera. Niewiele mniej – gdyż 10 nominacji – otrzymał film "Slumdog. Milioner z ulicy" Danny’ego Boyle’a. Film niedawno został nagrodzony Złotym Globem dla najlepszego filmu dramatycznego.
Wśród kategorii aktorskich króluje Meryl Streep, aktorka, która otrzymała swoją 15 nominację do Oscara. Pobiła tym samym rekord Katharine Hepburn, której stan nominacji pozostaje na poziomie 12. Niespodzianką jest nominowanie Melissy Leo za rolę w dramacie "Rzeka ocalenia". Aktorka została pominięta przy ostatnich nominacjach do Złotych Globów. Kate Winslet, otrzymała tegoroczne szóstą nominację w swojej karierze; natomiast nie otrzymała drugiej nominacji podczas tej samej ceremonii, za rolę w filmie "Droga do szczęścia". Aktorka, która ostatnio otrzymała dwa Złote Globy, m.in. za rolę w wyżej wymienionym filmie, zadowolić musi się jedną nominacją za film "Lektor". Pierwszy raz nominację otrzymała najmłodsza wśród tegorocznych nominowanych aktorek – Anne Hathaway, która zagrała narkomankę powracającą na łono rodziny przy okazji wesela w filmie "Rachel wychodzi za mąż". Zaskoczeniem jest brak nominacji dla Sally Hawkins i jej roli w obrazie "Happy-Go-Lucky, czyli co nas uszczęśliwia". Brytyjska aktorka, za tę rolę otrzymała niedawno Złoty Glob i Srebrnego Niedźwiedzia.
W kategorii dla aktorki drugoplanowej swoje pierwsze Oscarowe nominacje otrzymały Viola Davis za "Wątpliwość" i Taraji P. Henson za "Ciekawy przypadek Benjamina Buttona". Ostatnia z pań została pominięta przy nominacjach do Złotego Globu. Swoją trzecią nominację w kategorii aktorki drugoplanowej otrzymała Marisa Tomei, która została już nagrodzona Oscarem w tej kategorii w 1993 roku za rolę w filmie "Mój kuzyn Vinny". Tegoroczną nominację zawdzięcza roli w filmie "Zapaśnik", gdzie partneruje Mickeyowi Rourke’owi, który otrzymał nominację dla najlepszego aktora pierwszoplanowego.
Wśród aktorów wyróżniała się kolejna nominacja dla tragicznie zmarłego Heatha Ledgera i jego roli w filmie "Mroczny Rycerz", za którą aktor otrzymał już ponad 25 innych nagród. Zaskoczeniem wydawać się muszą nominacje dla Josha Brolina, który zagrał w obrazie "Obywatel Milk" i Michaela Shannona i jego roli z filmu "Droga do szczęścia". Jak dotąd, obaj aktorzy byli pomijani w nominacjach do pozostałych nagród.
W kategorii filmu zagranicznego odczuwa się brak włoskiego filmu "Gomorra", który odpadł w preselekcjach, podobnie jak polski kandydat – film "Sztuczki" Andrzeja Jakimowskiego. Nominację otrzymał m.in. austriacki film "Rewanż", co może dziwić, gdyż w ubiegłym roku inny austriacki obraz odebrał Oscara w tej kategorii. Wśród nominowanych znalazło się miejsce również dla nagrodzonego Złotą Palmą w Cannes francuskiego filmu "Klasa" w reżyserii Laurenta Canteta.
W kategorii najlepszej piosenki niespodziewanie brak utworu „The Wrestler” z filmu "Zapaśnik" autorstwa Bruce’a Springsteena. Owa piosenka otrzymała podczas Złotych Globów nagrodę w swojej kategorii. Poza brakiem nominacji dla "Zapaśnika" wyróżniają się dwie nominację w tej kategorii dla filmu "Slumdog. Milioner z ulicy".
Zwycięzcą gali został obraz "Slumdog. Milioner z ulicy" Danny’ego Boyle’a, który otrzymał łącznie 8 Oscarów, w tym za najlepszy film i dla najlepszego reżysera. Na drugim miejscu w klasyfikacji nagród znajduje się obraz "Ciekawy przypadek Benjamina Buttona", który zdobył 3 statuetki z 13 nominacji.
Najlepszym aktorem został Sean Penn za rolę w filmie "Obywatel Milk". Najlepsze aktorki to Kate Winslet i Penélope Cruz – pierwsza hiszpańska aktorka, która otrzymała Oscara. Bez niespodzianki obyło się w kategorii aktora drugoplanowego, tak jak większość tegorocznych nagród tak i Oscar powędrował na konto zmarłego Heath Ledgera, który zagrał w filmie "Mroczny Rycerz". Nagrodę odebrali rodzice zmarłego aktora.
Najlepszym filmem zagranicznym został japoński obraz "Pożegnania". Jest to jedyna niespodzianka wśród tegorocznych nagród. Film miał silną konkurencję w postaci takich filmów jak: "Klasa" czy "Walc z Baszirem".
Laureaci i nominowani.
Laureaci nagród wyróżnieni są wytłuszczeniem
Podsumowanie wyników.
Nominacje:
Nagrody:

</doc>
<doc id="1358852" url="https://pl.wikipedia.org/wiki?curid=1358852" title="Crailsheim (stacja kolejowa)">
Crailsheim (stacja kolejowa)

Crailsheim – stacja kolejowa w Crailsheim, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1358854" url="https://pl.wikipedia.org/wiki?curid=1358854" title="Jerzy Zajda">
Jerzy Zajda

Jerzy Zajda (ur. 10 maja 1963 w Głubczycach) – polski piłkarz występujący na pozycji bramkarza. Dwukrotny wicemistrz Europy U-18 z lat 1980 i 1981.
W swojej karierze występował w klubach: Zagłębie Wałbrzych, Gwardia Szczytno, Wisła Kraków, Widzew Łódź, Warta Poznań, ŁKS Łódź, Poroniec Poronin, KSZO Ostrowiec Świętokrzyski, Varta Namysłów, Świt Krzeszowice. W 1997 wyjechał do USA, gdzie bronił braw Chicago Eagles i Royal-Wawel Chicago. W 1998 zakończył karierą zawodniczą.

</doc>
<doc id="1358855" url="https://pl.wikipedia.org/wiki?curid=1358855" title="Aeritalia G.222">
Aeritalia G.222

Aeritalia G.222 – włoski średni samolot transportowy krótkiego startu i lądowania (STOL).
Samolot powstał z myślą o służbie w armiach NATO, jednak głównym użytkownikiem pozostały Włoskie Siły Powietrzne. Stany Zjednoczone zakupiły 10 sztuk tego samolotu, który oznaczono jako Alenia C-27J Spartan. Na bazie G.222 amerykański koncern Lockheed Martin razem z włoską Alenią zbudował zmodyfikowany samolot C-27J Spartan, wykorzystujący część wyposażenia i komponentów samolotu C-130J Super Hercules. Afganistan otrzymał od 2009 20 używanych egzemplarzy, sfinansowanych przez USA.

</doc>
<doc id="1358856" url="https://pl.wikipedia.org/wiki?curid=1358856" title="Fiat G.222">
Fiat G.222



</doc>
<doc id="1358857" url="https://pl.wikipedia.org/wiki?curid=1358857" title="Donaueschingen (stacja kolejowa)">
Donaueschingen (stacja kolejowa)

Donaueschingen – stacja kolejowa w Donaueschingen, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1358858" url="https://pl.wikipedia.org/wiki?curid=1358858" title="Alenia G.222">
Alenia G.222



</doc>
<doc id="1358859" url="https://pl.wikipedia.org/wiki?curid=1358859" title="Aeritalia G222">
Aeritalia G222



</doc>
<doc id="1358863" url="https://pl.wikipedia.org/wiki?curid=1358863" title="Geislingen (Steige) (stacja kolejowa)">
Geislingen (Steige) (stacja kolejowa)

Geislingen (Steige) – stacja kolejowa w Geislingen an der Steige, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1358869" url="https://pl.wikipedia.org/wiki?curid=1358869" title="Joventut Badalona">
Joventut Badalona

DKV Joventut Badalona – hiszpański zawodowy klub koszykarski z siedzibą w Badalonie. Obok Realu Madryt i Estudiantes Madryt Joventut jest drużyną, która nigdy nie spadła z I ligi hiszpańskiej – ACB.
W zespole grali i grają m.in. Quinton Hosley, Ricky Rubio, Rudy Fernández, Raül López, Sergi Vidal, Jordi Vallacampa, Jerome Moiso, Darryl Middleton, Alex Mumbrú, Maceo Baston czy Elmer Bennett.
Historia.
Klub powstał 30 marca 1930 roku jako "Penya Spirit of Badalona". Oprócz sekcji koszykówki w klubie utworzono sekcje kolarstwa, tenisa stołowego i piłki nożnej. W dwa lata później klub zmienił nazwę na "Centre Esportiu Badaloní", a siedem lat później na "Club Joventut Badalona". 1940 roku natomiast sekcja koszykówki zaczęła grać w strojach zielono-czarnych, które później stały się barwami klubu.
Pomiędzy latami pięćdziesiątymi i siedemdziesiątymi największym rywalem zespołu z Badalony byli koszykarze Realu Madryt, walcząc o największe laury w lidze hiszpańskiej. Jednak to w latach 80. i 90. Joventut przeżywał najlepsze swoje chwile w historii. Dzisiaj zespół sponsoruje firma "DKV", a klub powoli wraca do swoich świetnych występów na przełomie lat 80. i 90.
Joventut słynie z bardzo dobrej ręki do szkolenia młodzieży, dzięki czemu uważa się go za najważniejszy koszykarski klub w Hiszpanii. Real Madryt i FC Barcelona – kluby, które więcej uwagi zwracają na sekcje piłkarskie, z tego też powodu oba kluby niezbyt Joventut lubią.
Tym bardziej, że nie Barcelona, a właśnie Joventut Badalona był pierwszym katalońskim klubem, który wygrał Eurolige. Dzisiaj, głównie dzięki wschodzącej gwieździe – Rickym Rubio – potrafił zdobyć Puchar Europy i zwyciężyć w Pucharze ULEB.

</doc>
<doc id="1358870" url="https://pl.wikipedia.org/wiki?curid=1358870" title="Znak specjalny">
Znak specjalny



</doc>
<doc id="1358872" url="https://pl.wikipedia.org/wiki?curid=1358872" title="Wapielnia">
Wapielnia

Wapielnia – najwyższe wzniesienie Roztocza Środkowego i czwarte pod względem wysokości po polskiej stronie Roztocza. Jego wysokość wynosi 386,2 m n.p.m.

</doc>
<doc id="1358877" url="https://pl.wikipedia.org/wiki?curid=1358877" title="√">
√



</doc>
<doc id="1358881" url="https://pl.wikipedia.org/wiki?curid=1358881" title="…">
…



</doc>
<doc id="1358883" url="https://pl.wikipedia.org/wiki?curid=1358883" title="Władysław Walter">
Władysław Walter

Władysław Walter, właściwie "Władysław Walterejt" (ur. 6 kwietnia 1887 w Warszawie, zm. 4 listopada 1959 w Łodzi) – polski aktor teatralny, filmowy, artysta kabaretowy, śpiewak (bas).
Życiorys.
Był synem Juliusza Walterejta i Katarzyny z Podbielskich. Najpierw studiował rysunek i rzeźbę w Muzeum Przemysłu i Rolnictwa w Warszawie, później związał się z zespołem aktorskim S. i W. Jarszewskich. Zadebiutował w 1906 w Krzyżopolu pod Odessą w roli Mandatariusza w "Karpackich góralach". Z tym zespołem wyruszył na roczne tournée, objeżdżając Podole i Ukrainę, grając m.in. w Kijowie i w Białej Cerkwi. Po powrocie dzięki namowom matki ukończył klasę śpiewu w konserwatorium muzycznym (1910). Był też jednym z założycieli i czynnych członków warszawskiego chóru „Harfa”, znanego również pod nazwą „chór Lachmana”.
W sezonie 1911/12 został przyjęty do zespołu H. Czarneckiego w Lublinie i z nim występował w Wilnie. Z kolei w sezonie 1912/13 był członkiem towarzystwa dramatycznego J. Myszkowskiego. Od połowy 1913 aż do wybuchu II wojny światowej występował głównie w warszawskich teatrach i kabaretach: Nowoczesnym jako śpiewak-basista (1913), Małym (1914) i w Nowościach (od 1914 z przerwami do 1924).
W kwietniu 1914 został ranny w wypadku samochodowym na moście Poniatowskiego w Warszawie. W maju wystąpił z cyklem pieśni Schumanna i Schuberta, a w czerwcu w Teatrze Nowoczesnym brał udział w rewii motoryzacyjnej luźno opartej na swoim wypadku.
Podczas I wojny światowej był ochotnikiem na froncie. Ponieważ zachorował na tyfus, najpierw leczył się w szpitalu we Lwowie, a później powrócił do Warszawy jako niezdolny do służby i od października zaczął występować w Teatrze Małym, jedynym czynnym wówczas w Warszawie teatrze.
Po I wojnie światowej.
W rewii "Warszawka i Krakusik" grał Aleksandra Macedońskiego ucharakteryzowany na cesarza Wilhelma, śpiewającego Marsyliankę z polskim tekstem. Zachwycony jego występem Ludwik. Śliwiński zaangażował go do operetkowego Teatru Nowości, którego wkrótce stał się filarem.
31 grudnia 1918 Walter i Julian Krzewiński założyli w restauracji „Oaza” na Wierzbowej kabaret artystyczny.
Od czerwca 1921 występował gościnnie na scenach teatrów: „Bagatela”, „Miraż”, „Qui Pro Quo”, Teatru Rozmaitości i w „Stańczyku” (sezon 1923/24). 16 sierpnia 1924 Walter otworzył knajpę artystyczną przy ul. Śniadeckich „Cafe Walter”.
Kolejno występował w teatrach i kabaretach: Letnim (1924/25, X-XII 1932, IX-XIII 1933), Narodowym (1926, X 1932, IV 1938), U Ćwiklińskiej i Fertnera, „Nietoperzu”, „Wodewilu” (1927), „Nowym Perskim Oku” (listopad 1927), „Morskim Oku” (1929-31, 1933), „Wesołym Oku”, „Alhambrze”, „Hollywoodzie” (1933), Rozmaitości (październik 1933), „Wielkiej Operetce” (1934), „8.15” (1937), „Wielkiej Rewii” (1937-39), „Ali Babie” i „Tip-Topie” (1939). Występował także gościnnie w wielu innych miastach Polski (Częstochowie, Kaliszu).
W czasie okupacji niemieckiej grał w jawnych teatrach w Warszawie („Komedia”, „Kometa”, „Niebieski Motyl”, „Stara Mewa”, „Bohema”, „Skala”, „Nowy Miraż”, „Wesoła Banda”). W marcu 1944 grał gościnnie w krakowskim teatrze Powszechnym.
Po II wojnie światowej.
Po zakończeniu wojny występował w Łodzi w „Gongu” (1945-47), a także w krakowskim teatrze Kameralnym TUR (1946/47). W 1948 powrócił do Łodzi, gdzie występował do końca życia w teatrach: Osa (1948/49), Powszechnym (1949/50) i w teatrze im. Jaracza (1950–57).
26 I 1957 obchodził jubileusz pięćdziesięciolecia pracy artystycznej w roli Szambelana w "Panu Jowialskim" A. Fredry w Teatrze im. Stefana Jaracza w Łodzi. Ostatni raz wystąpił w Warszawie w marcu 1957, dając w Sali Kongresowej pięć koncertów "50 lat wspomnień W. Waltera" i "Spacerkiem po dawnej Warszawie".
Podsumowanie.
Był znakomitym aktorem charakterystycznym. Tworzył wybitne kreacje w teatrze, operze, operetce, kinie, a także w kabarecie. Był uwielbiany przez publiczność. Z powodu utraty głosu, wcześnie zakończył śpiewanie.
W repertuarze miał ponad pięćset ról. Na scenie stworzył wiele kreacji w rolach komediowych i farsowych oraz dramatycznych, był też uznanym aktorem filmowym kina międzywojennego. Od 1918 zagrał prawie w 90 filmach. Były to role drugoplanowe, w których stworzył niezapomniane wybitne kreacje. Najczęściej wcielał się w postaci warszawskich proletariuszy, cwaniaków, andrusów, dozorców, woźnych.
Ponadto był autorem licznych monologów i skeczów, które wykonywał na scenie, oraz felietonów drukowanych w prasie codziennej. Komponował także pieśni.
Był dwukrotnie żonaty. Z Eugenią z Pożerskich (od 1910) a po zmianie wyznania na ewangelicko reformowane i rozwodzie poślubił w kościele ewangelicko-reformowanym w Warszawie aktorkę Haliną Szymborską (od 30 X 1922).
Władysław Walter spoczywa na cmentarzu Powązkowskim (kwatera R-6-10).

</doc>
<doc id="1358884" url="https://pl.wikipedia.org/wiki?curid=1358884" title="Newcastle-under-Lyme">
Newcastle-under-Lyme

Newcastle-under-Lyme – miasto w Wielkiej Brytanii, w Anglii, w hrabstwie Staffordshire, w dystrykcie ("borough") Newcastle-under-Lyme. W 2001 roku miasto liczyło 74 427 mieszkańców. 
Newcastle-under-Lyme wraz z miastami Stoke-on-Trent i Kidsgrove tworzy konurbację The Potteries Urban Area.
W mieście rozwinięty przemysł materiałów budowlanych, ceramiczny, metalurgiczny, odzieżowy, włókienniczy oraz wydobycie węgla kamiennego.

</doc>
<doc id="1358888" url="https://pl.wikipedia.org/wiki?curid=1358888" title="Jerzy Sokołowski">
Jerzy Sokołowski

Jerzy Sokołowski (ur. 3 maja 1961 w Szczecinie) – polski piłkarz występujący na pozycji obrońcy; starszy brat Kazimierza i stryj Tomasza.
Wychowanek Pogoni Szczecin, w barwach której w latach 1986-1988 wystąpił w 56 meczach ligowych, strzelił 3 gole i w sezonie 1986/87 zdobył wicemistrzostwo kraju. Po przeniesieniu się do Zagłębia Sosnowiec rozegrał tam jedynie rundę jesienną sezonu 1989/90.

</doc>
<doc id="1358894" url="https://pl.wikipedia.org/wiki?curid=1358894" title="Tangenziale di Napoli">
Tangenziale di Napoli

Tangenziale di Napoli S.p.A. (pl. "Obwodnica Neapolu SA") – spółka, która na mocy udzielonej przez ANAS koncesji zajmuje się obsługą autostrady A56. Trasa ta stanowi obwodnicę Neapolu. Spółka powstałą 24 marca 1966 w Rzymie. Obecnie swoją siedzibę ma w Neapolu przy Via Giovanni Porzio. Szefem jest Mario Iannelli. Tangenziale di Napoli S.p.A. w całości należy do grupy Autostrade per l’Italia.

</doc>
<doc id="1358901" url="https://pl.wikipedia.org/wiki?curid=1358901" title="Krystyna Grotkowska">
Krystyna Grotkowska

Krystyna Grotkowska (ur. 1 sierpnia 1935 r. w miejscowości Budel w powiecie garwolińskim – zm. 5 listopada 2015 r. w Przasnyszu), agrotechnik, działaczka społeczna.
Życiorys.
Absolwentka szkoły gminnej w Łaskarzewie (wcześniej ukończyła sześć klas w Izdebnie) oraz Technikum Rolniczego w Sobieszynie, gdzie w 1953 r. uzyskała tytuł agrotechnika. W tymże roku rozpoczęła pracę w Państwowym Ośrodku Maszynowym w Przasnyszu. W latach 1957–1962 pracowała w Powiatowym Związku Kółek Rolniczych, następnie była kierownikiem skupu i poradnictwa rolniczego w Okręgowej Spółdzielni Mleczarskiej w Przasnyszu. W 1964 r. została kierownikiem w Warszawskim Przedsiębiorstwie Nasiennym „Centrala Nasienna” Oddział Ciechanów, Ekspozytura Przasnysz; zorganizowała samodzielny Oddział w Przasnyszu. W 1990 r. przeszła na emeryturę.
Przez kilka kadencji była radną miejską w Przasnyszu, w latach 1963–1970 – radną Wojewódzkiej Rady Narodowej w Warszawie. Od 1973 do 2006 r. pełniła funkcję przewodniczącej Komitetu Obwodowego nr 4, następnie Rady Osiedla nr 5 i Zarządu Osiedla w Przasnyszu. Od 2003 r. przewodniczy Zarządowi Rejonowemu Polskiego Związku Emerytów, Rencistów i Inwalidów w Przasnyszu, zabiega o poprawę warunków socjalno-bytowych emerytów oraz o uczestniczenie ich w życiu społecznym, blisko współpracuje ze środowiskami twórczymi powiatu przasnyskiego.
Odznaczenia i wyróżnienia.
W 2009 otrzymała nagrodę „Przaśnik”.

</doc>
<doc id="1358902" url="https://pl.wikipedia.org/wiki?curid=1358902" title="Watchet">
Watchet

Watchet – miasto portowe w Wielkiej Brytanii, w Anglii w hrabstwie Somerset, położone nad Kanałem Bristolskim, przy ujściu rzeki Washford do Zatoki Bridgwaterskiej, 24 km na zachód od Bridgwater.
Pierwsze wzmianki o mieście pochodzą z VII wieku, monety bite w tym mieście znajdowano nawet w Skandynawii. Jest jednym z niewielu miast w Wielkiej Brytanii, które pielęgnuje system sądownictwa dworskiego (ang. "court leet"). Używa się go tylko do celów reprezentacyjnych, nie ma znaczenia merytorycznego. W mieście znajduje się stacja zabytkowej kolei West Somerset Railway.

</doc>
<doc id="1358907" url="https://pl.wikipedia.org/wiki?curid=1358907" title="Turniej olimpijski w piłce wodnej mężczyzn 2008">
Turniej olimpijski w piłce wodnej mężczyzn 2008

 Turniej Olimpijski w piłce wodnej mężczyzn w Pekinie odbył się w dniach 10 - 24 sierpnia 2008 roku. W zawodach wystartowało 12 zespołów. Mecze rozegrane zostały w hali Ying Tung Natatorium. Po raz pierwszy w igrzyskach olimpijskich wystartowała reprezentacja Czarnogóry.
Złotych medali bronili reprezentanci Węgier, którzy w 2004 roku pokonali w finale reprezentację Serbii i Czarnogóry 8:7.
Faza grupowa.
Grupa A.
10 sierpnia 2008
12 sierpnia 2008
14 sierpnia 2008
16 sierpnia 2008
18 sierpnia 2008
Grupa B.
10 sierpnia 2008
12 sierpnia 2008
14 sierpnia 2008
16 sierpnia 2008
18 sierpnia 2008
Faza pucharowa.
Mecze o miejsca 7-12.
20 sierpnia 2008
Ćwierćfinały.
20 sierpnia 2008
Mecz o 11 miejsce.
22 sierpnia 2008
Mecz o miejsca 7-10.
22 sierpnia 2008
Półfinały.
22 sierpnia 2008
Mecz o 9 miejsce.
24 sierpnia 2008
Mecz o 7 miejsce.
24 sierpnia 2008
Mecz o 5 miejsce.
24 sierpnia 2008
Mecz o 3 miejsce.
24 sierpnia 2008
Finał.
24 sierpnia 2008

</doc>
<doc id="1358909" url="https://pl.wikipedia.org/wiki?curid=1358909" title="Dewowie">
Dewowie



</doc>
<doc id="1358911" url="https://pl.wikipedia.org/wiki?curid=1358911" title="Kwadrat (algebra)">
Kwadrat (algebra)

Kwadrat – wynik wykonania pewnego działania, najczęściej mnożenia, pewnego elementu przez siebie. Element formula_1 danego zbioru formula_2 z określonym działaniem formula_3 nazywa się kwadratem, gdy istnieje taki element formula_4 że formula_5 Na przykład w grupie formula_6 kwadratem są wszystkie liczby nieujemne, w grupie formula_7 wszystkie liczby, a w grupie formula_8 liczby parzyste.
Określenie stosowane jest do drugich potęg liczb, wyrażeń algebraicznych (np. kwadrat sumy, kwadrat zmiennej, x "kwadrat"), a także do jednostek miary (np. "sekunda kwadrat", "kilogram kwadrat"). W przypadku jednostek powierzchni występuje najczęściej w postaci przymiotnika „kwadratowy”: m² (czytaj: " metr kwadratowy"), km² (czytaj: "kilometr kwadratowy").
Symbol kwadratu może być zapisany w postaci osobnego znaku ² lub w postaci cyfry 2 w indeksie górnym (2). W dokumentach HTML uzyskiwany jest kodem "&amp;#178;" lub "&amp;sup2;".

</doc>
<doc id="1358913" url="https://pl.wikipedia.org/wiki?curid=1358913" title="Sześcian (algebra)">
Sześcian (algebra)

Sześcian – wynik trzykrotnego przemnożenia liczby przez siebie. Jest to więc potęga o wykładniku równym 3 zwana też trzecią potęgą liczby. Jako operator jednoargumentowy zapisywany jest w postaci formula_1 Termin "sześcian" nawiązuje do geometrii, bowiem objętość sześcianu o boku formula_2 jest równa formula_3
Określenie stosowane jest do trzecich potęg liczb, wyrażeń algebraicznych (sześcian zmiennej, sześcian ułamka) a także jednostek miary (np. "sekunda sześcian", "kilogram sześcian"). W przypadku jednostek objętości występuje najczęściej w postaci przymiotnika "sześcienny": m³ (czytaj: " metr sześcienny "), km³ (czytaj: "kilometr sześcienny"), cm³ (czytaj: "centymetr sześcienny").
Symbol sześcianu typograficznie może być zapisany w postaci osobnego znaku (³) lub w postaci cyfry 3 w indeksie górnym (3). W dokumentach HTML uzyskiwany jest kodem "&amp;#179;" lub "&amp;sup3;".

</doc>
<doc id="1358914" url="https://pl.wikipedia.org/wiki?curid=1358914" title="Kwadratowy">
Kwadratowy



</doc>
<doc id="1358915" url="https://pl.wikipedia.org/wiki?curid=1358915" title="Sześcienny">
Sześcienny



</doc>
<doc id="1358918" url="https://pl.wikipedia.org/wiki?curid=1358918" title="Autostrada A56 (Włochy)">
Autostrada A56 (Włochy)

Autostrada A56 (Autostradowa Obwodnica Neapolu) (wł. "Tangenziale di Napoli") – autostrada w południowych Włoszech stanowiąca północną obwodnicę Neapolu.
Arteria biegnie od węzła z Autostradą Słońca do skrzyżowania z drogą krajową SS7 w rejonie Pozzuoli. Została oddana do użytku 8 lipca 1972 roku. Operatorem trasy jest firma Tangenziale di Napoli.

</doc>
<doc id="1358922" url="https://pl.wikipedia.org/wiki?curid=1358922" title="Sd.Kfz. 7">
Sd.Kfz. 7

Sd.Kfz. 7 Mittlerer Zugkraftwagen 8t – niemiecki ciągnik artyleryjski z okresu II wojny światowej
Historia.
W 1928 roku w zakładach "Krauss-Maffei AG" w Monachium-Allach opracowano półgąsienicowy ciągnik artyleryjski, który oznaczono "M5", wobec jednak zakazu wynikającego z Traktatu Wersalskiego nie rozpoczęto jego produkcji. Dopiero w 1933 roku na zlecenie "Waffenamt" ponownie opracowano model ciągnika artyleryjskiego przeznaczonego do holowania i przewozu obsługi dział oznaczony jako "M7". Model ten zyskał aprobatę Waffenamtu i w 1934 roku rozpoczęto jego produkcję seryjną, wtedy też został oznaczony jako "Sd.Kfz. 7". 
W 1939 roku był już produkowany na dużą skalę w kilku zakładach, także na licencji we Włoszech, gdzie był oznaczony jako "Semincingolato Breda Tipo 61". W 1939 roku opracowano także odmianę "Sd.Kfz. 7 Gepanzerter Zugkraftwagen 8t", która miała opancerzoną kabinę kierowcy. Produkcja "Sd.Kfz. 7" trwała do 1945 roku i łącznie wyprodukowano ponad 12.100 pojazdów tego typu.
Na podwoziu tego ciągnika budowano również pojazdy o innym przeznaczeniu:
Służba.
Ciągniki artyleryjskie "Sd.Kfz. 7" od 1934 roku były wprowadzane do wyposażenia pułków artylerii przeciwlotniczej i to zarówno wojsk lądowych, jak i Luftwaffe, holowały one działa o kalibrze od 37 do 88 mm. Wersja ciągnika z opancerzoną kabiną została użyta do holowania dział przeciwlotniczych "Flak 18" kal. 88 mm. Ciągniki w armii niemieckiej były używane do końca II wojny światowej.
Ciągniki "Sd.Kfz. 7" znalazły się także na wyposażeniu armii bułgarskiej oraz w armii włoskiej, gdzie używano ciągników licencyjnych " Semincingolato Breda Tipo 61".
Ciągniki tego typu zakupiła również Brazylia, lecz z zamówionych 32 sztuk do 1941 roku dostarczono tylko pięć. Używano ich tam do 1945 roku, a następnie wycofano z użycia wobec braku części zamiennych.

</doc>
<doc id="1358924" url="https://pl.wikipedia.org/wiki?curid=1358924" title="Florent">
Florent



</doc>
<doc id="1358925" url="https://pl.wikipedia.org/wiki?curid=1358925" title="Godfrey Collins">
Godfrey Collins

Godfrey Pattison Collins CMG, KBE (ur. 26 czerwca 1875, zm. 13 października 1936), brytyjski polityk, członek Partii Liberalnej, a następnie Narodowej Partii Liberalnej, minister w rządach Ramsaya MacDonalda i Stanleya Baldwina.
Życiorys.
W 1888 r. rozpoczął służbę w Royal Navy. W 1910 r. został wybrany do Izby Gmin z ramienia Partii Liberalnej z okręgu Greenock. Okręg ten reprezentował aż do swojej śmierci, od 1931 r. jako reprezentant Narodowych Liberałów.
Walczył podczas I wojny światowej. Służył w Egipcie, brał udział w bitwie o Gallipoli oraz w kampanii w Mezopotamii w latach 1915–1917. We wrześniu 1916 r. otrzymał stopień podpułkownika. W 1917 r. został kawalerem Orderu św. Michała i św. Jerzego. W 1919 r. otrzymał Order Imperium Brytyjskiego.
Już w 1910 r. został parlamentarnym prywatnym sekretarzem ministra wojny Johna Seelyego. Od 1915 r. sprawował analogiczne stanowisko przy głównym whipie liberałów, J.W. Gullandzie. W latach 1919–1920 był młodszym lordem skarbu. W latach 1924–1926 był głównym whipem Partii Liberalnej. Od 1932 r. aż do śmierci pełnił funkcję ministra ds. Szkocji.

</doc>
<doc id="1358927" url="https://pl.wikipedia.org/wiki?curid=1358927" title="Somerton (Somerset)">
Somerton (Somerset)

Somerton – miasto i civil parish w Wielkiej Brytanii, w Anglii, w hrabstwie Somerset, w dystrykcie South Somerset, położone nad rzeką Cary między Yeovil i Street. W centrum charakterystyczny ośmiokątny budynek Market Cross. W 2011 roku civil parish liczyła 4697 mieszkańców. 
Istnieją przypuszczenia, że miasto było stolicą królestwa Wessex (871 do 901). Somerton jest wspomniana w Domesday Book (1086) jako "Sumer"/"Summertone"/"Sumertona".

</doc>
<doc id="1358931" url="https://pl.wikipedia.org/wiki?curid=1358931" title="Narciarstwo alpejskie na zimowych igrzyskach olimpijskich">
Narciarstwo alpejskie na zimowych igrzyskach olimpijskich

Zawody w narciarstwie alpejskim rozgrywane były na każdych zimowych igrzyskach olimpijskich od igrzysk w 1936 w Garmisch-Partenkirchen, Niemcy. W latach 1948-1980 zawody na igrzyskach olimpijskich były równoznaczne z mistrzostwami świata w narciarstwie alpejskim (zawodnicy otrzymywali medale jako mistrzowie świata oraz jako mistrzowie olimpijscy).
Na pierwszych igrzyskach olimpijskich na których pojawiło się narciarstwo alpejskie, odbywały się zawody tylko w kombinacji (slalom oraz zjazd). Od Zimowych Igrzyskach Olimpijskich 1948 w St. Moritz zaczęto rozgrywać zawody w zjeździe oraz slalomie oraz zaprzestano w kombinacji. Na kolejnych igrzyskach w 1952 po raz pierwszy rozegrano zawody w slalomie gigancie, zaś od igrzysk olimpijskich w 1988 powrócono do rozgrywania kombinacji oraz zaczęto organizować zawody w super gigancie.
Klasyfikacja medalowa.
"Stan po ZIO 2018"

</doc>
<doc id="1358941" url="https://pl.wikipedia.org/wiki?curid=1358941" title="Wellington (Somerset)">
Wellington (Somerset)

Wellington – miasto i "civil parish" w Wielkiej Brytanii (w Anglii) w hrabstwie Somerset, w dystrykcie Somerset West and Taunton, 10 km na południe od Taunton przy granicy z hrabstwem Devon. W 2011 roku "civil parish" liczyła 13 822 mieszkańców.
Nazwa.
Miasto dało tytuł pierwszemu księciu Wellington (ang. "Duke of Wellington"), Arthurowi Wellesleyowi. W pobliżu miasta znajduje się pamiątkowy obelisk. Wellington jest wspomniany w Domesday Book (1086) jako "Walintone"/"Walintona"/"Wellintona".

</doc>
<doc id="1358942" url="https://pl.wikipedia.org/wiki?curid=1358942" title="Abram Archipow">
Abram Archipow

Abram Jefimowicz Archipow (ros. Абрам Ефимович Архипов, ur. 27 sierpnia 1862, zm. 25 września 1930 w Moskwie) – rosyjski malarz realista, członek grupy artystycznej Pieriedwiżników, uczestnik projektu "Świat Sztuki".
Życiorys.
Urodził się we wsi Jegorowo w obwodzie riazańskim, w religijnej, prawosławnej rodzinie. Od 1877 studiował malarstwo w Moskiewskiej Szkole Malarstwa, Rzeźby i Architektury. Jego nauczycielami byli Wasilij Pierow, Wasilij Polenow i Włodzimierz Makowski. Od 1883 kontynuował naukę w Cesarskiej Akademii Sztuk Pięknych w Petersburgu, by po dwóch latach powrócić do Moskwy.
Archipow został przyjęty do pieriedwiżników w 1889 r., wykładał w Moskiewskiej Szkole Malarstwa, Rzeźby i Architektury. Po rewolucji został przyjęty do Stowarzyszenia Artystów Rewolucyjnej Rosji (1924), a w 1929 otrzymał tytuł Ludowy Artysta ZSRR. Malował głównie sceny rodzajowe ilustrujące życie rosyjskich chłopów, zwracając szczególną uwagę na trudny los kobiet. Wyjeżdżał na plenery malarskie do północnej Rosji i wybrzeże Morza Białego. Jego twórczość stopniowo ewoluowała od realizmu w kierunku impresjonizmu, po rewolucji powrócił do realizmu malując portrety chłopów i pejzaże.

</doc>
<doc id="1358947" url="https://pl.wikipedia.org/wiki?curid=1358947" title="Kylesa">
Kylesa

Kylesa – amerykański zespół muzyczny grający sludge metal, powstał pod koniec 2001 roku w Savannah. Kylesa wzięła swoją nazwę od „kilesa mara”, buddyjskiej nauki o rodzajach demonów skalań i iluzji. Charakterystyczną cechą zespołu pozostawali dwaj perkusiści. 
W 2016 roku zespół zawiesił działalność.
Historia.
Zespół powstał w 2001 roku z inicjatywy gitarzysty i wokalista Phillipa Cope'a, basisty Briana Duke’a i perkusisty Christiana Depkena, byłych członków formacji Damad oraz gitarzystki i wokalistki Laury Pleasants. W maju tego samego roku w The Jam Room w Karolinie Południowej zespół zarejestrował pierwszy album. Wkrótce potem, w sierpniu w wyniku napadu padaczki zmarł Brian Duke. Debiutancki album formacji zatytułowany "Kylesa" ukazał się 2 kwietnia 2002 roku. W międzyczasie funkcję basisty objął Corey Barhorst, muzyk grający także na instrumentach klawiszowych. Niespełna dwa miesiące później ukazał się split Kylesa wraz z hardcore'ową formacją Memento Mori. Nagrania zostały wydane na płycie gramofonowej w limitowanym do 873 egzemplarzy nakładzie.
Na początku 2004 roku ukazał się pierwszy minialbum grupy Kylesa pt. "No Ending / A 110° Heat Index". Następnie muzycy podpisali kontrakt z wytwórnią muzyczną Prosthetic Records. 22 kwietnia 2005 roku do sprzedaży trafił drugi album długogrający formacji pt. "To Walk a Middle Course". Trzecia płyta grupy zatytułowana "Time Will Fuse Its Worth" została wydana 31 października 2006 roku. Na początku 2009 roku zespół udał się w tournée po Stanach Zjednoczonych, Japonii i Kanadzie, m.in. u boku Nachtmystium i The Haunted. 17 marca tego samego roku ukazał się czwarty album studyjny zespołu pt. "Static Tensions". W kwietniu grupa otrzymała nominację do nagrody Metal Hammer Golden Gods dla najlepszego zespołu podziemia artystycznego (Best Underground Band). Na przełomie kwietnia i maja grupa udałą się w trasę koncertową poprzedzając występy formacji Mastodon. Następnie w czerwcu, nakładem La Familia Records ukazał się split Kylesa i szwedzkiego zespołu hardcore'owego Victims.
Na początku 2010 roku zespół podpisał kontrakt wydawniczy z wytwórnią muzyczną Season of Mist. 25 października, tego samego roku na mocy nowego kontraktu został wydany piąty album studyjny formacji pt. "Spiral Shadow". Była to pierwsza płyta zespołu, która trafiła na listę Billboard Heatseekers Albums w Stanach Zjednoczonych, gdzie uplasowała się na 11. miejscu. Produkcja znalazła ponad 5 tys. nabywców w USA w przeciągu siedmiu tygodni od dnia premiery. Wydawnictwo było promowane pierwszym w historii zespołu teledyskiem, który zrealizowano do piosenki „Tired Climb”. W marcu 2011 roku zespół otrzymał po raz drugi nominację Metal Hammer Golden Gods, ponownie w kategorii Best Underground Band. 16 listopada 2012 roku ukazała się pierwsza kompilacja nagrań grupy pt. "From the Vaults, Vol. 1". W lipcu, także 2011 roku odbyła się premiera filmu dokumentalnego „From the Back of the Room” w reżyserii Amy Oden. W obrazie skupiającym się na wpływie kobiet na oblicze sceny rocka niezależnego wystąpiła m.in. Laura Pleasants. Na płycie znalazł się m.in. jeden nowy utwór oraz interpretacja „Set the Controls for the Heart of the Sun” z repertuaru Pink Floyd.
Szósta płyta grupy pt. "Ultraviolet" trafiła do sprzedaży 28 maja 2013 roku. Nagrania dotarły do 173. miejsca listy Billboard 200 w Stanach Zjednoczonych, sprzedając się w przeciągu sześciu tygodni od dnia premiery w nakładzie, niespełna 5 tys. egzemplarzy. W ramach promocji do pochodzącej z płyty piosenki „Unspoken” powstał wideoklip, który wyreżyserował Brodie Rush. Grupa odbyła ponadto trasę koncertową w USA i Kanadzie. Wkrótce potem zespół założył własną wytwórnię muzyczną pod nazwą Retro Futurist Records. Jeszcze w 2013 roku oficyna wydała pierwsze wydawnictwo - długogrający album kanadyjskiej formacji Sierra. W sierpniu 2014 roku ukazał się trzeci minialbum grupy zatytułowany "Live Studio Improvisation 3.7.14". Zgodnie z tytułem na płycie znalazły się dwa, niezatytułowane utwory będące efektem improwizacji w trakcie pobytu w studiu nagraniowym. 2 października 2015 roku ukazał się siódmy album zespołu pt. "Exhausting Fire". Płyta była promowana teledyskiem do utworu „Lost And Confused”. W kwietniu 2016 roku zespół zawiesił działalność, w opublikowanym komunikacje prasowym grupa nie udzieliła wyjaśnień co do przyczyn decyzji.

</doc>
<doc id="1358948" url="https://pl.wikipedia.org/wiki?curid=1358948" title="Kołtyniany (okręg wileński)">
Kołtyniany (okręg wileński)

Kołtyniany (lit. "Kaltanėnai") – miasteczko na Litwie, w okręgu wileńskim, w rejonie święciańskim, siedziba gminy Kołtyniany.
Kołtyniany leżą na Wileńszczyźnie, nad Żejmianą; do 1945 leżały w Polsce, w województwie wileńskim, w powiecie święciańskim, były siedzibą wiejskiej gminy Kołtyniany.
W 1900 w Kołtynianach urodził się Franciszek Orłowicz.

</doc>
<doc id="1358953" url="https://pl.wikipedia.org/wiki?curid=1358953" title="Kołtyniany">
Kołtyniany



</doc>
<doc id="1358954" url="https://pl.wikipedia.org/wiki?curid=1358954" title="Mozaikowatość germinalna">
Mozaikowatość germinalna



</doc>
<doc id="1358955" url="https://pl.wikipedia.org/wiki?curid=1358955" title="Mozaikowatość">
Mozaikowatość



</doc>
<doc id="1358958" url="https://pl.wikipedia.org/wiki?curid=1358958" title="Wajbhaszika">
Wajbhaszika



</doc>
<doc id="1358962" url="https://pl.wikipedia.org/wiki?curid=1358962" title="Naznaczenie">
Naznaczenie



</doc>
<doc id="1358963" url="https://pl.wikipedia.org/wiki?curid=1358963" title="Grigorij Serper">
Grigorij Serper

Grigorij Serper, ros. Григорий Юрьевич Серпер, ang. Gregory Serper (ur. 14 września 1969 w Taszkencie) – amerykański szachista pochodzenia uzbeckiego, arcymistrz od 1992 roku.
Kariera szachowa.
Grę w szachy poznał w wieku 6 lat. Mając 15 lat po raz pierwszy zwyciężył zawodnika z tytułem arcymistrzowskim, a rok później przyjęty został do słynnej szkoły szachowej prowadzonej przez Michaiła Botwinnika i Garriego Kasparowa, do której uczęszczali najlepsi młodzi radzieccy szachiści. Pierwszy międzynarodowy sukces odniósł w 1987 w Baguio, zdobywając brązowy medal mistrzostw świata juniorów do lat 20. W kolejnych mistrzostwach świata juniorów do lat 20 (Adelaide, 1988) powtórzył to osiągnięcie, ponownie zdobywając brązowy medal (podzielił I-IV m. wspólnie z Wasilijem Iwanczukiem, Borisem Gelfandem i Joelem Lautierem). Na przełomie 1989 i 1990 odniósł kolejny sukces, zdobywając w Arnhem tytuł mistrza Europy w tej kategorii wiekowej. W 1991 zwyciężył w otwartym turnieju "Peer Gynt" w Gausdal, natomiast w 1992 podzielił II m. (za Siergiejem Tiwiakowem, wspólnie z m.in. Jaanem Ehlvestem, Władimirem Małaniukiem, Konstantinem Asiejewem i Władimirem Jepiszynem) w memoriale Aleksandra Alechina w Moskwie. W tym czasie należał już do ścisłej czołówki uzbeckich szachistów, w 1992 i 1994 reprezentując swój kraj na szachowych olimpiadach, a w 1993 – na drużynowych mistrzostwach świata. Najbardziej udanym z tych startów był olimpijski turniej w 1992 w Manili, gdzie szachiści uzbeccy sprawili dużą niespodziankę, zdobywając srebrne medale. Sukcesy na początku lat 90. zakwalifikowały go do pierwszej światowej setki. W 1994 podzielił I m. (wspólnie z Wadimem Zwiagincewem, Władimirem Akopianem, Piotrem Swidlerem i Jaanem Ehlvestem) w Sankt Petersburgu. W styczniu 1996 wyemigrował do Stanów Zjednoczonych i od 1997 reprezentuje ten kraj w międzynarodowych rozgrywkach. W 1999 zwyciężył w turnieju "World Open" w Filadelfii oraz zdobył tytuł indywidualnego wicemistrza Stanów Zjednoczonych, w finale turnieju rozgrywanego systemem pucharowym przegrywając z Borisem Gulko (w półfinale wyeliminował Aleksandra Jermolińskiego). Dzięki temu sukcesowi zakwalifikował się do rozegranego w 2000 w New Delhi pucharowego turnieju o mistrzostwo świata, w I rundzie zwyciężając Amira Bagheri, w II – Aleksandra Iwanowa, natomiast w III – przegrywając z Aleksandrem Griszczukiem. W kolejnych latach startował wyłącznie turniejach organizowanych na terenie Stanów Zjednoczonych, jeden z większych sukcesów osiągając w 2004 w La Jolla, gdzie podzielił III m. w mistrzostwach kraju (na rok 2005). W 2008 zwyciężył w mistrzostwach Waszyngtonu.
Najwyższy ranking w karierze osiągnął 1 stycznia 1993, z wynikiem 2600 punktów dzielił wówczas 52-54. miejsce na światowej liście FIDE, jednocześnie zajmując 1. miejsce wśród uzbeckich szachistów.

</doc>
<doc id="1358965" url="https://pl.wikipedia.org/wiki?curid=1358965" title="Naznaczenie genomowe">
Naznaczenie genomowe



</doc>
<doc id="1358969" url="https://pl.wikipedia.org/wiki?curid=1358969" title="‱">
‱



</doc>
<doc id="1358977" url="https://pl.wikipedia.org/wiki?curid=1358977" title="Termometr termoelektryczny">
Termometr termoelektryczny

Termometr termoelektryczny – przyrząd reagujący na zmianę temperatury zmianą siły termoelektrycznej wbudowanego w niego termoelementu. W osłonie ochronnej, oprócz termoelementu znajdują się zaciski zewnętrzne do przyłączenia elektrycznych przyrządów pomiarowych. Mogą zawierać elementy montażowe lub głowice przyłączeniowe.

</doc>
<doc id="1358988" url="https://pl.wikipedia.org/wiki?curid=1358988" title="Antoni Miszewski">
Antoni Miszewski

Antoni Paulin Lubicz Miszewski, ps. „Lubicz”, „Pług”, „Orski” (ur. 22 czerwca 1891 w Warszawie, zm. 5 października 1957 w Londynie) – polski architekt i artysta rzeźbiarz, chorąży Legionów Polskich, oficer wywiadu, major dyplomowany piechoty Wojska Polskiego.
Życiorys.
Dzieciństwo i młodość.
Antoni Paulin Lubicz Miszewski urodził się 22 czerwca 1891 w Warszawie. Uczęszczał do szkół w Warszawie i Częstochowie. Wstąpił do PPS i w 1906 wziął udział w jednej z ich akcji. Ostrzeżony przed aresztowaniem wyjechał do Paryża gdzie ukończył szkołę. Później wstąpił do Academie des Beaux-Arts i równocześnie studiował antropologię.
I wojna światowa.
W sierpniu 1914 opuścił Francję i przez Wiedeń wrócił do Polski. W Krakowie wstąpił do 1 pułku ułanów Legionów Polskich. Następnie walczył w szeregach 4 kompanii III baonu i I baonie 1 pułku piechoty. Wziął udział w walkach pod Miechówkiem, Konarami, Kielcami, Chęcinami i pod Łowczówkiem, gdzie został ranny. W 1917 pełnił służbę w Krajowym Inspektoracie Zaciągu, pozostając na ewidencji 5 pułku piechoty. 1 stycznia 1917 awansował na chorążego. W lipcu tego roku, po kryzysie przysięgowym, został internowany w obozach Szczypiorno, Rastatt i Werl. W 1918 po opuszczeniu obozu wrócił do kraju i wstąpił do Wojska Polskiego.
Wojna polsko-bolszewicka.
W 1919 brał udział w ofensywie kijowskiej. W czasie odwrotu dowodził tylną strażą 1 pułku piechoty Legionów. W sierpniu 1920, po reorganizacji wojska został kapitanem w 27 pułku piechoty, a potem 9 pułku piechoty Legionów i wziął udział w ofensywie znad Wieprza. Pod Brzostowicą k. Grodna, poprowadził atak na bagnety i przełamał pozycje wroga za co został odznaczony Krzyżem Srebrnym Orderu Virtuti Militari.
Dwudziestolecie międzywojenne.
W 1921 został oficerem do zleceń przy Belwederze, następnie adiutantem generała Kajetana Olszewskiego. W latach 1921–1923 był słuchaczem Kursu Normalnego Wyższej Szkoły Wojennej w Warszawie. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 305. lokatą w korpusie oficerów piechoty. Z dniem 1 października 1923, po ukończeniu kursu i otrzymaniu dyplomu naukowego oficera Sztabu Generalnego, został przydzielony do 68 pułku piechoty we Wrześni. W 1924 pełnił służbę w Oddziale Ogólnym Sztabu Dowództwa Okręgu Korpusu Nr I w Warszawie, pozostając oficerem nadetatowym 69 pułku piechoty w Gnieźnie. W kwietniu 1925 został przeniesiony do Oddziału IV Sztabu Generalnego na stanowisko referenta. Następnie pełnił służbę w Wojskowym Biurze Historycznym w Warszawie oraz w Oddziale II Sztabu Generalnego. 3 maja 1926 został awansowany na majora ze starszeństwem z dniem 1 lipca 1925 i 26. lokatą w korpusie oficerów piechoty. Zajmował się również tłumaczeniami z języka francuskiego, pisaniem dla Bellony i rzeźbiarstwem. W 1927 jego pierwsze rzeźby zdobyły nagrodę w Zachęcie. W 1928 nadal pełnił służbę w Oddziale IV SG. Z dniem 31 maja tego roku został przeniesiony w stan nieczynny na dwanaście miesięcy. Z dniem 31 maja 1929 stan nieczynny, bez prawa do poborów, został mu przedłużony o kolejnych sześć miesięcy. Z dniem 1 kwietnia 1930 został powołany ze stanu nieczynnego i oddany do dyspozycji dowódcy Okręgu Korpusu Nr I. Z dniem 30 listopada 1930 został przeniesiony w stan spoczynku.
Po zakończeniu służby wojskowej poświęcił się pracy rzeźbiarskiej. Wykonał między innymi płaskorzeźbę na gmach poczty w Gdyni, zaprojektował wnętrze sali Ministerstwa Spraw Wojskowych, płaskorzeźby na Powszechną Wystawę Krajową w Poznaniu, lwy z piaskowca dla Komendy Miasta w Warszawie, pomnik Legionów w Stanisławowie, Chrystusa na Krzyżu oraz Mauzoleum Warneńczyka w Warnie, oraz liczne posągi, popiersia i głowy marszałka Józefa Piłsudskiego oraz innych prominentnych postaci. Wraz z Julianem Putermanem-Sadłowskim założył spółkę architektoniczną.
W 1934 pozostawał na ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. W sierpniu 1939 został wyznaczony na attaché wojskowego przy Ambasadzie RP w Sofii.
II wojna światowa.
W marcu 1940 wyjechał do Francji i w Paryżu przekazał polskiemu rządowi archiwa z Muzeum Belwederskiego, które przywiózł z Warszawy. Z polecenia generała Sosnkowskiego pozostał na południu Francji. Tam pracował w wywiadzie dla Polskiego Rządu w Londynie i w dalszym ciągu zajmował się rzeźbą. Wykonał między innymi głowy Marszałka Pétain i Ignacego Paderewskiego. W 1944 został aresztowany przez Gestapo.
Okres powojenny.
W czerwcu 1945 przyjechał do Londynu i zdecydował się pozostać w Wielkiej Brytanii. Zorganizował tam swoją pracownię i zajął się rzeźbą. Zmarł 5 października 1957. Pochowany na cmentarzu Gunnersbury (sekcja D3, grób 316).
Żonaty z Heleną Wegner, miał synów Krzysztofa i Tomasza.

</doc>
<doc id="1358991" url="https://pl.wikipedia.org/wiki?curid=1358991" title="Jan Banucha">
Jan Banucha

Jan Banucha (ur. 7 maja 1934 w Warszawie, zm. 17 lipca 2008 w Szczecinie) – polski scenograf i kostiumograf teatralny i filmowy, także autor dekoracji teatralnych. Absolwent Wydziału Malarstwa warszawskiej ASP (1957).
Kariera zawodowa.
Współpracował z wieloma teatrami w Polsce: z Teatrem Wybrzeże w Gdańsku (1959–1960, 1977, 1979, 1982–1985, 1988, 1990, 1992–1994), z Klasycznym (Rozmaitości) w Warszawie (1966, 1972), Dolnośląskim w Jeleniej Górze (1967–1968), Teatrami Dramatycznymi w Szczecinie (1969, 1971–1975, 1977, 1978, 1980, 1982–1990, 1992–2007, w tym Teatr Polski i Współczesny), z warszawskim Studenckim Teatrem Satyryków - STS (1971), z Teatrem Krypta w Szczecinie (1972, 1992, 1998), warszawskim Teatrem Współczesnym (1973), z Dramatycznym w Wałbrzychu (1973, 1987), Lubuskim Teatrem im. Kruczkowskiego w Zielonej Górze (1974, 1975, 1994), Teatrem Ziemi Mazowieckiej w Warszawie (1974, 1978), z warszawskim Powszechnym (1975–1977, 1979, 1980, 1982, 1985, 1986, 1988), z jeleniogórskim Teatrem im. C.K. Norwida (1975), z Teatrem Ziemi Pomorskiej w Grudziądzu, Starym Teatrem im. H. Modrzejewskiej w Krakowie (1976, 1977), Powszechnym Łodzi (1976–1978), Muzycznym w Słupsku (1978), z Dramatycznym Warszawie (1978), Bałtyckim Teatrem Dramatycznym im. J. Słowackiego w Koszalinie (1979, 1990–1992, 2000), z Teatrem Dramatycznym w Gdyni (1979), Teatrem im. J. Kochanowskiego w Opolu (1980, 1981, 1983, 1984, 1988, 1989, 1993), Opolskim Teatrem Lalki i Aktora im. Alojzego Smolki (1983), krakowskim Teatrem im. J. Słowackiego (1983), warszawskim Popularnym (1984, 1987), Teatrem im. A. Mickiewicza w Częstochowie (1984, 1985), warszawskim Nowym (1986, 1988, 1989), Ateneum im. Stefana Jaracza w Warszawie (1988), z Nowym w Łodzi (1989–1992), z Teatrem Rozrywki w Chorzowie (1990), z Teatrem im. Siemaszkowej Rzeszowie (1992–1994), z Operą i Operetką w Szczecinie (1993), Teatrem im. W. Bogusławskiego w Kaliszu (1993), Teatrem im. W. Horzycy w Toruniu (1993), Teatrem „13 Muz” w Szczecinie (1993, 2004), Polskim w Bydgoszczy (1995), z wrocławskim Teatrem Współczesnym (1995, 1996), Teatrem im. Juliusza Osterwy w Gorzowie Wielkopolskim (1996–1999, 2001), krakowskim Teatrem STU (1999), Dramatycznym w Elblągu (2000, 2001), Teatrem Polskim im. Konieczki w Bydgoszczy (2002).
Tworzył też scenografie dla teatrów zagranicznych (Teatr im. Gorkiego w Kujbyszewie, 1973). W latach 1992–2004 zatrudniony był na stanowisku scenografa w szczecińskim Teatrze Polskim. Pochowany został na Cmentarzu Centralnym w Szczecinie (kwatera 22b).
W swojej pracy miał możliwość pracować przy przedsięwzięciach artystycznych takich reżyserów, jak m.in.: Anna Augustynowicz, Aleksander Bardini, Jan Bratkowski, Stanisław Brejdygant, Janusz Bukowski, Piotr Cieślak, Maciej Englert, Krzysztof Gordon, Mikołaj Grabowski, Józef Gruda, Stanisław Hebanowski, Zygmunt Hübner, Janusz Józefowicz, Roman Kłosowski, Andrzej Kondratiuk, Janusz Kondratiuk, Władysław Kowalski, Jarosław Kuszewski, Kazimierz Kutz, Zbigniew Lesień, Ryszard Major, Tatiana Malinowska-Tyszkiewicz, Bogdan Michalik, Bogusław Semotiuk, Adam Opatowicz, Jan Skotnicki, Tadeusz Słobodzianek, Wojciech Solarz, Andrzej Wajda, Tomasz Zygadło, Teresa Żukowska.

</doc>
<doc id="1359001" url="https://pl.wikipedia.org/wiki?curid=1359001" title="Cmentarz Ewangelicko-Reformowany w Warszawie">
Cmentarz Ewangelicko-Reformowany w Warszawie



</doc>
<doc id="1359011" url="https://pl.wikipedia.org/wiki?curid=1359011" title="Filip Wilhelm Wittelsbach (palatyn reński)">
Filip Wilhelm Wittelsbach (palatyn reński)

Filip Wilhelm Wittelsbach (ur. 24 listopada 1615 Neuburg nad Dunajem, zm. 2 września 1690 Wiedeń) – hrabia palatyn Palatynatu Neuburg, książę Bergu i Jülich, elektor Palatynatu Reńskiego.
Życiorys.
Syn hrabiego palatyna Wolfganga Wilhelma Wittelsbacha i Magdaleny Wittelsbach księżniczki bawarskiej.
Odebrał staranne katolickie wychowanie. Edukacją młodego hrabiego zajmowali się jezuici. Dzieciństwo spędził w Neuburgu nad Dunajem oraz Düsseldorfie.
8 czerwca 1642 w Warszawie poślubił Annę Katarzynę Konstancję, córkę polskiego króla Zygmunta III Wazy i jego drugiej żony Konstancji Austriaczki. Anna przywiozła ze sobą spore wiano 243 333 talarów, klejnoty wartę 300 000 talarów, kosztowności ze złota i srebra, tkaniny i perskie dywany. Posag obejmował również posiadłości we Włoszech w Foggii, Kalabrii i Abruzji (spadek po prababce Anny – Bonie Sforzy). Anna zmarła 8 października 1651. Para nie miała dzieci.
Po raz drugi ożenił się 3 września 1653; jego wybranką została Elżbieta Amalia Hessen-Darmstadt, córka landgrafa heskiego Jerzego II i Zofii Eleonory Wettyn księżniczki saksońskiej. Elżbieta była w ciąży 23 razy, urodziła 17 dzieci z czego 14 dożyło dorosłości i odegrało ważną rolę w historii.
Był kandydatem stronnictwa francuskiego do korony polskiej w czasie elekcji 1674 roku.
W 1685 roku umiera bezpotomnie elektor Palatynatu Reńskiego Karol II Wittelsbach, a wraz z nim linia protestancka Wittelsbachów Reńskich Pfalz-Simmern. Tytuł elektorski i ziemie przejmuje Filip Wilhelm jako przedstawiciel katolickiej linii Pfalz-Neuburg (potomkowie króla Niemiec Ruprechta Wittelsbacha). Zmiana wyznania władcy wiązała się ze zmianą wyznania panującego w całym Palatynacie. Filip Wilhelm przyrzekł Karolowi, że będzie władcą tolerancyjnym, jednak wśród mieszkańców wyznających kalwinizm rządy katolika budziły negatywne emocje. Dzięki tolerancyjnej polityce wyznaniowej udało się unikać elektorowi zamieszek religijnych. Kolejnym problemem były roszczenia siostry Karola II Elżbiety Charlotty Wittelsbach. W jej imieniu król Francji Ludwik XIV zażądał prawa dziedziczenia Palatynatu Reńskiego spowodowało to wybuch wojny palatynackiej, która spustoszyła cały kraj.
Wiosną 1690 roku udał się do Wiednia na koronację swojego wnuka Józefa I Habsburga na króla niemieckiego. Zmarł 2 września 1690 w Wiedniu. Został pochowany w Neuburgu.

</doc>
<doc id="1359017" url="https://pl.wikipedia.org/wiki?curid=1359017" title="Zespół mikrocja-anocja">
Zespół mikrocja-anocja



</doc>
<doc id="1359020" url="https://pl.wikipedia.org/wiki?curid=1359020" title="Małgorzata francuska (królowa Węgier)">
Małgorzata francuska (królowa Węgier)

Małgorzata francuska (listopad 1157 – sierpień/wrzesień 1197) – starsza córka króla Ludwika VII Młodego i jego drugiej żony - Konstancji Kastylijskiej. 
Królowa Anglii jako małżonka Henryka Młodego, potem królowa Węgier jako druga żona Beli III.
Rodzina.
Jej matka była córką Alfonsa VII Imperatora, króla Kastylii, i Berengarii z Barcelony, córki Ramona Berenguera III, hrabiego Barcelony.
Małgorzata była młodszą siostrą przyrodnią Marii, hrabiny Szampanii, i Alicji, hrabiny Blois. Jej młodszą rodzoną siostrą była Alicja, hrabina Vexin. Matka Małgorzaty zmarła podczas porodu Alicji, 4 października 1160. Z trzeciego małżeństwa, jej ojciec miał jeszcze przyszłego króla - Filipa II Augusta i przyszłą cesarzową bizantyjską - Agnieszkę.
Pierwsze małżeństwo.
W roku 1158 Małgorzata została zaręczona z angielskim królewiczem Henrykiem. Narzeczony był drugim z pięciu synów króla Anglii - Henryka II Plantageneta i Eleonory Akwitańskiej (pierwszej żony ojca Małgorzaty). Ślub nieletnich narzeczonych odbył się w obecności papieskiego legata 2 listopada 1160, gdy Henryk miał 5 lat, a Małgorzata zaledwie 2 lata.
Od roku 1170 mąż Małgorzaty, zwany Henrykiem Młodym Królem, oficjalnie współrządził Anglią razem z ojcem. Uroczysta koronacja Małgorzaty przez biskupa Evreux odbyła się 27 sierpnia 1172 w katedrze w Winchester.
Para miała tylko jednego syna:
W 1182 Małgorzatę oskarżono o romans z Williamem Marshalem, 1. earla Pembroke, jednak bardzo prawdopodobne, że romans nie miał miejsca. Młody Król potrzebował jedynie pretekstu do wszczęcia procedury anulowania ich małżeństwa, ponieważ żona nie dała mu następcy. Małgorzatę odesłano do Francji, prawdopodobnie dla jej własnego bezpieczeństwa podczas konfliktu między Henrykiem II a jego synami (do konfliktu tego włączyli się również Francuzi). Małżeństwa ostatecznie nie anulowano, bo Młody Król zmarł latem 1183.
Drugie małżeństwo.
W 1186 Małgorzata została drugą żoną króla Węgier - Bela III. Ślub zawarto po otrzymaniu znaczej pensji w zamian za zrzeczenie się jej posagu w postaci ziem Gisors i Vexin.
Z drugim mężem nie miała potomstwa. Trudny poród jej jedynego znanego dziecka w 1177, nasuwa przypuszczenia, że Małgorzata stała się bezpłodna i dlatego nie mogła mieć już więcej dzieci.
W 1196 Małgorzata owdowiała. Sama zmarła w 1197 w Akce, podczas pielgrzymki do Ziemi Świętej, zaledwie kilka dni po przybyciu na miejsce. Została pochowana w katedrze w Tyrze.

</doc>
<doc id="1359021" url="https://pl.wikipedia.org/wiki?curid=1359021" title="°">
°

wykorzystywane w emotikonach np. ( ͡° ͜ʖ ͡°)

</doc>
<doc id="1359024" url="https://pl.wikipedia.org/wiki?curid=1359024" title="Jean-Luc Ettori">
Jean-Luc Ettori

Jean-Luc Ettori (ur. 29 lipca 1955 roku w Marsylii) były francuski bramkarz, który całą karierę spędził w AS Monaco. W latach 1980-1982 dziewięciokrotnie wystąpił w reprezentacji Francji. Brał udział w Mistrzostwach Świata w 1982 roku.

</doc>
<doc id="1359027" url="https://pl.wikipedia.org/wiki?curid=1359027" title="357 Pułk Artylerii (III Rzesza)">
357 Pułk Artylerii (III Rzesza)

357 Pułk Artylerii (niem. "Artillerie-Regiment 357", AR 357) − pułk artylerii niemieckiej okresu III Rzeszy. Został sformowany 30 listopada 1943 w Radomiu na bazie 139 pułku artylerii ("Artillerie-Regiment 139"), podczas 21. fali mobilizacyjnej Wehrmachtu.
Nowy regiment został przyporządkowany 357 Dywizji Piechoty ("357. Infanterie-Division") i od wiosny 1944 jego żołnierze walczyli w składzie wspomnianej dywizji na południowym odcinku frontu wschodniego.
Żołnierze 357 pułku artylerii brali również udział w działaniach zbrojnych na Węgrzech. Oddział został rozbity w czasie walk o Budapeszt.

</doc>
<doc id="1359037" url="https://pl.wikipedia.org/wiki?curid=1359037" title="Blok Kontrolny Zadania">
Blok Kontrolny Zadania



</doc>
<doc id="1359040" url="https://pl.wikipedia.org/wiki?curid=1359040" title="315 Batalion Zabezpieczenia">
315 Batalion Zabezpieczenia

315 Batalion Zabezpieczenia (niem. "Sicherungs-Bataillon 315") – pododdział niemieckich wojsk logistycznych okresu III Rzeszy.
Został sformowany w 1943 i operował na terenie Generalnego Gubernatorstwa. W styczniu 1945 został zaangażowany do walk przeciwko Armii Czerwonej pod Radomiem. Oficjalnie rozwiązany po zdziesiątkowaniu jego szeregów w Dolinie Środkowej Wisły.

</doc>
<doc id="1359042" url="https://pl.wikipedia.org/wiki?curid=1359042" title="Counting Down the Days">
Counting Down the Days

Counting Down the Days - trzeci album studyjny Natalie Imbruglii wydany w 2005 roku.

</doc>
<doc id="1359043" url="https://pl.wikipedia.org/wiki?curid=1359043" title="Disturbia">
Disturbia

Disturbia (pl. "Niepokój") – piosenka napisana przez Andre Merritta, Chrisa Browna i Roberta Allena na reedycję trzeciego albumu studyjnego Rihanny, "Good Girl Gone Bad". Utwór został wybrany na trzeci singel promujący reedycję, po „Take a Bow” i „If I Never See Your Face Again” oraz siódmy singel z oryginalnego albumu. Piosenka została wyprodukowana przez Briana Kennedy’ego. Żeby promować piosenkę Rihanna wystąpiła śpiewając „Disturbię” między innymi na MTV Video Music Awards 2008 czy w Star Academy we Francji. W oficjalnym remiksie występują Andre Merritt i Chris Brown.
Informacje.
Piosenka została napisana przez Chrisa Browna na reedycję jego albumu "Exclusive", jednak Brown odczuł, że utwór bardziej pasuje do żeńskiego głosu, dlatego pozwolił nagrać go Rihannie na jej reedycję. Rihanna i jej drużyna zdecydowali wydać piosenkę jako letni singel.
Teledysk.
Teledysk do „Disturbii” był filmowany pod koniec czerwca 2008. Jego reżyserem jest Anthony Mandler oraz Rihanna. Jego premiera nastąpiła 22 lipca tego samego roku. „Disturbia” jest najmroczniejszym wideo Rihanny, jakie do tej pory wydała. Piosenkarka znajduje się w ciemnej komnacie, lochu, jest palona na stosie, a także przywiązana do krzesła. W czasie refrenu jest podnoszona do góry przez tancerzy, następnie tańczy razem z nimi na tle jasnego żółtego światła.

</doc>
<doc id="1359044" url="https://pl.wikipedia.org/wiki?curid=1359044" title="Alalah">
Alalah



</doc>
<doc id="1359050" url="https://pl.wikipedia.org/wiki?curid=1359050" title="Bitwa w zatoce Morbihan">
Bitwa w zatoce Morbihan

Bitwa w zatoce Morbihan (zwana także bitwą u ujścia Loary) – starcie zbrojne, które miało miejsce u wybrzeży Bretanii w roku 56 p.n.e. pomiędzy flotą rzymską dowodzoną przez Decymusa Juniusza Brutusa, jednego z oficerów rzymskiego prokonsula, a od kwietnia namiestnika Galii Gajusza Juliusza Cezara, a flotą zjednoczonych plemion galijskich z Armoryki, którym przewodziło plemię Wenetów. Zakończyła się zwycięstwem Rzymian.
Tło konfliktu.
W 57 r. p.n.e. Publiusz Krassus, legat Cezara wybrał na jego rozkaz leża zimowe VII Legionu na ziemiach plemienia Andów. Po założeniu obozu legionu Krassus musiał zapewnić dostawy żywności i paszy. Wysłał więc trybunów do wszystkich pobliskich plemion w poszukiwaniu zboża. Najpotężniejsze plemię Armoryki – Wenetowie (zamieszkowali okolice dzisiejszego Vannes), skorzystało ze sposobności i uwięziło dwóch rzymskich wysłanników, zawiadamiając Rzymian, że wypuszczą ich wtedy, kiedy odzyskają swoich ludzi, których musieli wcześniej wydać Cezarowi jako zakładników. Wszystkie pozostałe ludy Armoryki – Namneci (z okolic dzisiejszego Nantes), Osysmowie, Koriosolitowie, Diablintowie (z okolic Mayenne), Leksowiowie (z okolic Aule), a także Menapiowie i Morynowie z północy ruszyli w ślady Wenetów i zerwali się do powstania przeciwko okupacji rzymskiej. Był to m.in. efekt rozbudowanego klientyzmu wśród Galów. Mniejsze plemiona starały się zapewnić sobie opiekę większych i silniejszych. To jednak zobowiązywało je do udziału w wojnach swych patronów. Wenetowie oraz ich sprzymierzeńcy obwarowali swe miasta i zgromadzili zapasy. Całą flotę zgromadzono u wybrzeży atlantyckich zajmowanych przez Wenetów. Rewolta stała się faktem.
Przygotowania.
Cezar, powiadomiony przez Krassusa, ocenił sytuację jako bardzo niebezpieczną i wymagającą natychmiastowej interwencji. Zdając sobie sprawę ze specyfiki walki z ludami nadmorskimi wydał rozkaz budowy floty na Loarze. Jednocześnie wydał rozkaz Tytusowi Labienusowi, by ten śledził bacznie poczynania niedawno ujarzmionych Belgów. By zablokować ewentualną pomoc dla Wenetów i ich sprzymierzeńców, której mogłyby udzielić plemiona południowego zachodu Galii, Publiusz Krassus został odkomenderowany na południowy brzeg Loary. Jeden z legatów – Tyturiusz Sabinus został odkomenderowany do centrum Normandii, a na ziemiach plemienia Redonów zostały osadzone garnizony rzymskie mające kontrolować zaplecze powstańców. Sam prokonsul na czele trzonu armii uderzył bezpośrednio na Wenetów.
Powstańcy lepiej byli zorientowani w sprawach morskich aniżeli Rzymianie. Ci ostatni nie mogli sobie poradzić z pływami morskimi. Cezar szturmował twierdze Wenetów, jego legioniści sypali wały i groble, ale nie było to łatwe, gdyż owe twierdze "były zazwyczaj tak usytuowane, że zajmując końce przylądków i cypli, nie dawały do siebie dostępu ani pieszym, ponieważ dwukrotnie w ciągu doby w odstępie dwunastu godzin nadchodził od pełnego morza przypływ, ani też statkom, ponieważ przy nadejściu pory odpływu statki ulegały uszkodzeniom na mieliznach". Cezar zmuszony był więc czekać na nowe okręty, które kazał pośpiesznie budować w stoczniach usytuowanych nad brzegami Loary, i które miały być lepiej przystosowane do miejscowych warunków żeglugi.
Bitwa.
Kiedy flota rzymska znalazła się na pełnym morzu, z jednego z portów kontrolowanych przez powstańców wypłynęła na wprost Rzymian flota wenetyjska: ""...około dwieście dwadzieścia jego (tzn. wroga czyli Wenetów) wspaniale wyposażonych we wszelkiego rodzaju uzbrojenie okrętów wyszło z portu w pełnej gotowości bojowej i ustawiło się na wprost naszych”".
Historycy nie są zgodni co do miejsca stoczenia bitwy morskiej. Wszystkie fakty przemawiają jednak za tym, że bitwa stoczona została w zatoce Morbihan naprzeciw dzisiejszej miejscowości Port-Navalo. Cezar stanął na wzniesieniu nad brzegiem morza i obserwował bitwę. Wzniesienie to, prawdopodobnie tumulus (fr. "Le tumulus de Tumiac") w Arzon, wysoki na dziewięćdziesiąt metrów i dotąd zwany przez miejscowych "Pagórkiem Cezara". Roztacza się stąd rozległy widok na całą zatokę i ocean. Badania dokumentów wykazują, że Cezar po wylądowaniu w Corbilo (miejscowość usytuowana w Penthoet, w pobliżu dzisiejszego Saint-Nazaire), w krainie Namnetów, ruszył drogą lądową przez kraj Wenetów i posuwając się wzdłuż wybrzeża dotarł z armią na półwysep Rhuys. Było to optymalne miejsce dla rozmieszczenia wojsk, naprzeciw centrum krainy plemienia Wenetów. Flota rzymska, przybywająca z La Briere, musiała spłynąć w dół Loary i okrążyć przylądek Croisic, by ominąć Houat i Hoedic, będące punktami oporu Wenetów. Natomiast flota wenetyjska według ustaleń historyków wypłynęła z portu Locmariaquer, jedynego głębokowodnego portu na obszarze całej zatoki Morbihan.
Obie floty stanęły naprzeciwko siebie, a ich dowódcy skrupulatnie oceniali siły oraz uszykowanie przeciwnika do bitwy. Dowodzący rzymską flotą Brutus obawiał się, że zbudowane z armorykańskich dębów kadłuby okrętów wenetyjskich wytrzymają uderzenia taranów trirem i tym samym cały wysiłek wioślarzy rzymskich, zmierzający do wymanewrowania wroga tak, by ustawić triremy dziobami skierowanymi w burty przeciwnika, spełznie na niczym.
Bitwa rozpoczęła się. Wenetowie, usadowieni za wysokimi nadburciami swych okrętów, zaczęli zasypywać strzałami z łuków pokłady rzymskich trirem. "Jedno tylko urządzenie zastosowane przez naszych było bardzo użyteczne, mianowicie dobrze na końcu wyostrzone sierpy, nasadzone i przymocowane do żerdzi, przypominające wyglądem osęki murowe. Gdy liny, którymi reje były przymocowane do masztów, zostały nimi zahaczone i przyciągnięte, po puszczeniu w ruch naszego statku przy pomocy wioseł ulegały rozerwaniu. Po ich przecięciu reje musiały opaść, a ponieważ sprawność wszystkich galijskich statków zależała od żagli i olinowania, po ich zniszczeniu okręty traciły w jednej chwili całą przydatność bojową". Tak więc wbrew temu co piszą niektórzy badacze, że Cezar kłamie o przecinaniu olinowania, wódz rzymski nie zmyślał pisząc, że żerdzi służyły jedynie do przyciągnięcia olinowania wenetyjskich okrętów, a nie przecinania tychże. Impet ruszającej pełną siłą wioseł rzymskiej triremy powodował naprężenie i zerwanie lin i opadnięcie żagli galijskich jednostek. "Po zerwaniu, jak powiedzieliśmy, rei nasze dwa lub trzy okręty brały w środek ich pojedyncze statki i wówczas nasi żołnierze z całych sił starali się wedrzeć na nieprzyjacielskie okręty". Rzymskie triremy miały zdjęte maszty i nie posiadały w czasie bitwy żadnego ożaglowania, a ich jedynym napędem były wiosła. Wenetowie popełnili błąd wpływając do zatoki, gdzie w ścisku bitewnym okręty rzymskie miały przewagę, gdyż były zwrotniejsze dzięki napędowi wiosłowemu, a przestrzeń zatoki ograniczała jednostkom wenetyjskim manewry. Jednocześnie "Gdy barbarzyńcy spostrzegli, co się dzieje, że wiele okrętów zostało zdobytych i że nie mogą znaleźć żadnych środków zaradczych przeciw tej taktyce, poczęli szukać ratunku w ucieczce. I gdy zwróciwszy okręty chwycili wiatr, nastała nagle tak wielka cisza morska i spokój, że nie mogli ruszyć z miejsca. Przypadek ten był nader korzystny dla doprowadzenia zadania bojowego do końca: albowiem nasi zdobywali w pościgu poszczególne okręty wroga, tak że po bitwie, która toczyła się prawie od godziny czwartej (tj. między 9 a 10 rano) aż do zachodu słońca, tylko nieliczne z całego ich mnóstwa dotarły z nastaniem nocy do lądu".
Rezultaty.
Starcie morskie między flotami rzymską i wenetyjską skończyło się całkowitym zwycięstwem tej pierwszej. Stało się tak zarówno dzięki opracowanej przez rzymskich dowódców lepszej taktyce jak i dzięki czynnikom pogodowym. W chwili kiedy – widząc nadchodząca klęskę – dowódcy galijscy dali sygnał do odwrotu, ich okręty nie mogły wykonać manewru z powodu ciszy morskiej, która nagle nastała. Na pewno też błędem Wenetów i ich sprzymierzeńców, znających miejscowe warunki nawigacji, była decyzja stoczenia bitwy w zatoce, gdzie przewaga liczebna ich okrętów nie mogła być w pełni wykorzystana. Zwycięstwo Rzymian było całkowite, a flota powstańców uległa prawie całkowitej zagładzie.
Klęska skłoniła Wenetów do rozpoczęcia rokowań, które skończyły się dla nich tragicznie – cała starszyzna została zgładzona, a reszta plemienia została sprzedana w niewolę.

</doc>
<doc id="1359051" url="https://pl.wikipedia.org/wiki?curid=1359051" title="White Lilies Island">
White Lilies Island

White Lilies Island - drugi album studyjny Natalie Imbruglii wydany w 2001 roku. Jego tytuł pochodzi od nazwy wyspy w Windsorze, na której znajduje się dom piosenkarki.

</doc>
<doc id="1359052" url="https://pl.wikipedia.org/wiki?curid=1359052" title="Związki branżowe">
Związki branżowe

Związki branżowe – określenie związków zawodowych powstałych jesienią 1980 roku w wyniku przekształcania się Centralnej Rady Związków Zawodowych (de facto przestała ona istnieć). Liczba ich członków w roku 1981 wynosiła około trzy miliony. Związki branżowe utworzyły Komisję Porozumiewawczą Branżowych Związków Zawodowych, a jej przewodniczącym został Albin Szyszka. W konfliktach między władzami a NSZZ „Solidarność” związki branżowe stały na ogół po stronie władz. Poglądy i postawy członków związków branżowych były bardziej odległe od prezentowanych w ruchu solidarnościowym niż poglądy członków PZPR.

</doc>
<doc id="1359056" url="https://pl.wikipedia.org/wiki?curid=1359056" title="Raymond Weinstein">
Raymond Weinstein

Raymond Allen Weinstein (ur. 25 kwietnia 1941 w Nowym Jorku) – amerykański szachista, mistrz międzynarodowy od 1962 roku.
Życiorys.
Na przełomie lat 50. i 60. XX wieku zaliczany był do grupy najbardziej obiecujących amerykańskich szachistów młodego pokolenia. W 1958 zdobył tytuł mistrza kraju juniorów oraz zadebiutował w finale indywidualnych mistrzostw Stanów Zjednoczonych, w których do 1963 uczestniczył pięciokrotnie. Największy sukces w tych rozgrywkach odniósł na przełomie 1960 i 1961 w Nowym Jorku, zajmując III m. (za Robertem Fischerem i Williamem Lombardym) i zdobywając brązowy medal. W 1960 jedyny raz w swojej karierze wystąpił na rozegranej w Lipsku szachowej olimpiadzie – grając na VI szachownicy zdobył 6½ w 8 partiach i w znacznym stopniu przyczynił się do zdobycia przez drużynę Stanów Zjednoczonych srebrnego olimpijskiego medalu. Pomiędzy 1960 a 1964 czterokrotnie wystąpił na drużynowych mistrzostwach świata studentów, zdobywając cztery medale: 3 złote (drużynowo – 1960, indywidualnie – 1960, 1961) oraz 1 srebrny (drużynowo – 1961). Według systemu rankingowego Chessmetrics, najwyższą punktację osiągnął w marcu 1961, z wynikiem 2575 punktów był wówczas notowany na 69. miejscu na świecie.
W 1964 Raymond Weinstein zniknął z turniejowych aren i przez wiele lat przyczyny takiego stanu rzeczy nie były znane w środowisku szachowym. W encyklopedii "Szachy od A do Z" autorstwa W.Litmanowicza i J. Giżyckiego, wydanej w Warszawie w 1987 napisano, iż "w 1964 wycofał się z gry wyczynowej". Dopiero wieloletnie dochodzenie prowadzone przez dziennikarzy Sama Sloana i Tima Krabbé pozwoliło na odkrycie prawdy o życiu Weinsteina. Na początku lat 60. wyjechał on do Amsterdamu, aby studiować psychologię. Tim Krabbé, który spotykał się z nim w amsterdamskich szachowych kafejkach, wspomina go jako "miłego, amerykańskiego młodzieńca w okolicach dwudziestki, z niewiarygodnie cienkimi okularami". Weinstein był już wówczas znanym szachistą, miał za sobą sukces w mistrzostwach Stanów Zjednoczonych, udane występy w narodowej drużynie oraz uważano, iż w niedalekiej przyszłości dołączy do grona najlepszych amerykańskich arcymistrzów. W czasie pobytu w Amsterdamie Weinstein utrzymywał bliskie kontakty z Johanem Barendregtem, profesorem psychologii, również szachistą z tytułem mistrza międzynarodowego. W tym czasie zauważono u amerykańskiego szachisty postępującą chorobę psychiczną, prawdopodobnie schizofrenię. W lutym 1964. Brytyjski Magazyn Szachowy opublikował artykuł, w którym opisano niecodzienne zachowanie Weinsteina w trakcie gry, które nacechowane było "bezwzględnym instynktem szachowego zabójcy". Artykuł ten okazał się proroczy: niedługo po jego publikacji doszło do zdarzenia, w którym Weinstein próbował zabić Barendregta (wcześniej się z nim pokłóciwszy), a w wyniku którego holenderski profesor został ranny. Po tym zdarzeniu Weinstein został zatrzymany, a następnie deportowany do Stanów Zjednoczonych i umieszczony w zamkniętym ośrodku, w którym miał rozpocząć leczenie. Jednakże w ośrodku tym popełnił jeszcze większe przestępstwo, zabijając – przy pomocy maszynki do golenia – 83-letniego współlokatora. Po tym morderstwie uznano go za niepoczytalnego i przeniesiono do psychiatrycznej kliniki "Kirby Forensic Psychiatric Center" na Manhattanie, gdzie pozostaje do dnia dzisiejszego.

</doc>
<doc id="1359061" url="https://pl.wikipedia.org/wiki?curid=1359061" title="Szuwar trzcinowy">
Szuwar trzcinowy

Szuwar trzcinowy, zespół trzciny pospolitej, trzcinowisko ("Phragmitetum australis") – syntakson w randze zespołu budowany przez słodkowodny makrofit: trzcinę pospolitą. Należy do klasy zespołów szuwarowych "Phragmitetea".
Charakterystyka.
Zbiorowisko zajmujące bardzo różne siedliska od stosunkowo głębokich wód stojących lub wolno płynących (z dużym udziałem roślin wodnych) po obszary zalewane wodą tylko w czasie powodzi (z dużym udziałem roślin typowo lądowych i mszaków). Najlepiej rozwija się na siedliskach stosunkowo żyznych (jeziora eutroficzne), ale nierzadko występuje także na siedliskach ubogich, także humotroficznych lub słonawych. Występuje zarówno na podłożu mineralnym drobnoziarnistym (piaski), jak i na silnie zatorfionym. Niegdyś łączone z oczeretami jako "Scirpo-Phragmitetum" Koch 1926. Obecnie wydzielane jako odrębny zespół, jednak ze względu na szeroki zakres zajmowanych siedlisk jego stanowisko syntaksonomiczne bywa podważane. W sukcesji wypiera zbiorowiska nymfeidów i lemnidów, początkowo tworząc z nimi pasy zbiorowisk kompleksowych. W miarę lądowacenia dostosowuje się do nowych warunków i długo nie jest wypierane przez inne zbiorowiska. Po całkowitym przekształceniu środowiska zastępowane jest przez zbiorowiska podmokłych siedlisk lądowych (turzycowiska, mechowiska, lasy). W jeziorach może przekształcać się w szuwar darniowy paprociowy ("Thelypteridi-Phragmitetum"). Płaty często pokrywają duże powierzchnie i produkują znaczne ilości biomasy, przez co szuwar ten odgrywa istotną rolę w wypłycaniu zbiorników wodnych. Ze względu na powszechność występowania i długo utrzymującą się ilość martwej biomasy (stojącej zwykle całą zimę i początek następnego sezonu wegetacyjnego, a później tworzącą pływające maty) trzcinowiska są głównym miejscem występowania lub gnieżdżenia wielu zwierząt (np. trzciniaka, perkozów, szczupaka).
Zagrożenia i ochrona.
Zespół występuje w różnych siedliskach, w tym w jeziorach eutroficznych będących chronionym siedliskiem przyrodniczym wymagającym wyznaczania obszarów Natura 2000. Występuje także w posiadających ten sam wymóg ochronny starorzeczach, jeziorach ramienicowych, jeziorach przybrzeżnych i in.

</doc>
<doc id="1359063" url="https://pl.wikipedia.org/wiki?curid=1359063" title="Heavy Metal Heroes">
Heavy Metal Heroes

Heavy Metal Heroes – jest pierwszym długogrającym albumem muzycznym grupy Oz. Wydany w 1982 roku.

</doc>
<doc id="1359065" url="https://pl.wikipedia.org/wiki?curid=1359065" title="MEN2">
MEN2



</doc>
<doc id="1359067" url="https://pl.wikipedia.org/wiki?curid=1359067" title="Zespół trzciny pospolitej">
Zespół trzciny pospolitej



</doc>
<doc id="1359068" url="https://pl.wikipedia.org/wiki?curid=1359068" title="Phragmitetum">
Phragmitetum



</doc>
<doc id="1359070" url="https://pl.wikipedia.org/wiki?curid=1359070" title="Trzcinowiska">
Trzcinowiska



</doc>
<doc id="1359072" url="https://pl.wikipedia.org/wiki?curid=1359072" title="Liszaj">
Liszaj



</doc>
<doc id="1359073" url="https://pl.wikipedia.org/wiki?curid=1359073" title="Phragmitetum communis">
Phragmitetum communis



</doc>
<doc id="1359085" url="https://pl.wikipedia.org/wiki?curid=1359085" title="Bolero (film)">
Bolero (film)

Bolero – albański film fabularny z roku 1997 w reżyserii Besnika Bishy.
Opis fabuły.
Utalentowana uczennica szkoły baletowej Ina mieszka wraz ze starzejącymi się rodzicami i czwórką rodzeństwa w małym mieszkaniu w jednym z miast nadmorskich Albanii. Udział w próbach do muzyki Ravela staje się dla niej odskocznią od nędzy, której doświadcza jej rodzina. Jedyną szansą na wyrwanie się z nędzy jest emigracja. Pierwszym, który decyduje się na wyjazd do Włoch jest ojciec, ale w jego wieku znalezienie pracy okazuje się niezwykle trudne. Ciągłe kłótnie z matką, po wyjeździe ojca powodują, że Ina przerywa naukę w szkole i za namową znajomej zostaje prostytutką. Sytuacja materialna rodziny zmienia się radykalnie, ale ojciec, który po wypadku wraca do kraju nie może się pogodzić z tym, co wybrała jego córka.
Zdjęcia do filmu kręcono w Szkole Baletowej w Tiranie.

</doc>
<doc id="1359090" url="https://pl.wikipedia.org/wiki?curid=1359090" title="Polenaktion">
Polenaktion

Polenaktion – określenie represji III Rzeszy wobec pochodzących z Polski Żydów w roku 1938, w wyniku których w ciągu kilku dni wydalono z Niemiec do Polski około 17 tysięcy Żydów.
Historia.
W 1938 władze polskie, zaniepokojone pogarszaniem się sytuacji Żydów-obywateli polskich w III Rzeszy, postanowiły przeciwdziałać ich spodziewanemu masowemu powrotowi do kraju, pozbawiając ich obywatelstwa. 31 marca 1938 Sejm uchwalił ustawę o pozbawianiu obywatelstwa, zgodnie z którą obywatel polski mógł być go pozbawiony m.in. jeżeli przebywał nieprzerwanie za granicą ponad 5 lat od powstania państwa polskiego. Terminem wykonania rozporządzenia Ministra Spraw Wewnętrznych o rejestracji paszportów oraz umieszczeniu w nich adnotacji o ważności był 29 października 1938.
26 października 1938 roku szef służby bezpieczeństwa Rzeszy, Reinhard Heydrich, ogłosił rozporządzenie o natychmiastowym wydaleniu z Niemiec wszystkich polskich Żydów. Rozporządzenie to obejmowało także tych Żydów, którzy nie utrzymywali już z Polską żadnych kontaktów.
Funkcjonariusze niemieckiej policji dostarczali Żydom nakaz deportacji, po czym (często nie pozwalając im wziąć ze sobą najpotrzebniejszych rzeczy) dostarczali na stacje kolejowe. Stamtąd w zaplombowanych pociągach przewożono ich do granicy z Polską. W nocy z 27 na 28 października na granicznych stacjach w Zbąszyniu, Bytomiu, pod Chojnicami i Wschową znalazło się kilka tysięcy Żydów, których Niemcy przepędzili przez granicę.
Według raportów Heinricha Himmlera w tym okresie deportowano do Polski około 17 tysięcy Żydów z polskim obywatelstwem, przy czym kilka tysięcy z nich – mając status bezpaństwowców – koczowało na granicy między kordonami wojska niemieckiego i polskiego. Około 6 tys. władze polskie umieściły w obozie przejściowym utworzonym na terenie dawnych koszar w Zbąszyniu. Pomocy udzielały im w tym czasie żydowskie organizacje dobroczynne oraz Polski Czerwony Krzyż. 
"Polenaktion" wywołała protesty polskiego Ministerstwa Spraw Zagranicznych, które zagroziło, że w odwecie wydali z Polski obywateli niemieckich. Na skutek tego w Berlinie rozpoczęły się rokowania polsko-niemieckie, a "Polenaktion" wstrzymano. Żydów, których Niemcy nie zdołali przepędzić przez granicę, zabierano z powrotem w głąb kraju, najczęściej do obozów koncentracyjnych.
W zemście za złe traktowanie jego rodziny Herschel Grynszpan zabił niemieckiego dyplomatę Ernesta vom Ratha, co stało się pretekstem do nocy kryształowej.

</doc>
<doc id="1359092" url="https://pl.wikipedia.org/wiki?curid=1359092" title="(7511) Patcassen">
(7511) Patcassen

(7511) Patcassen – planetoida należąca do zewnętrznej części pasa głównego asteroid okrążająca Słońce w ciągu 5 lat i 270 dni w średniej odległości 3,20 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Patricka Cassena" (ur. 1940), naukowca badającego formowanie planet przy NASA Ames Research Center. Przed nadaniem nazwy planetoida nosiła oznaczenie tymczasowe (7511) 1981 EX24.

</doc>
<doc id="1359099" url="https://pl.wikipedia.org/wiki?curid=1359099" title="Jazda kozacka">
Jazda kozacka

Jazda kozacka (tak zwani "kozacy", "semeni", "czeremisi") – lekko i średniozbrojna jazda w Rzeczypospolitej Obojga Narodów, używana zazwyczaj jako wsparcie husarii w XVI i XVII wieku będąca poprzednikiem pancernych i odpowiednikiem petyhorców z Wielkiego Księstwa Litewskiego.
Uzbrojenie.
Lekka jazda kozacka była drugim po husarii, ale nie mniej ważnym elementem armii polsko-litewskiej. Żołnierze ci uzbrojeni byli w szable, łuki, broń palną (pistolety, bandolety), a niekiedy czekan. Z czasem zaczęli wkładać kolczugi, rzadziej bechtery (zbroja pochodzenia wschodniego, wykonana z prostokątnych żelaznych płytek połączonych ze sobą żelaznymi kółkami) oraz misiurki (blaszane denko chroniące czubek głowy z siatką metalową opadającą na kark i barki) i kaptury kolcze (z niewielkich pierścieni podobnie jak kolczugi), a także lekkich, okrągłych tarcz tak zwanych kałkanów (pochodzenia mongolsko-tatarskiego). Tak chronionych, po dodaniu im jeszcze broni drzewcowej zwano pancernymi. Na Litwie istniała lokalna odmiana jeźdźców kozackich zwana petyhorcami, a jej dodatkowym wyposażeniem były rohatyny (czasami kopie).
Rekrutacja.
Zaciąg towarzyski do tej formacji przebiegał analogicznie jak w przypadku husarii. Rotmistrz dostawał od króla lub hetmana list przypowiedni na zaciągnięcie określonej ilości wojska, o odpowiednim wyposażeniu i na określony czas. Brał do służby wybranych przez siebie towarzyszy. Przybywali oni z pocztem o liczebności zależnej od ich możliwości finansowych. Żołd był dzielony pomiędzy towarzyszy a jego wysokość była uzależniona od wielkości pocztu. Członków pocztu nazywano pocztowymi, którzy posiadali dodatkowy obowiązek ochrony towarzysza. Rotmistrze zazwyczaj pochodzili z bogatszej szlachty. Liczebność chorągwi wahała się od 50 do 200, ale najczęściej około 100 żołnierzy, a poczty zazwyczaj były dwu lub trzykonne. Oficerami danej chorągwi byli rotmistrz, porucznik i chorąży. Koszt utrzymania i wyekwipowania jazdy kozackiej był niższy niż cięższej jazdy kopijniczej, co owocowało stałą tendencją zwiększania liczby oddziałów tej formacji na niekorzyść husarii. Pod koniec XVI wieku jazda kozacka stanowiła mały odsetek całości kawalerii, około 10%. W drugiej połowie XVII wieku było to już więcej niż 60% całej jazdy.
Taktyka.
Pod koniec XVI wieku, w czasach ostatnich Jagiellonów i późniejszych królów elekcyjnych, jazda kozacka używana była w bitwach do wspierania uderzeń husarii, oskrzydlania, rozbicia lub ostatecznego zniszczenia przełamanego przez husarię frontu przeciwnika. Na Ukrainie wykorzystywano ją do walk przeciwko Tatarom, szczególnie w prywatnych wojskach magnackich.

</doc>
<doc id="1359104" url="https://pl.wikipedia.org/wiki?curid=1359104" title="Aoba (1926)">
Aoba (1926)

 − japoński krążownik ciężki z okresu II wojny światowej. Okręt był jedną z dwóch jednostek typu "Aoba", stanowiących rozwinięcie typu "Furutaka". Okręt nazwano na cześć wulkanu Aoba leżącego niedaleko Maizuru w prefekturze Kioto.
„Aoba” i jej siostrzany okręt „Kinugasa” miały być początkowo trzecią i czwartą jednostką typu "Furutaka". Plany zostały jednak zmodyfikowane poprzez wprowadzenie podwójnych wież artyleryjskich oraz katapulty samolotu. Zwiększyło to ciężar okrętu powodując pewne problemy ze statecznością.
Okres międzywojenny.
Po ukończeniu w 1927 w stoczni Mitsubishi w Nagasaki krążownik „Aoba” został przydzielony do 5 Dywizjonu Krążowników, a następnie do 6 Dywizjonu i 7 Dywizjonu, będąc często okrętem flagowym. W latach 1938-1940 przeszedł modernizację w stoczni w Sasebo, gdzie wyposażono go w nowe wyrzutnie torpedowe, wzmocnienie artylerii przeciwlotniczej i poprawę systemu kierowania ogniem. Po modernizacji powrócił do 6 Dywizjonu Krążowników.
Początkowy okres II wojny światowej.
„Aoba” był okrętem flagowym kontradmirała Aritomo Gotō dowodzącego 6 Dywizjonem. W grudniu 1941 uczestniczył w inwazji na Guam, a następnie na Wake. Wziął udział w bitwie na Morzu Koralowym 7 i 8 maja 1943, podczas której został uszkodzony przez samoloty z „Lexingtona” i „Yorktowna”.
Po dokonaniu napraw w Kure „Aoba” powrócił do służby. Stacjonował na atolu Truk, a następnie na Santa Isabel, skąd prowadził patrole.
Bitwa koło wyspy Savo.
9 sierpnia 1942 krążownik „Aoba” wziął udział w nocnej bitwie koło wyspy Savo. Japońskie krążowniki i niszczyciele zdołały zatopić cztery alianckie krążowniki. „Aoba” otrzymał jedno trafienie.
W sierpniu i wrześniu 1942 okręt ochraniał japońskie konwoje płynące na Guadalcanal.
Bitwa koło przylądka Ésperance.
W nocy 11 października 1942 krążowniki amerykańskie zaatakowały konwój japoński, broniony m.in. przez okręty 6 Dywizjonu. W czasie walki „Aoba” został poważnie uszkodzony (zniszczona została jedna wieża artylerii głównej 203 mm). Inna salwa (z krążownika „Helena”) zniszczyła mostek, na którym zginął kontradmirał Gotō. W sumie na pokładzie krążownika zginęło w tej bitwie 79 osób.
Ciężko uszkodzony okręt powrócił na Truk, a następnie został odesłany do Japonii. Powrócił do służby w lutym 1943, ale już w kwietniu tego roku został poważnie uszkodzony przez lotnictwo amerykańskie w Kavieng. Bomby spowodowały eksplozję torped i okręt musiał wyrzucić się na brzeg, żeby nie zatonąć. „Aoba” został odholowany to bazy Truk, a następnie do Japonii na kolejną naprawę. Po naprawie stacjonował od grudnia 1943 w Singapurze, skąd przede wszystkim eskortował konwoje.
11 października „Aoba” odniósł niegroźne obrażenia po kolizji z krążownikiem „Kinu”. 23 października został zaatakowany przez okręt podwodny USS „Bream”, którego torpeda trafiła w maszynownię. Podczas prowizorycznej naprawy w stoczni w Manili został zbombardowany. Po przybyciu do Japonii został odstawiony do rezerwy jako nienaprawialny.
24 kwietnia 1945 krążownik został zbombardowany w porcie Kure i osiadł na dnie. 25 lipca ponownie stał się celem ataków i zatonął głębiej. 28 lipca wrak został po raz kolejny zbombardowany. „Aoba” został formalnie skreślony z listy floty 20 listopada 1945. Złomowano go w 1946 i 1947.

</doc>
<doc id="1359106" url="https://pl.wikipedia.org/wiki?curid=1359106" title="Blant">
Blant



</doc>
<doc id="1359109" url="https://pl.wikipedia.org/wiki?curid=1359109" title="Sekcyjny">
Sekcyjny

Sekcyjny:

</doc>
<doc id="1359112" url="https://pl.wikipedia.org/wiki?curid=1359112" title="(7550) Woolum">
(7550) Woolum

(7550) Woolum – planetoida z pasa głównego asteroid okrążająca Słońce w ciągu 3 lat i 172 dni w średniej odległości 3,20 j.a. Została odkryta 1 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Dorothy S. Woolum" (ur. 1942), emerytowanej profesor Uniwersytetu Stanu California zajmującej się pochodzeniem i rozwojem Układu Słonecznego. Przed nadaniem nazwy planetoida nosiła oznaczenie tymczasowe (7550) 1981 EV8.

</doc>
<doc id="1359115" url="https://pl.wikipedia.org/wiki?curid=1359115" title="Lasgo">
Lasgo

Lasgo – założone w 2000 roku trio, które tworzy dwóch producentów i wokalistka: Peter Luts (znany z projektu Ian Van Dahl) odpowiedzialny jest za dźwięk, Dave McCullen pisze słowa i melodie, Evi Goffin – poprzednia wokalistka – jest najbardziej rozpoznawalną twarzą i głosem projektu. Zespół popularność zdobył wydając single "Alone" oraz "Something".
Ich przeboje zyskały rozgłos w 2001 roku, co zaowocowało wydaniem debiutanckiego albumu "Some Things". Kolejne lata przyniosły im nominacje do nagród Danish Dance Award i Dancestar World Music Awards. W roku 2005 wydali następny album. Grupa sprzedała ponad 5 milionów swoich płyt.
Peter Luts potwierdził w radiowej audycji informację, że Evi Goffin nie powróci do zespołu. Evi postanowiła poświęcać więcej czasu rodzinie. Peter również powiedział, że trwa casting na nową wokalistkę. W zorganizowanym wspólnie z belgijską telewizją JIM castingu zwyciężczynią okazała się 18-letnia Jelle van Deal.

</doc>
<doc id="1359116" url="https://pl.wikipedia.org/wiki?curid=1359116" title="Orbit">
Orbit

Orbit – marka bezcukrowych gum do żucia firmy Wrigley Company. Dostępna jest w różnych smakach i opakowaniach. Guma Orbit powstała w Stanach Zjednoczonych w 1944. Podczas II wojny światowej, ze względu na racjonowanie składników, skład gumy był uproszczony. Nazwa Orbit powstała ze słowa "sorbitol" (alkohol cukrowy).
Pod koniec 2007 roku, American Dental Association wydało oświadczenie, że żucie niektórych gum Orbit, przez co najmniej 20 minut po jedzeniu, poprawia zdrowie jamy ustnej.

</doc>
<doc id="1359118" url="https://pl.wikipedia.org/wiki?curid=1359118" title="Cutty Sark Trophy">
Cutty Sark Trophy

Cutty Sark Trophy (obecnie STI Friendship Trophy) – nagroda w regatach Cutty Sark Tall Ships' Races (obecnie Tall Ships' Races). Ma postać srebrnego modelu klipra herbacianego Cutty Sark.
Nagroda ucieleśnia ideę regat Cutty Sark Tall Ships' Races, ponieważ nie jest przyznawana najszybszej jednostce, lecz tej, która uczyniła najwięcej dla umacniania zrozumienia i przyjaźni między narodami. Jest przyznawana w głosowaniu kapitanów wszystkich załóg uczestniczących w zawodach.
W 1980 roku Cutty Sark Trophy otrzymał Dar Pomorza, a w 1999 roku – Pogoria.

</doc>
<doc id="1359119" url="https://pl.wikipedia.org/wiki?curid=1359119" title="Ulica Wyszyńskiego">
Ulica Wyszyńskiego



</doc>
<doc id="1359122" url="https://pl.wikipedia.org/wiki?curid=1359122" title="Good Day">
Good Day

Good Day jest debiutanckim singlem duetu The Dresden Dolls, wziętym z debiutanckiej płyty "The Dresden Dolls". Oryginalnie został opublikowany przez Important Records w grudniu 2003 w nakładzie 500 sztuk. Zestaw także zawierał fotografią ze śpiewającą Amandą Palmer i Brianem Viglione`em. Płyta została ponownie wydana w październiku 2005 przez własną wytwórnie Amandy 8 Ft. Records podczas trasy koncertowej zespołu Fall 2005 North American. Okładka drugiego wydania przedstawiała obraz namalowany przez Barnaby Whitfield, która odtwarzała zdjęcie z pierwszego wydania.
Strona B, "A Night at the Roses," zawiera widoczną różnicę brzmienia zespołu od typowego, przyziemnego, z wkładem wokalu i tamburynu Palmer oraz Viglione'a grającego na gitarze elektrycznej. Piosenka była jedynie dostępna na singlu do roku 2007, kiedy Important zawarł ją na "IMPREC100 – A Users Guide to the First 100 Important Releases" kompilacji CD. Utwór może być także dostępny jako część cyfrowego pobierania na No, Virginia... 10 czerwca 2008..

</doc>
<doc id="1359127" url="https://pl.wikipedia.org/wiki?curid=1359127" title="Guy Berryman">
Guy Berryman

Guy Rupert Berryman (ur. 12 kwietnia 1978) – gitarzysta basowy, członek rockowej grupy Coldplay.
Życiorys.
Berryman urodził się w Kirkcaldy w Szkocji, a gdy miał 12 lat przeprowadził się do Kent w Anglii. Tam uczęszczał do prestiżowej szkoły prywatnej Kent College. Guy Berryman gra na gitarze basowej odkąd skończył 16 lat. Kolekcjonuje on wszelkiego rodzaju wydawnictwa z muzyką funkową oraz groove, której słuchał w młodości.
Zanim powstał Coldplay, muzyk grał w zespole Time Out.
Ojciec Berrymana jest inżynierem, który pracował m.in. przy budowie Eurotunelu, a obecnie współpracuje z Adrianem Hemmingiem. Początkowo chciał iść w ślady ojca i rozpoczął studia inżynierskie na University College London, jednak po jakimś czasie zmienił wydział na architekturę. Po kilku miesiącach nauki, postanowił ostatecznie zrezygnować ze studiów. Podczas gdy inni członkowie Coldplay kontynuowali studia, Berryman pracował jako barman w pubie.
Guy Berryman nigdy nie lubił sportu i podczas swojej nauki w szkole nie uczęszczał na dodatkowe zajęcia sportowe, popularne wśród większości uczniów. Zamiast tego, był członkiem szkolnego zespołu muzycznego, w którym grał na trąbce i perkusji.
Mimo iż Berryman jest leworęczny, na gitarze gra prawą ręką.
Podczas trasy koncertowej Twisted Logic Tour, promującej trzeci studyjny album Coldplay, "X&amp;Y", muzyk postanowił, że będzie robił niespodziewane zdjęcia członkom grupy. Fotografie te były następnie ukazywane na ekranach podczas występów zespołu w ramach tej trasy.
Twórczość.
Do autorytetów muzycznych Berrymana należą m.in. James Brown, The Beatles, Kool &amp; The Gang, Pink Floyd i Maceo Parker.
Jesienią 2004 Berryman wraz z Willem Championem, innym członkiem Coldplay, pojawili się gościnnie na pierwszym solowym albumie klawiszowca grupy A-ha Magne’a Furuholmena, "Past Perfect Future Tense".
Życie prywatne.
W 2004 ożenił się z Joanną Briston, swoją sympatią z dzieciństwa. Mają jedną córkę, Nico, która urodziła się 17 września 2006. Joanna jest właścicielką sklepu odzieżowego Jezebell w Londynie. W marcu 2007 rzecznik Coldplay poinformował o separacji Guya i Joanny, do której doszło po trzech latach małżeństwa.
Berryman jest fanem Kapitana Ameryki oraz Space Invaders.
Według opublikowanego przez brytyjską stronę MSN artykułu, Berryman był 4. osobą na liście najbogatszych osób poniżej 30 lat w Wielkiej Brytanii. Jego majątek oszacowany został na ok. 25 milionów funtów.

</doc>
<doc id="1359130" url="https://pl.wikipedia.org/wiki?curid=1359130" title="Dywizja Grenadierów Pancernych">
Dywizja Grenadierów Pancernych

Dywizja Grenadierów Pancernych – dywizja pancerna PSZ na Zachodzie.
20 maja 1944 Naczelny Wódz zmienił nazwę 2 Dywizji Grenadierów Pancernych (Kadrowa) na Dywizję Grenadierów Pancernych . 
Przeformowanie.
W kwietniu 1944 Naczelny Wódz rozkazem nr 550 zredukował stan 2 Dywizji Grenadierów Pancernych (Kadrowej), nakazując przekazanie wszystkich zdolnych do służby liniowej szeregowych do 1 Dywizji Pancernej.
Rozkazem nr 560 z 21 kwietnia 1944 zmieniono także zadania oraz formę organizacji 2 Dywizji. Obowiązywała organizacja ustalona rozkazem nr 1210. W obecnej fazie organizacyjnej sformowane zostałyby jednak tylko dowództwa kadrowe do szczebla batalionu i niezbędna liczba oddziałów obsługi. Pozostali oficerowie i szeregowi do czasu nadejścia uzupełnień, umożliwiających rozwinięcie dywizji do pełnych etatów, szkolili się na kursach, stażach i studiach w odpowiednich centrach szkolenia.
Przemianowanie dywizji.
Od 5 lutego 1945 dywizję powtórnie przemianowano. Przyjęła ona nazwę: 4 Dywizja Piechoty. 16 BPanc po wyjściu z podporządkowania dywizji nosiła nazwę 16 Samodzielna Brygada Pancerna.
Przekształcenia.
1 Brygada Strzelców → 1 Dywizja Grenadierów (kadrowa) → 2 Dywizja Grenadierów Pancernych → Dywizja Grenadierów Pancernych → 4 Dywizja Piechoty → rozformowana poprzez Polski Korpus Przysposobienia i Rozmieszczenia.

</doc>
<doc id="1359140" url="https://pl.wikipedia.org/wiki?curid=1359140" title="Zbiornik Przeworno">
Zbiornik Przeworno

Zbiornik Przeworno – sztuczny zalew na Krynce (Hm 15+350) w pobliżu miejscowości Przeworno oddany do eksploatacji 9 sierpnia 2006 r. Długość zapory ziemnej wynosi 510 m. Zapora została zabezpieczona 30cm materacem gabionowym. Blok zrzutowy został wyposażony w przelew o długości 45 m. Zapora ma przepławkę dla ryb.
Zbiornik w czasie występowania przepływów niskich i średnich wykorzystywany rolniczo oraz do celów rekreacyjnych, rzędna piętrzenia 185 m n.p.m. W czasie wezbrań powodziowych pełni funkcję redukcji fali powodziowej korzystając z rezerwy powodziowej zawartą między rzędnymi piętrzenia 185 a 186 m n.p.m. wynoszącą 0,536 mln m³. Przy normalnym poziomie piętrzenia pojemność wynosi 0,315 mln m³ przy powierzchni zwierciadła wody równej 37,4 ha. Maksymalna pojemność zbiornika wynosi 0,851 mln m³ przy powierzchni 81 ha. Maksymalny dopuszczalny poziom piętrzenia równy jest 186 m n.p.m.
Koszt budowy 14 mln zł.
Projektant: dr inż. Jerzy Machajski.

</doc>
<doc id="1359141" url="https://pl.wikipedia.org/wiki?curid=1359141" title="Mad Max 2">
Mad Max 2

Mad Max II – australijski film z gatunku science fiction z 1981 roku w reżyserii George’a Millera, kontynuacja filmu "Mad Max". Fabuła filmu została zbudowana na schemacie klasycznego westernu, czyli samotny bohater – Rockatansky pomaga pewnej społeczności w obronie rafinerii, przed atakującym ją gangiem dowodzonym przez Lorda Humungsa, ukrywającego swą twarz pod maską. W walce z bandytami pomaga mu pilot żyrokoptera oraz zdziczały chłopiec, miotający metalowymi bumerangami. Całość rozgrywa się na postapokaliptycznej Ziemi Zachodniej.

</doc>
<doc id="1359143" url="https://pl.wikipedia.org/wiki?curid=1359143" title="(7551) Edstolper">
(7551) Edstolper

(7551) Edstolper – planetoida należąca do zewnętrznej części pasa głównego asteroid okrążająca Słońce w ciągu 5 lat i 277 dni w średniej odległości 3,21 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od Edwarda M. Stolpera (ur. 1952), profesora geologii California Institute of Technology. Przed nadaniem nazwy planetoida nosiła oznaczenie tymczasowe (7551) 1981 EF26.

</doc>
<doc id="1359155" url="https://pl.wikipedia.org/wiki?curid=1359155" title="Helene Rask">
Helene Rask

Anne Helene Rask Arnesen – norweska modelka i gwiazda pop, urodzona w listopadzie 1980 roku, znana jest dzięki takim utworom jak: "No Love" czy "Get On". W wieku 17 lat Helene rozpoczęła karierę, dzięki czemu obecna była na okładkach najbardziej poczytnych pism norweskich, duńskich i szwedzkich, takich jak "FHM", "Vi Menn" czy "Henne". Pracowała także w "Gatebil Magazine". Jako piosenkarka zadebiutowała w roku 2006 singlem "No Love", promującym pierwszy krążek "Colours". Helene założyła własną agencję modelek "Rask Models" – jedną z najpopularniejszych w Norwegii. Jej siostra także zajmuje się modellingiem. Gwiazda związana jest z wytwórnią Best Of Music.
21 marca 2009 r. wydział podatkowy norweskiego Ministerstwa Finansów w swym biuletynie (Finansavisen) ogłosił, że agencja modellingu gwiazdy- Rask Company- została postawiona w stan upadłości z powodu braku zapłaty podatków.

</doc>
<doc id="1359156" url="https://pl.wikipedia.org/wiki?curid=1359156" title="Saint-Gervais-les-Trois-Clocher">
Saint-Gervais-les-Trois-Clocher



</doc>
<doc id="1359157" url="https://pl.wikipedia.org/wiki?curid=1359157" title="Xander Bly">
Xander Bly



</doc>
<doc id="1359160" url="https://pl.wikipedia.org/wiki?curid=1359160" title="Křenovice">
Křenovice



</doc>
<doc id="1359162" url="https://pl.wikipedia.org/wiki?curid=1359162" title="Metka">
Metka



</doc>
<doc id="1359163" url="https://pl.wikipedia.org/wiki?curid=1359163" title="Hanna Poznańska">
Hanna Poznańska



</doc>
<doc id="1359165" url="https://pl.wikipedia.org/wiki?curid=1359165" title="White day">
White day



</doc>
<doc id="1359168" url="https://pl.wikipedia.org/wiki?curid=1359168" title="Kolegium do Spraw Służb Specjalnych">
Kolegium do Spraw Służb Specjalnych

Kolegium do Spraw Służb Specjalnych – organ opiniodawczo-doradczy w sprawach programowania, nadzorowania, a także koordynowania działalności służb specjalnych takich, jak: Agencja Bezpieczeństwa Wewnętrznego (ABW), Agencja Wywiadu (AW), Służba Kontrwywiadu Wojskowego (SKW), Służba Wywiadu Wojskowego (SWW) i Centralne Biuro Antykorupcyjne (CBA) oraz podejmowanych dla ochrony bezpieczeństwa państwa działań Policji, Straży Granicznej, Żandarmerii Wojskowej, Służby Ochrony Państwa (SOP), organów Krajowej Administracji Skarbowej oraz służb rozpoznania Sił Zbrojnych Rzeczypospolitej Polskiej. 
Obsługę Kolegium zapewnia Kancelaria Prezesa Rady Ministrów, w która w drodze rozporządzenia określa szczegółowy tryb i zasady funkcjonowania Kolegium oraz zakres czynności sekretarza Kolegium. 
Skład Kolegium.
W posiedzaniach Kolegium uczestniczą również szefowie ABW, AW, CBA, SKW, SWW, a także przewodniczący Sejmowej Komisji do Spraw Służb Specjalnych.
Dodatkowo, wyjątkowych okolicznościach Prezydent Rzeczypospolitej Polskiej może delegować swojego przedstawiciela do udziału w posiedzeniach Kolegium, spełniającego wymagania określone w przepisach o ochronie informacji niejawnych w zakresie dostępu do informacji niejawnych o klauzuli "ściśle tajne". 
Przewodniczący Kolegium może zapraszać do udziału w posiedzeniach Kolegium przewodniczących właściwych komisji sejmowych, przedstawicieli organów państwowych oraz inne osoby, których uczestnictwo jest niezbędne ze względu na tematykę obrad. 
Zadania Kolegium.
Szczegółowe zadania Kolegium zostały zawarte w art. 12 ustawy z dnia 24 maja 2002 r. o Agencji Bezpieczeństwa Wewnętrznego oraz Agencji Wywiadu.
Do głównych zadań Kolegium należy formułowanie ocen i wyrażanie opinii w sprawach:
Historia.
Od 1996 r. przy Radzie Ministrów rozpoczęło działalność Kolegium ds. Służb Specjalnych, jako organ opiniodawczo-doradczy w zakresie programowania, nadzoru i koordynowania działań UOP oraz WSI.
Do zadań Kolegium należało m.in. formułowanie ocen, wyrażanie opinii czy inicjowanie nowych rozwiązań w różnorodnych sprawach związanych z funkcjonowanie służb. Działalność cywilnych i wojskowych formacji koordynował premier za pośrednictwa ministra-koordynatora do spraw Służb Specjalnych.
W maju 2002 r. wprowadzona została reforma służb cywilnych przeprowadzona przez rząd koalicyjny SLD - Unia Pracy - PSL, na którego czele stał Leszek Miller. W ramach reformy zlikwidowano Urząd Ochrony Państwa, który zastąpiony został przez Agencja Bezpieczeństwa Wewnętrznego oraz Agencja Wywiadu.
Pomimo względnie rozbudowanego systemu kontroli cywilnej służb specjalnych, w 2002 r. zdecydowano się na głęboką reformę, której deklarowanym celem było m.in. udoskonalenie form koordynacji służb w systemie bezpieczeństwa państwa oraz przywrócenie demokratycznych zasad nadzoru i kontroli. Zarzucano powołanym organom nadzoru, takim jak Kolegium do spraw Służb Specjalnych, ministrowi-koordynatorowi czy Sejmowej Komisji, nieefektywne działanie, niezapewniające wystarczającej cywilnej kontroli. Przyjęto założenia rozgraniczenia właściwości służb wywiadu od kontrwywiadu oraz oddzielenia pełnionych funkcji od procesowych. 
Przeciwnicy forsowanej przez SLD reformy twierdzili, że tak naprawdę chodzi o uzyskanie kontroli i obsadzenie ważnych stanowisk w służbach "swoimi ludźmi". Koordynacji działań służb na szczeblu politycznym miało służyć nowo ukształtowane Kolegium do spraw Służb Specjalnych - organ opiniodawczo-doradczy, w gestii którego znalazły się odtąd także BOR, organy celne, urzędy skarbowe, organy kontroli skarbowej, informacji finansowych czy rozpoznania Sił Zbrojnych.
Reforma zwiększyła cywilną kontrolę nad służbami specjalnymi. Oznaczało to, że zwiększył się zakres zadań i obowiązków powierzonych Kolegium do spraw Służb Spacjalnych
Sekretarz Kolegium.
Sekretarza Kolegium powołuje oraz odwołuje Prezes Rady Ministrów, sposród osób spełniających wymagania określone w przepisach o ochronie informacji niejawnych w zakresie dostępu do informacji niejawnych o klauzuli "ściśle tajne". 
Sekretarz Kolegium organizuje pracę Kolegium i w tym zakresie może występować do organów administracji rządowej o przedstawienie informacji niezbędnych w sprawach rozpatrywanych przez Kolegium.
Źródła.
1. D. Rowieka, Służby specjalne - nadzór i kontrola, [w:] Bezpieczny obywatel - bezpieczne państwo, red. J. Czapska, J. W i d a c k i, Lublin 1998, s.107
2. A. Żebrowski, Kontrola cywilna nad służbami specjalnymi III Rzeczypospolitej (1989‑1999). Zagadnienia politologiczno‑prawne, Kraków 2001, s. 143 -150
3. K. Jałoszyński, S. Zalewski, Organy administracji rządowej wobec zagrożeń terrorystycznych. Służby specjalne wobec terroryzmu, Bielsko -Biała 2009, s.64-65
4. A. Rogala-Lewicki, Służby specjalne a organy władzy państwowej – relacje instytucjonalne, „FSAP” 2011, 2 II, [online:] http://www.fsap.pl/documents/publications/Sluzby_Specjalne_a_organy_wladzy_panstwowej.pdf, dostęp: 18.05.2022

</doc>
<doc id="1359169" url="https://pl.wikipedia.org/wiki?curid=1359169" title="Zespoły niestabilności chromosomowych">
Zespoły niestabilności chromosomowych

Zespoły niestabilności chromosomowych – grupa chorób dziedzicznych związanych z niestabilnością chromosomów i ich złamaniami. Często wiążą się ze zwiększoną skłonnością do rozwoju niektórych typów nowotworów złośliwych. 
Znane są następujące zespoły niestabilności chromosomowych:

</doc>
<doc id="1359172" url="https://pl.wikipedia.org/wiki?curid=1359172" title="Zespoły niestabilności chromosomowej">
Zespoły niestabilności chromosomowej



</doc>
<doc id="1359176" url="https://pl.wikipedia.org/wiki?curid=1359176" title="Zespół niestabilności chromosomalnej">
Zespół niestabilności chromosomalnej



</doc>
<doc id="1359178" url="https://pl.wikipedia.org/wiki?curid=1359178" title="Dave Saunders">
Dave Saunders

David (Dave) Patrick Saunders (ur. 19 października 1960 w Seattle) – amerykański siatkarz, reprezentant Stanów Zjednoczonych. Dwukrotny złoty medalista olimpijski.
Dwukrotnie znajdował się w składzie mistrzów olimpijskich, w Los Angeles i Seulu. Studiował na UCLA.

</doc>
<doc id="1359188" url="https://pl.wikipedia.org/wiki?curid=1359188" title="Sudice">
Sudice

Miasta w Czechach:

</doc>
<doc id="1359189" url="https://pl.wikipedia.org/wiki?curid=1359189" title="Teatr Współczesny w Szczecinie">
Teatr Współczesny w Szczecinie

Teatr Współczesny w Szczecinie – instytucja kultury, prowadząca i rozwijająca sztukę widowiskową w Szczecinie. Siedziba teatru znajduje się w budynku Muzeum Narodowego na Wałach Chrobrego. Teatr posiada dwie sceny, pierwsza Duża Scena i Malarnia znajduje się na Wałach Chrobrego, natomiast druga scena tzw. "Teatr Mały" znajduje się na Deptaku Bogusława. Zespół artystyczny teatru obejmuje 27 aktorów, a także 7 aktorów współpracujących.
Historia.
W 1950 roku część budynku muzeum na Wałach Chrobrego zaadaptowano tymczasowo na potrzeby sztuki scenicznej.
Powstałe w ten sposób miejsce nazwano Teatrem Współczesnym, który wszedł w skład Państwowych Teatrów Dramatycznych w Szczecinie. W 1975 r. podjęto decyzję o utworzeniu w mieście dwóch odrębnych teatrów. Pierwszym dyrektorem, który ukształtował zespół artystyczny był Maciej Englert. Pierwszą sztuką teatru była prapremiera "Jubileuszu" Edwarda Redlińskiego. W Teatrze występowały znane aktorki teatralno-filmowe Danuta Stenka (1984-88), Maria Seweryn (2002-03), Katarzyna Bujakiewicz (1995-2003), Beata Zygarlicka od 1988- oraz aktorzy Jerzy Zelnik, Jacek Polaczek.
W latach 1992 - 2022 dyrektorem artystycznym Teatru Współczesnego w Szczecinie była wybitna reżyserka teatralna Anna Augustynowicz.
Dyrektorzy Teatru Współczesnego w Szczecinie:

</doc>
<doc id="1359195" url="https://pl.wikipedia.org/wiki?curid=1359195" title="Steve Timmons">
Steve Timmons

Steve Dennis Timmons (ur. 29 listopada 1958 w Newport Beach) – amerykański siatkarz, reprezentant Stanów Zjednoczonych. Trzykrotny medalista olimpijski. Członek amerykańskiej galerii sław siatkarskich - Volleyball Hall of Fame.
Dwukrotnie znajdował się w składzie mistrzów olimpijskich, w Los Angeles i Seulu. W 1992 w Barcelonie zdobył brązowy medal. Był także mistrzem świata w 1986. Grał m.in. we Włoszech, w Messaggero Ravenna (razem z Karchem Kiraly'm), był mistrzem tego kraju w 1991, a rok później triumfował w Pucharze Europy.

</doc>
<doc id="1359197" url="https://pl.wikipedia.org/wiki?curid=1359197" title="Egypt Air">
Egypt Air



</doc>
<doc id="1359198" url="https://pl.wikipedia.org/wiki?curid=1359198" title="Saint John (wyspa)">
Saint John (wyspa)

Saint John – wyspa na Morzu Karaibskim, należąca do Wysp Dziewiczych Stanów Zjednoczonych. Jest to najmniejsza z trzech głównych wysp terytorium (pozostałe to Saint Thomas oraz Saint Croix). Powierzchnia wyspy wynosi 50,8 km², a liczba ludności 4197 (2000).
Na wyspie nie ma portu lotniczego, więc na Saint John można się dostać jedynie drogą morską. Na wyspę kursują promy z Saint Thomas oraz z Brytyjskich Wysp Dziewiczych: Tortoli, Virgin Gordy, Jost Van Dyke oraz Anegady.
W latach 60. XIX wieku duńskie Wyspy Dziewicze stały się obiektem zainteresowania Stanów Zjednoczonych, poszukujących bazy morskiej w regionie Karaibów. 24 października 1867 roku po długotrwałych negocjacjach rząd duński ratyfikował traktat, na mocy którego Dania miała sprzedać wyspę wraz z sąsiednią Saint Thomas Stanom Zjednoczonym za kwotę 7,5 mln dolarów amerykańskich. Traktat nie został jednak ratyfikowany przez USA i do sprzedaży ostatecznie nie doszło. Sprzedaż obu wysp ponownie stała się przedmiotem negocjacji pomiędzy oboma krajami podczas I wojny światowej. Wyspy zostały przekazane administracji amerykańskiej 31 marca 1917 roku w zamian za kwotę 25 mln dolarów.
Na wyspie znajduje się miasto Cruz Bay.

</doc>
<doc id="1359199" url="https://pl.wikipedia.org/wiki?curid=1359199" title="Je t’adore">
Je t’adore

Je t'adore – anglojęzyczny singiel belgijskiej piosenkarki Kate Ryan nagrany i wydany w 2006 roku. Utwór reprezentował Belgię podczas 51. Konkursu Piosenki Eurowizji w 2006 roku. 

</doc>
<doc id="1359202" url="https://pl.wikipedia.org/wiki?curid=1359202" title="(7552) Sephton">
(7552) Sephton

(7552) Sephton – planetoida z pasa głównego asteroid okrążająca Słońce w ciągu 4 lat i 29 dni w średniej odległości 2,55 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Marka A. Sephtona" (ur. 1966), badacza organicznej geochemii i meteorytów na Imperial College w Londynie. Przed nadaniem nazwy planetoida nosiła oznaczenie tymczasowe (7552) 1981 EB27.

</doc>
<doc id="1359204" url="https://pl.wikipedia.org/wiki?curid=1359204" title="Elżbieta Ficowska">
Elżbieta Ficowska

Elżbieta Ficowska (ur. 5 stycznia 1942 w Warszawie) – polska działaczka społeczna, pedagożka, autorka książek dla dzieci, które wydawała pod nazwiskiem Elżbieta Bussold. Posługiwała się też pseudonimem Irena Borowiecka. 
W latach 2002–2006 przewodnicząca Stowarzyszenia Dzieci Holocaustu.
Życiorys.
Urodziła się w getcie warszawskim jako Elżbieta Koppel, córka Josela i Heni z domu Rochman. Z inicjatywy Ireny Sendlerowej jako półroczne niemowlę została przewieziona na aryjską stronę w drewnianej skrzynce, ukrytej na wozie pełnym cegieł. Jej „metryką” jest srebrna łyżeczka, z wygrawerowanym imieniem i datą urodzenia. Jej matka zginęła 3 listopada 1943 r. w obozie w Poniatowej wraz ze wszystkimi więźniami tego obozu. Ojciec zginął ponad rok wcześniej na warszawskim Umschlagplatzu – zastrzelony na peronie w chwili, gdy odmówił wejścia do wagonu. Została adoptowana i wychowana przez Stanisławę Bussoldową, położną współpracującą z Żegotą i osobiście z Sendlerową. Wówczas została również ochrzczona w obrządku rzymskokatolickim. O swoim pochodzeniu dowiedziała się przypadkiem jako 17-letnia uczennica. W 1970 r. ukończyła studia na Wydziale Psychologii i Pedagogiki Uniwersytetu Warszawskiego.
Jako Elżbieta Bussold napisała m.in. słuchowiska radiowe, wydane później jako audiobooki oparte na tekstach Marii Kownackiej ("Plastusiowy pamiętnik"), Hansa Christiana Andersena, Rudyarda Kiplinga i innych. Pod pseudonimem Irena Borowiecka napisała opowiadanie "Podanie, czyli wakacje w Sosnowiance". Opowiadanie to było drukowane w trzech odcinkach w wydawanym w Paryżu miesięczniku "Kultura" w 1977 r.
Od połowy lat 70. XX wieku była związana z opozycją demokratyczną w Polsce. Współpracowała z Niezależną Oficyną Wydawniczą NOWA, pracowała w Komitecie Prymasowskim, była łącznikiem między Komitetem Prymasowskich a internowanymi robotnikami w Ursusie. Współpracowała z Jackiem Kuroniem w ramach Komitetu Obrony Robotników. W okresie sprawowania przez niego teki ministra pracy i polityki socjalnej w rządzie Tadeusza Mazowieckiego była jego doradcą i rzecznikiem prasowym.
W latach 2002–2006 pełniła funkcję przewodniczącej Stowarzyszenia Dzieci Holocaustu. Zajmowała się m.in. edukowaniem społeczeństwa, a w szczególności młodzieży na temat historii Holocaustu i innych związanych z tym tematem działań. Jest członkinią Komitetu Wspierania Muzeum Historii Żydów Polskich Polin w Warszawie.
W 2006 roku Elżbieta Ficowska została odznaczona Krzyżem Oficerskim Orderu Odrodzenia Polski za działalność opozycyjną.
Była żoną Jerzego Ficowskiego (ślub w 1968 r.), z którym ma córkę Annę.

</doc>
<doc id="1359205" url="https://pl.wikipedia.org/wiki?curid=1359205" title="Antonio Giraudo">
Antonio Giraudo

Antonio Giraudo (ur. 11 stycznia 1946 Montevideo), był dyrektorem Juventusu od lipca 1994 do maja 2006. 
Antonio Giraudo i Luciano Moggi, byli twórcami sukcesów ostatnich 12 lat. Głównym projektem zasponsorowanym przez Giraudo był zakup i odnowienie Stadionu Alpejskiego, Antonio Giraudo podpisał także liczne kontrakty, które pozwoliły wejście kapitałowi Galileo Ferraris.

</doc>
<doc id="1359206" url="https://pl.wikipedia.org/wiki?curid=1359206" title="Parlament Gibraltaru">
Parlament Gibraltaru

Parlament Gibraltaru (do 2006 roku "Izba Zgromadzenia") – unikameralny parlament brytyjskiego terytorium zamorskiego Gibraltar.
Zgodnie z zapisami konstytucji Gibraltaru z 1969 roku, powołano Izbę Zgromadzenia - 17-osobowy jednoizbowy parlament lokalny. 15 członków było wybieranych w wyborach powszechnych, a dwóch mianowanych (w tym minister sprawiedliwości). Termin Izba Zgromadzenia jest to najczęstsza nazwa dla parlamentów brytyjskich terytoriów nie posiadających pełnej suwerenności.
Po zmianie konstytucji w 2006 roku, zmieniono nazwę zgromadzenia na Parlament Gibraltaru. Wszyscy deputowani są wybierani przez uprawnionych do głosowania wyborców. Każdy ma prawo oddania głosu na 10 kandydatów. 
Budynek.
Budynek Parlamentu mieści się między Main Street a John Mackintosh Square i został wybudowany w 1817 roku. Od 1951 roku swoją siedzibę miała tam Rada Legislacyjna Gibraltaru. Pierwsze posiedzenie Izby Zgromadzeń miało miejsce 28 sierpnia 1969 roku i zostało otwarte przez ówczesnego gubernatora admirała Varyla Begga.
Skład Parlamentu.
Deputowani Parlamentu Gibraltaru 2. kadencji w porządku alfabetycznym:

</doc>
<doc id="1359208" url="https://pl.wikipedia.org/wiki?curid=1359208" title="Aborcja na Islandii">
Aborcja na Islandii



</doc>
<doc id="1359218" url="https://pl.wikipedia.org/wiki?curid=1359218" title="Hipoteza Avogadra">
Hipoteza Avogadra



</doc>
<doc id="1359219" url="https://pl.wikipedia.org/wiki?curid=1359219" title="16 Brygada Piechoty">
16 Brygada Piechoty

16 Pomorska Brygada Piechoty (16 BP) – brygada piechoty Polskich Sił Zbrojnych.
Brygada została sformowana w 1945 roku we Włoszech, w składzie 2 Warszawskiej Dywizji Pancernej. Jako jednolity związek taktyczny nie wzięła udziału w walkach. 
Formownie i zmiany organizacyjne.
Utworzona rozkazem dowódcy 2 Korpusu Polskiego l.dz.5467/tj./SD/44 z dnia 18 grudnia 1944 roku, jako część składowa 2 Warszawskiej Dywizji Pancernej w San Basilio na terenie Bazy 2 Korpusu Polskiego. Formowana jako brygada piechoty dywizji pancernej o etatach zbliżonych do 3 Brygady Strzelców 1 Dywizji Pancernej. Pierwszy rozkaz brygady ukazał się 29 grudnia 1944. W myśl tego rozkazu rozpoczęto formowanie dowództwa brygady i 64 batalionu piechoty, a potem dalszych pododdziałów. Kadrę brygady stanowili oficerowie i podoficerowie wydzieleni z brygad piechoty 3. i 5 Dywizji oraz ewakuowani z terenu Francji żołnierze Polskiej Kompanii/Batalionu Ochotniczego z Annecy kpt. Aleksandra Bluma i inni żołnierze z 2 Dywizji Strzelców Pieszych zbiegli i ewakuowani z internowania w Szwajcarii. Szeregowi i podoficerowie brygady rekrutowali się spośród Polaków byłych jeńców z armii niemieckiej oraz ochotników z Francji, w późniejszym okresie powojennym spośród byłych żołnierzy Armii Krajowej. Brygadę uzupełniano i szkolono oraz wyposażano w intensywnym tempie, celem przygotowania do działań bojowych i osiągnięcia gotowości w połowie marca 1945 roku. Jednak na początku kwietnia 1945 roku z 16 Brygady Piechoty wydzielono 800 szeregowych na uzupełnienie batalionów strzeleckich 3 i 5 Dywizji. Dlatego też brygada nie weszła do działań bojowych w bitwie o Bolonię. W kwietniu i maju do brygady wcielono dalsze uzupełnienia i na początku czerwca osiągnęła etatowy stan osobowy, jednak odnotowano braki kadry dowódczej. 26 czerwca 1945 r. brygadę przegrupowano w rejon Maceraty, gdzie była skoncentrowana 2 WDPanc. Dowództwo brygady umieszczono w Villa Isabella, a jej poszczególne oddziały w C. Bonaccorsi, San Claudio, C. Spadoni. Od 11 lipca do brygady przybywali oficerowie z obozów jenieckich z terenu Niemiec. W dniu 15 sierpnia 1945 roku 16 Pomorska Brygada Piechoty uczestniczyła w defiladzie całej dywizji na lotnisku w Loreto. Od września 1945 brygada została przegrupowana w rejon Camerino-Metalica-Caster Raimondo. Z tego rejonu wyjeżdżała do pełnienia służby wartowniczej w portach; w tym w Neapolu, na węzłach i liniach kolejowych. Jednocześnie rozpoczyna się repatriacja do Polski i innych krajów basenu Morza Śródziemnego. W brygadzie trwało nauczanie i uzupełnianie wykształcenia oraz nauka języków obcych (głównie angielskiego). We wrześniu 1946 roku brygada została przetransportowana do Wielkiej Brytanii, żołnierze wcieleni do PKPR, a brygada rozwiązana.

</doc>
<doc id="1359220" url="https://pl.wikipedia.org/wiki?curid=1359220" title="Bolton Eyres-Monsell">
Bolton Eyres-Monsell

Bolton Meredith Eyres-Monsell (ur. 22 lutego 1881, zm. 21 marca 1969) – brytyjski polityk, członek Partii Konserwatywnej, minister w rządach Ramsaya MacDonalda i Stanleya Baldwina.
Życiorys.
Był synem podpułkownika Boltona Jamesa Alfreda Monsella, żołnierza i konstabla londyńskiej policji, oraz Mary Beverley, córki sir Edmunda Ogle’a, 6. baroneta. Bolton Monsell przybrał nazwisko "Eyres-Monsell" po ślubie z Caroline Mary Sybil Eyres w 1904 r.
Został w 1910 r. wybrany do Izby Gmin jako reprezentant okręgu Evesham. W latach 1919–1921 był skarbnikiem Dworu Królewskiego. W latach 1923–1924 i 1924–1929 był parlamentarnym sekretarzem skarbu. Do 1931 r. był głównym whipem Partii Konserwatywnej. W latach 1931–1936 był pierwszym lordem Admiralicji.
W 1929 r. uhonorowany tytułem Kawalera Krzyża Wielkiego Orderu Imperium Brytyjskiego (GBE). W 1935 r. otrzymał tytuł 1. wicehrabiego Monsell i zasiadł w Izbie Lordów. Zmarł w 1969 r. Tytuł hrabiowski odziedziczył jego syn, Henry. Jedna z córek Boltona, Joan, była żoną Patricka Leigha Fermora, autora i podróżnika.

</doc>
<doc id="1359221" url="https://pl.wikipedia.org/wiki?curid=1359221" title="Wicehrabia Monsell">
Wicehrabia Monsell

Wicehrabiowie Monsell 1. kreacji (parostwo Zjednoczonego Królestwa)

</doc>
<doc id="1359225" url="https://pl.wikipedia.org/wiki?curid=1359225" title="CD bronzing">
CD bronzing

CD bronzing – szczególny rodzaj uszkodzenia nośników CD; zjawisko to polega na postępującym korodowaniu warstwy zapisu płyty, uniemożliwiającym z czasem właściwe odczytanie nagranej zawartości. Problem dostrzeżony został w 1994 roku i opisany po we wrześniowo-październikowym numerze "American Record Guide" przez Johna McKelveya.
Wadliwe płyty charakteryzowały się nierównomiernym, brązowawym przebarwieniem, postępującym zazwyczaj od obwodu płyty, kierując się do jej środka. Górna warstwa płyty zmieniała się przed dolną. Z czasem płyta stawała się coraz ciemniejsza, a odtwarzanie końcowych ścieżek nagranych na płycie stwarzało coraz więcej problemów.
Bronzing dotyczył niemal wyłącznie płyt wyprodukowanych przez Philips and Dupont Optical (PDO) w fabryce w Blackburn, Lancashire, między 1988 a 1993. Większość (ale nie wszystkie) CD miały nadrukowaną informację "Made in U.K. by PDO". Płyty wyprodukowane w innych krajach przez PDO nie zdradzały objawów uszkodzenia.
PDO przeprosiła za defekt płyt wyjaśniając, że doszło do błędu fabrycznego, ale nie podała wyjaśnień jak do niego doszło. Najpopularniejsze wyjaśnienie jest takie, że lakier którym pokryto warstwę zapisu nie chronił przed związkami siarki zawartymi w książeczkach dołączanych do płyt, umożliwiając ich reakcję z aluminium warstwy odbijającej płyty.
Niektóre wytwórnie płytowe, które wypuściły wadliwe egzemplarze CD, to Albany Records, Appian Records, APR, Archiv Produktion, ASV Records, Cala, Collins Classics, CRD Records, Danacords, Decca, Deutsche Grammophon, Globe Style, Hyperion Records, IMP records, L'Oiseau-Lyre, London Records, Memoir Records, Pearl Records, RPO Records, Testament Records czy Unicorn-Kanchana.

</doc>
<doc id="1359231" url="https://pl.wikipedia.org/wiki?curid=1359231" title="William Aitken">
William Aitken

William John Aitken, znany również jako George Aitken (ur. 2 lutego 1894 w Peterhead, zm. 9 sierpnia 1973 w Gateshead) – szkocki piłkarz i trener piłkarski, w latach 1928–1930 szkoleniowiec Juventusu.

</doc>
<doc id="1359232" url="https://pl.wikipedia.org/wiki?curid=1359232" title="Manewr Epleya">
Manewr Epleya

Manewr Epleya (lub zabieg Epleya lub manewr repozycyjny Epleya) – manewr stosowany w leczeniu łagodnego napadowego położeniowego zawrotu głowy (BPPV). Często wykonywany przez lekarza, ale może też być wykonywany przez pacjenta w domu. Manewr został opracowany wspólnie przez Dr. Johna Epleya i dr Dominika Hughesa.
Wykonanie.
Osoba leży przez 2 minuty w pozycji na plecach, z głową odchyloną do tyłu poza leżanką i skręconą o 45° w kierunku ucha chorego. Następnie skręca głowę o 90° w kierunku ucha zdrowego. Skutkuje to przemieszczeniem otolitów do ujścia kanału półkolistego. Następnie rotuje głowę o kolejne 90° w kierunku ucha zdrowego i odchyla ją w dół. Pozostaje w tej pozycji około 2 minuty. Następnie powraca do pozycji siedzącej, co powoduje przemieszczenie otolitów do przedsionka. 
Zabieg ten przynosi zmniejszenie dolegliwości u około 50% osób cierpiących z powodu łagodnego napadowego położeniowego zawrotu głowy.

</doc>
<doc id="1359233" url="https://pl.wikipedia.org/wiki?curid=1359233" title="Zabieg Epleya">
Zabieg Epleya



</doc>
<doc id="1359234" url="https://pl.wikipedia.org/wiki?curid=1359234" title="IcyTower">
IcyTower



</doc>
<doc id="1359235" url="https://pl.wikipedia.org/wiki?curid=1359235" title="Cholinolityki">
Cholinolityki

Cholinolityki, antycholinergiki, parasympatykolityki, leki cholinolityczne, leki antycholinergiczne, antagonisty receptorów muskarynowych, antagonisty muskarynowe – substancje wykazujące działanie przeciwne do acetylocholiny. Cholinolityki mają wielokierunkowe działanie na organizm, wiele z nich jest truciznami, środkami psychoaktywnymi (deliriantami) i/lub lekami. Wspólną cechą wszystkich cholinolityków jest blokowanie (działanie antagonistyczne) receptorów muskarynowych. Z uwagi na powodowanie zaburzeń ośrodkowego układu nerwowego (szczególnie u osób starszych) ich stosowanie wymaga dużej rozwagi i w razie potrzeby zastosowania odtrutki. W przypadku majaczenia podaje się leki blokujące receptor D2 (np. haloperydol); przy zatruciu atropiną podaje się fizostygminę.
Zastosowanie.
Jako leki cholinolityczne są stosowane między innymi:
Cholinolityków zasadniczo nie wolno stosować w jaskrze i rozroście prostaty. Obecnie dąży się do stosowania tych leków doraźnie (objawowo); jako leki „podstawowe” są stosowane jedynie w niektórych przypadkach, jak zespół pozapiramidowy (przy terapii neuroleptykami starszej generacji), i pomocniczo w chorobie Parkinsona.

</doc>
<doc id="1359237" url="https://pl.wikipedia.org/wiki?curid=1359237" title="Antycholinergiki">
Antycholinergiki



</doc>
<doc id="1359238" url="https://pl.wikipedia.org/wiki?curid=1359238" title="Duńska Kompania Zachodnioindyjska">
Duńska Kompania Zachodnioindyjska

Duńska Kompania Zachodnioindyjska lub Duńska Kompania Zachodnioindyjska i Gwinejska (duń. "Vestindisk kompagni" lub "Det Vestindisk-Guineiske kompagni") – duńska kompania handlowa, która zarządzała Duńskimi Indiami Zachodnimi: wyspami Saint Croix, Saint John oraz Saint Thomas (obecnie Wyspy Dziewicze Stanów Zjednoczonych) oraz Duńskim Złotym Wybrzeżem we współczesnej Ghanie.

</doc>
<doc id="1359240" url="https://pl.wikipedia.org/wiki?curid=1359240" title="Parasympatykolityki">
Parasympatykolityki



</doc>
<doc id="1359241" url="https://pl.wikipedia.org/wiki?curid=1359241" title="Antagoniści muskarynowi">
Antagoniści muskarynowi



</doc>
<doc id="1359242" url="https://pl.wikipedia.org/wiki?curid=1359242" title="Leki cholinolityczne">
Leki cholinolityczne



</doc>
<doc id="1359243" url="https://pl.wikipedia.org/wiki?curid=1359243" title="Gryzowanie">
Gryzowanie

Gryzowanie – zabieg uprawowy odwracająco-spulchniający wykonywany glebogryzarką lub motyką rotacyjną, służący do niszczenia darni, doprawiania roli po orce na glebach ciężkich lub do płytkiej przedsiewnej uprawy.
Gryzowanie można stosować do:
Na wydajność gryzowania wpływa:
Główne wady gryzowania:

</doc>
<doc id="1359244" url="https://pl.wikipedia.org/wiki?curid=1359244" title="Leki antycholinergiczne">
Leki antycholinergiczne



</doc>
<doc id="1359245" url="https://pl.wikipedia.org/wiki?curid=1359245" title="Leki sympatykolityczne">
Leki sympatykolityczne



</doc>
<doc id="1359247" url="https://pl.wikipedia.org/wiki?curid=1359247" title="Cholinolityk">
Cholinolityk



</doc>
<doc id="1359248" url="https://pl.wikipedia.org/wiki?curid=1359248" title="Leki przeciwcholinergiczne">
Leki przeciwcholinergiczne



</doc>
<doc id="1359249" url="https://pl.wikipedia.org/wiki?curid=1359249" title="Beslidhja Skaut Albania">
Beslidhja Skaut Albania

Beslidhja Skaut Albania - pierwsza narodowa albańska organizacja skautowa powstała w 2004 roku. Od 2005 do 2014 roku członek WOSM. W 2004 roku liczyła około 1000 skautów. Ruch skautowy istniał w Albanii w latach 1920 - 1937. Albania była jednym z członków założycieli WOSM. Ruch został rozwiązany przez ówczesnego króla Zoga I. Po II wojnie światowej w kraju powstaje organizacja pionierów. Dopiero w 1999 roku rozpoczyna się odbudowa dzisiejszego skautingu, którego przełomowym momentem jest wstąpienie do WOSM.

</doc>
<doc id="1359250" url="https://pl.wikipedia.org/wiki?curid=1359250" title="Plebiscyt górnośląski">
Plebiscyt górnośląski



</doc>
<doc id="1359251" url="https://pl.wikipedia.org/wiki?curid=1359251" title="Metroplex Records">
Metroplex Records

Metroplex – amerykańska niezależna wytwórnia muzyczna założona w 1985 r. przez jednego z pionierów muzyki techno, Juana Atkinsa.
Siedzibą przedsiębiorstwa jest Detroit. Do profilu wydawniczego należą gatunki techno i electro. Większość z wydań stanowią kompozycje własne Atkinsa, występującego pod rozmaitymi pseudonimami. Pododdziałem wytwórni jest Interface Records.

</doc>
<doc id="1359252" url="https://pl.wikipedia.org/wiki?curid=1359252" title="Okręg wyborczy Evesham">
Okręg wyborczy Evesham

Okręg wyborczy Evesham powstał jako okręg miejski w 1295 r., ale następnych deputowanych wysłał dopiero w 1604 r. Okręg wysyłał do angielskiej, a następnie brytyjskiej, Izby Gmin dwóch deputowanych, a od 1868 r. jednego deputowanego. W 1885 r. okręg przekształcono w okręg ziemski. Okręg Evesham obejmował miasto Evesham i okolice w hrabstwie Worcestershire. Został zlikwidowany w 1950 r.

</doc>
<doc id="1359253" url="https://pl.wikipedia.org/wiki?curid=1359253" title="SCPC">
SCPC



</doc>
<doc id="1359254" url="https://pl.wikipedia.org/wiki?curid=1359254" title="Jan Ladislav Dussek">
Jan Ladislav Dussek

Jan Ladislav Dussek, właśc. Jan Ladislav Dusík (ur. 12 lutego 1760 w Čáslavi, zm. 20 marca 1812 w Saint-Germain-en-Laye) – czeski kompozytor i pianista okresu przejściowego między klasycyzmem a romantyzmem. 
Dussek był ważnym poprzednikiem romantycznych kompozytorów utworów na fortepian, szczególnie Chopina, Schumanna i Mendelssohna. Wiele jego dzieł brzmi uderzająco nowocześnie, szczególnie, gdy porównać z późnoklasycznym stylem innych kompozytorów, istnieje nawet spór, czy późniejsi kompozytorzy byli zainspirowani przez Dusseka. Stylistycznie, Dussek ma więcej wspólnego z erą romantyczną niźli z klasyczną, chociaż większość jego prac poprzedzało romantyzm o co najmniej dwie dekady.

</doc>
<doc id="1359256" url="https://pl.wikipedia.org/wiki?curid=1359256" title="Dowódca piechoty dywizyjnej">
Dowódca piechoty dywizyjnej

Dowódca piechoty dywizyjnej (dowódca PD) – oficer dowodzący piechotą wchodzącą w skład wielkiej jednostki Wojska Polskiego II RP, popularnie zwany „Pedekiem”.
W przypadku wojny (ćwiczeń taktycznych), dowódca piechoty dywizyjnej dowodził tą częścią oddziałów dywizji, która wykonywała główne zadanie. Ustalał on zadania i kierował bezpośrednio działaniami podporządkowanych mu oddziałów i środków. Wspólnie z dowódcą artylerii dywizyjnej organizował współdziałanie z artylerią bezpośredniego wsparcia.
Stanowisko służbowe dowódcy piechoty dywizyjnej zaszeregowane było do stopnia etatowego generała brygady i występowało zarówno „w organizacji pokojowej” (obecnie etat czasu „P”), jak i „organizacji wojennej” (obecnie etat czasu „W”) dywizji piechoty. Oficer zajmujący stanowisko dowódcy piechoty dywizyjnej pełnił funkcję zastępcy dowódcy dywizji.
„Pedekowi” przysługiwał dodatek funkcyjny w wysokości 400 zł, ordynans, luzak, koń wierzchowy, a od 1938 roku także samochód służbowy z kierowcą wojskowym i ryczałtem na eksploatację pojazdu. 
W wypadku gdy w rejonie dyslokacji dywizji znajdowały się fortyfikacje stałe, w etacie dowództwa dywizji piechoty tworzono stanowisko służbowe II dowódcy PD. Stanowiska drugiego dowódcy piechoty dywizyjnej utworzone zostały w:
W 1939 roku stanowiska dowódców piechoty dywizyjnej zajmowali następujący oficerowie:
Stanowiska drugich dowódców PD zajmowali niżej wymienieni oficerowie:
Stanowiska służbowe dowódcy piechoty dywizyjnej zostały zachowane w Wojsku Polskim organizowanym w 1940 na terenie Francji. Wspomniane stanowiska zajmowało pięciu oficerów dyplomowanych piechoty:
W jednostkach Polskich Sił Zbrojnych na Zachodzie, organizowanych na podstawie etatów brytyjskich, stanowisko dowódcy piechoty dywizyjnej nie występowało. W etacie kwatery głównej dywizji piechoty (pancernej) było stanowisko zastępcy dowódcy dywizji. W styczniu 1941 roku, w strukturze Samodzielnej Brygady Strzelców Karpackich utworzono stanowisko dowódcy piechoty brygady, które objął pułkownik Walenty Peszek. Dowódca piechoty był de facto zastępcą dowódcy brygady.

</doc>
<doc id="1359258" url="https://pl.wikipedia.org/wiki?curid=1359258" title="Cacho Negro">
Cacho Negro

Cacho Negro – wygasły wulkan w Kostaryce.
Cacho Negro wznosi się na wysokość 2136 m n.p.m. i położony jest w centralnej części Parku Narodowego Braulio Carillo, około 8 km od miejscowości Vara Blanca. Jego stoki pokrywają lasy cyprysowe i sosnowe.

</doc>
<doc id="1359259" url="https://pl.wikipedia.org/wiki?curid=1359259" title="Jon amidkowy">
Jon amidkowy



</doc>
<doc id="1359262" url="https://pl.wikipedia.org/wiki?curid=1359262" title="Częstotliwość nośna">
Częstotliwość nośna



</doc>
<doc id="1359263" url="https://pl.wikipedia.org/wiki?curid=1359263" title="Guz Potta">
Guz Potta

Guz Potta (ang. Pott's puffy tumor) – ciastowaty obrzęk skóry i tkanek miękkich okolicy czołowej, spowodowany zapaleniem szpiku kości czołowej, szerzącym się w kierunku czołowym bezpośrednio i drogą naczyń krwionośnych. Chełbotanie w miejscu obrzęku świadczy o obecności ropnia podokostnowego. Zakażenie może się też szerzyć w kierunku jamy czaszki, powodując ropień mózgu. Najczęstszą przyczyną jest zapalenie zatok czołowych, rzadziej uraz lub przyczyny jatrogenne, np. kraniotomia. Leczenie polega na drenażu chirurgicznym i długotrwałej antybiotykoterapii.
Opisany przez Sir Percivalla Potta w 1760.

</doc>
<doc id="1359264" url="https://pl.wikipedia.org/wiki?curid=1359264" title="Alikwot">
Alikwot



</doc>
<doc id="1359265" url="https://pl.wikipedia.org/wiki?curid=1359265" title="(7565) Zipfel">
(7565) Zipfel

(7565) Zipfel – planetoida z grupy pasa głównego asteroid okrążająca Słońce w ciągu 5 lat i 124 dni w średniej odległości 3,06 j.a. Została odkryta 14 września 1988 roku w obserwatorium "Cerro Tololo" przez Schelte Busa. Nazwa planetoidy pochodzi od "Jutty Zipfel" (ur. 1964), kurator meteorytów na Forschungsinstitut Senckenberg we Frankfurcie, zajmującej się petrologią i geochemią meteorytów. Przed nadaniem nazwy planetoida nosiła oznaczenie tymczasowe (7565) 1988 RD11.

</doc>
<doc id="1359267" url="https://pl.wikipedia.org/wiki?curid=1359267" title="Emilio Martínez y Martínez">
Emilio Martínez y Martínez

Emilio Martínez y Martínez (ur. 28 maja 1893 w Alcedo de las Pueblas w Burgos w Hiszpanii, zm. 1934) – kapłan jezuita, męczennik z okresu prześladowania religijnego, które poprzedziło wojnę domową w Hiszpanii.

</doc>
<doc id="1359268" url="https://pl.wikipedia.org/wiki?curid=1359268" title="Otto Rieger">
Otto Rieger

Otto Rieger (ur. 3 marca 1847 w Karniowie, zm. 12 grudnia 1903 w Wiedniu) – organmistrz pochodzący z Karniowa. Współzałożyciel fabryki organów braci Rieger.
Był synem organmistrza Franza Riegera, uczył się zawodu w warsztacie ojca. Od 1864 roku uczył się budowy organów w Wiedniu u Josefa Ullmanna, a następnie przebywał w Bambergu oraz w Würtzburgu, gdzie pracował u Martina Schlimbacha. Wraz z bratem Gustavem pod okiem ojca założył w 1873 roku firmę Gebrüder Rieger, przemianowaną następnie na Franz Rieger &amp; Söhne. 
Cesarz Franciszek Józef I nadał mu tytuł szlachecki oraz tytuł "C. K. Nadworny Dostawca" w 1880 i krzyż kawalerski Orderu Franciszka Józefa w 1898, a papież Leon XIII mianował go kawalerem Orderu Grobu Świętego

</doc>
<doc id="1359272" url="https://pl.wikipedia.org/wiki?curid=1359272" title="Ibisodziób">
Ibisodziób

Ibisodziób ("Ibidorhyncha struthersii") – gatunek średniej wielkości ptaka będący jedynym przedstawicielem podrodziny ibisodziobów (Ibidorhynchinae) w rodzinie ostrygojadów (Haematopodidae).

</doc>
<doc id="1359273" url="https://pl.wikipedia.org/wiki?curid=1359273" title="Process Control Block">
Process Control Block



</doc>
<doc id="1359274" url="https://pl.wikipedia.org/wiki?curid=1359274" title="Ibidorhyncha struthersii">
Ibidorhyncha struthersii



</doc>
<doc id="1359275" url="https://pl.wikipedia.org/wiki?curid=1359275" title="Ibisodzioby">
Ibisodzioby



</doc>
<doc id="1359276" url="https://pl.wikipedia.org/wiki?curid=1359276" title="Ibidorhynchidae">
Ibidorhynchidae



</doc>
<doc id="1359277" url="https://pl.wikipedia.org/wiki?curid=1359277" title="Juan Bautista Arconada Pérez">
Juan Bautista Arconada Pérez

Juan Bautista Arconada Pérez (ur. 15 lutego 1890 w Carrión de los Condes, zm. 7 października 1934 pomiędzy Santullano a Mieres) – brat zakonny, jezuita, męczennik z okresu prześladowania religijnego, które poprzedziło wojnę domową w Hiszpanii.

</doc>
<doc id="1359280" url="https://pl.wikipedia.org/wiki?curid=1359280" title="Danuta Jędrejek">
Danuta Jędrejek

 
Danuta Jędrejek z domu Panasiuk (ur. 17 stycznia 1947 w Białej Podlaskiej) – polska lekkoatletka, olimpijka.
Kariera.
Startowała w biegach sprinterskich. Na igrzyskach olimpijskich w 1972 w Monachium wystąpiła w sztafecie 4 × 100 metrów, która w finale zajęła 8. miejsce. Trzykrotnie brała udział w mistrzostwach Europy, w ostatnich odnosząc największy sukces. W Atenach w 1969 odpadła w półfinale biegu na 100 metrów, a w sztafeta 4 × 100 metrów z jej udziałem zajęła 5. miejsce w finale. W Helsinkach w 1971 ponownie odpadła w półfinale biegu na 100 metrów, a w sztafecie 4 × 100 metrów była czwarta. Wreszcie w Rzymie w 1974 po raz kolejny odpadła w półfinale biegu na 100 metrów, a w sztafecie zdobyła brązowy medal (wraz z Ewą Długołęcką, Barbarą Bakulin i Ireną Szewińską). Podczas halowych mistrzostw Europy w 1973 w Rotterdamie odpadła w eliminacjach biegu na 60 metrów.
Była mistrzynią Polski w biegu na 100 metrów w 1969 oraz sześciokrotną wicemistrzynią: w biegu na 100 metrów w 1971 i 1975, w biegu na 200 metrów w 1969 i 1975 oraz w sztafecie 4 × 100 metrów w 1980 i 1982. Zdobyła również brązowe medale w biegu na 100 metrów w 1972 i 1973, w biegu na 200 metrów w 1968 i 1978, w biegu na 400 metrów w 1977, w sztafecie 4 × 100 metrów w 1977, 1979 i 1981 oraz w sztafecie 4 × 400 metrów w 1978 i 1980, a także srebrny medal w biegu na 60 metrów w HMP w 1973.
Startowała w finale Pucharu Europy w 1970 w sztafecie 4 × 100 metrów (5. miejsce). Wystąpiła w 27 meczach reprezentacji Polski (1 zwycięstwo indywidualne). Dziewięć razy poprawiała rekord Polski w sztafecie 4 × 100 metrów (do wyniku 43,22 s). 31 maja 1976 roku we francuskim Bourges wraz Ewą Długołęcką, Barbarą Bakulin oraz Heleną Fliśnik ustanowiła wciąż aktualny (grudzień 2020) rekord Polski w biegu rozstawnym 4 × 200 metrów.
Rekordy życiowe:
Była zawodniczką Startu Lublin. Jej trenerem był Andrzej Krychowski.
Jest absolwentką Liceum Ogólnokształcącego w Łukowie. Mieszka w Lublinie.

</doc>
<doc id="1359283" url="https://pl.wikipedia.org/wiki?curid=1359283" title="Debre Tabor">
Debre Tabor

 
Debre Tabor – miasto w północnej Etiopii, w regionie Amhara, w 2015 r. liczba mieszkańców wynosiła 87 100. Jest to ośrodek handlu oraz rzemiosła. W XIX wieku miasto było stolicą Etiopii.

</doc>
<doc id="1359287" url="https://pl.wikipedia.org/wiki?curid=1359287" title="Imatran Voima (zespół muzyczny)">
Imatran Voima (zespół muzyczny)

Imatran Voima - fiński duet muzyczny Randy Barracudy i Fresh O. Lexxxa.
Muzyka artystów mocno jest inspirowana gatunkiem miami bass. Nazwa grupy pochodzi od fińskiego przedsiębiorstwa elektrycznego (będącego obecnie częścią Fortum). Członkowie oprócz własnej twórczości stworzyli covery utworów Iron Maidena oraz gothic rockowego zespołu Two Witches. Są oni również założycielami wytwórni muzycznej Kostamus Records.

</doc>
<doc id="1359289" url="https://pl.wikipedia.org/wiki?curid=1359289" title="Elżbieta Horn">
Elżbieta Horn

Elżbieta Horn, z domu Buksbaum (ur. 16 marca 1921 w Przemyślu, zm. 4 grudnia 2005 w Warszawie) – polska historyk żydowskiego pochodzenia, żona Maurycego Horna.
Życiorys.
Urodziła się w Przemyślu w rodzinie żydowskiej. Studiowała na Uniwersytecie Jana Kazimierza we Lwowie, gdzie poznała Maurycego Horna, z którym ślub wzięła 14 stycznia 1941. Po agresji III Rzeszy na Związek Radziecki wraz z mężem została ewakuowana na wschód. Po zakończeniu wojny powróciła do Lwowa, gdzie pracowała w archiwum obwodowym. We wrześniu 1957 w ramach tzw. drugiej repatriacji wraz z mężem wyjechała do Polski. Osiadła w Opolu.
W latach 1962–1983 była pracownikiem naukowym Wyższej Szkoły Pedagogicznej im. Powstańców Śląskich w Opolu. Specjalizowała się w historii narodów Związku Radzieckiego, historii powszechnej i Polski w XIX i XX wieku. Należała do Opolskiego Towarzystwa Przyjaciół Nauk. W 1981 uzyskała tytuł profesora. W 1984 przeprowadziła się do Warszawy, gdzie mieszkała do śmierci. W latach 1985–1992 była profesorem i członkiem Rady Naukowej Żydowskiego Instytutu Historycznego. Przez wiele lat była przewodniczącą Oddziału Warszawskiego Towarzystwa Społeczno-Kulturalnego Żydów w Polsce. Pochowana jest na cmentarzu żydowskim przy ulicy Okopowej w Warszawie (kwatera 2).
Odznaczona Krzyżem Kawalerskim Orderu Odrodzenia Polski.

</doc>
<doc id="1359292" url="https://pl.wikipedia.org/wiki?curid=1359292" title="Zespół Genoa">
Zespół Genoa

Zespół Genoa (holoprozencefalia z kraniosynostozą, ang. Genoa syndrome, semilobar holoprosencephaly with craniosynostosis) – rzadki zespół lub kompleks wad wrodzonych, na który składają się holoprozencefalia i pierwotna kraniosynostoza dotycząca szwów strzałkowego i czołowego. Dziedziczenie prawdopodobnie jest autosomalne recesywne. Zespół został opisany przez Camerę, Lituanię i Coena w 1993 roku. Probantka, u której opisano zespół, była pacjentką Szpitala Galliera w Genui, stąd nazwa.

</doc>
<doc id="1359294" url="https://pl.wikipedia.org/wiki?curid=1359294" title="Ministrowie edukacji Irlandii Północnej">
Ministrowie edukacji Irlandii Północnej

Ministerstwo Edukacji (en. "Department of Education", ga. "An Roinn Oideachais") odpowiada na szczeblu centralnym za edukację i inne powiązane z nią sprawy na terenie Irlandii Północnej, z wyjątkiem szkolnictwa wyższego.

</doc>
<doc id="1359299" url="https://pl.wikipedia.org/wiki?curid=1359299" title="Pont Charles de Gaulle">
Pont Charles de Gaulle

Pont de Charles de Gaulle jest to most na Sekwanie położony w Paryżu. Most łączy 13 okręg Paryża z 12 okręgiem.
Historia.
W 1986 roku Rada Paryża zdecydowała o budowie nowego mostu pomiędzy Pont de Bercy oraz Pont d’Austerlitz. Nowy projekt miał rozluźnić panujące w południowo-wschodniej części Paryża, korki oraz obciążenie zatłoczonego mostu d’Austerlitz. Oprócz tego nowy most miał połączyć nowy gamach Francuskiej Biblioteki Narodowej z dzielnicą Bercy oraz utworzyć nowe połączenia pomiędzy dworcami Gare de Lyon oraz Gare d’Austerlitz.
W 1987 roku zarządzono przetarg na projekt mostu. Ostatecznie po licznych dyskusjach, wygrał projekt autorstwa Louisa Arrethche oraz Romana Karasińskiego. Korzyścią przemawiającą za zwycięskim projektem była nie ingerencja w estetyczność zbudowanych dotychczas mostów a w szczególności położonego w najbliższej odległości Wiaduktu Austerlitz.
Struktura mostu.
Długość mostu wynosi 207,7 metra natomiast jego szerokość wynosi 31,6 metra. Konstrukcja mostu opiera się na dwóch masywnych betonowych kolumnach.
Metro.
Najbliższą stacją paryskiego metra jest Gare d’Austerlitz.

</doc>
<doc id="1359302" url="https://pl.wikipedia.org/wiki?curid=1359302" title="Zespół &quot;trzech M&quot;">
Zespół &quot;trzech M&quot;

Zespół "trzech M", zespół Le Merrera (ang. "3M syndrome, dolichospondylic dysplasia, gloomy face syndrome, le Merrer syndrome") – rzadki zespół wad wrodzonych. Nazwa zespołu pochodzi od nazwisk trzech lekarzy, którzy opisali go w 1976 roku: Millera, McKusicka i Malvauxa. Cechami zespołu są niskorosłość, cechy dysmorficzne twarzy i wady kośćca. Opóźnienie umysłowe nie jest cechą zespołu. Przyczyną choroby są mutacje genu kodującego kullinę 7, pełniącą funkcję ligazy ubikwityny. Dziedziczenie jest autosomalne recesywne.

</doc>
<doc id="1359303" url="https://pl.wikipedia.org/wiki?curid=1359303" title="Organizatsia na Bulgarskite Skauty">
Organizatsia na Bulgarskite Skauty

Organizatsia na Bulgarskite Skauty – główna organizacja skautowa w Bułgarii. Członek WOSM od 1999 roku. Według danych z 2004 roku było w niej 2711 członków. Bułgarski skauting ma swoje początki w latach 1911-1913. Pierwsza organizacja skautowa powstała w 1923 roku. W latach 1924-1940 członek WOSM. W momencie wybuchu drugiej wojny światowej ruch liczył 60 tysięcy skautów. Po II wojnie światowej władze nie pozwoliły na reaktywację skautingu. Udaje się to dopiero po upadku Muru Berlińskiego. Do tego czasu w kraju działali pionierzy. W 1999 roku Bułgarzy wstąpili ponownie do WOSM jako 151 członek organizacji. Organizatsia na Bulgarskite Skauty to organizacja koedukacyjna. Oparta jest na wolontariacie. Bułgarskie prawo skautowe jest bardzo podobne do polskiego.

</doc>
<doc id="1359305" url="https://pl.wikipedia.org/wiki?curid=1359305" title="Pięciobój nowoczesny na Letnich Igrzyskach Olimpijskich 2008">
Pięciobój nowoczesny na Letnich Igrzyskach Olimpijskich 2008

Pięciobój nowoczesny na Letnich Igrzyskach Olimpijskich 2008 – jedna z dyscyplin rozgrywanych podczas igrzysk 21–22 sierpnia 2008 w Pekinie, w Chinach.
Pierwotnie brązowy medal w konkurencji indywidualnej kobiet otrzymała Ukrainka Wiktoria Tereszczuk. W 2017 roku Tereszczuk została zdyskwalifikowana za doping. Próbka B potwierdziła, że w jej organizmie wykryto steryd anaboliczny turinabol. Brązowy medal przyznano Białorusince Anastasiji Samusiewicz. 
Format zawodów.
Pięciobój nowoczesny składał się z pięciu konkurencji, z których wszystkie odbywały się w ciągu jednego dnia:
Zawody strzeleckie i szermiercze odbyły się w China National Convention Centre, zawody pływackie rozegrano w Ying Tung Natatorium, a jeździectwo oraz bieganie na Beijing Olympic Sports Center Stadium.

</doc>
<doc id="1359307" url="https://pl.wikipedia.org/wiki?curid=1359307" title="Edoardo Agnelli">
Edoardo Agnelli

Edoardo Agnelli (2 stycznia 1892 w Weronie, 14 lipca 1935 w Genui) – włoski przemysłowiec oraz działacz sportowy.
Życiorys.
Syn Giovanniego Agnelliego, założyciela koncernu motoryzacyjnego FIAT, oraz Clary Boselli. Brat Anicety Cateriny. Urodzony w Weronie, gdzie mieścił się garnizon wojskowy jego ojca, w tym okresie odbywającego służbę wojskową. Wykształcenie zdobył z zakresu prawa. Brał czynny udział w I wojnie światowej. Po zakończeniu studiów odbył podróż dookoła świata w celach biznesowych. Był wiceprezesem FIATa, a także pełnił wiele innych funkcji, między innymi wiceprezesa zakładu przemysłowego w Villar Perosa, wiceprezesa regionalnego zarządu ds. ekonomii oraz prezydenta zarządu administracyjnego dzienników La Stampa i Giornale del Pinerolese.
Był pasjonatem piłki nożnej, w szczególności turyńskiego klubu Juventus F.C. Podczas prezydentury w klubie w latach 1923–1935 współpraca pomiędzy rodziną Angellich a klubem została zacieśniona. W jej trakcie Juventus zdobył 6 Scudettich w okresie 10 lat, w tym 5 z rzędu, co do 2017 roku stanowiło rekord rozgrywek. Po śmierci Agnelliego w 1935 roku jego praca kontynuowana była przez pozostałych członków rodziny. Jego potomkowie Gianni Agnelli oraz Umberto Agnelli sprawowali w dalszych latach rządy w klubie.
W latach 30. wraz z ojcem Giovanni Agnelli sfinansowali zbudowanie ośrodka narciarskiego wokół którego powstała miejscowość wypoczynkowa Sestriere. Firma Agnelli zbudowała cztery kolejki linowe i dwie słynne wieże: „Duchi d'Aosta hotel” (biała wieża) i „La Torre” (czerwona wieża). W następnych latach Sestriere stało się bardzo znanym ośrodkiem narciarskim, zwłaszcza ze względu na różne konkursy i spotkania, które się tutaj odbywały.
Zginął tragicznie 14 lipca 1935 podczas lotu hydroplanem z Forte dei Marmi do Genui. Maszyna marki Savoia-Marchetti S.80 pilotowana przez Arturo Ferrarina rozbiła się i spadła do morza. Edoardo Agnelli zginął na miejscu, z kolei pilot wyszedł z wypadku bez szwanku.

</doc>
<doc id="1359309" url="https://pl.wikipedia.org/wiki?curid=1359309" title="Rincón de la Vieja">
Rincón de la Vieja

Rincón de la Vieja – trzeci pod względem wielkości kompleks wulkaniczny (stratowulkan) w Kostaryce
Rincón de la Vieja ("Zakątek starej damy") wznosi się na wysokość 1916 m n.p.m. i znajduje się w Cordillera de Guanacaste w obrębie Parku Narodowego Rincon de la Vieja. Jego wiek datuje się na ok. milion lat. W skład wulkanu wchodzi dziewięć kraterów z których wyróżniają się Rincon – 1806 m, Von Seebach – 1895 m. i Santa Maria – 1916 m. Główny krater Rincon de la Vieja ma kształt elipsy. Ma 100 metrów głębokości i ok. 500 metrów szerokości. Wulkan jest cały czas aktywny. Z jego wnętrz wydobywa się para i związki siarczanowe.
Ostatnią dużą erupcję odnotowano w latach 1966–1970. Mniejsze występowały w 1984, 1991 i 1996 roku. Na południe od krateru znajdują się słodkowodne jeziora, wodospady i tereny zwane Las Hornillas i Las Pailas .
Nazwa wulkanu została nadana przez Indian ze szczepu Guatuso, którzy wierzyli, że na stoku żyje stara czarownica, która zionęła ogniem kiedy była zdenerwowana.

</doc>
<doc id="1359310" url="https://pl.wikipedia.org/wiki?curid=1359310" title="(7692) Edhenderson">
(7692) Edhenderson

(7692) Edhenderson – planetoida z grupy pasa głównego asteroid okrążająca Słońce w ciągu 5 lat i 256 dni w średniej odległości 3,19 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Edwarda P. Hendersona" (1898-1992), kuratora meteorytów na Smithsonian Institution. Przed nadaniem nazwy planetoida nosiła oznaczenie tymczasowe (7692) 1981 EZ25.

</doc>
<doc id="1359311" url="https://pl.wikipedia.org/wiki?curid=1359311" title="Stanisław Tyski">
Stanisław Tyski

Stanisław Tyski (ur. 17 kwietnia 1913 w Warszawie, zm. 10 kwietnia 2002 w Warszawie) – polski geolog, specjalista geologii regionalnej, zwłaszcza Niżu Polskiego, oraz geologii złóż ropy naftowej i gazu ziemnego.
Życiorys.
Szkołę podstawową i gimnazjum ukończył w Warszawie. Studia rozpoczął w 1934 na Uniwersytecie Warszawskim, na Wydziale Matematyczno-Przyrodniczym, sekcja geologia. W 1939 uzyskał absolutorium, ale wybuch wojny uniemożliwił mu uzyskanie magisterium. Pracę w Państwowym Instytucie Geologicznym podjął w styczniu 1938. Pracował w nim również podczas wojny (w "Amt für Bodenforschung, Zweigstelle Warschau").
W latach 1940-1944 działał w konspiracji jako "ppor. Stefan", następnie "Tomek", jako szef wyszkolenia w Związku Odwetu przy Komendzie Głównej ZWZ, przekształconego w 1942 w Kierownictwo Dywersji Kedyw, gdzie był współtwórcą i organizatorem kursów sabotażowo-dywersyjnych. W 1943 nominowany na podporucznika, został zastępcą dowódcy szkolenia. W przeddzień powstania warszawskiego, w lipcu 1944, wraz ze Stefanem Zbigniewem Różyckim w skrzyniach przygotowanych przez Niemców do ewakuacji wymienił materiały naukowe na makulaturę, a później wraz z kilkoma geologami ukrył je pod ziemią na terenie Instytutu. W pierwszych dniach Powstania został odcięty od macierzystej jednostki i wywieziony do Halle.
W styczniu 1945, po powrocie do kraju, zgłosił się u dyrektora PIG Jana Czarnockiego i zajął się zabezpieczaniem ocalałego materiału. W lipcu 1945 został przeniesiony do Instytutu w Krakowie i pracował tam do listopada 1945. Zagrożony przez służby bezpieczeństwa przeniósł się za zgodą dyrektora Jana Czarnockiego na Ziemie Odzyskane. Zatrudnił się tam we Wrocławiu, w Zjednoczeniu Energetycznym Dolnego Śląska, a w 1946 przeniósł się do Regionalnej Dyrekcji Planowania Przestrzennego, gdzie pracował do lipca 1947.
W lipcu 1947, na polecenie dyrektora PIG objął stanowisko kierownika Dolnośląskiego Oddziału Terenowego PIG w Szczawnie-Zdroju. W październiku 1948, wezwany do PIG w Warszawie, został kierownikiem nowo organizowanego Wydziału Stratygrafii i Paleontologii. Wkrótce został pełnomocnikiem dyrektora Jana Czarnockiego do planowania i budowy nowego gmachu Instytutu. Gmach oddał do użytku w 1952.
W 1954 został kierownikiem Wydziału Podłoża Niżu Polskiego, przemianowanego później na Zakład Geologii Niżu Polskiego, którego był faktycznym kierownikiem do maja 1966. W październiku 1962 powierzono mu zadanie zorganizowanie Zakładu Złóż Ropy i Gazu wraz z Laboratorium Analitycznym Bituminów. Kierował nim do 1967.
W latach 1957-1958 był inicjatorem i współautorem syntez geologii Niżu Polskiego, których kontynuacją było dzieło "I etap badań Niżu Polskiego", za które w 1964 otrzymał zespołową Nagrodę Państwową II Stopnia. Powtórnie otrzymał zespołową Nagrodę Państwową II Stopnia w 1968 za udział w odkryciu i udokumentowaniu złoża soli potasowych.
W 1965 otrzymał tytuł magistra z zakresu nauk o Ziemi na Uniwersytecie Łódzkim. W 1967 został ze względów politycznych odsunięty od badań geologicznych na Niżu Polskim i przeniesiony do Zakładu Ekonomiki Prac Geologicznych, gdzie do 1972 prowadził badania regionalne, a następnie do 1975 kierował Pracownią Metodyki Regionalnych Badań Bituminów w Zakładzie Geologii Ropy i Gazu. Od 1974 do 1975 kierował jednocześnie Pracownią Rozwoju i Koordynacji Badań Geologicznych w Zakładzie Rozwoju i Planowania Badań Geologicznych. W kwietniu 1977 objął kierownictwo grupy problemowej badań genezy i migracji węglowodorów w Zakładzie Złóż Ropy i Gazu. W lipcu 1978 przeszedł na emeryturę.
Był autorem lub współautorem projektów geologicznych wielu ważnych głębokich wierceń, m.in. Ełk, Piła, Bytów, Lębork, Bartoszyce, Gołdap, Nidzica, Koszalin, Kołobrzeg, Kamień Pomorski, Goleniów, Kętrzyn, Olsztyn, Jamno, Gościno, Ustroń i wielu innych.
Odznaczenia.
Otrzymał Srebrny Krzyż Zasługi z Mieczami za walkę okupantem, Srebrny i Złoty Krzyż Zasługi, Krzyż Kawalerski Orderu Odrodzenia Polski, Medal 10-lecia Polski Ludowej oraz Odznakę Budowniczego Pałacu Kultury i Nauki w Warszawie.

</doc>
<doc id="1359312" url="https://pl.wikipedia.org/wiki?curid=1359312" title="Rafał Zagozdon">
Rafał Zagozdon

Rafał Stefan Zagozdon (ur. 4 lutego 1961 w Tomaszowie Mazowieckim) – polski samorządowiec, w latach 2006–2014 prezydent Tomaszowa Mazowieckiego.
Życiorys.
Absolwent I Liceum Ogólnokształcącego im. Jarosława Dąbrowskiego w Tomaszowie Mazowieckim.
Ukończył studia ekonomiczne na Wydziale Ekonomiczno-Socjologicznym Uniwersytetu Łódzkiego. Pracował przez wiele lat w Zakładach Włókien Chemicznych „Wistom”, dochodząc do funkcji pełnomocnika dyrektora. Był dyrektorem w Zakładach Przemysłu Skórzanego „NAKO”, zajmował też różne stanowiska w innych spółkach prawa handlowego, a także dyrektora do spraw inwestycji w tomaszowskim Towarzystwie Budownictwa Społecznego. W latach 2002–2006 sprawował mandat radnego rady miejskiej.
W drugiej turze wyborów samorządowych w 2006 został wybrany na urząd prezydenta Tomaszowa Mazowieckiego, pokonując ubiegającego się o reelekcję Mirosława Kuklińskiego. Kandydował jako przedstawiciel lokalnego komitetu „Forum Samorządowo-Ludowe 2006”. W 2010 ponownie wygrał w drugiej turze. Cztery lata później bez powodzenia ubiegał się o reelekcję.

</doc>
<doc id="1359316" url="https://pl.wikipedia.org/wiki?curid=1359316" title="Marmurowatość kości">
Marmurowatość kości



</doc>
<doc id="1359320" url="https://pl.wikipedia.org/wiki?curid=1359320" title="Dom leśniczego i ogrodnika w Michałkowicach">
Dom leśniczego i ogrodnika w Michałkowicach

Dom leśniczego i ogrodnika – neogotycki budynek w formie małego zamku z okrągłą wieżą, zlokalizowany w Michałkowicach – dzielnicy Siemianowic Śląskich, przy ulicy Oświęcimskiej 7, w parku Górnik. Dom został wpisany do rejestru zabytków dnia 20 czerwca 1995 (nr rej.: A/1611/95).
Budynek został zaprojektowany przez Louisa Dame w 1906 roku dla spółki akcyjnej Zakłady Hohenlohe, z przeznaczeniem na dom mieszkalny dla leśniczego i ogrodnika terenów należących do przedsiębiorstwa (oprócz Michałkowic do spółki należały także tereny na obszarze Bytkowa i przede wszystkim rozległe lasy w Brynowie). Wewnątrz zaprojektowano dwa mieszkania, a w wieży umieszczono klatkę schodową. Po II wojnie światowej wnętrza przebudowano, zwiększając liczbę mieszkań do sześciu. W pobliżu zbudowano szklarnie nawiązujące do architektury Bliskiego Wschodu (obecnie nieistniejące).
Kilkadziesiąt metrów na południe przebiegał tor kolei wąskotorowej w kierunku bocznic KWK „Michał” oraz Zakładu Przeróbczego Haldex (obecnie rozebrany).

</doc>
<doc id="1359322" url="https://pl.wikipedia.org/wiki?curid=1359322" title="Bet Kama">
Bet Kama

Bet Kama (hebr. בית קמה; pol. "Spichlerz") – kibuc położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew, w otoczeniu miasta Rahat, kibuców Szowal, Ruchama i Dewira, oraz moszawów Pa’ame Taszaz i Sede Cewi. Członek Ruchu Kibuców ("Ha-Tenu’a ha-Kibbucit").
Kibuc jest siedzibą władz administracyjnych samorządu regionu Bene Szimon.
Historia.
Kibuc został założony 18 kwietnia 1949 przez żydowskich imigrantów z Węgier, członków ruchu Ha-Szomer Ha-Cair. Początkowo był to moszaw, który nazywał się Safiach (hebr. ספיח). Później osiedlili się tutaj imigranci z Polski, Argentyny i Francji.
Edukacja.
W kibucu jest szkoła podstawowa "Nitsanei HaNegew".
Gospodarka.
Gospodarka kibucu opiera się na intensywnym rolnictwie, hodowli bydła i drobiu.
Komunikacja.
Z kibucu wyjeżdża się na południe na drogę nr 293 , którą można pojechać na wschód do drogi ekspresowej nr 40 (Kefar Sawa-Qetura), lub na zachód do moszawu Sede Cewi. W kierunku południowym odchodzi droga nr 264 , którą dojeżdża się do miasta Rahat i kibucu Szowal. Trwa budowa odcinka autostrady nr 6, który będzie przebiegał przy Bet Kama.

</doc>
<doc id="1359323" url="https://pl.wikipedia.org/wiki?curid=1359323" title="Geranium pyrenaicum">
Geranium pyrenaicum



</doc>
<doc id="1359324" url="https://pl.wikipedia.org/wiki?curid=1359324" title="Dewira">
Dewira

Dewira (hebr.: דביר) – kibuc położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1951 przez imigrantów z Węgier, członków ruchu Ha-Szomer Ha-Cair.
Gospodarka.
Gospodarka kibucu opiera się na intensywnym rolnictwie.
Komunikacja.
Na zachód od kibucu przebiega droga ekspresowa nr 40 (Kefar Sawa-Ketura).

</doc>
<doc id="1359325" url="https://pl.wikipedia.org/wiki?curid=1359325" title="Okręg wyborczy Maidstone and The Weald">
Okręg wyborczy Maidstone and The Weald

Okręg wyborczy Maidstone and The Weald powstał w 1560 r. i wysyłał do angielskiej, a następnie brytyjskiej, Izby Gmin dwóch deputowanych. W 1885 r. liczbę deputowanych przypadających na okręg zmniejszono do jednego. Okręg położony jest w hrabstwie Kent. Obecną nazwę nosi od 1997 r. Wcześniej nazywał się Maidstone.

</doc>
<doc id="1359326" url="https://pl.wikipedia.org/wiki?curid=1359326" title="Deskryptor">
Deskryptor



</doc>
<doc id="1359328" url="https://pl.wikipedia.org/wiki?curid=1359328" title="Radosław Torzyński">
Radosław Torzyński

Radosław Torzyński (ur. 19 lutego 1969 w Ostrowie Wielkopolskim) – polski architekt, przedsiębiorca, działacz samorządowy, w latach 2006–2010 prezydent Ostrowa Wielkopolskiego.
Życiorys.
Ukończył w 1994 studia na Wydziale Budownictwa, Architektury i Inżynierii Środowiska Politechniki Poznańskiej. Od 1991 do 2006 prowadził działalność gospodarczą m.in. jako właściciel firmy zajmującej się reklamą wizualną i pracowni projektowej. W latach 1994–1998 był także zatrudniony w urzędzie miasta Ostrowa Wielkopolskiego kolejno na stanowiskach młodszego referenta, kierownika referatu i architekta miejskiego. W okresie 1998–2006 sprawował mandat radnego rady miejskiej.
W drugiej turze wyborów samorządowych w 2006, startując jako bezpartyjny kandydat z ramienia Platformy Obywatelskiej (przy poparciu m.in. PiS) został wybrany na urząd prezydenta Ostrowa Wielkopolskiego. Cztery lata później nie ubiegał się o reelekcję. W 2018 powrócił do aktywności lokalnej, uzyskując mandat radnego miejskiego.

</doc>
<doc id="1359330" url="https://pl.wikipedia.org/wiki?curid=1359330" title="Bitwa pod Saint Gildas">
Bitwa pod Saint Gildas



</doc>
<doc id="1359332" url="https://pl.wikipedia.org/wiki?curid=1359332" title="Paraskiewas Andzas">
Paraskiewas Andzas

Paraskiewas Andzas (gr. Παρασκευάς Άντζας, ur. 18 sierpnia 1976 w Atenach) – grecki piłkarz grający na pozycji środkowego obrońcy lub pomocnika.
Kariera klubowa.
Pierwszym klubem Andzasa w karierze był Pandramaikos Drama. W 1993 roku zaczął w jego barwach występować w rozgrywkach trzeciej lidze. W 1995 roku odszedł z Pandramaikosu i został zawodnikiem pierwszoligowej Skody Ksanti. W Skodzie był podstawowym graczem i przez trzy lata występował w pierwszej jedenastce.
Latem 1998 Andzas zmienił klub i został sprzedany do jednej z czołowych greckich drużyn, Olympiakosu Pireus. W jego barwach zadebiutował 4 października w wygranym 6:1 domowym spotkaniu z AO Proodeftiki. Już w swoim pierwszym sezonie jako rezerwowy został mistrzem Grecji i sięgnął po swój pierwszy Puchar Grecji w karierze. W kolejnych sezonach był na ogół rezerwowym. W latach 2000–2003 wywalczył z klubem z Pireusu kolejne tytuły mistrzowskie oraz zaliczał występy w Lidze Mistrzów.
W trakcie sezonu 2003/2004 Andzas został wypożyczony do trzecioligowej Doxy Drama, ale już latem za darmo odszedł do Skody Ksanti. W sezonie 2004/2005 rozegrał dla niej tylko 9 meczów i zajął ze Skodą 4. miejsce w lidze za „Wielką Trójką”: Olympiakosem, Panathinaikosem i AEK'iem. Jesienią 2005 Paraskiewas wystąpił ze Skodą w Pucharze UEFA, a w klubie tym grał jeszcze w sezonie 2006/2007.
W 2007 roku Andzas znów został zawodnikiem Olympiakosu, do którego trafił za sumę 150 tysięcy euro. Był zawodnikiem wyjściowego składu i tworzył linię obrony z Christosem Patsadzoglu, Wasilisem Torosidisem oraz Polakiem Michałem Żewłakowem. Na koniec sezonu 2007/2008 został szósty raz mistrzem Grecji i zdobył drugi krajowy puchar. W 2009 roku zakończył karierę.
Kariera reprezentacyjna.
W reprezentacji Grecji Andzas zadebiutował 5 lutego 1999 roku w wygranym 1:0 towarzyskim spotkaniu z Belgią. Występował m.in. w eliminacjach do Euro 2004, jednak na sam turniej nie pojechał, a Grecja wywalczyła wówczas mistrzostwo Europy. W 2008 roku został powołany przez Otto Rehhagela do kadry na Euro 2008.
Bibliografia.
 

</doc>
<doc id="1359333" url="https://pl.wikipedia.org/wiki?curid=1359333" title="Chacerim">
Chacerim

Chacerim (hebr. חצרים; pol. "Zamieszkane Osiedle"; pisownia w ang. Hatzerim) – kibuc położony w Samorządzie Regionu Bene Szimon, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na niewielkim wzgórzu w północnej części pustyni Negew, w odległości około 40 kilometrów od Morza Śródziemnego i 6 kilometrów na zachód od miasta Beer Szewy. Na północ i południe od kibucu rozciągają się wysokie wzgórza, na wschodzie jest miasto Beer Szewa, natomiast na zachodzie jest baza lotnicza Chacerim ze słynnym Muzeum Izraelskich Sił Powietrznych.
Demografia.
Liczba mieszkańców Chacerim:
Historia.
Kibuc Chacerim został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Do kibucu dołączyli później żydowscy imigranci z Polski, którzy w 1942 r. opuścili ZSRR razem z II Korpusem Armii gen. Andersa przez Persję. Jako jedną z pierwszych inwestycji wybudowano wodociąg z kibuców Gewaram i Nir Am. Umożliwiło to rozpoczęcie nawadniania okolicznych 6 tys. hektarów pustynnej ziemi uprawnej.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Egipcjanie zniszczyli wodociąg, pozostawiając mieszkańców kibucu bez wody. Dopiero w październiku Siłom Obronnym Izraela udało się przełamać egipskie linie i dotrzeć do kibucu z zaopatrzeniem. W następnych miesiącach Chacerim pełnił rolę bazy wypadowej wojsk izraelskich do zajęcia centralnej części pustyni Negew.
Po wojnie wznowiono uprawę okolicznych gruntów, jednak zbyt duże zasolenie ziemi nie gwarantowało dobrych plonów. Ze względu na trudności gospodarcze część mieszkańców opuściła w 1959 kibuc, któremu groziło całkowite opuszczenie i przeniesienie w nową lokalizację. Stopniowo jednak rozwijano nowoczesne metody upraw ziem pustynnych, które pozwoliły zagospodarowywać lokalne grunty. W 1965 w Chacerim osiedliła się grupa imigrantów z Argentyny. W latach 60. XX wieku w sąsiedztwie wybudowano bazę lotniczą Chacerim. Mieszkańcy kibucu udzielili w 1973 wsparcia przy zakładaniu nowej osady żydowskiej Ketura. W 1990 roku w Chacerim osiedliła się grupa imigrantów z Brazylii.
Nazwa.
Nazwa kibucu Chacerim ("Wieś" lub "Podwórza") wywodzi się z Księgi Izajasza 42:11 - „Niech głos podniesie pustynia z miastami, osiedla, które zamieszkuje Kedar. Mieszkańcy Sela niech wznoszą okrzyki, ze szczytów gór niech nawołują radośnie!.”.
Kultura i sport.
W kibucu jest ośrodek kultury z biblioteką. Z obiektów sportowych jest hala sportowa, siłownia, boiska do piłki nożnej i koszykówki, oraz korty tenisowe.
Edukacja.
W kibucu znajduje się szkoła podstawowa oraz ośrodek nauki języka hebrajskiego (ulpan) dla imigrantów.
Gospodarka.
Chacerim jest jednym z pierwszych kibuców, który odchodzi od tradycyjnej gospodarki opartej na rolnictwie i rozwija działalność przemysłowo biznesową. Wielkość produkcji rolniczej systematycznie z roku na rok jest coraz mniejsza. Obecnie uprawy rolnicze koncentrują się na jojoba, której areał sięga 2,3 tys. hektarów. Produkuje się z niej olej jojoba dla potrzeb producentów kosmetyków. Na pozostałych 6,5 tys. hektarów uprawia się pszenicę, słoneczniki, groch, arbuzy, ziemniaki i orzeszki ziemne. Pola uprawne nawadniane są nowoczesnym systemem nawadniania kropelkowego. Wykorzystuje się do tego oczyszczone ścieki.Tutejsza hodowla bydła mlecznego obejmuje 300 krów. Od 1965 w kibucu działa firma "Netafim", produkująca systemy nawadniające. Posiada ona swoje fabryki w kibucach Maggal i Jiftach w Izraelu, oraz w Stanach Zjednoczonych, RPA i Australii.
Infrastruktura.
W kibucu jest sklep wielobranżowy i pralnia.
Komunikacja.
Z kibucu wyjeżdża się w kierunku północnym na drogę nr 2357, którą jadąc na zachód dojeżdża się do bazy lotniczej Chacerim, natomiast jadąc na wschód dojeżdża się do aglomeracji miejskiej Beer Szewy.

</doc>
<doc id="1359336" url="https://pl.wikipedia.org/wiki?curid=1359336" title="Plac Rodła w Szczecinie">
Plac Rodła w Szczecinie

Plac Rodła – jeden z głównych węzłów komunikacyjnych w Szczecinie. Położony w dzielnicy Śródmieście, na terenie osiedla Centrum. Przez plac prowadzą al. Wyzwolenia i ul. Marszałka Józefa Piłsudskiego.
Historia.
Przed II wojną światową w miejscu dzisiejszego placu zbiegały się trzy ówczesne ulice (Friedrich-Karl-Straße, Moltke Straße, Pölitzer Straße) w wyniku działań wojennych obszar ten został silnie zbombardowany a zabudowa ulic została zniszczona, skutkiem czego po 1945 r. powstał wolny obszar. Tereny te częściowo zagospodarowano ok. 1976 r. i wtedy też powstał Pl. Rodła.
Budynki stojące obecnie przy placu: kompleks Pazim (od 1992 – budynek PŻM i hotel Radisson Blu) i ZUS w Szczecinie (od 1992).
Komunikacja.
W stałej organizacji ruchu przez plac Rodła kursują autobusy miejskie linii 58, 59, 68, 70, 86, 90 oraz 101, 107 do Polic, a także pośpieszne B i C na Prawobrzeże. Przez plac Rodła kursują tramwaje linii 1, 2, 3, 4, 5, , 11 i 12.
3 września 2012 roku Plac Rodła stał się także przystankiem końcowym dla linii tramwajowej 10. Tramwaj odjeżdżając z placu Rodła (peron linii 2 oraz 3 w kierunku Kołłątaja) skręcał w prawo i jechał następującą trasą: Piłsudskiego – Matejki – plac Hołdu Pruskiego – plac Żołnierza Polskiego – Niepodległości i dalej przez Krzywoustego aż do pętli Gumieńce. Od 14 października 2013 roku tramwaj linii 10 nie zawraca już na placu Rodła, jego trasa została wydłużona do Lasu Arkońskiego.

</doc>
<doc id="1359342" url="https://pl.wikipedia.org/wiki?curid=1359342" title="Keramim">
Keramim

Keramim (hebr.: כרמים) – kibuc położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew, w pobliżu granicy terytoriów Autonomii Palestyńskiej.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1980.
Gospodarka.
Gospodarka kibucu opiera się na intensywnym rolnictwie i uprawie winorośli.

</doc>
<doc id="1359343" url="https://pl.wikipedia.org/wiki?curid=1359343" title="Dom leśniczego i ogrodnika">
Dom leśniczego i ogrodnika



</doc>
<doc id="1359345" url="https://pl.wikipedia.org/wiki?curid=1359345" title="Lahaw">
Lahaw

Lahaw (hebr.: להב) - kibuc położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew, przy granicy terytoriów Autonomii Palestyńskiej.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1952.
Gospodarka.
Gospodarka kibucu opiera się na intensywnym rolnictwie. Znajdują się tutaj także zakłady tworzyw sztucznych i kosmetyków.

</doc>
<doc id="1359347" url="https://pl.wikipedia.org/wiki?curid=1359347" title="Plac Tobrucki w Szczecinie">
Plac Tobrucki w Szczecinie

Plac Tobrucki (do 1945 niem. "Marktplatz") – skwer w Szczecinie pomiędzy ul. Dworcową, św. Ducha a Nową. Na placu znajduje się Pomnik z Kotwicą, na którym przed wojną stała rzeźba Sediny i Czerwony Ratusz oraz dworzec PKS (Plac Grodnicki) Od placu odchodzą: ul. Nowa, ul. Dworcowa, ul. Świętopełka, ul. Rybacka i ul. Owocowa i Św. Ducha.
Przez plac prowadzi linia tramwajowa 3. Na placu znajduje się też jedna ze szczecińskich XIX-wiecznych pomp.

</doc>
<doc id="1359348" url="https://pl.wikipedia.org/wiki?curid=1359348" title="Wadim Tyszkiewicz">
Wadim Tyszkiewicz

Wadim Tyszkiewicz (ur. 15 listopada 1958 w Hancewiczach w Białoruskiej SRR) – polski samorządowiec, przedsiębiorca, polityk, w latach 2002–2019 prezydent Nowej Soli, senator X kadencji.
Życiorys.
Absolwent Wydziału Mechaniki Precyzyjnej Politechniki Warszawskiej. Od 1985 do 1987 pracował jako asystent w Ośrodku Badawczo-Rozwojowym Metrologii Elektrycznej Mera-Lumel w Zielonej Górze. W latach 1986–2002 prowadził własną działalność gospodarczą w branży komputerowej. W 2002 współtworzył Nowosolski Sojusz Niezależnych.
W 2002 zaangażował się w działalność samorządową, współtworząc Nowosolski Sojusz Niezależnych. W tym samym roku był kandydatem tego ugrupowania w wyborach samorządowych na prezydenta Nowej Soli. Został wybrany na ten urząd w drugiej turze głosowania, uzyskując 55,15% głosów. W 2006 skutecznie ubiegał się o reelekcję, startując jako kandydat lokalnego komitetu oraz z poparciem Platformy Obywatelskiej i uzyskując w pierwszej turze 83,51% głosów. Na kolejną, trzecią kadencję prezydenta Nowej Soli został wybrany w 2010 z wyższym wynikiem, wynoszącym 86,40% głosów w pierwszej turze głosowania. Po raz czwarty kandydował, reprezentując Komitet Wyborczy Wyborców „Wadim Tyszkiewicz” w wyborach samorządowych w 2014. Został ponownie wybrany na urząd prezydenta Nowej Soli w pierwszej turze, uzyskując 85,90% oddanych głosów. W tych samych wyborach zorganizował komitet Lepsze Lubuskie – Bezpartyjny Samorząd, który zdobył dwa mandaty w sejmiku lubuskim (jeden z nich przypadł jemu samemu, jednak nie objął go ze względu na uzyskanie reelekcji na prezydenta Nowej Soli). 29 stycznia zostało założone stowarzyszenie Lepsze Lubuskie, którego Wadim Tyszkiewicz został prezesem.
Objął także funkcję przewodniczącego Zrzeszenia Prezydentów, Burmistrzów i Wójtów Województwa Lubuskiego oraz przewodniczącego Ogólnopolskiego Porozumienia Organizacji Samorządowych. W 2014 zainicjował w Nowej Soli komputeryzację mającą na celu umożliwienie dostępu do internetu osobom mniej zamożnym, sfinansowaną m.in. przez Unię Europejską w ramach Programu Operacyjnego Innowacyjna Gospodarka.
W 2015 zaangażował się w działalność ruchu politycznego Nowoczesna, zorganizowanego przez Ryszarda Petru. Został w lipcu tegoż roku wiceprezesem stowarzyszenia, a 11 marca 2016 ogłosił wstąpienie do partii i został członkiem jej zarządu krajowego, w którym zasiadał do 16 grudnia 2017. W 2018 ponownie został prezydentem Nowej Soli – w pierwszej turze otrzymał wówczas 78,76% głosów.
W wyborach parlamentarnych w 2019 z ramienia KWW Wadim Tyszkiewicz wystartował jako bezpartyjny do Senatu RP X kadencji w okręgu nr 22. Otrzymał wówczas 63 675 głosów (51,90%), uzyskując mandat senatora. W związku z wyborem wygasł jego mandat prezydenta Nowej Soli. W Senacie współtworzył Koło Senatorów Niezależnych. Przed wyborami prezydenckimi w 2020 poparł Szymona Hołownię.
Odznaczenia, wyróżnienia i upamiętnienie.
W 2020 rondu położonemu na skrzyżowaniu ulic Henryka Wieniawskiego i Przyszłości w Nowej Soli nadano nazwę „rondo Wadima Tyszkiewicza Prezydenta Miasta (2002–2019)”.
Życie prywatne.
Ma trójkę dzieci: Karolinę, Konrada i Klaudię, która występowała w finale programu "Bitwa na głosy" w zespole Urszuli Dudziak. Jego żona Agnieszka śpiewa w zespole bluesowym Gedia Blues Band.
W 2014 zatrzymał nietrzeźwego kierowcę będącego sprawcą wypadku drogowego ze skutkiem śmiertelnym. Zachowanie prezydenta Nowej Soli zostało opisane w mediach lokalnych i ogólnopolskich.

</doc>
<doc id="1359351" url="https://pl.wikipedia.org/wiki?curid=1359351" title="Miszmar ha-Negew">
Miszmar ha-Negew

Miszmar ha-Negew (hebr. משמר הנגב; pol. "Straż Negewu"; oficjalna pisownia w ang. Mishmar HaNegev) – kibuc położony w Samorządzie Regionu Bene Szimon, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na północnej krawędzi pustyni Negew, w odległości około 32 kilometrów od Morza Śródziemnego i 13 kilometrów na północny zachód od miasta Beer Szewy. Na północ od kibucu rozciąga się wadi strumienia Grar.
W jego otoczeniu znajduje się miasto Rahat, wioska komunalna Gewa’ot Bar, wioska młodzieżowa Eszel ha-Nasi, moszawy Tifrach, Gilat i Te’aszur, beduińskie wioski Tirabin al-Sana, al-Hukuk, al-Atajka i al-Zijadne al-Nasasra. Na południowy zachód od kibucu znajduje się Camp Miszmar ha-Negew, będący główną bazą Brygady Giwati.
Demografia.
Liczba mieszkańców Miszmar ha-Negew:
Historia.
Kibuc Miszmar ha-Negew został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Założycielami kibucu była grupa żydowskiej młodzieży z Francji, Belgii i Polski, którzy przeżyli Holocaust.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Dopiero w październiku Siłom Obronnym Izraela udało się przełamać egipskie linie i dotrzeć do kibucu z zaopatrzeniem.
Po wojnie do kibucu dołączyła grupa imigrantów z Argentyny i druga grupa z Francji.
Kultura i sport.
W kibucu znajduje się ośrodek kultury z biblioteką i salą koncertową. Z obiektów sportowych jest hala sportowa, siłownia, basen kąpielowy oraz boisko do piłki nożnej.
Edukacja.
Kibuc utrzymuje przedszkole. Dodatkowo jest tutaj ośrodek prowadzący kursy nauki języka hebrajskiego (ulpan).
Gospodarka.
Lokalna gospodarka opiera się na rolnictwie. Hoduje się tu także bydło mleczne i drób.
W kibucu znajduje się zakład "Polybid" produkujący różnorodne plastikowe opakowania dla potrzeb rolnictwa, przemysłu spożywczego i transportu. Firma "Wipe Ekologia" zajmuje się transportem odpadów i ich recyklingiem.
Kibuc prowadzi także "Events Centrum", które organizuje różnorodne imprezy okolicznościowe, takie jak np. wesela.
Infrastruktura.
W kibucu jest ośrodek zdrowia, warsztat mechaniczny i sklep wielobranżowy.
Komunikacja.
Z kibucu wyjeżdża się w kierunku północno-zachodnim na drogę nr 264, którą jadąc na północny wschód dojeżdża się do miasta Rahat, lub jadąc w kierunku południowo-zachodnim dojeżdża się do bazy wojskowej Camp Miszmar ha-Negew i wioski młodzieżowej Eszel ha-Nasi. Z kibucu wychodzi także lokalna droga w kierunku wschodnim. Można nią dojechać do beduińskiej wioski al-Zijadne al-Nasasra i dalej do drogi nr 310, którą jadąc w kierunku południowo-zachodnim dojeżdża się do beduińskiej wioski Tirabin al-Sana, lub jadąc w kierunku północno-wschodnim do wioski komunalnej Gewa’ot Bar i dalej do drogi ekspresowej nr 40 (Kefar Sawa–Ketura).

</doc>
<doc id="1359355" url="https://pl.wikipedia.org/wiki?curid=1359355" title="(7861) Messenger">
(7861) Messenger

(7861) Messenger – planetoida z pasa głównego asteroid okrążająca Słońce w ciągu 3 lat i 292 dni w średniej odległości 2,44 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Scotta R. Messengera" (ur. 1969), naukowca przy NASA Johnson Space Center. Przed nadaniem nazwy planetoida nosiła oznaczenie tymczasowe (7861) 1981 EK25.

</doc>
<doc id="1359358" url="https://pl.wikipedia.org/wiki?curid=1359358" title="Szowal">
Szowal

Szowal (hebr. שובל; pol. "Szlak" lub "Trakt"; w oficjalnej pisowni w ang. Shoval) – kibuc położony w Samorządzie Regionu Bene Szimon, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony w północnej części pustyni Negew, w odległości około 31 kilometrów od Morza Śródziemnego i 18 kilometrów na północny zachód od miasta Beer Szewa. Krajobraz jest lekko pofałdowany, poprzecianny licznymi wadi należącymi do dorzecza wadi strumienia Grar.
W jego otoczeniu jest miasto Rahat, wieś młodzieżowa Adanim, moszawy Sede Cewi i Pa’ame Taszaz, oraz beduińskie wioski al-Hajl i Huzajil Abu Wadi.
Demografia.
Liczba mieszkańców Szowal:
Historia.
Kibuc Szowal został założony w nocy z 5 na 6 października 1946 jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Celem było rozszerzenie granic przyszłego państwa żydowskiego, a jednocześnie budowa osiedli spełniających pierwszą linię obrony w przypadku wrogiej napaści. Założycielami była grupa żydowskich imigrantów z Polski i RPA. Byli to członkowie syjonistycznej organizacji młodzieżowej Ha-Szomer Ha-Cair, którzy wcześniej przeszli szkolenie w rejonie miasta Netanja na północy kraju. W 1944 utworzyli grupę pionierów pod nazwą „Ejlat” i następnie podjęli się zadania założenia osady rolniczej na Negewie.
Podczas I wojny izraelsko-arabskiej w maju 1948 kibuc znalazł się w odciętej przez wojska egipskie żydowskiej enklawie na pustyni Negew. W dniu 19 sierpnia 1948 na północny zachód od kibucu wytyczono lokalizację tymczasowego pasa startowego dla samolotów. Został on nazwany "Avak 1". W ciągu następnych trzech dni wyrównano teren i przygotowano pas startowy o długości 1 122 metrów i szerokości 35 metrów. W dniach od 23 sierpnia do 21 października lądowały tutaj samoloty transportowe, przewożąc w ramach operacji Awak żywność, paliwo, zaopatrzenie, żołnierzy, uzbrojenie i amunicję dla żydowskiej enklawy na pustyni Negew. Operacja Awak była prowadzona do 21 października, kiedy to podczas operacji Jo’aw (15-22 października) zniesiono blokadę żydowskich osiedli na pustyni Negew i przywrócono komunikację lądową.
Po wojnie rozpoczął się okres szybkiego rozwoju Szowal. Trwał on do początku lat 90. XX wieku, kiedy to kibuc znalazł się w trudnej sytuacji ekonomicznej. Wymusiło to przeprowadzenie restrukturyzacji i częściowej prywatyzacji. Obecnie realizowane są plany dalszej rozbudowy mieszkaniowej kibucu Szowal.
Kultura i sport.
W kibucu znajduje się ośrodek kultury z biblioteką. Z obiektów sportowych jest basen kąpielowy, sala sportowa, siłownia i boisko do piłki nożnej.
Edukacja.
Kibuc utrzymuje przedszkolę oraz szkołę "Mevo'ot HaNegev". Organizuje kursy nauki języka hebrajskiego (ulpan) dla nowych imigrantów.
Religia.
W kibucu znajduje się synagoga i mykwa.
Gospodarka.
Lokalna gospodarka opiera się na rolnictwie. Uprawy rolnicze zajmują powierzchnię ponad 20 tys. hektarów, na których uprawia się pszenicę, jęczmień, ziemniaki, groch, słonecznik, czosnek, paprykę i szafran. Jest tu także ferma drobiu (zajmuje 27 hektarów). Gospodarstwo bydła mlecznego przynosi produkcję prawie 4 mln litrów mleka rocznie. Jest ono zarządzane wspólnie z kibucem Na’an. W latach 80. XX wieku ze względu na niską opłacalność i problemy z nawadnianiem zrezygnowano z sadów owocowych.
W kibucu działa fabryka "Seal Jet" produkująca uszczelki dla potrzeb przemysłu. Jest tu także zakład produkujący przyczepy i haki holownicze.
Infrastruktura.
W kibucu jest ośrodek zdrowia, gabinet stomatologiczny, warsztat mechaniczny, stolarnia, pralnia i sklep wielobranżowy.
Komunikacja.
Z kibucu wyjeżdża się na południe na drogę nr 264, którą jadąc na południowy zachód dojeżdża się do kibucu Miszmar ha-Negew, lub jadąc na północny wschód dojeżdża się do wioski młodzieżowej Adanim i skrzyżowania z drogą ekspresową nr 40 (Kefar Sawa–Ketura). Natomiast jadąc lokalną drogą na południe dojeżdża się do beduińskiej wioski al-Hajl i arabskiego miasta Rahat.

</doc>
<doc id="1359360" url="https://pl.wikipedia.org/wiki?curid=1359360" title="Park Ludowy w Siemianowicach Śląskich">
Park Ludowy w Siemianowicach Śląskich

Park Ludowy w Michałkowicach – teren parkowy w Michałkowicach dzielnicy Siemianowic Śląskich.
Założony w okresie międzywojennym decyzją ówczesnego naczelnika gminy Walentego Fojkisa. Park zlokalizowany był w pobliżu starych kamieniołomów w Michałkowicach. Był alternatywą dla prywatnego parku Rheinbabenów w Michałkowicach, niedostępnego dla okolicznej ludności (obecnie Park Górnik). Funkcjonował do końca lat siedemdziesiątych XX w. Cały teren wokół parku był ogrodzony. Na jego terenie znajdowały się dwa baseny kąpielowe (osobny dla dorosłych i dla dzieci) wraz z przebieralniami, stadion sportowy, trzy tory saneczkowe oraz restauracja. Basen kąpielowy dla dorosłych wyposażony był w dwupiętrową skocznię wieżyczkową z trampoliną. Wokół basenu umieszczone były cztery kamienne posągi lwów. Park poprzecinany był licznymi alejami. Wśród michałkowiczan Park Ludowy nazywano "kozimi górkami" lub "sztadionem". W latach siedemdziesiątych XX w. z powodu intensywnego wydobycia węgla przez KWK "Siemianowice" w Parku wystąpiły poważne szkody górnicze - co było bezpośrednią przyczyną degradacji basenów i infrastruktury parkowej.

</doc>
<doc id="1359361" url="https://pl.wikipedia.org/wiki?curid=1359361" title="Szomerijja">
Szomerijja

Szomerijja (hebr.: שומריה) – kibuc położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew przy granicy terytoriów Autonomii Palestyńskiej.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1985 przez członków ruchu Haszomer Hacair.
Gospodarka.
Gospodarka kibucu opiera się na intensywnym rolnictwie.

</doc>
<doc id="1359364" url="https://pl.wikipedia.org/wiki?curid=1359364" title="Berosz">
Berosz

Berosz (hebr.: ברוש) – moszaw położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew.
Historia.
Moszaw został założony w 1953 przez imigrantów z Maroka.
Gospodarka.
Gospodarka moszawu opiera się na intensywnym rolnictwie.

</doc>
<doc id="1359369" url="https://pl.wikipedia.org/wiki?curid=1359369" title="Mykobakteriozy">
Mykobakteriozy



</doc>
<doc id="1359370" url="https://pl.wikipedia.org/wiki?curid=1359370" title="Newatim">
Newatim

Newatim (hebr. נבטים; oficjalna pisownia w ang. Nevatim) – moszaw położony w Samorządzie Regionu Bene Szimon, w Dystrykcie Południowym, w Izraelu.
Położenie.
Moszaw jest położony na północnej części pustyni Negew, w odległości około 54 kilometrów od Morza Śródziemnego i 9 kilometrów na wschód od miasta Beer Szewy. Na północ od moszawu rozciąga się wadi strumienia Beer Szewa.
W jego otoczeniu znajduje się miasta Beer Szewa, Tel Szewa i Segew-Szalom, beduińskie wioski Abu-Isa, al-Rafa'ia, Bir Abu al-Hamam, al-Athamim, Abu Subajla i Abu Kuwajdar al-Afawi. Na wschód od moszawu jest baza lotnicza Newatim.
Demografia.
Liczba mieszkańców Newatim:
Historia.
Kibuc Newatim został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Założycielami kibucu była grupa żydowskich imigrantów z Węgier.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Dostawy zaopatrzenia docierały za pomocą zrzutów z powietrza. Podczas oblężenia wioska znacznie ucierpiała od egipskiego ostrzału. Dopiero w październiku Siłom Obronnym Izraela udało się przełamać egipskie linie i dotrzeć do kibucu. Po wojnie mieszkańcy opuścili zniszczony kibuc i przenieśli się do moszawu Ha-Jogew na północy kraju. W następnych latach w miejscu tym znajdował się posterunek wojskowy, który pilnował aby Beduini nie rozkradli pozostałości dobytku.
W 1954 roku nastąpiła odbudowa Newatim, już jako moszaw. Został on założony prawie w tym samym miejscu co jego pierwotna lokalizacja. Pierwszymi mieszkańcami byli imigranci z Indii.
Kultura i sport.
W moszawie znajduje się ośrodek kultury z biblioteką. Imigranci z Indii utworzyli w wiosce muzeum prezentujące bogactwo ich kultury.
Z obiektów sportowych jest basen pływacki, sala sportowa z siłownią, oraz boiska do piłki nożnej i koszykówki.
Edukacja.
Moszaw utrzymuje przedszkole. Starsze dzieci są dowożone autobusami do szkół w Beer Szewie.
Religia.
Moszaw posiada własną synagogę i mykwę.
Gospodarka.
Gospodarka moszawu opiera się na intensywnym rolnictwie i hodowli kwiatów. Jest tutaj ferma drobiu.
Część mieszkańców jest zatrudniona w obsłudze ruchu turystycznego, podczas gdy pozostali dojeżdżają do zakładów przemysłowych w rejonie Beer Szewy, Ne’ot Chowaw i Dimony.
Infrastruktura.
W moszawie jest ośrodek zdrowia, dom opieki nad osobami starymi, warsztat mechaniczny i sklep wielobranżowy.
Komunikacja.
Z moszawu wyjeżdża się na południe na drogę ekspresową nr 25 (Nachal Oz-Beer Szewa-Arawa), którą jadąc na zachód dojeżdża się do miasta Beer Szewy, lub jadąc na wschód dojeżdża się do miasta Ar’ara ba-Negew.

</doc>
<doc id="1359373" url="https://pl.wikipedia.org/wiki?curid=1359373" title="Te’aszur">
Te’aszur

Te’aszur (hebr. תאשור; oficjalna pisownia w ang. Ta'ashur) – moszaw położony w Samorządzie Regionu Bene Szimon, w Dystrykcie Południowym, w Izraelu.
Leży w północnej części pustyni Negew.
Historia.
Moszaw został założony w 1953 przez imigrantów z Maroka.
Gospodarka.
Gospodarka moszawu opiera się na intensywnym rolnictwie.

</doc>
<doc id="1359377" url="https://pl.wikipedia.org/wiki?curid=1359377" title="Tidhar">
Tidhar

Tidhar (hebr.: תדהר) – moszaw położony w samorządzie regionu Bene Szimon, w Dystrykcie Południowym, w Izraelu.
Leży w północnej części pustyni Negew.
Historia.
Moszaw został założony w 1953 przez imigrantów z Maroka.
Gospodarka.
Gospodarka moszawu opiera się na intensywnym rolnictwie.
Komunikacja.
Przy moszawie przebiega droga ekspresowa nr 25 (Nachal Oz–Beer Szewa–Arawa).

</doc>
<doc id="1359379" url="https://pl.wikipedia.org/wiki?curid=1359379" title="Gewa’ot Bar">
Gewa’ot Bar

Gewa’ot Bar (hebr.: גִּבְעוֹת בַּר) – wieś położona w samorządzie regionu Bene Szimon, w Dystrykcie Południowy, w Izraelu.
Leży w północnej części pustyni Negew. Została założona w 2004.
Przy wiosce przebiega droga ekspresowa nr 31 (Eszel ha-Nasi-Newe Zohar).

</doc>
<doc id="1359382" url="https://pl.wikipedia.org/wiki?curid=1359382" title="Adanim (Izrael)">
Adanim (Izrael)

Adanim (hebr.: עדנים) – wieś położona w samorządzie regionu Bene Szimon, w Dystrykcie Południowy, w Izraelu.
Leży w północnej części pustyni Negew.
Historia.
Osada została założona w 2007.

</doc>
<doc id="1359383" url="https://pl.wikipedia.org/wiki?curid=1359383" title="(7862) Keikonakamura">
(7862) Keikonakamura

(7862) Keikonakamura – planetoida z pasa głównego asteroid okrążająca Słońce w ciągu 4 lat i 288 dni w średniej odległości 2,84 j.a. Została odkryta 2 marca 1981 roku w "Siding Spring Observatory" w Australii przez Schelte Busa. Nazwa planetoidy pochodzi od "Keiko Nakamury Messenger" (ur. 1973), naukowca przy NASA Johnson Space Center. Przed nadaniem nazwy planetoida nosiła oznaczenie tymczasowe (7862) 1981 EE28.

</doc>
<doc id="1359386" url="https://pl.wikipedia.org/wiki?curid=1359386" title="Jan Fudala">
Jan Fudala

Jan Fudala ps. "Jasiek z Gorców" (ur. 1951 w Dobrzykowicach, zm. 6 stycznia 2008 w Chabówce) – polski malarz i poeta związany z Gorcami, satyryk, nauczyciel, instruktor narciarski, działacz kultury.
Życiorys.
Absolwent zakopiańskiego Liceum Technik Plastycznych im. A.Kenara oraz Akademii Wychowania Fizycznego w Krakowie. W 1970 roku na Zawodach Nadziei Olimpijskich w Bułgarii zdobył brązowy medal, zaś w 1973 roku wziął udział w Akademickich Mistrzostwach w Szwajcarii, gdzie wywalczył srebrny i złoty medal w biegach narciarskich. Podczas studiów tańczył oraz śpiewał w Akademickim Zespole Góralskim „Skalni” w Krakowie, w późniejszych latach należał do regionalnego zespołu im. Klimka Bachledy w Zakopanem. W okresie, kiedy studiował, wraz z Franciszkiem Bachledą-Księdzularzem oraz Andrzejem Gąsienicą-Makowskim założył grupę poetycką „Juhasi”, której jednym z założeń programowych było pisanie gwarą góralską. W późniejszych latach, już kiedy osiedlił się w Rabce, wrócił do pomysłu założenia grupy literackiej osadzonej w tradycji regionu, ale „Poorkanie” odwołujące się do piewcy regionu, Władysława Orkana, nie wyszło poza fazę początkową, choć odcisnęło się w jego poezji.
Przez wiele lat Fudala był instruktorem narciarskim, równolegle prowadząc szeroką działalność w propagowaniu kultury góralskiej. Był pomysłodawcą m.in. Święta Poezji Góralskiej, tworzył bądź współtworzył zespoły góralskie, m.in.: „Kropianki” w Rabie Wyżnej, „Harenda” w Zakopanem, „Zagórze” w Kasinie Wielkiej. Przez wiele lat prowadził dziecięcy zespół „Zornica” w Młodzieżowym Centrum Kultury „Jutrzenka” w Zakopanem. W latach 2000-2007 wygrał konkurs na dyrektora Muzeum im. Władysława Orkana w Rabce. Za jego czasów muzeum prowadziło bogatą działalność popularyzatorską, organizowało kiermasze, spotkania z twórcami ludowymi, Fudala wskrzesił tradycje konkursowe na palmę wielkanocną. Nazywany „etnografem górali”, zasiadał w jury wielu konkursów regionalnych. Występował jako aktor w filmach, grając charakterystyczne role góralskie, m.in. w filmie o Orkanie „Kolory kochania”.
Twórczość literacka.
Fudala był poetą piszącym gwarą oscylującą między Podhalem a Gorcami. Jest to wynik szerszego nakładania się na siebie kultur tych dwóch sąsiadujących ze sobą grup etnicznych. Poeta w naturalny sposób łączył obie, sięgając również do stylizacji. W swojej twórczości odwoływał się do Władysława Orkana, którego nazywał „hetmanem góralskim”, ale twórczość Fudali jest zupełnie inna w charakterze. „Kto się cieszy, ten nie grzeszy” to nie tylko tytuł jednej z ostatnich jego opowieści o góralskim świecie, to najpełniejsze wyrażenie jego postawy artystycznej. Twórczość „Jaśka z Gorców” kipi rubasznym góralskim humorem, jego Gorce pełne są muzyki i tańca. Poruszał jednocześnie ważkie społecznie tematy. Satyryk, wielki obrońca tradycji góralskiej, nie tylko w swych książkach, ale również na łamach prasy walczył z biurokratycznym podejściem do kultury, wykpiwał i sprzeciwiał się temu wszystkiemu, co zmierzało do jej unifikacji.
Malarstwo na szkle.
Jan Fudala uprawiał różne techniki, pastel, olej, akwarelę, rysunek, ale najbliższe było mu malarstwo na szkle. Wskrzesił i propagował tę typową dla kultury góralskiej technikę malarską. Obrazy na szkle Fudali nie mieszczą się jednak w nurcie typowego regionalizmu. Są góralskie w tematyce i stylistyce, ale jego święci, diabły, zbójnicy nie są statyczni, artysta stosował dynamiczną kreskę, jego obrazy są bardzo żywiołowe, takim on zresztą sam był jako człowiek. Jego dzieła cechuje niezwykłe wyczucie kolorów czystych oraz tendencja do lekkiej deformacji. Ulubionym tematem Fudali były boginki rabczańskie, liczne z jego obrazów na szkle przedstawiają kąpiące się w rzece nagie kobiety. Natchnieniem było najbliższe otoczenie jego domu leżącego tuż nad brzegiem Raby. Na szkle malował również obrazy dotyczące bieżących wydarzeń, np. zakopiańską olimpiadę w 2006 roku. Miał w swoim dorobku ponad 50 wystaw indywidualnych w kraju i zagranicą. Jego prace znajdują się między innymi w zbiorach Muzeum Orkana w Rabce, Domu Związku Podhalan w Ludźmierzu, Muzeum Śląskiego w Katowicach, Państwowego Muzeum Etnograficznego w Warszawie, Muzeum Karykatury w Warszawie, Domu Podhalańskiego w Chicago, Domu Polskiego w St. Etienne we Francji oraz w wielu kolekcjach prywatnych.
Muzeum Jaśka z Gorców.
W swoim domu z 1884, który nazwał "Pod Trzema Madonnami" stworzył prywatne muzeum kultury zagórzańskiej i wołoskiej (w tym szałasy wołoskie).
Obecnie w miejscu Muzeum Gorczańskiego działa Muzeum Górali i Zbójników, prezentujące między innymi twórczość i dorobek artystyczny Jaśka z Gorców.
Dorobek literacki.
Poezje:
Proza:
Sztuki:
Komedie Góralskie:
Publicystyka:

</doc>
<doc id="1359394" url="https://pl.wikipedia.org/wiki?curid=1359394" title="Ulica Józefa Piłsudskiego">
Ulica Józefa Piłsudskiego

Ulica Józefa Piłsudskiego – popularna nazwa ulic w Polsce;
Zobacz też;

</doc>
<doc id="1359400" url="https://pl.wikipedia.org/wiki?curid=1359400" title="Silvassa">
Silvassa

 
Silvassa – miasto w zachodnich Indiach, w terytorium związkowym Dadra, Nagarhaweli, Daman i Diu. Liczy 29 tys. mieszkańców.

</doc>
<doc id="1359409" url="https://pl.wikipedia.org/wiki?curid=1359409" title="Bad Bibra">
Bad Bibra

Bad Bibra − miasto uzdrowiskowe w Niemczech, w kraju związkowym Saksonia-Anhalt, w powiecie Burgenland, siedziba gminy związkowej An der Finne.
1 lipca 2009 do miasta przyłączono gminy Altenroda, Golzen i Thalwinkel, powierzchnia powiększyła się z 22 do 49,76 km².
Bad Bibra leży na zachód od Laucha an der Unstrut.
W mieście krzyżują się dwie drogi krajowe B176 i B250.

</doc>
<doc id="1359410" url="https://pl.wikipedia.org/wiki?curid=1359410" title="Believe (utwór muzyczny Dimy Biłana)">
Believe (utwór muzyczny Dimy Biłana)

Believe – singel rosyjskiego wokalisty Dimy Biłana, napisany i nagrany w 2008, promujący album "Protiw prawił".
Utwór wygrał w finale 53. Konkursu Piosenki Eurowizji.
Historia utworu.
Produkcja.
Autorem muzyki i tekstu jest Biłan oraz Jim Beanz (James Washington). Utwór nagrany został również w języku rosyjskim pt. „Wsio w twoich rukach” () ("Wsio w twoich rukach").
Teledysk.
Teledysk do „Believe”. został wyprodukowany w marcu 2008 roku. W klipie, oprócz Biłana, wystąpił łyżwiarz Jewgienij Pluszczenko, kompozytor Edvin Marton i producentka Biłana - Jana Rudkowska. Produkcją teledysku zajął się Paweł Chudiakow, a Eugenio Galli objął funkcję kamerzysty. Fabułą video-klipu jest pomoc siedmioletniemu dziecku choremu na białaczkę, który potrzebuje pieniędzy na kosztowną operację. W tym celu wokalista wraz ze swoją ekipą organizuje charytatywny koncert i ostatecznie udaje mu się pokryć koszty leczenia.
Konkurs Piosenki Eurowizji 2008.
20 maja 2008 roku Biłan wykonał utwór w pierwszym półfinale 53. Konkursu Piosenki Eurowizji i zajął wówczas trzecie miejsce. W sobotnim finale wystąpił jako przedostatni, 24. reprezentant i wygrał festiwal z wynikiem 272 punktów.
Łyżwiarz figurowy, medalista olimpijski z 2002, 2006 i 2010 roku, trzykrotny Mistrz Świata, wielokrotni zwycięzca Mistrzostw Europy Jewgienij Pluszczenko towarzyszył Bilanowi podczas występu, jeżdżąc na specjalnie przygotowanym na scenie sztucznym lodzie. Skrzypek i kompozytor Edvin Marton w tym czasie grał na swoich skrzypcach. 

</doc>
<doc id="1359412" url="https://pl.wikipedia.org/wiki?curid=1359412" title="Les Engagés">
Les Engagés

Zaangażowani (fr. "Les Engagés", LE) – belgijska, frankofońska partia polityczna o profilu chadeckim, działająca na terenie Walonii. Uczestniczy w rządach na szczeblu krajowym, wspólnoty francuskiej i Regionu Walońskiego. Powstała w 1972, do 2002 funkcjonowała pod nazwą Partia Społeczno-Chrześcijańska (fr. "Parti social chrétien", PSC), następnie do 2022 działała pod nazwą Centrum Demokratyczno-Humanistyczne (fr. "Centre démocrate humaniste", cdH).
Historia.
Historia PSC sięga czasów PSC-CVP, belgijskiego ugrupowania chrześcijańsko-demokratycznego, powstałego po II wojnie światowej jako sukcesora bloku katolickiego. W partii doszło do rozłamu na tle kwestii językowych. Podział na dwa odrębne ugrupowania został zapoczątkowany w 1968, zakończył się ostatecznie w 1972. Działacze francuskojęzyczni kontynuowali działalność w ramach Partii Chrześcijańsko-Społecznej, a niderlandzkojęzyczni prowadzili ją w ramach Chrześcijańskiej Partii Ludowej.
PSC wchodziła w skład belgijskich rządów do czasu porażki w wyborach w 1999, po których nowy gabinet (pierwszy od 1958 bez udziału ugrupowań chadeckich) sformował liberał Guy Verhofstadt. Partia w 2002 dokonała wewnętrznej reorganizacji, w ramach której zmieniono również nazwę na Centrum Demokratyczno-Humanistyczne. Po wyborach 2003 nadal pozostała w opozycji, rok później powróciła do władzy w regionie.
W wyborach w 2007 uzyskała 10 mandatów w Izbie Reprezentantów. Od 2008 ponownie uczestniczyła w koalicjach rządowych na szczeblu centralnym. W przedterminowych wyborach parlamentarnych w 2010 partia uzyskała podobne wyniki, zdobywając tym razem 9 miejsc w Izbie Reprezentantów i 2 w Senacie. W 2011 partia weszła do koalicji rządowej popierającej rząd, na czele którego stanął waloński socjalista Elio Di Rupo, w 2014 przeszła do opozycji wobec nowego gabinetu.
W 2022 po raz kolejny doszło do zmiany nazwy partii.
We wspólnocie niemieckojęzycznej jej siostrzanym ugrupowaniem jest Partia Chrześcijańsko-Społeczna.
Wyniki wyborcze.
Wybory do Izby Reprezentantów:

</doc>
<doc id="1359421" url="https://pl.wikipedia.org/wiki?curid=1359421" title="Julio Morales">
Julio Morales

Julio César Pelinho Morales (16 lutego 1945, zm. 14 lutego 2022) – piłkarz urugwajski noszący przydomek "Cascarilla", napastnik (lewoskrzydłowy). Wzrost 164 cm, waga 64 kg. Po zakończeniu kariery piłkarskiej trener.
Kariera klubowa.
Morales rozpoczął swoją karierę w 1961, w wieku 16 lat, w klubie Racing Montevideo. W 1965 podpisał kontrakt z potężnym Club Nacional de Football, któremu później pomógł w zdobyciu 5 tytułów mistrza Urugwaju oraz Copa Libertadores 1971. Po tych sukcesach przeniósł się do Europy, gdzie grał w klubie Austria Wiedeń.
Grając w Austrii Wiedeń dwukrotnie zdobył mistrzostwo Austrii oraz dwukrotnie Puchar Austrii, a także dotarł do finału Pucharu Zdobywców Pucharów w 1978 roku.
Po rozczarowaniu związanym z porażką w finale Pucharu Zdobywców Pucharów Morales wrócił do Nacionalu, z którym zdobył jeszcze jeden tytuł mistrza Urugwaju, a przed zakończeniem kariery zwyciężył w turnieju Copa Libertadores 1982.
Od 1966 do 1981 grając w barwach klubu Nacional rozegrał w Copa Libertadores 76 meczów oraz zdobył 30 bramek, dzięki czemu w tabeli strzelców wszech czasów tej imprezy plasuje się na 5. miejscu. W barwach Nacionalu zagrał w 471 meczach i zdobył 191 bramek.
Kariera reprezentacyjna.
Jako piłkarz klubu Club Nacional de Football wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał w trzech ostatnich meczach - z ZSRR, Brazylią i Niemcami.
W 1981 razem z reprezentacją Urugwaju zwyciężył w silnie obsadzonym turnieju Mundialito.
Nigdy nie zagrał w turnieju Copa América.
Od 18 maja 1966 do 6 września 1981 rozegrał w reprezentacji Urugwaju 24 mecze i zdobył 11 bramek.
Po zakończeniu kariery piłkarskiej został trenerem - pracował m.in. w klubach Racing Montevideo i CA Bella Vista.

</doc>
<doc id="1359422" url="https://pl.wikipedia.org/wiki?curid=1359422" title="Parafia św. Floriana Męczennika w Mogielnicy">
Parafia św. Floriana Męczennika w Mogielnicy

Parafia św. Floriana Męczennika w Mogielnicy – rzymskokatolicka parafia w dekanacie mogielnickim, w archidiecezji warszawskiej.
Parafia istniejąca od 1895 (rok wzniesienia neogotyckiego kościoła). Wcześniej w Mogielnicy istniała parafia Trójcy Świętej.
Historia.
Najpierw w Mogielnicy istniała parafia Trójcy Świętej o której wzmianka jest już w 1535 roku. W latach 1892–1895 wzniesiono nowy neogotycki kościół, według projektu Władysława Marconiego, pod wezwaniem św. Floriana Męczennika.
Grupy parafialne.
Akcja Katolicka, Kółko Różańcowe, Ministranci, Schola, Chór Parafialny.
W pierwsze piątki miesiąca odbywają się dodatkowe msze o godz. 16:00.

</doc>
<doc id="1359423" url="https://pl.wikipedia.org/wiki?curid=1359423" title="Makrauchenia">
Makrauchenia

Makrauchenia (łac. "Macrauchenia" – nazwa oznacza długą szyję), wielbłądozwierz – wymarły trójpalczasty ssak o długich kończynach i szyi zaliczany do rzędu litopternów. Najstarsze skamieniałości datuje się na 7 milionów lat, natomiast najmłodsze ("M. patagonica") zniknęły z zapisu kopalnego w późnym plejstocenie, około 10 tysięcy lat temu. Gatunek ten jest najlepiej poznanym przedstawicielem swej rodziny Macraucheniidae, jedynie dzięki pozostałościom w Ameryce Południowej, przede wszystkim w formacji Lujan (Argentyna). Okaz tego gatunku odkrył już Charles Darwin podczas swej podróży na statku HMS Beagle. Prawdopodobnie za życia zwierzę przypominało pozbawionego garbu wielbłąda wyposażonego w krótką trąbę (pomimo tego ani trąbowce, ani też wielbłądowate nie należą do najbliższych krewnych makrauchenii).
Historia naturalna.
Makrauchenia w zapisie kopalnym pojawiła się w późnym miocenie, około 7 milionów lat temu w Ameryce Południowej. Być może powstała ona z takich form jak "Theosodon" czy "Promacrauchenia". Notoungulaty i litopterny były dwoma starymi grupami ungulatów, które pojawiły się tylko w Ameryce Południowej. Wiele z tych gatunków wymarło w czasie wielkiej wymiany po połączeniu obu Ameryk i pojawieniu się Przesmyku Panamskiego, kiedy to konkurencję z nimi rozpoczęły ssaki, w tym także kopytne, z Ameryki Północnej. Nielicznymi, które przetrwały, były m.in. właśnie makrauchenia, a poza nią także "Windhausenia" czy też takie ungulaty jak "Toxodon" oraz "Mixotoxodon". Ostatnie kopytne pochodzące z Ameryki Południowej zakończyły swój byt wraz z końcem plejstocenu, podobnie jak wiele przedstawicieli fauny północnoamerykańskiej (mamuty, konie, wielbłądy, tygrysy szablozębne i naziemne leniwce). Być może rodzaj "Macrauchenia" był ostatnim w swojej grupie i jego wymarcie oznaczało wygaśnięcie linii.
Budowa i środowisko.
Najbardziej nietypową cechą tego zwierzęcia było położenie nozdrzy – otwierały się one, inaczej niż u większości ssaków, na szczycie głowy. Powstała więc teoria głosząca, że makrauchenia dzięki nim oddychała, będąc resztą ciała zanurzona w wodzie, a wystawiając z niej jedynie czubek głowy. Późniejsze badania odrzuciły tę teorię.
Pewne badania fizjologii zwierzęcia wskazują też, że posiadała ona niezwykle dużą sprawność ruchową, mogła np. bez problemu zmieniać kierunek w trakcie biegu (dzisiejsze gazele, aby tego dokonać, muszą zmienić rytm biegu), dlatego też przypuszcza się, że makrauchenia zamieszkiwała środowisko przypominające dzisiejsze afrykańskie sawanny. Prawdopodobnie była także śniado umaszczona, co zapewniało lepszy kamuflaż wśród wysuszonych traw.
Ssak ten miał 44 zęby. Makrauchenia była roślinożerna – jej pożywieniem były zapewne głównie liście i trawy. Naukowcy podejrzewają, że zrywała je ona swą trąbą. Są także zdania, że prowadziła życie stadne, jak dzisiejsze antylopy czy zebry, co zwiększało szanse na przeżycie spotkania z drapieżnikiem.
Drapieżniki.
Gdy makrauchenia pojawiła się na południowoamerykańskich równinach, pierwszymi polującymi na nią drapieżnikami były prawdopodobnie olbrzymie ptaki, takie jak "Andalgalornis", a także torbacze – "Thylacosmilus" (przypominający koty szablozębne) czy "Borhyaena". W późnym pliocenie (lub na początku plejstocenu) obie Ameryki połączyły się, a rodzimi drapieżcy zastąpieni zostali przez jeszcze groźniejszych zabójców z północy. Były to chociażby przetrwałe do dziś pumy, jaguary, a także wymarłe szablozębne koty, takie jak "Smilodon".
Niewyposażona przez naturę w oręż obronny makrauchenia najwyraźniej musiała ratować się ucieczką, w ostatecznosci zaś, kiedy drapieżnik był już tuż za nią, mogła kopać go swymi silnymi kończynami, jak czynią to dzisiejsze wielbłądowate.
Odkrycie.
Rodzaj ten został odkryty na początku XIX wieku w Patagonii (Argentyna) przez Charlesa Darwina podczas jego podróży do Ameryki. Zidentyfikował on ją niewłaściwie jako wielką lamę. Od tamtego czasu znaleziono wiele więcej skamieniałości makrauchenii, głównie w Patagonii, ale także w Boliwii i Wenezueli.
Makrauchenia w kulturze masowej.
Makrauchenia pojawiła się m.in. w piątym odcinku serialu "Wędrówki z bestiami", opowiadającym o polujących na nie smilodonach.
Pojawiła się też w książkach "Sceny z życia smoków" Beaty Krupskiej oraz w "Ilion" Dana Simmonsa.

</doc>
<doc id="1359424" url="https://pl.wikipedia.org/wiki?curid=1359424" title="Dziennik Anne Frank">
Dziennik Anne Frank

Dziennik Anne Frank – książka powstała na podstawie obszernych fragmentów pamiętnika napisanego przez Anne Frank podczas ponad dwuletniego pobytu w ukryciu jej rodziny oraz czwórki znajomych w czasie niemieckiej, nazistowskiej okupacji Holandii. Ich kryjówka została ujawniona przez donosiciela Arnolda van den Bergha, członka Rady Żydów w Amsterdamie w sierpniu 1944 roku, a Anne Frank zmarła na tyfus w obozie koncentracyjnym Bergen-Belsen, krótko przed wyzwoleniem obozu przez Brytyjczyków. Po wojnie pamiętnik odzyskał Otto Frank – ojciec Anne.
Książka pierwszy raz została wydana w 1947 roku w Amsterdamie przez Contact Publishing pod tytułem "Het Achterhuis: Dagboekbrieven van 12 Juni 1942 – 1 Augustus 1944". "Dziennik" zyskał na popularności po wydaniu wersji angielskojęzycznej ("Anne Frank: The Diary of a Young Girl") w 1952 roku przez Doubleday&amp;Company (USA) i Vallentine Mitchell (Wielka Brytania). W 1955 roku powstała sztuka teatralna "Pamiętnik Anny Frank", a na jej podstawie film "Pamiętnik Anny Frank" w reżyserii George’a Stevensa.
Dziennik Anne Frank.
Anne Frank otrzymała album i rozpoczęła w nim wpisy w dniu swych trzynastych urodzin 12 czerwca 1942 roku. Trzy tygodnie później rodzina Franków (matka – Edith Frank, ojciec – Otto Frank, siostra – Margot Frank i Anne) udała się do kryjówki, którą Otto wraz z zaufanymi współpracownikami urządził w dawnej narzędziowni sekretnie odciętej od jego biura. Frankowie i czwórka ich znajomych (państwo van Pels: Hermann i Auguste – w dzienniku pod pseudonimami Herman i Petronella Van Daan, ich syn Peter oraz Fritz Pfeffer – Albert Dussel) mieszkali tam od 8 lipca 1942 do 4 sierpnia 1944 roku. Po odkryciu kryjówki cała grupa została wysłana do nazistowskich obozów koncentracyjnych. Jedynie Otto Frank przeżył wojnę. Anne zmarła na tyfus w obozie koncentracyjnym Bergen-Belsen, tuż przed jego wyzwoleniem.
Rękopis dziennika składa się z trzech obszernych tomów. Pierwszy z nich opisuje wydarzenia z okresu między 12 czerwca a 5 grudnia 1942 roku. Ponieważ drugi z istniejących tomów zaczyna się 22 grudnia 1943 i kończy 17 kwietnia 1944 roku, zakłada się, że oryginalny tom (lub tomy) z okresu między grudniem 1942 a grudniem 1943 roku zaginął (prawdopodobnie podczas aresztowania). Jednakże wydarzenia z tego okresu zostały opisane przez Anne w zachowanej kopii. Trzeci ocalały tom zawiera wpisy od 17 kwietnia do 1 sierpnia 1944 roku – ostatni wpis przed aresztowaniem.
W oryginalnym dzienniku wpisy z pierwszych trzech miesięcy mają formę standardowego pamiętnika (do 28 września 1942), a następnie są adresowane do postaci z książek "Joop ter Heul". W opowiadaniach Cissy van Marxveldt uparta Joop również prowadzi dziennik i pisze do grupy przyjaciół o swoich troskach i miłościach. Do listopada 1942 roku Anne adresuje wpisy do przyjaciół Joop: „Kitty”, „Conny”, „Emmy”, „Pop” i „Marianne”. W drugim ocalałym tomie Anne kieruje swoje myśli wyłącznie do „Kitty”, zaś w kopii dziennika, którą później napisała, adresatem wszystkich wpisów jest „Kitty”.
Istnieje kilka hipotez na temat tożsamości Kitty. W 1986 roku krytyk Sietse van der Hoek stwierdził, że imię to odnosi się do Kitty Egyedi – przedwojennej przyjaciółki Franków. Wpływ na stwierdzenie van der Hoeka mogła mieć publikacja z 1970 roku – „A Tribute to Anne Frank”, przygotowana przez Anne Frank Foundation, która zakładała, że Kitty Egyedi była pierwowzorem tej postaci, co zostało podkreślone przez zamieszczenie fotografii przedstawiającej Anne, Sanne Ledermann, Hanneli Goslar i Kitty Egyedi. Anne nigdy nie wspomniała w swoim dzienniku o Kitty Egyedi, a jedynym przykładem listów do prawdziwych przyjaciół są dwa niewysłane pożegnalne listy do Jacqueline van Maarsen z września 1942 roku.
W odpowiedzi na teorię van der Hoeka, Theodor Holman napisał, że wpis z 28 września 1942 roku zdecydowanie dowodzi fikcyjnego charakteru postaci. Jacqueline van Maarsen poparła teorię Holmana, natomiast Otto Frank zakładał, że jego córka miała na myśli prawdziwego znajomego, adresując myśli do jednej osoby. W wywiadzie Kitty Egyedi powiedziała, że schlebia jej ta teoria, ale szczerze wątpiła, żeby pamiętnik został zaadresowany do niej.
We wstępie do pamiętnika Anne wyraziła pragnienie posiadania jednej osoby, którą mogłaby nazwać jej najprawdziwszym przyjacielem, osobą, której mogłaby powierzyć swe najskrytsze myśli i uczucia. Zauważyła, że miała wielu „przyjaciół” i równie dużo adoratorów, ale żadnego najdroższego przyjaciela (według jej definicji). Pierwotnie uważała, że jej przyjaciółka Jacque van Maarsen mogłaby być tą osobą. W początkowych wpisach dziennika Anne stwierdziła, że nie jest zakochana w Hello Silberbergu, jednak uważała, że mógłby on zostać jej prawdziwym przyjacielem. Podczas pobytu w ukryciu Anne zakochała się w Peterze van Daanie. Ostatecznie jej jedynym najbliższym przyjacielem był jej dziennik i „Kitty”.
Kiełkujące ambicje literackie zostały rozbudzone w Anne 29 marca 1944 roku, kiedy usłyszała przez radio wiadomość holenderskiego ministra edukacji, sztuki i nauki na wygnaniu, Gerrita Bolkesteina, wzywającego do zachowania listów czy pamiętników z tego okresu w celu stworzenia archiwum dla potomności, jako dowodu na cierpienia cywilów podczas okupacji Holandii. 20 maja zanotowała w dzienniku, że rozpoczęła przepisywanie pamiętnika: rozwinęła wpisy i ujednoliciła je, adresując wszystkie do Kitty, wyjaśniła różne wydarzenia, przygotowała listę pseudonimów oraz wycięła wpisy, które uważała za mało interesujące lub zbyt osobiste do publikacji. Rękopis ten napisany na luźnych kartkach, został odzyskany z kryjówki po aresztowaniu i przekazany Ottonowi Frankowi wraz z oryginalnymi dziennikami, kiedy śmierć jego córki została potwierdzona jesienią 1945 roku. Miep Gies i Bep Voskuijl uratowały je wraz z innymi rzeczami osobistymi po aresztowaniu rodziny i przed splądrowaniem kryjówki przez holenderską policję i Gestapo.
Po przeczytaniu dziennika swojej nastoletniej córki Otto Frank był zdumiony dojrzałością jej wypowiedzi. Stwierdził też, że przejrzystość, z jaką Anne opisała wiele codziennych sytuacji, sprawiła, że wspomnienia tych dawno zapomnianych chwil, wróciły do niego żywe.
W 2018 badacze dziennika odkryli dwie ukryte strony na których Anna Frank zapisała żarty o zabarwieniu erotycznym i swoje przemyślenia na temat seksualności.
Wydanie Dziennika.
Otto Frank zdecydował się pokazać dziennik córki rodzinie w Szwajcarii. Wkrótce wybór zapisków Anne został przekazany do publikacji, z epilogiem napisanym przez przyjaciela rodziny, wyjaśniającym los autorki. Wiosną 1946 roku dr Jan Romein – holenderski historyk wzruszony lekturą opublikował artykuł w gazecie "Het Parool", w którym opisał niezwykły charakter pamiętnika. Niedługo potem wydawnictwo Contact Publishing z Amsterdamu zaproponowało ojcu Anne wydanie dzienników. Ten zasugerował wycięcie wpisów dotyczących dojrzewania i seksualności Anne. Pierwsze okrojone wydanie książki ukazało się 25 czerwca 1947 roku. W 1950 roku ukazało się pierwsze wydanie niemieckie ("Das Tagebuch") oraz francuskie ("Le Journal"). W 1952 roku ukazała się wersja angielskojęzyczna, a następnie m.in. we włoskim, hiszpańskim, rosyjskim, japońskim i greckim. Wersja polska została wydana w 1957 roku przez wydawnictwo PIW w tłumaczeniu Zofii Jaremko-Pytowskiej z języka niemieckiego (wznowienie w 1960). W 1993 ukazało się tłumaczenie z języka niderlandzkiego autorstwa Alicji Oczko (wznowienia w 2000, 2010 i 2015, 2020 i 2022)
Ataki na pamiętnik.
Angielskojęzyczna wersja „Dziennika” szybko zdobyła popularność, która wkrótce została zwiększona sukcesem sztuki teatralnej i jej adaptacji filmowej, a jej opowieść pokazała światu skalę holocaustu podczas wojny. Historia Anne uświadomiła ludziom do czego może doprowadzić rasizm i prześladowania i jaki wpływ mieli naziści na narody, które planowali wymordować. Anne Frank stawała się symbolem cywilów zabitych podczas panowania reżimu nazistowskiego oraz ikoną żydowskiego cierpienia, w Europie okupowanej przez Hitlera.
Widząc ogromny potencjał historii Anne Frank i jej wpływ na wzrost zainteresowania tematem nazizmu w opinii publicznej, zwolennicy rewizjonizmu politycznego (tzw. "holocaust deniers", którzy uważają, że przyjęta powszechnie wersja holocaustu jest albo w dużym stopniu przesadzona, albo jest całkowitym fałszerstwem) rozpoczęli kampanię podważającą istnienie Anne. Rzekomo wszystkie jej fotografie były pozowane przez aktorkę, zaś jej „Dziennik” był tworem fikcyjnym syjonistów.
Szymon Wiesenthal, po otrzymaniu ulotki nazywającej „Dziennik” fałszerstwem, postanowił przeprowadzić dochodzenie mające na celu odnalezienie osoby, która zdradziła kryjówkę Franków, a przez to udowodnienie prawdziwości pamiętnika. Śledztwo zakończyło się w 1963 roku po odnalezieniu oficera Karla Silberbauera, który aresztował rodzinę Franków i ich przyjaciół. Silberbauer nie pamiętał tożsamości zdrajcy, przekazał jednak dokładny przebieg aresztowania oraz opis rękopisów Anne, które widział podczas rewizji.
W świetle tego zeznania zwolennicy rewizjonizmu holocaustu przestali kwestionować fakt istnienia Anne Frank, jednocześnie kierując nowe ataki, podające w wątpliwość wiarygodność opublikowanej wersji pamiętnika. Sugerowali też, że autorem pamiętnika mógł być sam Otto Frank lub jeden z jego współpracowników.
Jednak dopiero po śmierci Franka w 1980 roku i po wydaniu pełnej, nieskróconej wersji pamiętników debata na temat ich autentyczności się zakończyła. W swoim testamencie rękopisy Anne zostawił w spadku Holenderskiemu Instytutowi Dokumentów Wojennych ("Nederlands Instituut voor Oorlogsdocumentatie"), który przeprowadził szczegółowe badania w celu wskazania autora i daty powstania. Klej, papier i inne materiały użyte w rękopisach oraz atrament i charakter pisma zostały dokładnie przeanalizowane. Wyniki opublikowano w 1986 roku. Charakter pisma okazał się zgodny ze znanymi przykładami pisma Anne, a materiały piśmienne odpowiadały dostępnym w Amsterdamie w okresie powstania „Dziennika”. Autentyczność dziennika potwierdzona została również decyzją sądu okręgowego w Hamburgu z dnia 23 marca 1990 roku. Szwajcarska Fundacja Anne Frank zastrzega sobie prawo do wszczęcia postępowania karnego przeciw jakiemukolwiek kwestionowaniu autentyczności dziennika.
Znaczenie w kulturze.
W 1955 roku sztuka teatralna, która powstała na podstawie „Dziennika”, otrzymała Nagrodę Pulitzera, zaś film "Pamiętnik Anny Frank" z 1959 roku zdobył 3 Oscary. Shelley Winters przekazała swoją statuetkę Muzeum Anne Frank w Amsterdamie.
W 1988 zrealizowano spektakl Teatru Telewizji "Oficyna" z tekstem opartym na "Dzienniku" Anne Frank w reżyserii Barbary Borys-Damięckiej, z Adrianną Biedrzyńską w roli Anne.
W 2009 roku "Dziennik Anne Frank" wpisany został na listę najbardziej wartościowych dokumentów świata – Pamięć Świata UNESCO.

</doc>
<doc id="1359426" url="https://pl.wikipedia.org/wiki?curid=1359426" title="Ziarnówka blada">
Ziarnówka blada

Ziarnówka blada ("Cystoderma carcharias" (Pers.) Fayod) – gatunek grzybów należący do rzędu pieczarkowców ("Agaricales"). 
Systematyka i nazewnictwo.
Pozycja w klasyfikacji według Index Fungorum: "Incertae sedis, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1797 r. Christian Hendrik Persoon nadając mu nazwę "Agaricus carcharias". Obecną, uznaną przez Index Fungorum nazwę nadał mu w 1889 r. Victor Fayod, przenosząc go do rodzaju "Cystoderma". 
Ma ponad 10 synonimów. Niektóre z nich:
Łacińska nazwa gatunkowa "carcharias" oznacza "szorstki", "z szorstką powierzchnią". Nazwę polską (ziarnówka blada) podali Barbara Gumińska i Władysław Wojewoda w 1968. W atlasach grzybów czasami używana jest też nazwa ziarnówka biała.
Morfologia.
2–6 cm średnicy. Początkowo wypukły, potem stożkowato-dzwonkowaty, w końcu płaski, zazwyczaj z podwiniętym brzegiem i garbkiem pośrodku. Powierzchnia drobnoziarnista, o barwie od brudnobiałej do jasnoszarej, przeważnie z różowawym odcieniem. Brzeg jest biały i często z resztkami osłony.
Wąskie, przyrośnięte, gęste, cienkie, z międzyblaszkami. Białe, z wiekiem nieco żółkną.
7 cm wysokości, 0,8 cm grubości. Posiada lejkowaty pierścień, z białawą, gładką stroną górną i szarawą dolną. Powyżej strefy pierścienia biały i gładko włóknisty, pod pierścieniem barwy kapelusza i ziarnisto łuskowaty.
Blady, o zapachu kurzu i obrzydliwym smaku.
Biały. Zarodniki elipsoidalne, białe, amyloidalne, o rozmiarach 4–5,5 × 3 µm 
Występowanie i siedlisko.
Ziarnówka blada występuje dość pospolicie w Ameryce Północnej, Europie oraz w Azji na obszarach o klimacie umiarkowanym. W Polsce jest pospolita.
Rośnie na ziemi w lasach, głównie iglastych, oraz na wrzosowiskach, najczęściej w igliwiu lub wśród mchów i szczątków roślinnych. Owocniki wytwarza od września do listopada. 
Znaczenie.
Saprotrof. Grzyb niejadalny ze względu na nieprzyjemny smak i zapach.

</doc>
<doc id="1359429" url="https://pl.wikipedia.org/wiki?curid=1359429" title="Julio César Morales">
Julio César Morales



</doc>
<doc id="1359431" url="https://pl.wikipedia.org/wiki?curid=1359431" title="Eckartsberga">
Eckartsberga

Eckartsberga − miasto w Niemczech, w kraju związkowym Saksonia-Anhalt, w powiecie Burgenland, należące do gminy związkowej An der Finne.
1 lipca 2009 do miasta przyłączono gminy Burgholzhausen i Tromsdorf, terytorium miasta powiększyło się z 20,12 do 35,95 km².
Geografia.
Eckartsberga leży ok. 22 km na zachód od miasta Naumburg (Saale). Przez miasto przebiega droga krajowa B87.
Dzielnice miasta:

</doc>
<doc id="1359433" url="https://pl.wikipedia.org/wiki?curid=1359433" title="Julio Cesar Morales">
Julio Cesar Morales



</doc>
<doc id="1359435" url="https://pl.wikipedia.org/wiki?curid=1359435" title="Herrengosserstedt">
Herrengosserstedt

Herrengosserstedt – dzielnica gminy An der Poststraße w Niemczech, w kraju związkowym Saksonia-Anhalt, w powiecie Burgenland, w gminie związkowej An der Finne.
Herrengosserstedt do 30 czerwca 2009 było samodzielną gminą, 1 lipca połączono ją z Klosterhäseler i Wischrodą w gminę An der Poststraße.

</doc>
<doc id="1359436" url="https://pl.wikipedia.org/wiki?curid=1359436" title="Wiktory 2007">
Wiktory 2007

23. ceremonia rozdania Wiktorów odbyła się 31 maja 2008 roku w auli Politechniki Warszawskiej w Warszawie. Galę transmitowaną przez telewizję TVN prowadzili Anna Mucha i Szymon Hołownia. Wystąpili Tomasz Karolak z zespołem Dirty Track, uczestnicy programu "You Can Dance" i Joanna Liszowska.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="1359445" url="https://pl.wikipedia.org/wiki?curid=1359445" title="Bolesław Miklaszewski">
Bolesław Miklaszewski

Bolesław Grzegorz Miklaszewski herbu Ostoja, ps. „Kazimierz Górski”, „Kazimierz Grzegorz Dolski”, „Bolek”, „Łobaczewski” (ur. 9 maja 1871 w Ocieści, zm. 1 września 1941 w Warszawie) – polski inżynier chemik, doktor filozofii, ekonomista, działacz niepodległościowy, polityczny i społeczny, minister w rządach II Rzeczypospolitej, współtwórca i rektor Wyższej Szkoły Handlowej w Warszawie, senator IV i V kadencji.
Życiorys.
Urodził się 9 maja 1871 w Ocieści k. Radomia, w rodzinie Kazimierza i Eweliny z Kiedrzyńskich.
W 1890 ukończył V Gimnazjum w Warszawie. W 1891 został skazany przez władze carskie na 8 miesięcy więzienia oraz na dwuletni zakaz pobytu na terenie Kongresówki za przynależność do II Proletariatu. W latach 1892–1897 studiował chemię na Politechnice Związkowej w Zurychu, i uzyskał doktorat na uniwersytecie w Zurychu. Od 1895 był studentem Wyższego Instytutu Handlowego w Antwerpii, w 1899 przeniósł się na Politechnikę Lwowską na której uzyskał doktorat i był asystentem na Wydziale Chemicznym. Przebywał krótko w Anglii i Stanach Zjednoczonych. Na emigracji kontynuował współpracę z ruchem socjalistycznym (od 1892 do 1906 członek Polskiej Partii Socjalistycznej). Po powrocie do Królestwa Polskiego został uwięziony, a następnie zesłany do Wołogdy. Pobyt na zesłaniu, w znacznej mierze wypełniły mu własne studia w zakresie nauk społeczno-ekonomicznych. Został uwolniony w konsekwencji amnestii w czasie rewolucji w 1905.
W 1907 związał się z Prywatnymi Kursami Handlowymi Męskimi Augusta Zielińskiego, jedną z prywatnych szkół polskich, których otwarcie było możliwe po rewolucji 1905. Wykładał tam chemię nieorganiczną, od 1909 brał udział w pracach Komisji Programowej Wyższych Kursów Handlowych im. Augusta Zielińskiego, zaś w 1912 został ich dyrektorem. W oparciu o doświadczenia zebrane podczas pobytu w Europie Zachodniej dążył do szybkiego przekształcenia Kursów w wyższą uczelnię ekonomiczną. W czasie I wojny światowej po rozpoczęciu okupacji Warszawy przez Niemców i akcie 5 listopada (1916) kursy zostały przekształcone w Wyższą Szkołę Handlową, a Bolesław Miklaszewski został jej dyrektorem.
W latach 1906-1918 członek Towarzystwa Kursów Naukowych w Warszawie oraz członek Zarządu TKN (1910-1918). Wykładał technologię chemiczną (1906-1907) w ramach Kursów Politechnicznych na Wydziale Technicznym TKN. Był w 1915 w gronie współorganizatorów Politechniki Warszawskiej.
W 1918 roku był członkiem Zarządu Głównego Towarzystwa Polskiej Macierzy Szkolnej. Po odzyskaniu niepodległości przez Polskę w listopadzie 1918, Bolesław Miklaszewski łącząc kierowanie WSH z obowiązkami urzędnika państwowego w Ministerstwie Oświecenia Publicznego (w tym – od 19 grudnia 1923 do 11 grudnia 1924 – był ministrem tegoż resortu w rządzie Władysława Grabskiego) przyczynił się do nadania WSH pełnych praw akademickich. W 1925, zgodnie z nową ustawą o szkołach wyższych mianowano profesorów i docentów uczelni oraz sformowano senat, który wybrał prof. Bolesława Miklaszewskiego pierwszym rektorem Wyższej Szkoły Handlowej (przekształconej w 1932 w Szkołę Główną Handlową).
Miklaszewski przystąpił do stworzenia nowoczesnej infrastruktury uczelni. Z jego inicjatywy zbudowano istniejący do dziś gmach SGH przy ulicy Rakowieckiej w Warszawie. Rektor kierował jednocześnie Katedrą Chemii i Technologii. W dziedzinie chemii uzyskał liczące się osiągnięcia, m.in. w zakresie metod wytwarzania nawozów fosforowych. Przy osobistym wkładzie Miklaszewskiego uporządkowano kryteria przyznawania tytułu magistra i stopnia doktora nauk ekonomicznych. Funkcję rektora sprawował do 1937 W latach 1929–1940 był równolegle dyrektorem administracyjnym Szkoły. W 1937 Bolesław Miklaszewski złożył rezygnację z funkcji rektora. Motywem rezygnacji był stan zdrowia, a ponadto systematyczne ataki ze strony organizacji młodzieżowych obozu narodowego (Obóz Wielkiej Polski, ONR-Falanga) na wieloletniego rektora sprzeciwiającego się nasilającym się w latach 30. wystąpieniom antysemickim na terenie SGH wywoływanym przez te organizacje.
W latach 1935–1939 senator RP z nominacji Prezydenta RP.
Po agresji Niemiec i ZSRR na Polskę we wrześniu 1939 członek Komitetu Obywatelskiego przy Dowództwie Obrony Warszawy (Rady Obrony Stolicy). Po kapitulacji pozostał w okupowanej Warszawie. Uczestniczył w tajnym nauczaniu konspiracyjnej SGH, pod szyldem Miejskiej Szkoły Handlowej. Pochowany na cmentarzu Powązkowskim (kwatera 284a wprost-6-7).
26 października 1935 ożenił się z Karoliną Pobojewską, primo voto Rógową (ur. 14 września 1879 w Saratowie, zm. 18 sierpnia 1945). 3 czerwca 1933 Karolina (wówczas Rogowa z Pobojewskich) została odznaczona Krzyżem Niepodległości. Pierwszym mężem Karoliny był działacz socjalistyczny i niepodległościowy Anastazy Róg (1873–1933). Została pochowana na Starych Powązkach w grobie rodzinnym Rogów.
W 2022 roku z inicjatywy Premiera RP Mateusza Morawieckiego grób Miklaszewskiego został poddany konserwacji. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="1359448" url="https://pl.wikipedia.org/wiki?curid=1359448" title="Möllern">
Möllern

Möllern – dzielnica gminy Lanitz-Hassel-Tal w Niemczech, w kraju związkowym Saksonia-Anhalt, w powiecie Burgenland, w gminie związkowej An der Finne.
Do 30 czerwca 2009 Möllern było samodzielną gminą, która tego dnia stworzyła wraz z Taugwitz nową gminę Lanitz-Hassel-Tal.
Geografia.
Möllern leży na zachód od Naumburg (Saale).
W skład dawnej gminy wchodziły następujące dzielnice:

</doc>
<doc id="1359456" url="https://pl.wikipedia.org/wiki?curid=1359456" title="Droyßig">
Droyßig

Droyßig – miejscowość i gmina w Niemczech, w kraju związkowym Saksonia-Anhalt, w powiecie Burgenland, siedziba gminy związkowej Droyßiger-Zeitzer Forst.
Geografia.
Droyßig leży ok. 8 km na zachód od miasta Zeitz.
1 stycznia 2010 w granicach administracyjnych Droyßig znalazła się gmina Weißenborn.

</doc>
<doc id="1359458" url="https://pl.wikipedia.org/wiki?curid=1359458" title="Cmentarz żydowski w Świebodzicach">
Cmentarz żydowski w Świebodzicach

Cmentarz żydowski w Świebodzicach – cmentarz żydowski w Świebodzicach przy ul. Wałbrzyskiej.
Kirkut o kształcie prostokąta stanowi część cmentarza komunalnego. Jest od niego oddzielony kamiennym murem. Zajmuje powierzchnię 0,06 ha. Został założony w 1849. Zachowało się kilka uszkodzonych nagrobków. Teren został uporządkowany w 1998.

</doc>
<doc id="1359460" url="https://pl.wikipedia.org/wiki?curid=1359460" title="Amélie Cazé">
Amélie Cazé

Amélie Cazé (ur. 18 lutego 1985 w Noyon) - francuska pięcioboistka nowoczesna, czterokrotna mistrzyni świata, dwukrotna mistrzyni Europy. Trzykrotna mistrzyni Francji (2004-2006). Startowała w igrzyskach olimpijskich w Atenach, zajmując indywidualnie 12. miejsce.

</doc>
<doc id="1359462" url="https://pl.wikipedia.org/wiki?curid=1359462" title="Siloksany">
Siloksany

Siloksany – związki chemiczne, w strukturze których atomy krzemu połączone są wiązaniami kowalencyjnymi z atomami tlenu, tworząc łańcuch . Do atomów krzemu przyłączone mogą być atomy wodoru lub grupy węglowodorowe (alkilowe lub arylowe). 
Alkilo- i arylosiloksany są związkami krzemoorganicznymi nazywanymi silikonami. Pojedynczy element łańcucha ma postać:
gdzie R oznacza podstawnik, na przykład −H, , .
Słowo "siloksany" jest zbitką wyrazową utworzoną od silicon" (z ang. krzem), oxygen" (z ang. tlen) i alkany.
Znalazły zastosowanie w przemyśle kosmetycznym (do produkcji dezodorantów, pomadek, kremów, mydeł), spożywczym (jako konserwanty), do zabezpieczania antyadhezyjnego szyb samochodowych. W przemyśle chemicznym są surowcem do produkcji silikonów, które uzyskuje się z siloksanów na drodze polimeryzacji.

</doc>
<doc id="1359463" url="https://pl.wikipedia.org/wiki?curid=1359463" title="Amelie Caze">
Amelie Caze



</doc>
<doc id="1359464" url="https://pl.wikipedia.org/wiki?curid=1359464" title="Ityke">
Ityke



</doc>
<doc id="1359466" url="https://pl.wikipedia.org/wiki?curid=1359466" title="Konsensualizm">
Konsensualizm

Konsensualizm – styl uprawiania polityki, którego istotą jest poszukiwanie rozwiązań zadowalających wszystkich, których obejmują skutki podejmowanych decyzji. Wedle A. Lijpharta styl ten uwarunkowany jest przede wszystkim postawą jaką prezentują elity polityczne (przywódcy i liderzy partyjni).
Cechy konsensualnego stylu uprawiania polityki.
Model demokracji konsensualnej jest oparty na założeniu, że słowo „lud” jako podmiot władzy winno oznaczać tak wielką liczbę osób, jak jest to możliwe, zwłaszcza w warunkach występowania izolujących się mniejszości lub wrogich wobec siebie segmentów społeczeństwa.
Konsensualny model demokracji A. Lijpharta to reżim polityczny, w którym, w miejsce czystej zasady większości, pojawia się „ograniczenie, rozproszenie oraz udział we władzy na wiele różnych sposobów”.
Konsensualizm rozumiany jako sposób decydowania związany jest przede wszystkim z umiejscowieniem w systemie politycznym związków zawodowych i grup interesu reprezentujących pracodawców.
Instytucjonalizacja dwu- lub trójstronnego układu negocjacyjnego cechuje głównie Austrię, Danię, Holandię, Norwegię oraz Szwecję. 

</doc>
<doc id="1359468" url="https://pl.wikipedia.org/wiki?curid=1359468" title="Marianówka (rejon horochowski)">
Marianówka (rejon horochowski)

Marianówka (dawniej "Musin", ukr. Мар'янівка) – osiedle typu miejskiego na Ukrainie, na Wołyniu, nad Gniłą Lipą, w obwodzie wołyńskim, w rejonie łuckim (do 2020 w rejonie horochowskim), około 47 km na południowy zachód od Łucka.
W Marianówce znajdują się stacja kolejowa Horochów, szpital czy cukrownia.
Historia.
Do 1945 kolonia w województwie wołyńskim, w powiecie horochowskim, w gminie Skobełka, w gromadzie Marianówka.
W 1989 liczyło 2892 mieszkańców.

</doc>
<doc id="1359470" url="https://pl.wikipedia.org/wiki?curid=1359470" title="Burgwerben">
Burgwerben

Burgwerben – dzielnica miasta Weißenfels w Niemczech, w kraju związkowym Saksonia-Anhalt, w powiecie Burgenland. Do 1 lipca 2007 gmina należała do powiatu Weißenfels, wspólnoty administracyjnej Saaletal. Dnia 1 września 2010 przyłączona do miasta.
Geografia.
Burgwerben leży na lewym brzegu rzeki Soławy.

</doc>
<doc id="1359471" url="https://pl.wikipedia.org/wiki?curid=1359471" title="Podmioty polityki">
Podmioty polityki



</doc>
<doc id="1359475" url="https://pl.wikipedia.org/wiki?curid=1359475" title="Full moon wo">
Full moon wo



</doc>
<doc id="1359477" url="https://pl.wikipedia.org/wiki?curid=1359477" title="Shinigami">
Shinigami

 – "kami" prowadzące (zapraszające, kuszące) człowieka ku śmierci, wzbudzające w człowieku myśl o śmierci, występują często parami.
Jest to postać rzadko występująca w mitach i literaturze minionych wieków. Stała się natomiast stosunkowo popularna współcześnie, pojawiając się w różnych formach twórczości i w swobodnej interpretacji przede wszystkim w mandze i anime.
Najstarszym odniesieniem tego "kami" jest prabogini shintō Izanami, która jest uważana zarówno za stwórczynię świata, jak i czasami za boginię śmierci. Na początku XVIII wieku "shinigami" pojawia się w sztukach i dziełach Monzaemona Chikamatsu (1653–1725) dla ningyō-jōruri w kontekście podwójnych samobójstw kochanków.
Jedna z ilustracji sporządzonych przez artystę ukiyo-e, Shunsensaia Takeharę do księgi stworzeń-potworów, zatytułowanej "Ehon hyaku-monogatari" („Sto ilustrowanych opowieści”) wydanej ok. 1841 roku, przedstawia "shinigami".
W polskich przekładach "shinigami" występuje pod różnymi nazwami, np. „bóg śmierci” ("Death Note"), „strażnik śmierci” ("Bleach"), „pan Śmierć” ("Soul Eater"), „żniwiarz” ("Kuroshitsuji"), „anioł śmierci” ("Hellsing").

</doc>
<doc id="1359481" url="https://pl.wikipedia.org/wiki?curid=1359481" title="Lemi">
Lemi

Lemi – miejscowość w Finlandii, leżąca w prowincji Finlandia Południowa.

</doc>
<doc id="1359482" url="https://pl.wikipedia.org/wiki?curid=1359482" title="Christos Patsadzoglu">
Christos Patsadzoglu

Christos Patsadzoglu (gr. Χρήστος Πατσατζόγλου, ur. 19 marca 1979 w Atenach) – grecki piłkarz pochodzenia romskiego grający na pozycji środkowego obrońcy lub pomocnika. Mierzy 182 cm wzrostu, waży 73 kg.
Kariera klubowa.
Patsadzoglu jest wychowankiem klubu Aghia Eleousa. W 1996 roku zauważyli go skauci Skody Ksanti i latem tamtego roku zawodnik trafił do tego pierwszoligowego klubu. Od sezonu 1997/1998 był podstawowym zawodnikiem Skody i grał w niej do 2000 nie osiągając większych sukcesów. W tym okresie rozegrał dla tego klubu 87 spotkań, w których zdobył 8 goli.
Latem 2000 roku Patsadzoglu został sprzedany do jednej z czołowych greckich drużyn, Olympiakosu Pireus. W barwach swojego nowego klubu zadebiutował 16 września w wygranym 6:0 domowym spotkaniu z Ethnikosem Asteras. W 48. minucie meczu zdobył gola na 2:0 dla Olympiakosu. W pierwszych trzech sezonach Patsadzoglu grał w wyjściowej jedenastce klubu z Pireusu. W każdym z nich zostawał mistrzem Grecji oraz zaliczał występy w rozgrywkach Ligi Mistrzów. Jednak w 2003 roku w derbowym spotkaniu z AEK'iem doznał ciężkiej kontuzji. Grał z urazem ścięgna Achillesa, a z czasem dostał infekcji. Przez 3 lata nie wystąpił w żadnym ze spotkań przechodząc zabiegi i operacje. Do gry wrócił pod koniec sezonu 2005/2006 i w drużynie prowadzonej przez Norwega Tronda Sollieda rozegrał 2 spotkania. W 2006 i 2007 roku znów został mistrzem „Hellady”, w tym pierwszym przypadku dodatkowo zdobywając Puchar Grecji. W sezonie 2007/2008 ponownie występował w pierwszym składzie „czerwono-białych” i stworzył linię obrony z Paraskewasem Antzasem, Wasilisem Torosidisem oraz Polakiem Michałem Żewłakowem. Na koniec został kolejny raz mistrzem Grecji i zdobył swój drugi krajowy puchar. W rozgrywkach Ligi Mistrzów dotarł z Olympiakosem do 1/8 finału, a w fazie grupowej zaliczył m.in. trafienie w wygranym 3:1 spotkaniu z Werderem Brema. W 2008 roku został ponownie mistrzem Grecji.
Latem 2009 Patsadzoglou odszedł do cypryjskiej Omonii Nikozja. Tam grał przez rok i w 2010 roku wrócił do Grecji. Został zawodnikiem AEK Ateny. W AEK grał przez pół roku i na początku 2011 roku przeszedł do PAS Janina.
Kariera reprezentacyjna.
W reprezentacji Grecji Patsadzoglu zadebiutował 2 września 2000 roku w przegranym 0:2 spotkaniu z Niemcami, rozegranym w ramach eliminacji do Mistrzostw Świata 2002. Wcześniej reprezentował Grecję w kategorii U-21 i wystąpił m.in. na Mistrzostwach Europy U-21 w 2002 roku. W 2008 roku został powołany przez Otto Rehhagela do kadry na Euro 2008.

</doc>
<doc id="1359484" url="https://pl.wikipedia.org/wiki?curid=1359484" title="Mutiny!">
Mutiny!

Mutiny! – minialbum zespołu The Birthday Party, wydany przed rozpadem grupy.
Album został nagrany w dwóch sesjach. Pierwsza z nich odbyła się w kwietniu 1983 roku w berlińskich Hansa Studios. W czasie pracy nad utworami, grupę odwiedził Blixa Bargeld z zespołu Einstürzende Neubauten, a w niedalekiej przyszłości członek zespołu Nicka Cave'a. Jego pomoc stała się konieczna, już w trakcie drugiej sesji w londyńskich Britannia Row Studios, w sierpniu 1983 roku, kiedy to zastąpił on gitarzystę Rowlanda S. Howarda w utworze "Mutiny in Heaven". Album został wydany nakładem wytwórni Mute.
W 1989 roku, poniższy materiał został wydany ponownie, na kompilacji "Mutiny/The Bad Seed".

</doc>
<doc id="1359486" url="https://pl.wikipedia.org/wiki?curid=1359486" title="Manifest z Ventotene">
Manifest z Ventotene

Manifest z Ventotene (wł. "Manifesto per un'Europa libera e unita") – trzyrozdziałowy dokument, stworzony przez trzech włoskich antyfaszystowskich, socjalistycznych i komunistycznych intelektualistów: Altiera Spinellego, Ernesta Rossiego i Eugenia Colorniego. Postuluje on utworzenie unii państw europejskich, wyznaczając zasadnicze linie jej funkcjonowania. Wkrótce po II wojnie światowej stał się programem Europejskiego Ruchu Federalistycznego (wł. "Movimento Federalista Europeo").
Geneza.
Manifest został ukończony, po długich dyskusjach, w 1941 roku podczas pobytu jego twórców w więzieniu na włoskiej wyspie Ventotene.
Założenia.
Dokument wyjaśniał konieczność stworzenia solidnego europejskiego państwa ponadnarodowego jako jedynego tworu zdolnego przeciwstawić się zapędom imperialnym pojedynczych państw narodowych. Według jego autorów unia państw europejskich stanowiła jedyne realne antidotum na triumfujący nacjonalizm epoki faszystowskiej. Nowa władza winna być wyłoniona w wyborach powszechnych i zastąpić państwa narodowe w następujących dziedzinach: finanse, polityka zagraniczna, polityka gospodarcza, obronność.
Rozdział I: Kryzys współczesnej cywilizacji.
Krytyka państwa narodowego – autorzy stwierdzają, że to właśnie państwo narodowe stanowi największe zagrożenie dla pokoju na świecie:
"Ideologia niepodległości narodowej jest potężnym instrumentem postępu" [...]" Ale nosi ona również zalążek nacjonalizmu imperialnego, który na oczach naszej generacji urósł do rozmiarów gigantycznych, doprowadzając do" [...] "wybuchu dwóch wojen światowych. Naród nie jest już postrzegany jako wytwór historyczny będący rezultatem współżycia między ludźmi" [...] "stał się natomiast bytem boskim, organizmem, który myśli jedynie o własnym istnieniu, nie troszcząc się o to, czy inni na tym nie ucierpią. Absolutna suwerenność państw narodowych doprowadza do pragnienia dominowania nad innymi i domaga się coraz większej przestrzeni życiowej pozwalającej poruszać się swobodnie i zapewniającej środki do życia bez zależności od innych."
Rozdział II: Zadania na okres powojenny – jedność europejska.
W drugim rozdziale swojego dzieła autorzy wzywają do ostatecznego zniesienia państw narodowych. Ostrzegają jednocześnie, że kryzys, który niewątpliwie po wojnie nastanie, będzie nie tylko szansą na stworzenie państwa ponadnarodowego, ale może przy „pomocy” niektórych grup społecznych cofnąć konieczne zmiany:
"W tym krótkim i niezwykle intensywnym okresie generalnego kryzysu" [...] "podczas którego masy ludzkie czekać będą z niepokojem na słowa, tworząc bezładną, wrzącą materię zdolną przyjąć nowe formy i gotową poddać się kierownictwu ludzi myślących szerszymi kategoriami niż narodowe, przedstawiciele stanów uprzywilejowanych w dawnym systemie będą bez wątpienia próbować podstępem zdusić ideę tworu ponadnarodowego" [...] "Kwestia, która najpierw musi zostać rozwiązana – bez niej bowiem nie jest możliwy żaden postęp – dotyczy ostatecznego zniesienia podziału Europy na państwa narodowe."
Rozdział III: Zadania na okres powojenny – reforma społeczna.
Rozdział trzeci manifestu podaje założenia nowego wielkiego państwa europejskiego. Spinelli, który wywodził się z partii komunistycznej, chciał nadać nowemu państwu charakter opiekuńczy, socjalistyczny:
"Europa wolna i zjednoczona jest koniecznym etapem do wykorzystania potencjału współczesnej cywilizacji, powstrzymanego na chwilę przez erę totalitarną. Koniec tej ery oznaczać będzie ponowne podjęcie historycznej walki z nierównością i przywilejami społecznymi."
"Aby odpowiedzieć na nasze potrzeby, europejska rewolucja musi być socjalistyczna. To znaczy, mieć za cel wyzwolenie klasy robotniczej i stworzenie dla niej bardziej humanitarnych warunków życia."
"Prywatna własność ma być likwidowana, ograniczana, korygowana albo rozszerzana w zależności od sytuacji, nie zaś dogmatycznie, dla zasady."

</doc>
<doc id="1359491" url="https://pl.wikipedia.org/wiki?curid=1359491" title="Freyburg (Unstrut)">
Freyburg (Unstrut)

Freyburg (Unstrut) − miasto w Niemczech, w kraju związkowym Saksonia-Anhalt, w powiecie Burgenland, siedziba gminy związkowej Unstruttal.
1 lipca 2009, gdy do miasta przyłączono gminy Pödelist, Schleberoda, Weischütz i Zeuchfeld, powierzchnia miasta zwiększyła się z 23,92 do 46,54 km².
Miasto znajduje się na obszarze regionu winiarskiego Saale-Unstrut.
Geografia.
Freyburg (Unstrut) leży na północ od Naumburg (Saale), nad rzeką Unstrutą.
Dzielnice miasta:
Współpraca.
Miejscowość partnerska:

</doc>
<doc id="1359493" url="https://pl.wikipedia.org/wiki?curid=1359493" title="Größnitz">
Größnitz

Größnitz – dzielnica gminy Balgstädt w Niemczech, w kraju związkowym Saksonia-Anhalt, w powiecie Burgenland, w gminie związkowej Unstruttal.
Do 30 czerwca 2009 Größnitz było samodzielną gminą.
Geografia.
Größnitz leży na północny zachód od Naumburg (Saale).

</doc>
<doc id="1359494" url="https://pl.wikipedia.org/wiki?curid=1359494" title="Poli(tlenek metylenu)">
Poli(tlenek metylenu)



</doc>
<doc id="1359500" url="https://pl.wikipedia.org/wiki?curid=1359500" title="Hirschroda (Balgstädt)">
Hirschroda (Balgstädt)

Hirschroda – dzielnica gminy Balgstädt Niemczech, w kraju związkowym Saksonia-Anhalt, w powiecie Burgenland, w gminie związkowej Unstruttal.
Do 30 czerwca 2009 Hirschroda była samodzielną gminą.

</doc>
<doc id="1359501" url="https://pl.wikipedia.org/wiki?curid=1359501" title="Jezioro Dworackie">
Jezioro Dworackie

 
Jezioro Dworackie – jezioro w woj. warmińsko-mazurskim, w pow. oleckim, w gminie Świętajno, leżące na terenie Pojezierza Ełckiego.
Jest jednym z kilku jezior polodowcowych w gminie Świętajno.
Powierzchnia zwierciadła wody według różnych źródeł wynosi od 92,4 ha do 93,5 ha.
Zwierciadło wody położone jest na wysokości 131,9 m n.p.m. lub 132,6 m n.p.m. Średnia głębokość jeziora wynosi 5,5 m, natomiast głębokość maksymalna 12,9 m. Powierzchnia zlewni całkowitej jeziora wynosi 98,7 km².
Przez zbiornik przepływa Połomska Młynówka, która dopływa od strony wschodniej z Jeziora Dudeckiego, a odpływa na północny zachód do jeziora Świętajno (Świętowo). Jezioro jest także zasilane pięcioma mniejszymi ciekami, odwadniającymi zlewnię. Zbiornik ma wydłużony (rynnowy) kształt o stromych brzegach. Otoczone jest gruntami ornymi (10% linii brzegowej) oraz pastwiskami. Wśród roślinności wynurzonej dominuje trzcina pospolita oraz tatarak zwyczajny. Ze względu na cechy morfometryczno-zlewniowe, zbiornik charakteryzuje się małą odpornością na wpływy antropogeniczne. Szczególnie niekorzystna jest znaczna dynamika i intensywna wymiana wód (około 3 razy w ciągu roku). W oparciu o badania przeprowadzone w 2001 roku wody jeziora zaliczono do III klasy czystości.
Nad jeziorem znajdują się dwie niewielkie wsie: Dworackie i Kondratowo – Rogowszczyzna.

</doc>
<doc id="1359503" url="https://pl.wikipedia.org/wiki?curid=1359503" title="The Peel Sessions (EP The Birthday Party)">
The Peel Sessions (EP The Birthday Party)

The Peel Sessions – minialbum zespołu The Birthday Party, nagrany w studio BBC, 21 kwietnia 1981 na potrzeby audycji Johna Peela (zob. Peel Sessions).
Była to właściwie druga sesja dla BBC. Z nieznanych przyczyn, pierwsza z nich stała się dopiero dostępna wraz ze wszystkimi czterema sesjami, na kompilacji "The John Peel Sessions".
Płyta została wydana nakładem wytwórni Strange Fruit.

</doc>
<doc id="1359508" url="https://pl.wikipedia.org/wiki?curid=1359508" title="SE Matonense">
SE Matonense

Sociedade Esportiva Matonense - brazylijski klub piłkarski z siedzibą w mieście Matão leżącym w stanie São Paulo.
Historia.
"Matonense" założony został 24 maja 1976. Najlepszy okres klubu to lata 1998-2002, kiedy to "Matonense" grał w jednej z najsilniejszych lig świata - I lidze stanu São Paulo (Campeonato Paulista). W 2000 roku klub wziął udział w rozgrywkach I ligi brazylijskiej, której mistrzostwa w tym sezonie nosiły nazwę Copa João Havelange. Na 116 uczestników "Matonense" uplasował się na 81 miejscu.
W 2002 roku klub spadł do II ligi stanowej, co było zapowiedzią gorszego okresu. W 2005 klub spadł do III ligi, a w 2006 - do IV ligi.

</doc>
<doc id="1359509" url="https://pl.wikipedia.org/wiki?curid=1359509" title="The Peel Sessions II (EP The Birthday Party)">
The Peel Sessions II (EP The Birthday Party)

The Peel Sessions II – minialbum zespołu The Birthday Party, nagrany w studio BBC, 2 grudnia 1981 na potrzeby audycji Johna Peela (zob. Peel Sessions).
Była to właściwie trzecia sesja dla BBC. Wszystkie cztery sesje dla BBC są dostępne kompilacji "The John Peel Sessions". 
Płyta została wydana nakładem wytwórni Strange Fruit.

</doc>
<doc id="1359510" url="https://pl.wikipedia.org/wiki?curid=1359510" title="Gjyzepina Kosturi">
Gjyzepina Kosturi

Gjyzepina Kosturi z domu Misloca - (ur. 12 maja 1912 w Barze, zm. 25 stycznia 1985 w Tiranie) – albańska śpiewaczka operowa (sopran), kuzynka Drity Kosturi. 
Życiorys.
Pochodziła z rodziny kupieckiej ze Szkodry - była córką Gjokë Misloca i Paoliny z d. Marubi. Po ukończeniu szkoły średniej w Szkodrze uzyskała stypendium, które umożliwiło jej w 1932 wyjazd do Rzymu i naukę sztuki wokalnej w konserwatorium Santa Cecilia. Powróciła do kraju w 1937 i w ciągu następnego roku śpiewała na koncertach w największych miastach Albanii. W marcu 1945 po raz pierwszy jej pieśni zaprezentowało Radio Tirana. W 1948 była jedną z pierwszych nauczycielek śpiewu w liceum artystycznym Jordan Misja w Tiranie. 
Do 1953 śpiewała głównie albańskie pieśni ludowe. Kiedy w Tiranie powstał Teatr Opery i Baletu została jedną z pierwszych solistek tej sceny, występując od tej pory głównie w repertuarze operowym. Wystąpiła w roli księżnej w operze "Rusałka" Aleksandra Dargomyżskiego, która otworzyła pierwszy sezon działalności Teatru. Okres największych sukcesów przypadł na lata 1960-1961, kiedy wystąpiła w roli Tatiany w operze "Eugeniusz Oniegin" Piotra Czajkowskiego i w roli tytułowej w operze "Madame Butterfly" Giacomo Pucciniego. W 1971 wystąpiła w filmie fabularnym - "Kur zbardhi një ditë" w roli kobiety pracującej w klasztorze.
Została uhonorowana przez władze Albanii tytułem "Zasłużonego Artysty" (alb. "Artist i Merituar"). Jej portret namalował włoski malarz Mario Ridola. Zmarła po długiej i ciężkiej chorobie. W 2007 ukazała się książka Nexhata Agollego "Zonja me shpirt e operas shqiptare", poświęcona artystce.
W życiu prywatnym była zamężna - mąż Rexhai Kosturi (1905-1968) był urzędnikiem państwowym i malarzem.

</doc>
<doc id="1359513" url="https://pl.wikipedia.org/wiki?curid=1359513" title="Paris-Roubaix">
Paris-Roubaix



</doc>
<doc id="1359514" url="https://pl.wikipedia.org/wiki?curid=1359514" title="Laucha an der Unstrut">
Laucha an der Unstrut

Laucha an der Unstrut − miasto w Niemczech, w kraju związkowym Saksonia-Anhalt, w powiecie Burgenland, wchodzi w skład gminy związkowej Unstruttal.
1 lipca 2009 do miasta przyłączono gminy Burgscheidungen i Kirchscheidungen.
Geografia.
Laucha an der Unstrut leży na północny zachód od Naumburg (Saale), nad rzeką Unstruta. Przez miasto przebiega droga krajowa B176.
Dzielnice miasta:

</doc>
<doc id="1359517" url="https://pl.wikipedia.org/wiki?curid=1359517" title="Matonense Matao">
Matonense Matao



</doc>
<doc id="1359520" url="https://pl.wikipedia.org/wiki?curid=1359520" title="Zdzisław Średniawski">
Zdzisław Średniawski

Zdzisław Andrzej Średniawski (ur. 14 stycznia 1951 w Lubawce) – polski polityk, samorządowiec, w latach 2007–2010 wicewojewoda dolnośląski.
Życiorys.
Ukończył studia na Akademii Nauk Społecznych przy KC PZPR w Warszawie. W latach 1987–1990 zajmował stanowisko zastępcy naczelnika miasta i gminy Żmigród. Następnie do 1994 pełnił funkcję prezesa Spółdzielni „Samopomoc Chłopska”. Od 1994 do 2007 nieprzerwanie sprawował urząd burmistrza Żmigrodu. Zasiadał także w sejmiku dolnośląskim I kadencji. W 2001 i 2007 bez powodzenia kandydował do Sejmu, a w 2006 do sejmiku województwa.
27 grudnia 2007 został powołany na stanowisko wicewojewody dolnośląskiego, w związku z czym zrezygnował z funkcji burmistrza. Odwołany 7 czerwca 2010. W 2010 został wybrany na radnego powiatu trzebnickiego. W 2014 nie uzyskał reelekcji. Wcześniej w 2011 został zastępcą burmistrza Żmigrodu.
Działacz Polskiego Stronnictwa Ludowego, został powołany do zarządu oddziału wojewódzkiego Związku Ochotniczych Straży Pożarnych RP. Żonaty, ma dwoje dzieci.
W 2001 odznaczony Brązowym Krzyżem Zasługi, a w 2010 Złotą Odznaką „Zasłużony dla Ochrony Przeciwpożarowej”.

</doc>
<doc id="1359523" url="https://pl.wikipedia.org/wiki?curid=1359523" title="Weischütz">
Weischütz

Weischütz – dzielnica miasta Freyburg (Unstrut) w Niemczech, w kraju związkowym Saksonia-Anhalt, w powiecie Burgenland, w gminie zbiorowej Unstruttal.
Do 30 czerwca 2009 Weischütz było samodzielną gminą.
Geografia.
Weischütz leży na zachód od miasta Laucha an der Unstrut, na lewym brzegu rzeki Unstruta.

</doc>
<doc id="1359534" url="https://pl.wikipedia.org/wiki?curid=1359534" title="Deuben (Teuchern)">
Deuben (Teuchern)

Deuben – dzielnica miasta Teuchern w Niemczech, w kraju związkowym Saksonia-Anhalt, w powiecie Burgenland.
Geografia.
Deuben leży pomiędzy miastami Weißenfels i Zeitz. Przez dzielnicę przebiega droga krajowa B91.
Do 31 grudnia 2010 była gminą, należącą do wspólnoty administracyjnej Vier Berge-Teucherner Land.

</doc>
<doc id="1359535" url="https://pl.wikipedia.org/wiki?curid=1359535" title="Rytmihäiriö">
Rytmihäiriö

Rytmihäiriö - fiński zespół z Helsinek. Ich muzyka to połączenie hardcore punku i thrash metalu.
Dyskografia.
Albumy
EP
DVD

</doc>
<doc id="1359536" url="https://pl.wikipedia.org/wiki?curid=1359536" title="Sociedade Esportiva Matonense">
Sociedade Esportiva Matonense



</doc>
<doc id="1359537" url="https://pl.wikipedia.org/wiki?curid=1359537" title="Pięćdziesiątnicy">
Pięćdziesiątnicy

Pięćdziesiątnicy (znani też pod przezwiskiem „prostaczkowie”) – określenie stosowane wobec konserwatywnych zielonoświątkowców, którzy charakteryzują się m.in. praktykowaniem towarzyszącego Wieczerzy Pańskiej obrzędu umywania nóg. Ruch pięćdziesiątników narodził się we wschodnich krajach, takich jak: Turkmenistan, Ukraina, Rosja pod przywództwem zielonoświątkowego misjonarza Iwana Woronajewa, którego posługa owocowała założeniem w tych krajach tysięcy zielonoświątkowych zborów, znanych obecnie jako pięćdziesiątnicy.
Zbory pięćdziesiątników wyróżniają się na tle innych zborów zielonoświątkowych, zarówno niektórymi punktami doktryny, jak i przede wszystkim rygorystycznym stylem życia. Pięćdziesiątnicy przyjmują, podobnie jak inni zielonoświątkowcy: wiarę w bezbłędność i autorytatywność Biblii (Sola scriptura), wiarę w Trójjedynego Boga, wcielenie, narodzenie z dziewicy, śmierć i zmartwychwstanie Jezusa Chrystusa, który jest jedynym pośrednikiem (Solus Christus), zbawienie wyłącznie z łaski przez wiarę, konieczność nowonarodzenia (osobistego przyjęcia Jezusa jako Pana i Zbawiciela), aby wejść do Królestwa Bożego, chrzest wodny przez zanurzenie na wyznanie wiary (chrzest wiary), chrzest Duchem Świętym potwierdzony przez mówienie innymi językami, aktualność darów Ducha Świętego, powszechność Kościoła (Ciała Chrystusa), powtórne przyjście Chrystusa i zmartwychwstanie na wieczne życie, bądź wieczne potępienie.
Zbory pięćdziesiątników posiadają też szereg cech różniących je od powszechnie spotykanych obecnie wspólnot zielonoświątkowych. Przede wszystkim zbory pięćdziesiątników są w opozycji wobec wszelkich nowoczesnych charyzmatycznych zjawisk „zachodniego pochodzenia” (ruch wiary, wstawiennicy, tzw. pantomima) i temu co postrzegają jako zaniżanie standardów moralnych w zborze. Stosują w zborach dyscyplinę oraz praktykę wykluczania niepokutujących. Nauczają o konieczności duchowego oddzielenia chrześcijanina od świata poprzez odrzucenie niemoralnych rozrywek (np. zabaw tanecznych) oraz zachowania całkowitej abstynencji od wszelkich używek, w tym alkoholu. Zachowany jest i praktykowany obrzęd wzajemnego obmycia nóg, który poprzedza Wieczerzę Pańską. Pięćdziesiątnicy są też pacyfistami. Byli prześladowani przez władzę komunistyczną głównie ze względu na stanowcze odmawianie służenia w armii. Obowiązkiem pięćdziesiątnika jest także uczciwe, święte życie, szacunek dla pracy poprzez sumienne wypełnianie obowiązków oraz modlitwa za władzę.

</doc>
<doc id="1359541" url="https://pl.wikipedia.org/wiki?curid=1359541" title="Rugby sevens">
Rugby sevens



</doc>
<doc id="1359542" url="https://pl.wikipedia.org/wiki?curid=1359542" title="Puchar Świata w rugby sevens">
Puchar Świata w rugby sevens



</doc>
<doc id="1359545" url="https://pl.wikipedia.org/wiki?curid=1359545" title="Nabożeństwo czerwcowe">
Nabożeństwo czerwcowe

Nabożeństwo czerwcowe (zwane również czerwcówką lub czerwcowym) – forma zbiorowej modlitwy w katolicyzmie poświęconej Najświętszemu Sercu Pana Jezusa. Modlitwa odmawiana jest w czerwcu, zwykle po wieczornej mszy świętej. Nabożeństwo czerwcowe w składa się z adoracji Najświętszego Sakramentu oraz Litanii do Najświętszego Serca Pana Jezusa.
Historia.
Pomysł nabożeństw czerwcowych wyszedł w połowie XIX w. od Anieli de Sainte-Croix, francuskiej siostry zakonnej. Będąc jeszcze w nowicjacie, po przyjęciu Komunii świętej, doszła do wniosku, że skoro maj jest poświęcony Matce Bożej, to czerwiec należy ofiarować Sercu Jezusowemu. Spostrzeżeniem tym podzieliła się z wychowawczynią i koleżankami. Myśl poświęcenia miesiąca czerwiec Najświętszemu Sercu Pana Jezusa została przychylnie odebrana przez przełożoną klasztoru, a później także przez biskupa paryskiego. Wybór terminu miał też związek z faktem, że właśnie w czerwcu 1675 doszło do najważniejszego z wielkich objawień doświadczonych przez św. Małgorzatę Marię Alacoque. W czerwcu przypada także Święto Serca Pana Jezusa. W Polsce nabożeństwa czerwcowe odmawiano od 1857. Po raz pierwszy nabożeństwo to odprawiono w kościele Sióstr Wizytek w Lublinie. Papież Pius IX zatwierdził nabożeństwo czerwcowe jako oficjalną modlitwę Kościoła w roku 1873.
Nabożeństwo czerwcowe w mariawityzmie.
Poza Kościołem rzymskokatolickim nabożeństwo czerwcowe cieszy się popularnością także w mariawityzmie, który akcentuje związek kultu Serca Jezusowego z kultem eucharystycznym. W Kościołach mariawickich po litanii do Najświętszego Serca Pana Jezusa odmawia się Koronkę do Miłosierdzia Bożego, ułożoną przez św. Marię Franciszkę Kozłowską, następnie wiernym udzielana jest Komunia święta. Po odmówieniu stosownych modlitw przewodniczący nabożeństwa może wygłosić naukę, przeczytać rozważanie, fragment Pisma Świętego czy Dzieła Wielkiego Miłosierdzia. Nabożeństwo kończy się błogosławieństwem Przenajświętszym Sakramentem i pieśnią ku czci Najświętszego Serca Jezusowego. 

</doc>
<doc id="1359547" url="https://pl.wikipedia.org/wiki?curid=1359547" title="Yūsuke Kobori">
Yūsuke Kobori

 – japoński bokser, były zawodowy mistrz świata organizacji WBA w kategorii lekkiej (do 135 funtów).
Zawodową karierę rozpoczął w lutym 2000. Dwóch jedynych porażek doznał w początkowej fazie kariery. 19 maja 2008, w swojej 26 walce, pokonał przez techniczny nokaut w trzeciej rundzie José Alfaro i odebrał mu tytuł mistrza świata organizacji WBA.
Pas mistrzowski utracił już w następnej walce, 3 stycznia 2009, przegrywając na punkty z Paulusem Mosesem z Namibii. Była to jego ostatnia walka w karierze.

</doc>
<doc id="1359548" url="https://pl.wikipedia.org/wiki?curid=1359548" title="Most Pokoju">
Most Pokoju

Most Pokoju – most przez główny nurt Odry wybudowany we Wrocławiu po II wojnie światowej na miejscu zniszczonego w czasie oblężenia "Festung Breslau" mostu Lessinga – "Lessingbrücke".
Dawniej.
Przed zburzeniem w 1808 fortyfikacji miejskich na miejscu dzisiejszego mostu znajdowała się przeprawa, łącząca znajdujący się na lewym (południowym) brzegu rzeki „miejski plac drzewny” ("Städtlicher Holzplatz") z Przedmieściem Piaskowym na prawym brzegu. Później powstał na jej miejscu drewniany most Fenigowy, który w 1875 zastąpiono zaprojektowanym przez Alexandra Kaumanna stalowym czteroprzęsłowym mostem kratownicowym systemu Schwendlera podpartym kamiennymi filarami. Patronem mostu, tak jak sąsiadującego z mostem dawnego placu drzewnego, został dramatopisarz niemiecki epoki oświecenia, Gotthold Ephraim Lessing. W 1945 dwa z czterech przęseł mostu uległy zniszczeniu tak poważnemu, że uznano, iż odbudowa tej konstrukcji jest nieopłacalna; postanowiono wybudować w tym miejscu most całkiem od nowa.
Obecnie.
Powojenny trójprzęsłowy most ma 125,3 m długości i 25,7 m szerokości i niesie dwie dwupasmowe jezdnie (po 6,40 m szerokości), dwa chodniki (po 3,75 m) oraz dwutorową linię tramwajową. Pierwotnie linia tramwajowa przebiegała obok jezdni (na zachód od niej) po osobno zdylatowanej konstrukcji. Obie kablobetonowe przeprawy (drogowa i tramwajowa) zrealizowano jako skrzynkowe, w ustroju Gerbera, podparte na dwóch wspólnych betonowych filarach. Most zaprojektował Jan Kmita, a budowę prowadzili inżynierowie S. Szyndlar oraz B. Christoff. Budowę rozpoczęto w 1954, a most do eksploatacji oddano w roku 1959; nazywał się wówczas „mostem Wojewódzkim”, nazwa "most Pokoju" obowiązuje od 1966. Wtedy, 8 maja, minister spraw zagranicznych PRL Adam Rapacki wmurował przy północnym przyczółku mostu tablicę pamiątkową, która w zamierzeniu miała upamiętniać zaplanowane wzniesienie w tym miejscu "Pomnika Powrotu do Macierzy Ziem Zachodnich i Północnych". Konkurs na pomnik rozstrzygnięto rok później (zwyciężył projekt Henryka Morela), ale do jego realizacji nigdy nie doszło, została tylko granitowa tablica. 
W późniejszych latach most był kilkakrotnie remontowany; podczas remontu generalnego wykonano w roku 2003 przebudowano zarówno sam most, jak i będącą jego przedłużeniem ulicę Wyszyńskiego, przenosząc torowisko tramwajowe pomiędzy jezdnie.

</doc>
<doc id="1359549" url="https://pl.wikipedia.org/wiki?curid=1359549" title="Secrets">
Secrets

Secrets – album studyjny amerykańskiej grupy Con Funk Shun. Został wydany w roku 1977.

</doc>
<doc id="1359550" url="https://pl.wikipedia.org/wiki?curid=1359550" title="Polskie Stowarzyszenie Go">
Polskie Stowarzyszenie Go

Polskie Stowarzyszenie Go (PSG) powstało w dniu 7 listopada 1983 w Warszawie. W statucie określono podstawowe zadania organizacji: 
Najwyższą władzą PSG jest Walne Zgromadzenie Członków, ale bieżącą działalnością kieruje Zarząd, składający się z 3-6 członków, który wybierany jest na dwuletnie kadencje.
Kolejni Prezesi Polskiego Stowarzyszenia Go:

</doc>
<doc id="1359553" url="https://pl.wikipedia.org/wiki?curid=1359553" title="Loveshine">
Loveshine

Loveshine – album grupy Con Funk Shun. Został wydany w roku 1978.

</doc>
<doc id="1359555" url="https://pl.wikipedia.org/wiki?curid=1359555" title="Friburguense AC">
Friburguense AC

Friburguense Atlético Clube – brazylijski klub piłkarski z siedzibą w mieście Nova Friburgo leżącym w stanie Rio de Janeiro.
Historia.
"Friburguense" powstał 14 marca 1980 w wyniku fuzji miejscowych klubów "Fluminense Atlético Clube" i "Serrano Futebol Clube".
W 1984 "Friburguense" po raz pierwszy wystąpił w pierwszej lidze mistrzostw stanu Rio de Janeiro (Campeonato Carioca), jednak zajął 11 miejsce i spadł z powrotem do drugiej ligi.
W 1997 "Friburguense" wygrał drugą ligę stanu Rio de Janeiro, pokonując w finale zespół Céres Rio de Janeiro (1:0 u siebie i 1:1 na wyjeździe). Sukces ten pozwolił w 1998 wystąpić w pierwszej lidze stanowej.
W 2005 "Friburguense" po raz pierwszy wziął udział w turnieju Copa do Brasil, gdzie odpadł w drugiej rundzie. W pierwszej rundzie wyeliminował klub Caldense Poços de Caldas, wygrywając u siebie 4:1 i przegrywając na wyjeździe 1:2. W następnej rundzie SC Internacional okazał się za silny – po remisie 1:1 w Nova Friburgo "Friburguense" przegrał 0:4 w Porto Alegre.

</doc>
<doc id="1359559" url="https://pl.wikipedia.org/wiki?curid=1359559" title="Zygmunt Napoleon Krasiński">
Zygmunt Napoleon Krasiński



</doc>
<doc id="1359564" url="https://pl.wikipedia.org/wiki?curid=1359564" title="Pista di Fiorano">
Pista di Fiorano

Pista di Fiorano – prywatny tor wyścigowy Ferrari. Został stworzony do testowania nowych aut i dostosowywania ich do wyścigów. Znajduje się w pobliżu włoskiego miasta Maranello.
Zbudowany w 1972 r., ma 8,4 m szerokości i 3021 m długości. Średnia prędkość okrążenia wykonanego przez bolid F1 to ponad 160 km/h a maksymalna wynosi 290 km/h. Ponieważ jest to tor typowo testowy, posiada wiele różnorodnych zakrętów i łuków. Posiada wiele podobieństw do najsłynniejszych europejskich torów.
Tor jest wyposażony w telemetrię oraz ogromny symulator układu kierowniczego do testowania opon.
Kiedy Scuderia Ferrari testuje bolid F1 na torze, za każdym razem można zobaczyć fanów oglądających wydarzenie z drogi (to najbliższy punkt dostępny dla zwykłych ludzi).
Czasami również pozwala się posiadaczom samochodów Ferrari przetestowanie ich nowych aut na torze.
Ferrari 599 GTB Fiorano został nazwany tak jak tor.

</doc>
<doc id="1359567" url="https://pl.wikipedia.org/wiki?curid=1359567" title="Tomasz Godoj">
Tomasz Godoj



</doc>
<doc id="1359570" url="https://pl.wikipedia.org/wiki?curid=1359570" title="Fiorano">
Fiorano



</doc>
<doc id="1359574" url="https://pl.wikipedia.org/wiki?curid=1359574" title="Angelika Fojtuch">
Angelika Fojtuch

Angelika Fojtuch (ur. 16 grudnia 1978 w Gdyni) – polska artystka sztuk wizualnych, performerka, rzeźbiarka. Stypendystka miasta Mönchengladbach i Fundacji Wilberz w Niemczech. Laureatka Nagrody Miasta Gdańska dla Młodych Twórców i Stypendium Miasta Gdyni. Prace w kolekcjach: Muzeum Sztuki w Łodzi, Wilberz Foundation, City of Mönchengladbach, re.act.feminism a performing archive w Berlinie.
Życiorys.
Od 2013 r. doktorantka na Uniwersytecie Artystycznym w Poznaniu. W latach 2012-2013 asystentka w Katedrze Intermediów na Akademii Sztuk Pięknych w Gdańsku.
Studiowała rzeźbę na Wydziale Sztuk Pięknych UMK w Toruniu, rzeźbę i intermedia na ASP w Krakowie i ASP w Gdańsku oraz intermedia na ASP w Poznaniu. Dyplom z wyróżnieniem uzyskała w pracowni intermedialnej prof. Grzegorza Klamana na ASP w Gdańsku w 2005 roku. 
Jej sztuka bazuje na granicy prywatnego i publicznego, działania mają niezwykle osobisty charakter. W pracach "mamix" (2002), "onitoja" (2003) i wystawie "ajababy" (Toruń, 2005) zwraca uwagę na genealogię, więzi biologiczne pomiędzy kobietami, kobiecą fizjologię. Do tej, jako przyczynie wykluczenia kobiet, do nich wstrętu, odwołuje się także w akcji "Kochamy się, ale nie aż tak żeby" (2004). "Lubię bawić się lalą" (2003) może być czytany z kolei jako okrutny żart artystki na temat uprzedmiotowienia kobiet, ich seksualizacji. "Twoja" (2005), "Święto kobiet" (2004) "Jaka miłość, taka sztuka" (2005) stanowią ironiczną refleksję dotyczącą relacji międzyludzkich, przede wszystkich tych pomiędzy kobietą a mężczyzną. W działaniach performance, prostych, ale niezwykle sugestywnych, interesuje ją możliwość bezpośredniego kontaktu z publicznością. W przywoływanej już akcji Twoja wskakuje na jednego z zebranych w przestrzeni galerii mężczyzn i krzyczy "biegnij kurwa, biegnij!". Oszołomiony chłopak w gdańskiej Modelarni wyniósł uwieszoną mu u nogi artystkę na zewnątrz. Z kolei zdokumentowany w formie wideo performance "ZŁOdzieje" (2005) odwołuje się do kobiecych fobii, obsesji, ale również histerii – jako przypisanego kobiecie szaleństwa, a także traktowanej subwersywnie – kobiecej wrażliwości. 
Zdjęcie Angeliki Fojtuch żebrzącej półnago na mrozie w pampersie i chodziku dla starszych osób z kartką, na której napisano „Jestem kobietą. Bóg zapłać!” (2004, w ramach "Święta kobiet" w Krakowie) ukazało się na okładce feministycznego pisma „Zadra”, numer 1(18)/2004. Artystka była organizatorką i kuratorką forum sztuki port performance.
Wystawy i festiwale.
Festiwal w Laboratorium Kultury SOKOŁOWSKO, PL-Sokolowsko

</doc>
<doc id="1359576" url="https://pl.wikipedia.org/wiki?curid=1359576" title="Agata Bogacka">
Agata Bogacka

Agata Bogacka (ur. 1976 r. w Warszawie) – polska malarka. Absolwentka Wydziału Grafiki ASP w Warszawie, dyplom 2001.
Malarka rejestrująca na płótnach najbliższą sobie rzeczywistość – przyjaciół w intymnych sytuacjach, życie warszawskiej klubowej bohemy oraz samą siebie. Maluje farbami akrylowymi na płótnie. Artystka redukuje wszelkie detale, postać czyni schematyczną, umieszcza ją w pustych przestrzeniach.
Malarstwo.
Prace Bogackiej zbudowane są przy pomocy konturu i płaskich plam barwnych – umownie, co ma odrealniać przedstawienia, wzmacniać metafory i przywoływać sposób obrazowania kultury popularnej. Do najważniejszych prac artystki należą autoportrety z cyklu "Ja krwawię!" (2002-2003), szczególnie te z użyciem lustra, np. "Rzeczywiście, młodzi są realistami" (2003), czy wskazaniem na kobiecą fizjologię, np. "Krew i Mocz" (2003). Stały się one podstawą do interpretowania twórczości artystki w odniesieniu do psychoanalizy i teorii feministycznych. Jej realizacje są także uważane za symboliczny portret pokolenia trzydziestolatków, zblazowanych, samotnych, nie mogących odnaleźć się w zastanej rzeczywistości i przypisanych im rolach.
Bogacka, ze względu na pozorną łatwość odbioru, stała się ulubienicą pism kobiecych i popularnych czasopism, gdzie często można o niej przeczytać. Jej obrazkowe felietony publikowane były na łamach „City magazine” – nieistniejącego już bezpłatnego miesięcznika kulturalnego dystrybuowanego w klubach największych polskich miast, oraz „Wysokich Obcasów” – bezpłatnego dodatku do „Gazety Wyborczej”. Oprócz malarstwa tworzy rysunki i fotografuje. W 2006 malarka odeszła od przedstawiania figur ludzkich na rzecz bardziej abstrakcyjnych motywów: serc czy "krajobrazów". Współpracowała z Galerią Raster, galerią Meyer Kainer w Wiedniu, Pola Magnetyczne oraz Aando Fine Art w Berlinie. Od 2021 reprezentowana przez Gunia Nowik Gallery.
Mieszka i pracuje w Warszawie.

</doc>
<doc id="1359578" url="https://pl.wikipedia.org/wiki?curid=1359578" title="Agnieszka Brzeżańska">
Agnieszka Brzeżańska

Agnieszka Brzeżańska (ur. 1972 w Gdyni) – polska artystka wizualna, malarka, fotografka, twórczyni filmów wideo.
Edukacja.
Studiowała w Akademii Sztuk Pięknych w Gdańsku (1992-1995), Akademii Sztuk Pięknych w Warszawie (1995-1997, dyplom w Pracowni prof. Stefana Gierowskiego) oraz Tokijskiego Uniwersytetu Sztuki (1998-2001, stypendium rządu japońskiego). 
W ramach projektu platform_c organizowała letnią akademię i sympozium w Kapadocji, Turcja (2000). 
W ramach programów artists-in-residence gościła w Mont Escalioso, Włochy (Oreste 2000), w instytucie naukowym Collegium Helveticum w Zurychu, Szwajcaria (2004), w Kunstlerhaus Buchsenhausen, Innsbruck, Austria (2005). 
Uczestniczy w projekcie wydawniczym Tomka Saciłowskiego – publikowała zdjęcia w snap magazine „Trzaskopismo”.
Twórczość.
Maluje, rysuje, fotografuje, robi filmy. Przy użyciu tych mediów rejestruje paradoksy rzeczywistości, małe spektakle, ale także nie rzucające się w oczy usterki w misternie konstruowanych mitach. W found footage wideo "Dharma TV" przedmiotem analizy artystki stała się medialna rzeczywistość – artystka miksując wizję i fonię serwowaną przez telewizję: różnorodne programy uzyskała dekoracyjny, abstrakcyjny, ale też apokaliptyczny kolaż (2005). Szaleństwo rządzące chociażby telewizyjnym przekazem w chwilach ataku na WTC czy śmierci JP2 zostało zestawione z hinduską dharmą – kosmicznym porządkiem. 
Brzeżańska jednak nie zajmuje się uprawianiem publicystyki poprzez sztukę – bardziej diagnozuje miejsca i sytuacje zagrożone spiętrzeniem absurdu. W cyklu fotografii "FREE DOOM" (2005), prezentowanych m.in. w CSW Zamek Ujazdowski w Warszawie, zestawiła ze sobą pozorne akty wolności spotykane w przestrzeni miejskiej (np. pochlapany farbą plakat), jak i popularne jej wizerunki, czy to w postaci szalonego bohatera (granego przez Jacka`a Nicolson`a) "Lśnienia" Kubricka czy też jako metafory – w formie fali morskiej (artystka sfotografowała wystawę sklepową, w której ewidentnie wykorzystano motyw nawiązujący do słynnych rycin Hokusai). Wszystkie te wolnościowe manifestacje są w rzeczywistości dowodami zniewolenia człowieka: jego uwikłania w system i przestrzeń symboliczną przezeń generowaną.
Podobne zagadnienia podejmuje jeden z najnowszych projektów Agnieszki Brzeżańskiej – "Warszawa dla amatorów" (2006) pokazywana w warszawskiej Galerii Kordegarda. Amator w tym wypadku to zarówno miłośnik, jak i dyletant. Artystka, pochodząca spoza stolicy, zestawia ze sobą zazwyczaj skrywane przed turystami wizerunki tego miasta, oraz jego symbole uchwycone w mało reprezentacyjnych przestrzeniach (np. Syrenka na wystawie starego zakładu naprawiającego AGD na Żoliborzu). Swoistemu reportażowi z Warszawy towarzyszy wideo: rejestracja spaceru po mieście z rysownikiem Markiem Raczkowskim, który niczym rasowy przewodnik, z właściwym sobie przekąsem i ironią serwuje widzom alternatywne (w zakresie prezentowanych miejsc, jak i opowiadanych historii) oprowadzanie. Realizacja Brzeżańskiej dekonstruuje zarówno nasze przyzwyczajenia wizualne, symboliczną strukturę wiedzy i szacunku dla narodowych wartości, którymi jesteśmy bombardowani od wczesnej szkoły podstawowej, jak i sposób recepcji rzeczywistości i partycypacji w niej. W ramach wystawy w Kordegardzie została wydana winylowa płyta „Warszawa dla amatorów“ (autorstwa Jacka Sienkiewicza i Marka Raczkowskiego) jej towarzysząca (wyd. Zachęta Narodowa Galeria Sztuki, Warszawa 2006). 
Aktualnie artystka mieszka i pracuje w Warszawie.
Wystawy.
2006 Tunel jak ogon, wyst. ind. Hotel, Londyn UK; Warszawa dla amatorów, wyst. ind. Galeria Kordegarda, Warszawa; Odwrotnie niż odwrotnie i znów odwrotnie, wyst. ind. CSW Warszawa; housewarming, Swiss Institute, NY USA; Solidarity, solitude, Broadway 1602, NY USA; Keep passing the open windows, or happiness, Gisela Capitain, Kolonia; Nowi Dokumentaliści, CSW Warszawa; Take One, Museum of Fine Arts, Houston, Texas, USA; 
2005 Is nothing not enough?, wyst. ind. Broadway 1602, NY USA; Dharma TV, wyst. ind. Kunstlerhaus Buchsenhausen, Insbruk; Free Doom, wyst. ind. CSW Warszawa; 
2004 Agnieszka Brzeżańska i Svetlana Heger, wyst. ind. AP4, Genewa; Pod flagą biało-czerwoną, Wilno, Tallin, Moskwa; 
2003 ... (z Janosem Fodorem), Platan Galery, Budapeszt; 
2002 Double happiness, wyst. ind. CSW - Zachęta, Warszawa; Rzeczywiście, młodzi są realistami, CSW Warszawa; 
2001 Kiedy myślę o tobie to mam kwiaty w głowie, wyst. ind. Galeria Art, Warszawa; Boom!!!, wyst. ind. Gallery Pax, Tokio; Zawody malarskie, Galeria Bielska BWA, Bielsko-Biała; 
2000 Oko za oko, wyst. ind. Kapadocja, Turcja; Mukojima polaroodo, wyst. ind. Mukojima network, Tokio; 
1998 Follow your dreams, wyst. ind. Ginza Gallery House; 
1997 Konie, rykowiska i zachody słońca, wyst. ind. Art Gallery, Warszawa; Sprzyjającym jest przekroczyć wielką wodę, wyst. ind. CSW Warszawa. 

</doc>
<doc id="1359579" url="https://pl.wikipedia.org/wiki?curid=1359579" title="Alicja Karska">
Alicja Karska

Alicja Karska (ur. 1978 w Malborku) – polska fotografka, autorka instalacji i wideo. Współpracowniczka Aleksandry Went.
Edukacja.
Ukończyła studia na Wydziale Rzeźby Akademii Sztuk Pięknych w Gdańsku (dyplom 2003 w pracowni prof. Zdzisława Pidka). Wspólnie z Aleksandrą Went zdobyła drugą nagrodę w 14th Film – Video Competition, w ramach 48th IFHP World Congress w Oslo w Norwegii (2004), trzecie miejsce w konkursie The One Minutes (2006), stypendium pobytowe w MAP XXL w Żylinie (2006).
Twórczość.
W swoich indywidualnych realizacjach koncentruje się przede wszystkim na pamięci architektury oraz jej miejscu w naszej codzienności. W pracy "Podmiot Przedmiot Obiekt" (2002) zestawiła ze sobą, w postaci kolorowego fotomontażu i śnieżnobiałej makiety, pozornie sprzeczne połówki budynków mieszkalnych. Ich niekompatybilność, rażąca na zdjęciach, w tekturowych modelach uwodzi harmonią i wdziękiem. Karska zwraca tu uwagę na dążność do indywidualności, osobności, której dom, jako budynek, ale także w sensie metaforycznym, staje się manifestacją. Podobne akcenty związane z architekturą i miastem jako źródłem fascynacji, ale także lęku, można zaobserwować w realizacjach tworzonych wspólnie przez Alicję Karską i Aleksandrę Went. Artystki stawiają pytanie o socjologiczne i psychologiczne znaczenie konkretnych elementów przestrzeni miejskiej. Ich dwa filmy: "Planowanie i organizacja przestrzeni" (2002), gdzie jako pokojówki krzątają się w rozbieranym szkielecie niedokończonego nigdy budynku, czy "Stągiewna 45" (2004), kiedy to postanawiają przywrócić świetność pozostawionym fasadom wyburzonych sklepów, nie tylko poruszają aspekt tkanki miejskiej jako egzemplifikacji przemian społecznych, ale także zwracają uwagę na ulotność i ułomność doczesności.
Wystawy.
2006 Inspekty (z A. Went) Arsenał, Poznań; W Polsce, czyli gdzie?, CSW Warszawa; 2005 Nie ma rzeczy zupełnych, BGSW, Słupsk; Przestrzenie powinności (z A. Went) Galeria Le Guern, Warszawa; Prague Biennale2; Absolwent, IS Wyspa, Gdańsk; WRO 05, Wrocław; Wall to be destroyed, FRAC Lorraine, Metz, Francja; Egocentryczne, niemoralne, przestarzałe, Zachęta, Warszawa; 2004 Nie-pokoje, Królikarnia, Warszawa; Space commitments, Galeria Le Guern, Warszawa; Rybie oko 3, BGSW Słupsk; Przestrzenie publiczne, CSW Łaźnia, Gdańsk; 2003 Projektowanie i organizacja przestrzeni (z A. Went) CSW Warszawa; Supermarket Sztuki IV – Globalne Zauroczenie, Warszawa; WRO 03 Globalica, Wrocław; 2002 Reset, Bunkier Sztuki, Kraków; Mode, Fundacja Wyspa Progress, Gdańsk.

</doc>
<doc id="1359580" url="https://pl.wikipedia.org/wiki?curid=1359580" title="Dorota Nieznalska">
Dorota Nieznalska

Dorota Nieznalska (ur. 19 września 1973 w Gdańsku) – polska artystka wizualna identyfikowana z nurtem sztuki krytycznej. Tworzy przede wszystkim obiekty rzeźbiarskie, instalacje, zajmuje się także sztuką wideo i fotografią.
Edukacja.
Ukończyła Liceum Sztuk Plastycznych w Gdyni-Orłowie. Jest absolwentką Wydziału Rzeźby Akademii Sztuk Pięknych w Gdańsku, dyplom uzyskała w 1999 w Pracowni Intermedialnej prof. Grzegorza Klamana.
Twórczość.
Od 1998 współpracowała z Galerią Wyspa i Fundacją Wyspa Progress. W 1999 w ramach 11. biennale młodych artystów organizowanego przez fundację Germinations Europe uzyskała stypendium pobytowe w Hull w Wielkiej Brytanii. Uzyskała również stypendium pobytowe w Ostdeutsche Galerie w Ratyzbonie w Niemczech (2005/06). Jest laureatką Nagrody Prezydenta Miasta Gdańska dla Młodych Twórców i Naukowców (2000). Zdobyła III miejsce w konkursie na plakat Federacji na Rzecz Kobiet i Planowania Rodziny, Warszawa 2005.
W swojej sztuce koncentruje się na problemie społecznego uwarunkowania i funkcjonowania człowieka, jego cielesności w polskiej, katolickiej rzeczywistości, dekonstruuje role kobiety i mężczyzny w patriarchalnym społeczeństwie. Próbuje przedstawić problem ksenofobicznej przemocy.
Deklaruje się jako ateistka.
Nagrody.
Instalacja "Pasja".
W grudniu 2001 w Galerii Wyspa w Gdańsku otwarto wystawę Doroty Nieznalskiej pt. "Nowe Prace", której częścią była instalacja "Pasja". Na instalację składał się film (obraz ćwiczącego na siłowni mężczyzny) oraz obiekt (zdjęcie męskich genitaliów umieszczone na krzyżu). Tytuł instalacji odwoływał się do tematów pasyjnych w sztuce religijnej. O wystawie poinformował lokalny dodatek „Gazety Wyborczej” oraz telewizja TVN. Wiadomość medialna o tematyce wystawy i użytych w niej środkach artystycznych spowodowała oskarżenie artystki o obrazę uczuć religijnych, dokonane na podstawie doniesienia grupy działaczy i posłów Ligi Polskich Rodzin, m.in. Gertrudy Szumskiej i Roberta Strąka. 18 lipca 2003 Nieznalska została skazana na karę sześciu miesięcy ograniczenia wolności (wykonywania pracy na cele społeczne).
Po wniesieniu apelacji sąd wyższej instancji stwierdził popełnienie błędów proceduralnych na niekorzyść oskarżonej i nakazał powtórzenie procesu. Skandal towarzyszący temu wydarzeniu z jednej strony zaszkodził recepcji twórczości artystki, kojarzonej przede wszystkim z instalacją "Pasja" oraz wynikłym z niej procesem, ale z drugiej strony ogromnie spopularyzował nazwisko Nieznalskiej, które urosło do roli głównego symbolu w dyskusji na temat roli artysty i jego sztuki w społeczeństwie, a także powinności krytyki artystycznej.
Ostatni proces dotyczący "Pasji" odbył się 11 marca 2010 w Sądzie Okręgowym w Gdańsku. Sąd uznał prawomocnym wyrokiem, że nie ma dowodów przemawiającym za tym, że artystka miała na celu obrażanie innych osób. Dorotę Nieznalską uznano za niewinną.
Wystawy indywidualne.
1992
1999
2000
2001
2001/02
2002
2003
2004
2006
2008
2009
2010
2011
2012
2013

</doc>
<doc id="1359582" url="https://pl.wikipedia.org/wiki?curid=1359582" title="Anna Okrasko">
Anna Okrasko

Anna Okrasko (ur. 1981) - artystka wizualna.
Twórczość.
Studiowała na Wydziale Malarstwa ASP w Warszawie. Dyplom "Mój profesor maluje w paski a ja w groszki, bo to jest bardziej dziewczęce" w Gościnnej Pracowni prof. Leona Tarasewicza (2004) był ironiczną grą z malarstwem przez duże M. Artystka malując na wielkoformatowych płótnach różnokolorowe kompozycje z grochów zakpiła sobie nie tylko z malarskiej tradycji, ale także oskarżyła Akademię o seksizm. Wątek braku równouprawnienia adeptów i adeptek sztuk pięknych podniosła już wcześniej, w 2003 roku, kiedy na różowych ścianach korytarzy Wydziału Malarstwa warszawskiej ASP pojawiły się odmalowane z charakterystycznych szablonów hasła: tezy wykładowców, ale także deklaracje samych studentek – "Malarki to żony dla malarzy", "Ja to maluję takie małe wrażliwe obrazki najchętniej portrety psów", "Kobieta posiada naturalne predyspozycje do smażenia kotletów. Można powiedzieć że ten kotlet jest w niej zakodowany", "Biust to taki samograj w sztuce" (2003). Okrasko wykorzystując je postawiła pytanie nie tylko o mobbing stosowany wobec przyszłych artystek, ale także o ich bezkrytyczne podporządkowanie się wobec zaistniałej sytuacji. Jest także autorką realizacji "Znicze dla Ojca Świętego" (2005) – ironicznej obserwacji masowej histerii polaków po śmierci JP2, ale także refleksji nad zmianą wrażliwości, sposobów wyrażania swojej empatii, medializacją uczuć. Okrasko sięgnęła po hasła wpisywane do ksiąg kondolencyjnych w Internecie i przeniosła je na płótna. Do instalacji malarskiej zrobionej na ścianach Otwartej Pracowni wykorzystała także motyw internetowego znicza, który przesyłany był esemesowo bądź e-mailowo, jako dowód żałoby, modlitwy, wiary. Inny projekt - "Nie ma dnia bez kreski" (2006) to cykl wielkoformatowych monochromów wykonanych przy pomocy tuszu z długopisów. Przewrotny tytuł odwołuje się do mitów o artystycznym życiu: twórczej pasji i pasji życia. Działania Okrasko są ironiczną refleksją na temat sztuki, ale także dekonstrukcją reguł, którymi rządzi się tzw. artystyczny światek. Była związana z Galerią Czarna w Warszawie. Mieszka i pracuje w Warszawie.
Bibliografia.
Pierwsza wersja hasła pochodzi ze Słownika Młodej Polskiej Kultury "Tekstylia bis", Korporacja Ha!art, Kraków 2006.

</doc>
<doc id="1359583" url="https://pl.wikipedia.org/wiki?curid=1359583" title="Paulina Ołowska">
Paulina Ołowska

Paulina Ołowska (ur. 1976 w Gdańsku) – polska malarka, fotografka, autorka kolaży, działająca na pograniczu performance’u, wideo, akcji społecznej i sztuki użytkowej. Polem jej artystycznych poszukiwań są modernistyczne utopie oraz badania nad twórczością artystów XX wieku, które łączy z własnymi działaniami twórczymi, nadając aktualność ideom niesłusznie zapomnianym. Charakterystycznym wątkiem w twórczości Ołowskiej jest zainteresowanie postawami kobiecymi w sztuce i poszukiwanie „protoplastek”, takich jak Alina Szapocznikow i Zofia Stryjeńska. Artystka mieszka i pracuje w Rabce-Zdroju.
Życiorys.
Edukacja.
Studiowała w School of the Art Institute of Chicago (1995-1996) oraz malarstwo i grafikę na Wydziale Malarstwa ASP w Gdańsku (1997-2000). Stypendystka Królewskiej ASP w Hadze (1988), Centro de Art Communication Visual (Arco) w Lizbonie (1998/1999), Center for Contemporary Art Kitakyushu (1999/2000) i Rijksakademie van Beeldende Kunsten w Amsterdamie (2001/2002).
Twórczość.
Charakterystyczna dla twórczości Pauliny Ołowskiej jest synteza sztuk, artystka chętnie wykorzystuje w pracach różnorodne media, jak malarstwo, kolaż, instalację, performance, modę, muzykę, co pozwala jej wydobyć wyjątkowo bogatą gamę wrażeń artystycznych. Twórczość Ołowskiej jest wypadkową aktualnych doświadczeń i fascynacji artystki. Wspólną cechę jej prac stanowi romantyczna wizja sztuki jako nośnika pozytywnych utopii i wiara, że „sztuka może zmienić świat”. Do głównych zainteresowań Ołowskiej należą artystyczne utopie epoki modernizmu odnajdywane w założeniach wczesnego Bauhausu (projekt „Bauhaus Yoga”, 2001), kręgach rosyjskich konstruktywistów („Abstrakcja w procesie”, 2000), poszukiwaniach europejskiej awangardy początków XX wieku.
W maju 2003 roku Ołowska wspólnie z Lucy McKenzie tymczasowo prowadziły podziemny bar "Nova Popularna" przy ul. Chmielnej w Warszawie, w którym co tydzień odbywały się koncerty i występy. Artystki zaprojektowały wnętrze baru, w tym murale, zasłony, meble i rzeźby oraz obsługiwały gości z pomocą przyjaciół i miejscowych. Po zamknięciu "Novej Popularnej" artystki zaczęły tworzyć prace, które miały upamiętnić i uhistorycznić ten projekt. Seria powstałych kolaży zawiera materiały wizualne, które zainspirowały bar, w tym obrazy dzieł sztuki takich jak „A Bar at the Folies-Bergère” Édouarda Maneta (1882) i „The Absinthe Drinker” Edgara Degasa (1875-76), a także wycinki modeli ze współczesnych magazynów mody i wnętrz w stylu Art Deco z publikacji poświęconych architekturze i designowi.
Ołowska nie stroni również od performence’u. Prezentowany w Tate Modern w 2015 roku „The Mother An Unsavoury Play in Two Acts and an Epilogue” to adaptacja sztuki awangardowego dramaturga Stanisława Ignacego Witkiewicza z 1924 roku. Historia rozgrywa się w mieszczańskiej scenerii, w której halucynacje, schizofrenia, alkoholizm, obłęd i narkomania przeradzają się w surrealistyczne szaleństwo.
Artystka często powraca do twórczości Zofii Stryjeńskiej (1891-1976), zgłębiając wizjonerskie wyobrażenia polskiej artystki dwudziestolecia międzywojennego. W pracy „Bożki słowiańskie” artystka bada koncepcję baletu Stryjeńskiej jako „wieńca ceremonii” projektując kostiumy według jej malarskiego cyklu o tym samym tytule z 1918 roku. Aktorzy ubrani w surrealistyczne stroje, z ogromnymi nakryciami głowy, ozdobione pawimi piórami i łodygami pszenicy, przedstawiają fantazyjne postaci ze słowiańskiej mitologii i folkloru: boginie psot, pomyślności, losu, wiosny, zimy i nieba. Oryginalna partytura amerykańskiego artysty Sergeia Tcherepnina łączy kosmiczne dźwięki z tradycyjnymi mazurkami, polkami i oberkami, a także z „duchowym disco” i lokalną tradycją muzyczną Val Gardeny.
Inspiracją dla „Alfabetu” Pauliny Ołowskiej była książka „ABECEDA” Karela Teige, kluczowej postaci czeskiej awangardy, który w 1926 roku we współpracy z Milcą Mayerovą stworzył eksperymentalny „ruchomy alfabet”. Nawiązując do projektu Teige, Ołowska łączy rytmiczność z konstruktywistyczną fascynacją typografią i wskazuje na retoryczną funkcję tańca: troje performerów układając swoje ciała w 26 liter, od A do Z, konfrontuje alfabet języka pisanego z „alfabetem” gestów i ruchów, tworząc nowy system wyrażania znaczeń. „Alfabet” po raz pierwszy został pokazany w Berlinie w 2005 roku (Galerie Meerrettich). W 2012 roku został wystawiony w Museum of Modern Art w Nowym Jorku, a na początku 2014 roku został zaprezentowany w Muzeum Sztuki Nowoczesnej w Warszawie.
W 2004 roku Ołowska rozpoczęła projekt refabrykacji neonów, które oświetlały Warszawę w latach 60. i 70. XX wieku. Wiele neonów zostało zaprojektowanych przez artystów dla państwowych monopoli i promowało ogólne czynności, takie jak fryzjerstwo, sport i czytanie książek. Ołowska zorganizowała wystawę w Fundacji Galerii Foksal, „Obraz – wymiana – neon”, 2006, aby zebrać pieniądze na renowację i reinstalację neonu "Siatkarki" z 1961 roku autorstwa Jana Mucharskiego, który pierwotnie reklamował sklep sportowy na placu Konstytucji.
Jej podejście konserwatorskie rozwinęło się perfomatywnie i z czasem, w wyniku badania i reagowania na liczne lokalne modernizmy – od regionalnego konstruktywizmu po projekty czasopism. W 2010 roku, artystka podjęła się inicjatywy społeczno-artystycznej pokrywając wielkoformatowymi malowidłami inspirowanymi projektami scenografa i malarza Jerzego Koleckiego fasadę budynku teatru „Rabcio”, w górskiej miejscowości w okolicach Krakowa. Dokonując swoistego kolażu prac odnalezionych przez nią w archiwum teatru, przeniosła je na jego budynek, na nowo uwidaczniając je w przestrzeni publicznej. Natomiast podczas stypendium w Portugalii namalowała serię obrazów nawiązujących tematyką do fotografii mody z magazynu „Ty i Ja”, kultowego pisma młodej inteligencji polskiej lat sześćdziesiątych.
Obraz zatytułowany "Ewa Wawrzoń w kostiumie z przedstawienia „Nosorożec”" (2003) reprezentuje charakterystyczny dla twórczości Pauliny Ołowskiej motyw zapomnianych bohaterek lub artystek. Ołowska stara się wydobyć ich historie i zinterpretować na nowo, wpisując je w szerszą narrację, przyczyniając się tym samym do budowania tradycji sztuki kobiet. Szczególnie cenione przez Ołowską są artystki sceny prowincjonalnej (choćby cykl poświęcony aktorkom Teatru Lalek Rabcio z Rabki) – kobiety ryzykowne, zaangażowane i niejednoznaczne. Ich złożona kondycja jest inspiracją do określenia współczesnej tożsamości artystki.
W latach 2018-2022 zasiadała w Kapitule Nagrody Sztuki im. Marii Anto i Elsy von Freytag-Loringhoven.
Obecnie artystka prowadzi Dom Twórczy Kadenówka w Rabce-Zdrój gdzie zaprasza artystów do wspólnej pracy twórczej.
Pavilionesque.
Ołowska wydaje magazyn "Pavilionesque", poświęcony różnym aspektom sztuki współczesnej i teatru. Czasopismo stanowi również formę aktywnego archiwum, które poszukuje i odzyskuje niepublikowane materiały archiwalne związane z teatrem, performence’m i lalkarstwem.
Nagrody i odznaczenia.
W 2014 r. otrzymała Aachen Art Prize. Nagroda jest wręczana co dwa lata przez Stowarzyszenie Przyjaciół Ludwig Forum wybitnym artystom, którzy mieli istotny wpływ na rozwój międzynarodowego świata sztuki. W 2017 roku otrzymała nominację do nagrody Bessie w kategorii "Outstanding Visual Design" za performance "Slavic Goddesses—A Wreath of Ceremonies" w The Kitchen w Nowym Jorku.
Prace w zbiorach.
Jej obrazy i instalacje znajdują się w kolekcjach Centrum Pompidou w Paryżu, nowojorskiego MoMA czy Tate Modern w Londynie.

</doc>
<doc id="1359586" url="https://pl.wikipedia.org/wiki?curid=1359586" title="Pont Mirabeau">
Pont Mirabeau

Pont Mirabeau – most na Sekwanie położony w Paryżu, zbudowany w latach 1895–1897.
Historia.
Decyzję o budowie mostu podjął prezydent Francji Sadi Carnot w 1893 roku. Budowa mostu rozpoczęła się w 1895 roku, a zakończyła dwa lata później. W 1975 roku Pont Mirabeau został uznany za historyczny zabytek narodowy.
Lokalizacja.
Most łączy 15. okręg Paryża z 16. okręgiem. Wokół mostu znajduje się Gare de Javel, przystanek paryskiego RERu.
Najbliższą stacją paryskiego metra jest Mirabeau oraz Javel – André Citroën.
Architektura.
Most jest oparty na trzech łukach – jednym dużym o szerokości 93 metrów oraz dwóch mniejszych o szerokości 32,4 metra każdy. Łączna długość Pont Mirabeau wynosi 173 m, a jego szerokość 20 m. W chwili oddania do użytku Pont Mirabeau był najdłuższym oraz najwyższym mostem ówczesnego Paryża.
Pont de Mirabeau jest ozdobiony 4 figurami, które nazywają się: Miasto Paryż, Obfitość, Handel oraz Nawigacja. Wszystkie te figury zostały wykonane przez Jean Antoine Injalberta.

</doc>
<doc id="1359588" url="https://pl.wikipedia.org/wiki?curid=1359588" title="BBTS Polmos Bielsko-Biała">
BBTS Polmos Bielsko-Biała



</doc>
<doc id="1359589" url="https://pl.wikipedia.org/wiki?curid=1359589" title="GND">
GND



</doc>
<doc id="1359590" url="https://pl.wikipedia.org/wiki?curid=1359590" title="Stach Szabłowski">
Stach Szabłowski

Stach Szabłowski (ur. 1973) – polski historyk i krytyk sztuki, publicysta, kurator wystaw.
Życiorys.
Stach (Stanisław) Szabłowski jest absolwentem Instytutu Historii Sztuki Uniwersytetu Warszawskiego. W latach 1997-2016 kurator wystaw polskich w Centrum Sztuki Współczesnej Zamek Ujazdowski w Warszawie. Wspólnie z kuratorką Ewą Gorządek był autorem wielu wystaw definiujących sztukę wspólczesną w Polsce tzw. pokolenie „roczników siedemdziesiątych” w sztukach wizualnych, m.in.: "Scena 2000", "Rzeczywiście młodzi są realistami" (choć brali w nich udział także artyści starsi), czy "Późna polskość".
Zajmuje się również krytyką sztuki; pisze o sztuce współczesnej w pismach: „Przekrój”, „Zwierciadło”, „Dziennik”, „Fluid”, „Newsweek”, „Obieg”, „K-Magazine”, „Architektura-Murator”, „Dwutygodnik” i „Szum”. Pisywał też do magazynu „Raster”.

</doc>
<doc id="1359591" url="https://pl.wikipedia.org/wiki?curid=1359591" title="Laura Pawela">
Laura Pawela

Laura Pawela (ur. 24 czerwca 1977 w Rybniku) – polska rzeźbiarka, autorka instalacji.
Życiorys.
Ukończyła studia w Instytucie Sztuki Uniwersytetu Opolskiego (dyplom licencjacki w Pracowni Rzeźby prof. Leona Podsiadły, 2000) oraz na Wydziale Malarstwa i Rzeźby ASP we Wrocławiu, (dyplom 2004 z rzeźby w pracowni prof. Leona Podsiadłego). W 2006 roku prowadziła Pracownię Gościnną im. Eugeniusza Gepperta przy ASP we Wrocławiu. 
Wystawy.
Indywidualne.
2012 
"Sweet Heart Now Grown So Cold", , Londyn, 
2011 
"PAST PRESENT CONTINUOUS", Propaganda, Warszawa; 
2009 
"It hurts me too", Galeria Awangarda, BWA Wrocław;
2008 
"Unfinished histories", Residencia Corazón, La Plata, Argentyna, 
"Cold Summer", Miejsce Sztuki OFFicyna, Szczecin;
2007 
"Last Exit for the Lost", Galeria lokal_30, Warszawa 
"Your Artist", , Londyn, 
"Cztery osobne pokoje z łazienką", Galeria Nowych Mediów, Gorzów Wielkopolski;
2006 
"Ty i ja i wszyscy, których znamy", BWA Zielona Góra, 
"Ubezpieczenie talentu", Entropia, Wrocław, 
"Pokaz kilku prac", "Videokont", Galeria Kont, Lublin; 
2005 
"Łazienka", Galeria Ego, Poznań, 
"Łazienka", pracownia, Centre European d'Actions Artistiques Contemporaines, Strasburg, Francja, 
"Budżet 500", Galeria Arsenał, Białystok; 
"Faster", Galeria Ego, Poznań; 
2004 
"REALITY_LP", Centrum Sztuki Współczesnej Zamek Ujazdowski, Warszawa; 
2003 
"Loading", Galeria Arsenał, Poznań,
"Can't go to real world", Entropia, Wrocław, 
"REALLAURA", BWA Wrocław; 
2002 
"Reallaura", projekt internetowy, 
"Wykrój mojego ciała", Teatr Polski we Wrocławiu; 
Zbiorowe.
2008 
"Aktywne Studio", Galeria Studio, Warszawa, 
"Antypody Umysłu", Galeria Manhattan, Łódź, 
"Bewegte Stilleben", Brandenburgischer Kunstverein, Poczdam, Niemcy, 
"Triennale Młodych", Centrum Rzeźby Polskiej w Orońsku, 
"Spisek Sztuki?", Galeria Sektor I, Górnośląskie Centrum Kultury, Katowice, 
"Fade into Black", Studio BWA, Wrocław;
2007
"Lokatorzy", galeria lokal_30, Warszawa, 
"Mutations", Galeria Awangarda, BWA Wrocław, 
"Kolekcja Kulczyk", Stary Browar, Poznań, 
"Manufactured", Raw Spaces Gallery, Brisbane, Australia, 
"Tożsamość", Muzeum Architektury we Wrocławiu; 
2006 
"Mentality", "Łódź Biennale", Łódź Art Center, 
"Wieżowce Wrocławia", Muzeum Narodowe we Wrocławiu, 
"Eroticon", CocaCola Gallery, Wiedeń, 
"Stan wewnętrzny", Centrum Kultury Zamek, Poznań; 
2005 
"Za czerwonym horyzontem", Narodowe Centrum Sztuki Współczesnej, Moskwa, Rosja, 
"Wyobraźnia Ekranu", Toruń, 
"Prologue", Cornerhouse Gallery, Manchester, Wielka Brytania;
2004 
"Za czerwonym horyzontem", Centrum Sztuki Współczesnej Zamek Ujazdowski, Warszawa; 
"Rybie oko 2", Bałtycka Galeria Sztuki Współczesnej, Słupsk, 
2002 
"Supermarket Sztuki III (Ludzie i przedmioty)", Galeria DAP Warszawa. 
Bibliografia.
Pierwotna wersja artykułu pochodzi ze Słownika Młodej Polskiej Kultury "Tekstylia bis", Korporacja Ha!art, Kraków 2006.

</doc>
<doc id="1359593" url="https://pl.wikipedia.org/wiki?curid=1359593" title="Aleksandra Went">
Aleksandra Went

Aleksandra Went (ur. 1976 w Gdańsku) – fotograf, autorka wideo, instalacji, performance. Współpracowniczka Alicji Karskiej.
Życiorys.
Studia na Wydziale Rzeźby ASP w Gdańsku, dyplom z wyróżnieniem w 2003 roku w pracowni prof. Sławoja Ostrowskiego.
Wspólnie z Alicją Karską, druga nagroda w 14th Film -Video Competition, w ramach 48th IFHP World Congress w Oslo, w Norwegii (2004), trzecie miejsce w konkursie The One Minutek (2006), stypendium pobytowe w MAP XXL w Żylinie (2006).
W swoich indywidualnych realizacjach koncentruje się przede wszystkim na kwestiach pamięci i obecności, a także wzajemnych relacjach interpersonalnych i kształtowaniem swojej prywatności/intymności przy pomocy uniwersalnych rekwizytów. Jej praca Mo-je po-ko-je z 2004 roku to fotografie wnętrz mieszkalnych, pustych, lecz ze wszelkimi atrybutami (nie)obecności ludzi, utrwalone na elementach stałego wyposażenia tych przestrzeni – płytkach PCV, kafelkach ceramicznych, drewnianych parkietowych klepkach i in., jednym słowem – na nośnikach, które na co dzień są niemymi świadkami naszych zmagań, regularnej krzątaniny. Pracuje w duecie z Alicją Kraską.

</doc>
<doc id="1359597" url="https://pl.wikipedia.org/wiki?curid=1359597" title="Zakład Włókien Sztucznych Stilon">
Zakład Włókien Sztucznych Stilon



</doc>
<doc id="1359599" url="https://pl.wikipedia.org/wiki?curid=1359599" title="Plac Frankfurcki w Słubicach">
Plac Frankfurcki w Słubicach

Plac Frankfurcki – jeden z placów w centralnej części Słubic. Nazwa placu pochodzi od graniczącego z miastem po stronie niemieckiej – Frankfurtu nad Odrą.
Opis.
Na placu znajduje się skwer zieleni i ławki ułożone w kształt okręgu. Przy placu Frankfurckim mieści się pasaż handlowy zwany „Lubuszem”.
Do placu przylegają bezpośrednio ulica Adama Mickiewicza (od zachodu) oraz ul. Ignacego Daszyńskiego i Dąbrówki (od południa). 
Na placu stanął pierwszy na świecie Pomnik Wikipedii.

</doc>
<doc id="1359600" url="https://pl.wikipedia.org/wiki?curid=1359600" title="Metoda harcerska">
Metoda harcerska



</doc>
<doc id="1359605" url="https://pl.wikipedia.org/wiki?curid=1359605" title="I bitwa pod St Albans">
I bitwa pod St Albans

I bitwa pod St Albans – pierwsze starcie wojny Dwóch Róż, stoczone 22 maja 1455 roku na terenie miasta St Albans, 35 km na północ od Londynu. Ryszard, książę Yorku i jego sojusznik, Ryszard Neville, hrabia Warwick, pokonali Lancasterów dowodzonych przez Edmunda, księcia Somerset, który w tej bitwie poległ. York wziął również do niewoli króla Henryka VI i mianował sam siebie konetablem Anglii.
Armia Lancasterów w liczbie 2000 przybyła do St Albans jako pierwsza i – dla obrony miasta – rozmieściła wojska wzdłuż Tonman Ditch i na zabarykadowanych ulicach Sopwell Lane i Shropshire Lane. Licząca 3000 ludzi armia Yorków zjawiła się wkrótce i rozłożyła się w okolicach Keyfield na wschodzie. Potem nastąpił długi okres negocjacji prowadzonych przy pomocy heroldów wędrujących pomiędzy dowódcami obu zwaśnionych obozów. Po kilku godzinach Ryszard, odrzucając pokojowe rozwiązanie sporu, zdecydował się na atak. Ogromna większość sił króla Henryka została całkowicie zaskoczona szybkością natarcia Ryszarda; większość armii spodziewała się, że – podobnie jak w Blackheath w roku 1452 – panowie dojdą do porozumienia. Jednak, mimo zaskoczenia, stanęli do walki i dwa frontalne ataki na przegrodzonych barykadami wąskich uliczkach miasta przyniosły armii Yorka ciężkie straty.
W tej sytuacji Warwick poprowadził swój rezerwowy oddział przez niebronione części miasta, przez sieć zaułków i ogrodów i zupełnie niespodziewanie znalazł się na głównym placu miasta, gdzie królewscy odpoczywali, dyskutując ostatnie wydarzenia. Zupełnie nie spodziewali się uderzenia; większość nie zdołała nawet włożyć hełmów. Warwick zaatakował bez chwili wahania, rozbijając Lancasterów. W walce zginął książę Somerset.
Następnie hrabia rozkazał swoim łucznikom ostrzał ludzi z otoczenia króla, zabijając kilku z nich, raniąc Henryka i księcia Buckingham. Żołnierze Lancasterów broniący barykad dopiero wtedy zorientowali się, że są otoczeni i w panice uciekli z miasta.
Pierwsza bitwa pod St Albans była – w sensie militarnym – mało znaczącą potyczką, ale w sensie politycznym była wielkim zwycięstwem Yorka: wziął do niewoli króla i odzyskał władzę; jego rywal, Somerset, zginął w bitwie; a wrogowie Warwicka: Henryk Percy, 2. hrabia Northumberland i Thomas Clifford padli zabici w czasie ucieczki.

</doc>
<doc id="1359608" url="https://pl.wikipedia.org/wiki?curid=1359608" title="Parafia Najświętszego Serca Pana Jezusa w Wyrach">
Parafia Najświętszego Serca Pana Jezusa w Wyrach

Parafia Najświętszego Serca Pana Jezusa w Wyrach – parafia rzymskokatolicka w dekanacie Łaziska, archidiecezja katowicka.
Rys historyczny.
Pierwsza wzmianka o miejscowości Wyry pochodzi z 1287 roku. Istniało wtedy w Wyrach kilka gospodarstw na prawie niemieckim, nie wiemy jednak ilu było mieszkańców. Do czasu powstania kościoła i systemu parafialnego wieś Wyry należała do parafii Mikołowskiej. Utworzenie parafii zaczęto rozważać w 1907 roku, jednak z powodu I wojny światowej dopiero w 1919 roku biskup wrocławski kard. Adolf Bertram zgodził się na utworzenie samodzielnej parafii w Wyrach. Wtedy to liczba mieszkańców wzrosła do 2000. Tymczasowa kaplica powstała po adaptacji sali w gospodzie Wilhelma Seemanna; poświęcona 19 maja 1919. W 1922 roku rozpoczęto budowę kościoła a 4 października 1925 erygowano parafię i dokonano wprowadzenia pierwszego proboszcza wyrskiej parafii ks. Jana Janotę. 26 czerwca 1927 kościół został poświęcony przez ks. Jana Kapicę proboszcza tyskiego. Prawie cały kościół został uposażony dzięki ofiarności parafian, którzy wykonali chrzcielnicę, ławki, konfesjonały i ołtarz. W 1936 roku odbyło się drugie malowanie kościoła, podczas którego w prezbiterium umieszczono pastelowe malowidła. W dniu wybuchu II wojny światowej parafianie zebrali się w kościele, z którego po odbytym nabożeństwie, wraz z księdzem proboszczem opuścili wieś na ponad dwa tygodnie. 27 stycznia 1945 dotarła do Wyr ofensywa wojsk sowieckich. 4 lutego 1945 ks. Janota odprawił pierwsze po wyzwoleniu nabożeństwo w języku polskim. Obecnie parafia liczy około 3 tys. ludzi. Działają w niej następujące grupy: ministranci, Dzieci Maryi, Ruch Światło-Życie, Żywy Różaniec i Apostolstwo Dobrej Śmierci, chór parafialny „Zorza” i schola.

</doc>
<doc id="1359610" url="https://pl.wikipedia.org/wiki?curid=1359610" title="Zygmunt Weiss">
Zygmunt Weiss

Zygmunt Eugeniusz Weiss (ur. 4 kwietnia 1903 w Warszawie, zm. 4 czerwca 1977 w Bad Ischl w Austrii) – polski lekkoatleta, dwukrotny olimpijczyk, dziennikarz sportowy.
Życiorys.
W 1923 ukończył Gimnazjum Męskie im. Tadeusza Reytana w Warszawie. Następnie służył w Szkole Podchorążych Piechoty (1924–1925), uzyskując stopień podporucznika rezerwy. W późniejszym okresie studiował w Szkole Nauk Politycznych na Wydziale Konsularno-Dyplomatycznym (absolutorium uzyskał w 1932).
Kariera lekkoatletyczna.
Specjalizował się w biegach krótkich. Dwukrotnie startował w igrzyskach olimpijskich. W Paryżu w 1924 odpadł w eliminacjach biegów na 100 m i na 200 m. W Amsterdamie w 1928 startował w biegu na 400 m i w sztafecie 4 x 400 m, również odpadając w eliminacjach.
Czterokrotnie brał udział w Akademickich Mistrzostwach Świata. Podczas Letnich Mistrzostw Świata Studentów w 1924 roku w Warszawie zdobył złote medale na 400 m i w sztafetach 4 x 100 m i 4 x 400 m, a także srebrne na 100 m, 200 m i w sztafecie olimpijskiej 100+200+400+800 m. w 1927 w Rzymie wywalczył brązowy medal w sztafecie 4 x 400 m.
Był mistrzem Polski na 400 m w 1924, w sztafecie 4 x 100 m w 1924 i 1927 oraz w sztafecie 4 x 400 m w 1923, 1924, 1927 i 1928. Dziewięć razy był wicemistrzem Polski: na 100 m w 1924, na 200 m w 1923, 1924 i 1928, na 400 m w 1923 i 1925, w sztafetach 4 x 100 m w 1925 i 4 x 400 m w 1929 i 1931. Czterokrotnie zdobywał brązowe medale: na 200 m (1922 i 1927), 400 m (1928) i w sztafecie 4 x 400 m 1933).
Siedmiokrotnie wystąpił w meczach reprezentacji Polski w latach 1922–1931. 27 razy poprawiał rekordy Polski, w tym na 200 m i 400 m.
Rekordy życiowe:
Przez całą karierę był zawodnikiem AZS Warszawa.
Praca dziennikarska.
Od 1927 zajmował się dziennikarstwem sportowym, najpierw w „Kurierze Warszawskim”, a od 1929 do 1939 jako kierownik działu sportowego „Wieczoru Warszawy”. Specjalizował się w pisaniu o kolarstwie. Współpracował m.in. z „Przeglądem Sportowym”.
W kampanii wrześniowej brał udział w obronie Warszawy jako oficer (ppor.) III batalionu Obrony Warszawy. Walczył na Targówku. Po zakończeniu walk dostał się do niewoli niemieckiej. Przebywał w oflagach Hohnstein, Arnswalde, Gross-Born, a po jego ewakuacji w Sandbostel i Lubece. W Arnswalde i Gross-Born organizował życie obozowe; w Arnswalde wydawał (ręcznie) „Przegląd Sportowy” i prowadził rubrykę sportową w piśmie „Za Drutami”. Wydawał również „Przegląd Teatralny” i „Przegląd Obozowy”. W Gross-Born był organizatorem Olimpiady Obozowej w 1944, w której wziął udział.
Po wyzwoleniu pracował w Referacie Wychowania Fizycznego 1 Dywizji Pancernej. W 1947 wrócił do Polski i rozpoczął pracę w „Przeglądzie Sportowym”, w którym pozostał do emerytury w 1970. Później pisał w „Dzienniku Ludowym”. Zajmował się głównie kolarstwem, podnoszeniem ciężarów i łyżwiarstwem szybkim. Relacjonował niemal wszystkie polskie imprezy kolarskie. Był inicjatorem zawodów kolarskich w Choszcznie (od 1977 jest to Memoriał Zygmunta Weissa).
Został honorowym obywatelem Choszczna (1974). Zmarł podczas obsługi kolarskiego Wyścigu Dookoła Austrii.
Został pochowany na Cmentarzu Wojskowym na Powązkach w Warszawie (kwatera B35-3-12).

</doc>
<doc id="1359611" url="https://pl.wikipedia.org/wiki?curid=1359611" title="Bude">
Bude

Bude - (korn. "Bud") miasto w Wielkiej Brytanii, w Anglii w Kornwalii, położone przy ujściu rzeki Neet, nad Oceanem Atlantyckim na północno-wschodnim skraju hrabstwa, Dawniej port, od czasów wiktoriańskich popularna miejscowość wypoczynku letniego o znaczeniu ponadregionalnym. Przez miasto przebiega jedna z najbardziej malowniczych dróg Anglii, "Atlantic Highway" (A 39).

</doc>
<doc id="1359613" url="https://pl.wikipedia.org/wiki?curid=1359613" title="Joseph Johnston">
Joseph Johnston

Joseph Eggleston Johnston (ur. 3 lutego 1807, zm. 21 marca 1891) – amerykański generał i polityk. Ukończył akademię wojskową West Point. Podczas wojny secesyjnej walczył po stronie Skonfederowanych Stanów Ameryki. Dowodził między innymi w I bitwie nad Bull Run, w bitwie pod Seven Pines podczas kampanii półwyspowej, a także w bitwie pod Bentonville.
Po wojnie zajął się działalnością przedsiębiorczą i polityką. W latach 1879–1881 był przedstawicielem stanu Wirginia w Izbie Reprezentantów Stanów Zjednoczonych.

</doc>
<doc id="1359614" url="https://pl.wikipedia.org/wiki?curid=1359614" title="Joseph E. Johnston">
Joseph E. Johnston



</doc>
<doc id="1359616" url="https://pl.wikipedia.org/wiki?curid=1359616" title="Jean Claude van Damme">
Jean Claude van Damme



</doc>
<doc id="1359617" url="https://pl.wikipedia.org/wiki?curid=1359617" title="Barbara Czajkowska">
Barbara Czajkowska

Barbara Czajkowska z domu Kubiak (ur. 24 lutego 1955 w Warszawie) – polska dziennikarka telewizyjna, prowadząca na antenie TVP2 w latach 1993–2006 emitowany na żywo program publicystyczny z udziałem czołowych osobowości polskiej sceny politycznej pt. "Linia specjalna".
Absolwentka XI Liceum Ogólnokształcące im. Mikołaja Reja w Warszawie i absolwentka wydziałów historycznego (1977) i dziennikarstwa Uniwersytetu Warszawskiego.
Barbara Czajkowska jest laureatką nagrody Grand Press i nagrody telewizyjnej "Wiktora" za rok 1998, a także wyróżnienia specjalnego przyznanego przez polskich posłów IV kadencji "za osobowość i styl". Dwukrotnie nominowana do Nagrody im. Dariusza Fikusa.
Autorskie programy.
Wszystkie wymienione programy realizowane we współpracy reżyserskiej ze Zbigniewem Proszowskim. Barbara Czajkowska prowadzi również okazjonalnie debaty wyborcze.

</doc>
<doc id="1359618" url="https://pl.wikipedia.org/wiki?curid=1359618" title="Jabez Lamar Monroe Curry">
Jabez Lamar Monroe Curry

Jabez Lamar Monroe Curry (ur. 5 czerwca 1825, zm. 12 lutego 1903) – amerykański żołnierz, polityk i dyplomata. Jako szeregowy walczył w czasie wojny amerykańsko-meksykańskiej. Jako polityk, w latach 1857–1861 był przedstawicielem stanu Alabama w Izbie Reprezentantów Stanów Zjednoczonych. W czasie wojny secesyjnej w stopniu podpułkownika walczył po stronie Skonfederowanych Stanów Ameryki. Po wojnie został profesorem i przez kilkanaście lat wykładał na Richmond College w Wirginii. W latach 1885–1888 był ministrem pełnomocnym Stanów Zjednoczonych w Hiszpanii, a w 1902 roku specjalnym ambasadorem na dwór króla Alfonsa XIII Hiszpańskiego.
Wyrzeźbiona w 1908 roku statua przedstawiająca jego podobiznę stoi w budynku Kapitolu Stanów Zjednoczonych.

</doc>
<doc id="1359620" url="https://pl.wikipedia.org/wiki?curid=1359620" title="Tour de Pologne 1968">
Tour de Pologne 1968

25. edycja wyścigu kolarskiego Tour de Pologne odbyła się w dniach 5–15 września 1968. Rywalizację rozpoczęło 70 kolarzy, a ukończyło 51. Łączna długość wyścigu – 1757 km.
Pierwsze miejsce w klasyfikacji generalnej zajął Jan Kudra (CRZZ I), drugie Marian Forma (Stal), a trzecie Stanisław Demel (Stal).
Podwójny jubileusz wyścigu (czterdzieści lat od zorganizowania pierwszego TdP i dwudziesta piąta edycja) odbył się bez wielkich fanfar. Wielka uczta nie była jednak potrzebna, ponieważ kolarstwo polskie kwitło, szerokim echem odbiło się bowiem zwycięstwo drużynowe w Wyścigu Pokoju. W wyścigu nie startowali najlepsi polscy kolarze, bowiem siedmiu olimpijczyków udało się na igrzyska olimpijskie do Meksyku. Zabrakło również znaczących ekip zagranicznych (startowali jedynie nie reprezentujący odpowiedniego poziomu Anglicy i Bułgarzy), jednak do rywalizacji znacząco przyczyniła się młodzież, przez co wyścig zyskał na atrakcyjności. W wyścigu zadebiutował późniejszy mistrz świata i czterokrotny zwycięzca Wyścigu Pokoju Ryszard Szurkowski.
Sędzią głównym wyścigu był Tadeusz Domański.

</doc>
<doc id="1359623" url="https://pl.wikipedia.org/wiki?curid=1359623" title="Stéphanie Sokolinski">
Stéphanie Sokolinski



</doc>
<doc id="1359624" url="https://pl.wikipedia.org/wiki?curid=1359624" title="(7735) Scorzelli">
(7735) Scorzelli

(7735) Scorzelli – planetoida z pasa głównego asteroid okrążająca Słońce w ciągu 4 lat i 212 dni w średniej odległości 2,76 j.a. Została odkryta 31 października 1980 roku w "Palomar Observatory" przez Schelte Busa. Nazwa planetoidy pochodzi od "Rosy Scorzelli" (ur. 1940), specjalisty od meteorytów przy Centro Brasileiro de Pesquisas Físicas. Przed nadaniem nazwy planetoida nosiła oznaczenie tymczasowe (7735) 1980 UL1.

</doc>
<doc id="1359625" url="https://pl.wikipedia.org/wiki?curid=1359625" title="Hugo Seydel">
Hugo Seydel

Hugo Seydel (ur. 12 listopada 1840 w Legnicy; zm. 3 października 1932 w Jeleniej Górze) – pruski polityk, działacz Towarzystwa Karkonoskiego.
Hugo Seydel był synem urzędnika pocztowego. Ukończył Akademię Rycerską w Legnicy, a następnie studiował prawo we Wrocławiu, Gießen i Berlinie. Pracował w sądach w Legnicy, Mużakowie, Bolesławcu.
W 1883 wstąpił do sekcji Przesieka Towarzystwa Karkonoskiego. Wiosną 1885 został przeniesiony do Jeleniej Góry i został członkiem tamtejszej sekcji. Rok później został członkiem jej zarządu. W 1888 został członkiem Zarządu Głównego. W 1897 po śmierci prezesa Zarządu Główniego Fieka przejął jego obowiązki, a dwa lata później został formalnie wybrany na prezesa. Funkcję tę pełnił do 1921.
Od 1895 jako deputowany do śląskiego Landtagu został jego przedstawicielem w pruskim parlamencie w Berlinie.
Hugo Seydel jako działacz Towarzystwa Karkonoskiego zasłużył się w sprawie budowy dróg górskich. W 1914 doprowadził do wybudowania gmachu Muzeum Karkonoskiego w Jeleniej Górze.

</doc>
<doc id="1359627" url="https://pl.wikipedia.org/wiki?curid=1359627" title="Giampaolo Menichelli">
Giampaolo Menichelli

Giampaolo Menichelli (ur. 29 czerwca 1938 w Rzymie) – włoski piłkarz.
Podczas swojej kariery grał dla AS Roma, S.S. Sambenedettese Calcio, Juventusu, Brescia Calcio i Cagliari Calcio. Występował w reprezentacji Włoch od 1962 do 1964 i uczestniczył w Mistrzostwach Świata w 1962.

</doc>
<doc id="1359628" url="https://pl.wikipedia.org/wiki?curid=1359628" title="(7734) Kaltenegger">
(7734) Kaltenegger

(7734) Kaltenegger – planetoida z pasa głównego asteroid okrążająca Słońce w ciągu 3 lat i 234 dni w średniej odległości 2,37 j.a. Została odkryta 25 czerwca 1979 roku w "Siding Spring Observatory" w Australii przez Eleanor Helin i Schelte Busa. Nazwa planetoidy pochodzi od "Lisy Kaltenegger" (ur. 1977), naukowca pracującego w Harvard-Smithsonian Center for Astrophysics. Przed nadaniem nazwy planetoida nosiła oznaczenie tymczasowe (7734) 1979 MZ6.

</doc>
<doc id="1359635" url="https://pl.wikipedia.org/wiki?curid=1359635" title="Eurlex">
Eurlex



</doc>
<doc id="1359639" url="https://pl.wikipedia.org/wiki?curid=1359639" title="Jak Oni śpiewają? (III edycja)">
Jak Oni śpiewają? (III edycja)



</doc>
<doc id="1359648" url="https://pl.wikipedia.org/wiki?curid=1359648" title="Katedra w Moguncji">
Katedra w Moguncji

Katedra Świętych Marcina i Szczepana (niem. "Der Hohe Dom zu Mainz") – dawna katedra prymasowska, siedziba założonego w nieznanym czasie biskupstwa, a następnie od 745 roku arcybiskupstwa Moguncji. Arcybiskupi Moguncji pełnili przez wieki znaczącą rolę na arenie zarówno kościelnej, jak i politycznej (m.in. byli elektorami Rzeszy, którzy wybierali cesarza). Zabytek jest również jedną z siedmiu katedr cesarskich. Od strony historyczno-artystycznej wraz z katedrami w Spirze i Wormacji reprezentuje typ cesarskiej katedry romańskiej o dwóch chórach łączących bazylikowy korpus. Obecna katedra kryje jej długą i burzliwą historię, stanowi zbiór świadectw wielu faz jej budowy. Pomimo zawieruchy ostatniej wojny ocalały w katedrze cenne dzieła sztuki, głównie elementy rzeźby architektonicznej i jeden z największych w Europie zespół średniowiecznych i nowożytnych pomników grobowych arcybiskupów mogunckich. W sąsiadującym z katedrą Muzeum Katedralnym zachowały się liczne dzieła związane z katedrą, w tym rzeźby przegrody chórowej przypisywane Mistrzowi Naumburskiemu.
Patrocinium.
O podwójnym patrocinium katedry zadecydowały jej dzieje, oraz dwa chóry z ołtarzami. Starszy chór zachodni został poświęcony Świętemu Marcinowi rzymskiemu legioniście, misjonarzowi oraz biskupowi Tours. Natomiast powstały w XI wieku chór wschodni ma wezwanie Świętego Szczepana – pierwszego męczennika.
Dzieje.
Początki dziejów biskupstwa mogunckiego nie są znane. Według legendarnych przesłanek Moguncja od roku 80 miała być siedzibą biskupa, którym miał być Crescens (jeden z domniemanych uczniów świętego Pawła), pełniący swoją funkcję w latach od ok. 80 do 103 roku. Historyczne wzmianki dotyczące hierarchów około początku 400 roku (wzmiankowany w "Annales Fuldenses" biskup Aureus, panujący przed 406 do 436 roku). Na rok 745 przypada nadanie Moguncji statusu siedziby arcybiskupstwa. Pierwszym arcybiskupem został Bonifacy – misjonarz i męczennik który zginął w 754 podczas swojej misji na terenie Fryzji.
Zanim powstała istniejąca do dziś katedra, na tym miejscu istniał konsekrowany w 911 roku przez arcybiskupa Hatto I kościół pw. Świętego Jana, który następnie nosił wezwanie Najświętszego Salwatora.
Katedra Willigisa.
W czasach panowania arcybiskupa Willigisa cesarstwo przeżywało okres ekonomicznego rozkwitu. Willigis stał się jednym z bardziej wpływowych polityków, był interrexem cesarstwa od 991 do 994, koronował on m.in. Ottona III. Za jego panowania zapadła decyzja budowy katedry w stylu ottońskim. Nowa monumentalna świątynia stanowiła część idei arcybiskupa – Moguncji jako "altera Roma".
Nowa katedra przejęła funkcję dawnych świątyń: wcześniejszej katedry i kościoła św. Albana, który wchodził w skład opactwa benedyktynów. Kościół ten był miejscem szeregu synodów i innych ważnych obrad, oraz miejscem pochówku biskupów, władców świeckich m.in. Fastrady – czwartej żony Karola Wielkiego, która wcześniej brała udział w buncie przeciwko temu cesarzowi.
Świątynia składała się z dwóch chórów oraz dwóch naw poprzecznych i bazylikowego korpusu nawowego łączącego oba chóry. Nawy były nakryte drewnianym stropem. Architektoniczną dominantę stanowiło sześć wież, dwie na skrzyżowaniach naw oraz mniejsze przy ścianach transeptu. Czworoboczny krużganek i zabudowania biskupie zostały zintegrowane kolumnadą z kościołem NMP stojącą na zachód od katedry (późniejsza kolegiata "Maria ad grada", zburzona w XIX w. Liczne przekazy ikonograficzne i badania naukowe pozwalają odtworzyć wygląd kościoła).
Katedra była wzniesiona z kamienia, przede wszystkim z piaskowca. Zachowane resztki ottońskiej świątyni świadczą o dbałości jej dekoracji. Za czasów arcybiskupa Bardo, ok. poł. XI wieku, pobielono elewacje wnętrza, zaś w dobie renowacji zarządzonej przez Henryka IV częściowo pomalowano mury elewacji zewnętrznych (np. gzymsy), które wyeksponowano kolorystycznie w tonacjach żółtych i czerwonych.
Większość świątyń wówczas była orientowana, prezbiterium wznoszono we wschodniej części. Jedną z treści ideowych wiązanych z wizją drugiego Rzymu lansowanej przez Willigisa jest umieszczenie prezbiterium po stronie zachodniej, co ma miejsce w najważniejszych świątyniach Rzymu, z dawną bazyliką św. Piotra na czele.
Niestety katedra Willigisa poważnie została zniszczona przez pożar już w roku jej konsekracji w 1009. Dwa lata później arcybiskup ten zmarł i został pogrzebany prawdopodobnie we wschodniej części katedry (1011). Za biskupów Erkanbalda i Aribo nie dokonano większych prac budowlanych. Dzieło to kontynuował wspomniany Bardo von Oppertshafen, aż do roku 1037, kiedy to rozbudowano zachodni chór. Pamiątką po Willigisie są przede wszystkim brązowe drzwi znajdujące się obecnie w romańskim portalu północnego wejścia do katedry.
Katedra Henryka IV.
W roku 1081 katedra została ponownie zniszczona przez pożar. Henryk IV z dynastii salickiej polecił odbudowę świątyni ze zniszczeń. Około 1100 r. odbudowano świątynię w stylu romańskim o cechach charakterystycznych dla dzieł powstałych w Lombardii – wówczas podporządkowanej Rzeszy. Przede wszystkim rozbudowano chór wschodni, nadając mu kształt zbliżony do dzisiejszego. Otrzymał trójnawową kryptę przez co chór został znacznie podwyższony i zamknięto go półokrągłą absydą. Wzniesiono również transept oraz wieże. Na miejscu kwadratowej wieży na skrzyżowaniu naw wzniesiono ośmioboczną, zaś do ścian frontowych nawy poprzecznej wzniesiono mniejsze wieże na planie okrągłym.
Cesarz nie doczekał się ostatecznego zakończenia realizacji, które zlecił architektom (zmarł w 1106). Artystycznym wzorem dla tej rozbudowy była wzniesiona wcześniej od czasów panowania Konrada II katedra w Spirze.
Rozbudowa nawy głównej.
Arcybiskup Adalbert I von Saarbrücken (1110-1137) przebudował nawę główną i wniósł przy północnym ramieniu zachodniego transeptu dwupoziomową kaplicę Gottharda, która odgrywała rolę kaplicy pałacowej. Podobieństwa w ukształtowaniu struktury, przede wszystkim sklepień, sugerują nie tylko ten czas budowy, lecz także dalsze recepcje elementów architektonicznych z katedry w Spirze. Pomimo braku kolejnych funduszy ze strony cesarza użyto przy budowie resztek piaskowca z czasów rozbudowy za Henryka IV, oraz wapienia.
W rezultacie tej przebudowy powstała monumentalna, wysoka na 28 metrów nawa główna (nawa katedry w Spirze jest wysoka na 33 m) o trójkondygnacyjnym podziale ścian – arkady międzynawowe, rząd ślepych arkad oraz najwyżej okna. Około roku 1200 nawę główną pokryto nowymi sklepieniami krzyżowo-żebrowymi.
Rozbudowa chóru zachodniego.
Kiedy wzmocniono konstrukcję nawy głównej zapadła decyzja przebudowy zachodnich partii katedry, które wzniesiono podczas budowy za czasów Willigisa i Bardo. Motywacją do tej realizacji był rozbudowany wcześniej chór wschodni. Przede wszystkim przebudowano i powiększono chór zachodni na miejscu kwadratowego prezbiterium wzniesiono nowe o układzie treflowym – na planie zbliżonym do kwadratu z trzema absydami: wschodnią i dwoma bocznymi. Przy narożach wschodniej absydy powstały masywne półfilary w celu wzmocnienia konstrukcji istniejących wcześniej dwóch mniejszych wież flankujących wieżę umieszczoną na skrzyżowaniu naw. Ponadto na zewnątrz elewacje otrzymały charakterystyczną dla późnego romanizmu dekorację architektoniczną.
Katedra w dobie gotyku.
W kolejnych stuleciach, kiedy to arcybiskupi Moguncji mieli większy udział polityczny w cesarstwie, miało to również odbicie w kolejnych inwestycjach. O ile zewnętrzna bryła świątyni nie uległa większym zmianom, katedra wzbogaciła się o liczne dzieła, głównie rzeźby. Znajdująca się w orbicie sztuki gotyckiej Moguncja przyjęła nowy kierunek, zatrudniając w dekoracji wnętrza część warsztatu który wcześniej działał przy dekoracji katedry w Reims. Przede wszystkim wzniesiono przegrody chórowe oddzielające chóry od nawy głównej. Z zachowanych fragmentów wynika iż zachodnie lektorium tworzył wielki zespół rzeźb tworzący scenę Sądu Ostatecznego. Stopniowo wnętrze katedry wzbogacano monumentalnymi pomnikami nagrobnymi upamiętniającymi arcybiskupów, w formie płyt nagrobnych, które wmurowywano w posadzkę, lub do filarów międzynawowych.
Przy nawach bocznych powstał od XIII do XV w. szereg kaplic, pierwszą wzniesiono w 1279. W 1418 r. na zlecenie arcybiskupa Jana II z Nassau Madern Gerthener wzniósł kaplicę grzebalną ("Nassauer Kapelle", "Memorie") która znajduje się w narożu południowej nawy i wschodniej ściany zachodniego transeptu. Rozbudowie uległy również zabudowania biskupie, w tym czworoboczny krużganek, który otrzymał dzisiejszą formę. Podwyższono i zwieńczono nowymi hełmami obie najwyższe wieże, nadając im funkcję dzwonnic. Wieża zachodnia otrzymała strzelisty ostrosłupowy hełm. Wieża była na tyle wysoka że wymagała dodatkowego wzmocnienia dźwigających ją filarów. Filary te rozbudowano w 1430 r.
Katedra w dobie baroku.
Odbywający się w latach 1545–1563 Sobór trydencki zarządził szereg postanowień m.in. dotyczących ujednolicenia liturgii, co wiązało się ze zmianami układu przestrzennego w celu zintegrowania duchowieństwa z wiernymi. W konsekwencji m.in. wyburzono gotyckie przegrody chórowe (część zachowanych rzeźb znajduje się w przykatedralnym muzeum). W roku 1767 piorun uderzył w gotycki hełm zachodniej wieży, ponadto burza zniszczyła dach katedry. W 1769 r. architekt Franz Ignaz Michael Neumann (syn Balthasara Neumanna) zaprojektował obecny hełm wieży. W podobnej konwencji odbudowano pozostałe wieże zachodnie oraz częściowo elewacje ścian.
Wnętrze katedry zostało pobielone, chór zachodni otrzymał rokokowe stalle. Na szczycie chóru zachodniego postawiono monumentalną figurę Św. Marcina (1769).
XIX-XX wiek.
Schyłek XVIII stulecia był burzliwym okresem. Po zniszczeniach katedry w wyniku rewolucji francuskiej i najeździe wojsk francuskich w 1792 świątynia została uszkodzona w następnym roku w wyniku oblężenia Moguncji przez armię Fryderyka II. Zdobycie miasta przez Prusy przypieczętowało koniec istnienia Republiki Moguncji. Działania wojenne spowodowały zniszczenia wschodniej części katedry, zabudowań monasterium z krużgankami i sąsiedniej kolegiaty NMP, którą w 1803 zburzono. Ponadto świątynię zamieniono w obóz wojskowy, a liczne dzieła ruchome zostały sprzedane, drewniane dzieła natomiast spalono w celu ocieplenia wnętrza. Zniesiony został status arcybiskupstwa: katedra została świątynią diecezji mogunckiej, podporządkowanej archidiecezji fryburskiej z siedzibą we Fryburgu Bryzgowijskim. Tę funkcję pełni do dziś.
Biskup Josef Ludwig Colmar (1802-1818), podjął inicjatywę odbudowy katedry. Ideę tę wspierał sam Napoleon, ale do realizacji nie doszło. W 1813, w wyniku odwrotu Wielkiej Armii katedra pełniła ponownie rolę obozu wojskowego, dopiero w następnym roku przywrócono jej sakralną funkcję. Świątynie odbudowywano aż do 1831. Wschodnia wieża została przykryta żelazną kopułą (architekt Georg Moller), którą w 1870 zdjęto ze względu na jej ciężar, w wyniku którego mury wieży uległy licznym spękaniom.
Kolejne renowacje katedry przeprowadzono po zjednoczeniu Niemiec w 1871. Pracami kierował m.in. Pierre Cuypers. Odnowiono w całości wschodni chór z kryptą i sklepieniami, odsłonięto wiele zabytkowej substancji, przywrócono tej części wygląd z czasów Henryka IV. Wschodnią wieżę zwieńczono neoromańskim hełmem w formie ostrosłupa.
Wnętrze katedry zostało gruntownie odrestaurowane, w ślepych arkadach zostały umieszczone freski z cyklem chrystologicznym namalowane przez Philippa Veita – jednego z głównych przedstawicieli nazareńczyków.
Następne prace konserwatorskie rozpoczęły się po roku 1900 i miały na celu zabezpieczenie katedry przed kolejnymi uszkodzeniami. Regulacja brzegów Renu obniżyła znacznie poziom rzeki, z kolei uszkodzone drewniane podwaliny oraz kamienne fundamenty wzmocniono w 1909 r. W latach 1924–1928 wzmocniono stare fundamenty nowymi betonowymi. Dodatkowo części konstrukcyjne oraz wieże wzmocniono żelbetem. Próbowano również przywrócić pierwotną kolorystykę ścian (architekt Paul Meyer-Speer), co udało się w pełni wykonać dopiero po wojnie.
W czasie II wojny światowej Moguncja była celem licznych bombardowań alianckich. Katedra została ciężko zbombardowana w sierpniu w 1942. Spłonęły dachy (ocalały sklepienia i hełmy wież), zniszczeniu uległa górna kondygnacja gotyckich zabudowań biskupich oraz część rzeźb i detali architektonicznych. Zniszczenia szczęśliwie nie objęły zabytkowego wyposażenia, zaś zbiory muzeum katedralnego zostały ewakuowane. Odbudowa katedry i gruntowna konserwacja trwały do lat 70. Kolejne drobne konserwacje (m.in. pomalowanie murów w czerwonej tonacji) stanowiły część prac przygotowawczych do uroczystości jubileuszu tysiąclecia katedry, który był obchodzony w 1975 roku.
Podczas pierwszej podróży apostolskiej po Niemczech Ojciec Święty Jan Paweł II dnia 16 listopada 1980 odwiedził moguncką katedrę.
Miejsce koronacji władców.
Prestiżowe znaczenie katedry dla całej Rzeszy tworzyły – oprócz wielkiego zasięgu posiadłości arcybiskupów mogunckich – koronacje władców. W dobie średniowiecza katedra w Moguncji stanowiła miejsce koronacji królów i cesarzy, będąc najważniejszą – po katedrze w akwizgrańskiej – świątynią pełniącą tę funkcję.
Wpierw koronacje odbywały się w kościele św. Jana który odgrywał rolę kościoła katedralnego, zanim ten status przeniesiono do obecnej świątyni. Byli tam koronowani:
Koronę królewską otrzymali w katedrze następujący władcy:
Architektura.
Wnętrze.
Katedra w Moguncji składa się z dwóch chórów – wschodniego i zachodniego, połączonych trójnawowym pięcioprzęsłowym korpusem nawowym w układzie bazylikowym.
Nawy zbudowane są w systemie wiązanym – jednemu przęsłu w nawie głównej odpowiadają w nawach bocznych po dwa przęsła nawy bocznej. Proporcjonalnie każde z przęseł ma większą szerokość niż długość. W okresie panowania stylu gotyckiego do naw bocznych dobudowano szereg kaplic w większości dostosowanych do proporcji, co czyni cały korpus zwartym i spójnym.
Konsekwencją systemu wiązanego jest artykulacja ścian nawy głównej. W obrębie jednego przęsła znajdują się po dwa okna poniżej których ściany nawy głównej są artykułowane płaskimi ślepymi arkadami, które wyrastają ponad arkadami wspartych na masywnych kwadratowych filarach.
Co drugi filar posiada od strony nawy głównej półokrągłą służkę. Na służkach spoczywa sklepienie nawy głównej w typie krzyżowo żebrowym. W od strony naw bocznych każdy z filarów posiada służkę, które wspierają gurty sklepień naw bocznych (krzyżowych, pozbawionych żeber).
Bardziej skomplikowana jest struktura chórów, które wraz z transeptami tworzą silne dwa akcenty zamykające monumentalną bryłę. Oddzielające je od reszty kościoła monumentalne profilowane łuki tęczy wraz z Wzniesiony za czasów salickich obecny chór wschodni niemal w całości jest wpisany w obręb nawy poprzecznej jedynie poza wschodnie ściany transeptu wysunięta jest półokrągła w planie absyda poprzedzona monumentalnym łukiem tęczowym z profilowanymi ościeżami co optycznie powiększa przestrzeń wnętrza kościoła.Przed absydą znajduje się przykryte ośmioboczną kopułą przęsło wschodnie, widoczne na zewnątrz jako wieża. Z czterech okien dolnej kondygnacji pada światło do wnętrza. Ramiona transeptu w planie zbliżone do kwadratu są wewnątrz oddzielone od chóru płaskimi ścianami z pojedynczymi prostokątnymi przezroczami formie zamkniętych półkoliście arkad.
Późniejszy jest chór zachodni, który w swojej formie ma liczne analogie do wschodniego. Składa się z dwóch przęseł: jednego zintegrowanego z transeptem z kopułą na skrzyżowaniu naw, oraz drugiego na planie trójliścia z trzema absydami. Ośmioboczna kopuła wsparta jest na pendentywach. Ściany wewnętrzne bębna artykułowane są trzema kondygnacjami ślepych arkad, oraz fryzem arkadowym.
W różnych partiach katedry zachowały się do dziś nieliczne elementy rzeźby architektonicznej, przede wszystkim romańskiej, którą tworzy zespół kapiteli o typach kostkowym i kielichowym zdobiących niektóre półfilary, gł. w nawach bocznych i wschodnim chórze, pochodzące z XI i XII w. przede wszystkim z motywem plecionki, liśćmi palmetowymi, akantu, oraz motywami zwierzęcymi, np. walczące smoki czy centaury. Podobne motywy występują w szczątkowo zachowanych fryzach. Gotycką rzeźbę architektoniczną reprezentują m.in. dwa XIV-wieczne zworniki w kaplicy Św. Magnusa (przy nawie północnej), przedstawiające głowę z ułożonymi promieniście liśćmi, oraz płaskorzeźbioną scenę Koronacji NMP.
Kaplica Św. Gotharda.
Przylegająca do północnego ramienia zachodniego transeptu kaplica Św. Gotharda jest dwupoziomowa, orientowana, na planie zbliżonym do prostokąta. Każda z trzech naw w dolnej kondygnacji jest zamknięta własną absydą, zaś w górnej, takie zamknięcie ma jedynie środkowa. Nawę główną tworzy jedno środkowe przęsło o wysokości całego wnętrza otoczona ze wszystkich stron parą arkad wyznaczającą dwupiętrowy układ, co nadaje kaplicy reprezentacyjny charakter, oraz centralizuje przestrzeń wnętrza.
Od zewnątrz jest częściowo wtopiona w bryłę katedry, jedynie elewacja północna i częściowo wschodnia posiadają w górnej części balkon w formie arkadowej galerii, co stanowi dysonans dla masywnej kubicznej bryły kaplicy.
Memorium.
Centralizujący układ przestrzenny posiada również Memorium – kaplica grzebalna powstała ok. 1417 r. Wyróżnia ją bogata dekoracja architektoniczna i rzeźbiarska dzieła Maderna Gartenera – rzeźbiarza działającego w środkowej Nadrenii i Hesji. Wejście do niej znajduje się w zachodniej części nawy południowej. Ozdobione jest monumentalnym portalem zamkniętym ostrołukowo, wraz z niewielką wimpergą tworzy łuk typu ośli grzbiet. Profilowane ościeża i archiwolta posiadają pełnoplastyczne rzeźby z przedstawieniami świętych. Drzwi wejściowe flankują patronowie katedry, na archiwoltach święte: Elżbieta, Małgorzata, Barbara, Agnieszka, Katarzyna, Dorota. Od wewnątrz wejście to posiada portal, z ażurowym tympanonem, zdobionym bogatą dekoracją maswerkową. Wejście flankują kamienne wieżyczki zwieńczone fialami. W dolnych częściach na konsolach stoją rzeźby świętych Katarzyny i Barbary, oraz Małgorzaty i Doroty. Obok portalu gotyckiego zachował się drugi, romański, z ok. 1200. Bogatą dekorację tworzy fryz z przedstawieniami walczących smoków, oraz tympanon z popiersiem Św. Marcina w stroju biskupim trzymającego w rękach otwartą księgę i model kościoła.
Zewnętrzne elewacje.
W architekturze elewacji zewnętrznych widoczne są różnice w kształtowaniu się sztuki romańskiej z czasów dynastii salickiej, a architektura doby Hohenstaufów. Starszy chór wschodni jest nader skromny, kubiczny w swojej formie. Od strony plastycznej, zaakcentowana została absyda przez plastyczne profilowane obramienie trzech okien i nisz umieszczonych pomiędzy nimi, oraz galerią arkadową umieszczoną tuż ponad oknami. Elewacje chóru zachodniego posiadają w narożach skarpy. Fryz arkadkowy wzbogaca w dwóch ciągach górne partie lica, oraz szczyty wieńczące ściany, które są przeprute licznymi oknami o profilowanych obramieniach. Galerie arkadowe rozmieszczone powyżej absyd tworzą rzędy okien z biforiami. Powyżej dachów absyd szczyty z rozetami. Architektura chóru zachodniego cechuje nagromadzenie okien oraz dekoracji co czyni go bardzo plastycznym w stosunku do reszty katedry.
Architektura korpusu nawowego jest nader skromna. Ściany nawy głównej są jedynie artykułowane lizenami, wieńczy je fryz arkadkowy. Niewielkie okna nawy głównej kontrastują z dużymi gotyckimi oknami kaplic z bogatą dekoracją maswerkową.
Portal i drzwi Willigisa.
Spośród kilku wejść wyróżnia się portal północny ("Marktportal"), późnoromański z początku XIII w. o zróżnicowanej dekoracji kolumn przy ościeżach i archiwolt, kolumny flankujące wejście posiadają kapitele z dekoracją liściastą, powyżej belkowania figury siedzących lwów, w kluczu portalu zaś motyw maski. Uwagę zwraca tympanon, z przedstawieniem Chrystusa w mandorlii w typie Maiestas Domini adorowanego przez anioły. Najcenniejszym zabytkiem tego wejścia są zachowane brązowe drzwi, zwane Drzwiami Willigisa, pochodzące z czasów panowania arcybiskupa. Każde skrzydło zostało odlane jako całość. Posiada po dwa pola, obramione profilowanymi listwami. W Pola górne zostały ozdobione inskrypcjami o rzymskiej antykwie zaś dolne posiadają ozdobne kołatki w kształcie lwich głów.
Wieże i dzwony.
Widoczne z daleka sześć wież stanowią dominantę w panoramie Moguncji. Każdy z chórów posiada po trzy wieże, jedną wzniesioną na skrzyżowaniu naw, oraz dwie mniejsze. Każda z wież posiada wielokondygnacyjny podział ścian, w górnych piętrach większych wież umieszczono następujące dzwony.
Wystrój wnętrza.
Ołtarze.
Obecny ołtarz główny jest dziełem współczesnym. Tworzy go stół ołtarzowy oraz zawieszony powyżej niego krucyfiks. W kaplicach zachowało się kilka zabytkowych m.in. Ołtarz Mariacki – późnogotycki tryptyk z ok. 1520 z pełnoplastycznymi figurami w środkowej części przedstawiające Marię z Dzieciątkiem oraz biskupów – Św. Marcina i Św. Bonifacego. Pozostałe części ołtarza neogotyckie. Na bocznych skrzydłach płaskorzeźbione sceny Bożego Narodzenia i Pokłonu Trzech Króli. Renesansowy Ołtarz z Bassenheim jest przykładem tzw. małej architektury. Jest to kilkukondygnacyjna nastawa o bogatej dekoracji rzeźbiarskiej. Przed nią znajduje się mensa jako kompozycja figuralna przedstawiającą Grób Pański. Na powierzchni mensy figura zmarłego Chrystusa, przy niej figury Marii, Jana Ewangelisty, Marii Kleofasowej i Marii Magdaleny, oraz po bokach Józefa z Arymatei i Nikodema. Forma nastawy utworzona jest za pomocą form architektonicznych poszczególne podziały na osie zaakcentowano pilastrami i kolumnami dźwigającymi belkowania oddzielającymi kondygnacje. Dolna kondygnacja zdobi wieloplanowa scena Biczowania, z pełnoplastycznymi figurami Jezusa oraz dwóch oprawców. Powyżej w tondzie płaskorzeźba z wyobrażeniem Boga w niebiosach, które flankują rzeźby Św. Piotra i Św. Pawła. Na szczycie Grupa Ukrzyżowania. Po bokach kolejne reliefy ze wątkami pasyjnymi oraz sceny "Kazania Jana Chrzciciela" i "Mojżesza niosącego tablice". Poniżej sceny głównej przedstawienie Veraiconu otoczonego aniołami. Podobny kształt mają Ołtarz Scharfensteinerów – renesansowy ze reliefowymi scenami Ostatniej Wieczerzy i Wniebowstąpienia i figurami klęczących fundatorów, oraz Ołtarz Fürsterbergerów ze scenami "Chrztu Chrystusa w Jordanie", pośrodku oraz "Kazaniem Jana Chrzciciela" i "Ścięciem Jana Chrzciciela" po bokach. Wczesny barok reprezentuje Ołtarz Św. Michała z architektoniczną formą retabulum ze scenami "Ofiary Izaaka", "Wniebowstąpieniem" i pełnoplastyczną figurą archanioła zwyciężającego szatana; Manierystyczny Ołtarz Nassau zdobią reliefy ze scenami m.in. "Ukrzyżowania", "Zmartwychwstania" i "Wniebowstąpienia".
Chrzcielnica.
Cennym zabytkiem jest gotycka chrzcielnica wykonana z cynku w XIV w. Pokrywa misy pochodzi z XIX wieku. Misę na planie ośmioliścia zdobią płaskorzeźbione postaci patronów katedry, w tym Świętego Marcina dzielącego się swoim płaszczem z żebrakiem, oraz Madonny z Dzieciątkiem adorowanej przez anioły.
Pomniki grobowe arcybiskupów.
Wnętrze katedry zawiera wielki zespół płyt nagrobnych biskupów i arcybiskupów Moguncji. Dzieła w większości są wtórnie wmurowane w ściany filarów międzynawowych. Największy zespół tworzą gotyckie pomniki nagrobne, ten cykl chronologicznie rozpoczyna nagrobek Zygfryda I von Eppstein. Kilka z dzieł zawiera wyszukane treści ideowe mające odzwierciedlić znaczącą rolę zarówno arcybiskupstwa jako silnej instytucji, jak danych hierarchów których większość odgrywała rolę elektorów Rzeszy. Wspólną cechą ich jest ukazanie "en face" postaci arcybiskupa (wyjątek stanowi postać Uriela von Gemmingen) który został ukazany z profilu w pozie klęczącej. Ponadto wiele tych dzieł cechuje trójdzielność kompozycji, pośrodku znajduje się figura zmarłego, po bokach pionowo usytuowane mniejsze postaci m.in. świętych. W przypadku dzieł renesansowych najczęściej ukazywana jest postać odznaczona wszystkimi atrybutami poświadczających wszystkie godności i funkcje jakie pełnił dany hierarcha za życia.
Wewnątrz katedry znajdują się pomniki nagrobne:
oraz
Ten typ rzeźby reprezentuje również płyta dedykowana Św. Bonifacemu (+754) gotycka z XIV w. Natomiast miejsce spoczynku świętego znajduje się w katedrze w Fuldzie w Hesji.
Stalle.
Do ścian zachodniego chóru przylegają rokokowe stalle wykonane w latach 1759–1765 przez Franza Antona Herrmana. Połączone w jedną całość trzy skrzydła są przestrzennie wieloplanową strukturą. Do zaplecków przylegają dwa rzędy siedzisk. Zaplecki w górnych partiach przybierają falisty kształt, zwieńczone są wydatnym belkowaniem które dźwigają przylegające do pilastrów rzeźby atlantów. Ze stallami zintegrowany jest tron arcybiskupi usytuowany przy absydzie, na osi zachodniego chóru. Powyżej, na baldachimie w otoczeniu licznych putt rzeźba Świętego Marcina w charakterystycznym dla tego świętego typie ikonograficznym – dzielącego się płaszczem z żebrakiem. Boczne skrzydła stalli wieńczą rzeźby arcybiskupów Moguncji – świętych Bonifacego i Willigisa.

</doc>
<doc id="1359649" url="https://pl.wikipedia.org/wiki?curid=1359649" title="(7807) Grier">
(7807) Grier

(7807) Grier – planetoida z pasa głównego asteroid okrążająca Słońce w ciągu 5 lat i 241 dni w średniej odległości 3,18 j.a. Została odkryta 30 września 1975 roku w "Palomar Observatory" przez Schelte Busa. Nazwa planetoidy pochodzi od "Jennifer Grier" (ur. 1968), naukowca skupiającego się na badaniach planetarnych. Przed nadaniem nazwy planetoida nosiła oznaczenie tymczasowe (7807) 1975 SJ1.

</doc>
<doc id="1359658" url="https://pl.wikipedia.org/wiki?curid=1359658" title="Jost Van Dyke">
Jost Van Dyke

Jost Van Dyke to najmniejsza z czterech głównych wysp Brytyjskich Wysp Dziewiczych, o powierzchni 8 km². Wyspa położona jest na Morzu Karaibskim i leży w północnej części archipelagu Wysp Dziewiczych.
Jost Van Dyke, podobnie jak większość sąsiednich wysp, jest górzystą wyspą pochodzenia wulkanicznego. Najwyżej położonym punktem na wyspie jest Roach Hill o wysokości 321 metrów. Na wyspie znajduje się miejscowość Great Harbour.

</doc>
<doc id="1359660" url="https://pl.wikipedia.org/wiki?curid=1359660" title="Believe (piosenka Cher)">
Believe (piosenka Cher)

Believe – pierwszy singel amerykańskiej piosenkarki Cher promujący jej 22 album studyjny pod tym samym tytułem. Singel zdobył dwukrotnie status platynowej płyty, dotarł do pierwszej dziesiątki na listach przebojów w wielu krajach i w wielu z nich dotarł do 1. miejsca, dzięki czemu Cher znalazła się w Księdze Rekordów Guinnessa jako najstarsza solistka, która dostała się na szczyt listy Billboard Hot 100. Jest to najlepiej sprzedający się singel solowej artystki w Wielkiej Brytanii.
Podczas tworzenia piosenki, jak i całego albumu, artystka odeszła od dotychczasowego stylu jaki prezentowała (pop-rock) na rzecz muzyki tanecznej. W nagraniu użyto procesora muzycznego auto-tune modyfikującego głos.
„Believe” to jeden z najlepiej sprzedających się singli wszech czasów (11 mln sprzedanych kopii na całym świecie). Recenzenci chwalili jego produkcję oraz chwytliwość i nazwali go jednym z najważniejszych nagrań Cher. Utwór był nominowany do nagrody Grammy i wygrał w kategorii Nagranie roku.
W teledysku, wyreżyserowanym przez Nigela Dicka, Cher występuje w nocnym klubie. Artystka od czasu premiery do dziś wykonuje tę piosenkę; ostatnio podczas trasy "Here We Go Again Tour" w 2018 roku. Piosenka była wielokrotnie coverowana przez wielu artystów solowych czy zespoły. Dzięki ogromnej popularności utworu, Cher umocniła swoją pozycję jako ikona popkultury.

</doc>
<doc id="1359662" url="https://pl.wikipedia.org/wiki?curid=1359662" title="Tortola">
Tortola

Tortola – największa i najbardziej zaludniona wyspa Brytyjskich Wysp Dziewiczych.
Tortola jest wyspą wulkaniczną, a jej największym wzniesieniem jest Mount Sage o wysokości 533,4 m n.p.m. Wyspę zamieszkuje 23 908 mieszkańców. Na Tortoli znajduje się stolica Brytyjskich Wysp Dziewiczych - Road Town. Ludność wyspy zajmuje się rybołówstwem. Na wyspie rozwinęła się turystyka.

</doc>
<doc id="1359664" url="https://pl.wikipedia.org/wiki?curid=1359664" title="Angel di Maria">
Angel di Maria



</doc>
<doc id="1359665" url="https://pl.wikipedia.org/wiki?curid=1359665" title="Ulica Strykowska w Łodzi">
Ulica Strykowska w Łodzi

Ulica Strykowska – jedna z najdłuższych ulic w Łodzi, charakteryzująca się tym, że odchodzi od niej więcej ulic (28 ulic), niż się z nią krzyżuje (5 ulic).
Nazwa pochodzi od miejscowości Stryków, do której ulica ta prowadzi. Strykowska w ciągu drogi krajowej numer 14, stanowi obok ul. Brzezińskiej jedną z dwóch głównych tras wylotowych na Warszawę. Ulica przebiega częściowo przez Las Łagiewnicki, jeden z największych w Europie lasów w całości położonych w granicach administracyjnych miasta.
Dawniej ulica była częścią drogi państwowej nr 18 i drogi międzynarodowej E12.

</doc>
<doc id="1359670" url="https://pl.wikipedia.org/wiki?curid=1359670" title="Sobíšky">
Sobíšky

Sobíšky – miejscowość i gmina (obec) w Czechach, w kraju ołomunieckim, w powiecie Przerów. W 2022 roku liczyła 153 mieszkańców.

</doc>
<doc id="1359672" url="https://pl.wikipedia.org/wiki?curid=1359672" title="Virgin Gorda">
Virgin Gorda

Virgin Gorda – trzecia pod względem wielkości wyspa Brytyjskich Wysp Dziewiczych, o powierzchni 21 km². Wyspę zamieszkuje 3063 mieszkańców (2003). Najwyższym szczytem jest Virgin Peak (414 m n.p.m.). Głównym miastem na wyspie jest Spanish Town położone w jej południowo-zachodniej części.
Niektóre inne miejscowości wyspy: Creek Village.

</doc>
<doc id="1359674" url="https://pl.wikipedia.org/wiki?curid=1359674" title="Siatka sitodrukowa">
Siatka sitodrukowa

Siatka sitodrukowa stanowi szkielet sita i jako taka decyduje o wykonaniu form kopiowych w sitodruku. Wykonuje się je najczęściej z dwóch rodzajów włókien monofilamentowych: wyprodukowanych z poliestru lub poliamidu. 
Włókna siatek powinny się charakteryzować odpowiednią wytrzymałością na rozciąganie, ścieranie i na obciążenia udarowe (uderzenia rakla) a także odpornością na różne środki chemiczne używane w przygotowalni sitodrukowej do obróbki formy kopiowej.
Siatka określana jest również przez pewne cechy geometryczne wynikłe z procesu jej tkania takie jak: liczba sitowa, średnica włókien czy grubość siatki jak i cechy jakościowe - równomierność utkania, zdolność utrzymywania wymiarów oczek po naciągu itp.
Siatki wykonane z poliestru są bardziej wytrzymałe na rozciąganie niż te z poliamidu, mniej też wchłaniają wody, co powoduje, że sito z siatki poliestrowej ma większą stabilność wymiarową.

</doc>
<doc id="1359677" url="https://pl.wikipedia.org/wiki?curid=1359677" title="(7817) Zibiturtle">
(7817) Zibiturtle

(7817) Zibiturtle – planetoida z grupy pasa głównego asteroid okrążająca Słońce w ciągu 4 lat i 237 dni w średniej odległości 2,78 j.a. Została odkryta 14 września 1988 roku w obserwatorium "Cerro Tololo" przez Schelte Busa. Nazwa planetoidy pochodzi od "Elizabeth „Zibi” Turtle" (ur. 1967), naukowca zajmującego się na badaniami planetarnymi przy Johns Hopkins Applied Physics Laboratory w ramach misji Galileo i Cassini. Przed nadaniem nazwy planetoida nosiła oznaczenie tymczasowe (7817) 1988 RH10.

</doc>
<doc id="1359685" url="https://pl.wikipedia.org/wiki?curid=1359685" title="Ogniskowy rozrost guzkowy wątroby">
Ogniskowy rozrost guzkowy wątroby

Ogniskowy rozrost guzkowy wątroby (łac. "hyperplasia hepatis nodularis", ang."focal nodular hyperplasia, FNH") – niezłośliwy guz wątroby występujący u około 0,3% populacji ludzkiej, stwierdzany 6–8-krotnie częściej u kobiet zwykle w wieku 30–50 lat, ściśle korelujący ze stosowaniem hormonów – antykoncepcji hormonalnej lub hormonalnej terapii zastępczej. Jest drugim pod względem częstości niezłośliwym guzem wątroby (według niektórych danych trzecim).
Etiologia.
Przyczyna wystąpienia tej zmiany nie jest znana. Postuluje się 2 możliwe przyczyny:
Objawy i rozpoznanie.
Ogniskowy rozrost guzkowy wątroby najczęściej nie powoduje żadnych objawów. Rozpoznawany jest najczęściej wskutek przypadkowego wykonania badań obrazowych jamy brzusznej, takich jak:
W badaniu rezonansem magnetycznym lub w tomografii komputerowej widoczna bywa charakterystyczna dla rozrostu guzkowego blizna centralna. Ostateczne rozpoznanie umożliwia badanie histopatologiczne. Biopsja wątroby jest przeciwwskazana z uwagi na duże ryzyko krwawienia.
Leczenie.
W przypadku małych zmian leczenie nie jest konieczne, wykonuje się jedynie seryjne badania obrazowe (najczęściej USG) celem obserwacji dynamiki zmiany guzowatej. Zaleca się jedynie odstawienie preparatów hormonalnych w przypadku ich stosowania. W następujących sytuacjach konieczne jest leczenie operacyjne:

</doc>
<doc id="1359687" url="https://pl.wikipedia.org/wiki?curid=1359687" title="DKS Komorowice">
DKS Komorowice



</doc>
<doc id="1359689" url="https://pl.wikipedia.org/wiki?curid=1359689" title="Liczba sitowa">
Liczba sitowa

Liczba sitowa – podstawowa wartość określająca siatkę sitodrukową. Stanowi ją ilość włókien przypadająca na centymetr (w nomenklaturze amerykańskiej - na cal).
Zatem popularna "stodwudziestka" to siatka zawierająca 120 włókien na cm (305 na cal). 
W procesie druku sitowego liczba sitowa ma wpływ na zużycie farby sitodrukowej. Chłonne podłoża (tkaniny, materiały porowate) wymagają siatek o mniejszej liczbie sitowej. Druk drobnych detali i większa rozdzielczość oraz niewielka grubość nałożonej farby powoduje konieczność stosowania siatek o dużej liczbie sitowej.
W literaturze angielskiej liczba sitowa określana jest jako "mesh count".

</doc>
<doc id="1359702" url="https://pl.wikipedia.org/wiki?curid=1359702" title="Lingapurana">
Lingapurana

Lingapurana (dewanagari लिङ्गपुराण) – hinduistyczny tekst religijny, jedenasta z osiemnastu wielkich puran (Mahapurana). Podzielona jest na dwie części.
Treść jej zawiera opisy:
"Lingapurana" (1.813-43) objaśnia przyczynę osiągania siddhi, jako wynik zniszczenia przez jogina wewnętrznych przeszkód,
których miejsce i energię te nadnaturalne moce przejmują.

</doc>
<doc id="1359705" url="https://pl.wikipedia.org/wiki?curid=1359705" title="Inicjatywa Wolna Białoruś">
Inicjatywa Wolna Białoruś

Inicjatywa Wolna Białoruś - organizacja pozarządowa wspierająca prowolnościowe ruchy na Białorusi. Zarejestrowana jako stowarzyszenie 24 lipca 2006 (KRS 0000260915).
Działania stowarzyszenia skupiają się na trzech sferach:
Inicjatywa, wspólnie z TVP oraz miastem stołecznym Warszawa jest organizatorem corocznych koncertów „Solidarni z Białorusią”.
Za rok 2010 nagrodzona została Europejską Nagrodą Obywatelską.
Prezesem zarządu stowarzyszenia jest Feliks Tuszko.

</doc>
<doc id="1359708" url="https://pl.wikipedia.org/wiki?curid=1359708" title="Patricia Robertson">
Patricia Robertson

Patricia Consolatrix Robertson z d. Hilliard (ur. 12 marca 1963 w Indianie, stan Pensylwania, USA, zm. 24 maja 2001 w Houston, stan Teksas) – lekarz, członek korpusu astronautów NASA.
Wykształcenie oraz praca zawodowa.
Patricia Robertson była instruktorem lotniczym oraz pilotem akrobacyjnym. W sumie spędziła w powietrzu za sterami samolotów ponad 1500 godzin.

</doc>
<doc id="1359710" url="https://pl.wikipedia.org/wiki?curid=1359710" title="Plac Bohaterów w Słubicach">
Plac Bohaterów w Słubicach

Plac Bohaterów – jeden z placów w centralnej części Słubic, który tuż po wojnie znany był pod nazwą "Woli Targ". W świadomości mieszkańców żyje również jako "Nowy Rynek". We wschodniej części placu znajduje się skwer z ławkami i alejkami spacerowymi.
Do placu przylega bezpośrednio ulica Józefa Piłsudskiego (od północy) oraz plac Jana Pawła II (od południowego zachodu). Od północno-wschodniego rogu placu odchodzą: ul. Konstytucji 3 Maja (w kierunku północnym) i ul. Bolesława Krzywoustego (w kierunku wschodnim). Od południowo-wschodniego rogu placu odchodzą: ul. Żwirki i Wigury (w kierunku południowym) oraz ul. Gabriela Narutowicza (w kierunku wschodnim).
Historia.
Do 1945 roku ówczesny plac nosił nazwę "Neuer Markt" (pol. "Nowy Rynek") i obejmował swoim zasięgiem również obecny plac Wolności. Krótko po II wojnie światowej na części tego terenu znajdował się cmentarz 32 żołnierzy radzieckich, których ciała przeniesiono następnie do Cybinki. Od 20 lipca 1949 roku w centralnym miejscu placu wznosi się "pomnik Bohaterów" autorstwa Mieczysława Krajniaka.

</doc>
<doc id="1359712" url="https://pl.wikipedia.org/wiki?curid=1359712" title="Dostęp linowy">
Dostęp linowy



</doc>
<doc id="1359714" url="https://pl.wikipedia.org/wiki?curid=1359714" title="Nate Campbell">
Nate Campbell

Nate Campbell, właśc. Nathaniel Campbell (ur. 7 marca 1972 w Jacksonville) – amerykański bokser, były zawodowy mistrz świata organizacji IBF, WBO i WBA w kategorii lekkiej (do 135 funtów).
Zawodową karierę rozpoczął w lutym 2000 roku. Pierwszych 17 pojedynków zakończył zwycięstwami przez nokaut. Do końca 2002 roku wygrał 23 walki. Pierwszej porażki doznał 25 stycznia 2003 roku w pojedynku ze złotym medalistą olimpijskim z Barcelony, Joelem Casamayorem.
14 marca 2004 roku został znokautowany w piątej rundzie przez Robbiego Pedena, w walce eliminacyjnej IBF w kategorii junior lekkiej. Campbell w pewnej chwili z niewiadomych powodów całkowicie opuścił ręce na dół i przestał się bronić, co wykorzystał Peden zadając nokautujący cios. Rok później, w walce o wakujący tytuł mistrza świata IBF tej samej kategorii, ponownie przegrał z Pedenem, tym razem przez techniczny nokaut w ósmej rundzie. Cztery miesiące później doznał czwartej porażki w karierze, przegrywając z Franciskiem Lorenzo.
Po wygraniu kolejnych dwóch pojedynków, 7 kwietnia 2006 roku Campbell przegrał niejednogłośnie na punkty z Isaakiem Hlatshwayo. Była to jak na razie jego ostatnia przegrana. Jeszcze w tym samym roku pokonał jednogłośnie na punkty Polaka Macieja Zegana. W 2007 roku stoczył dwie zwycięskie walki - w marcu pokonał na punkty Ricky Quilesa, a w lipcu Wilsona Alcorro (TKO w 6 rundzie).
8 marca 2008 roku zmierzył się z Juanem Díazem. Stawką pojedynku były trzy mistrzowskie pasy:IBF, WBA i WBO. Po zaciętej walce niejednogłośną decyzją na punkty wygrał Campbell i został niekwestionowanym mistrzem świata w kategorii lekkiej. Na początku 2009 roku zrzekł się tytułu mistrza świata organizacji WBA.
14 lutego 2009 roku zmierzył się z Ali Funeką z RPA. Stawką pojedynku miały być pasy mistrzowskie federacji IBF i WBO, jednak Campbell nie zdołał zmieścić się w limicie wagowym i został pozbawiony swoich tytułów. Ostatecznie walkę wygrał Amerykanin decyzją większości na punkty.
Po tej walce Campbell zmienił kategorię wagową na wyższą. 1 sierpnia 2009 roku zmierzył się z Timothym Bradleyem w walce o tytuł mistrza świata WBO w kategorii junior półśredniej. W trzeciej rundzie Campbell w wyniku przypadkowego zderzenia głowami doznał dużego rozcięcia skóry nad lewym okiem. Pojedynek został przerwany w przerwie między trzecią i czwartą rundą, ponieważ kontuzja uniemożliwiała bokserowi dalszą walkę. Zwycięzcą został ogłoszony Bradley. Jednak po proteście złożonym przez Campbella kilka tygodni później walka została uznana za nieodbytą, ponieważ kontuzja nie została spowodowana ciosem rywala, lecz przypadkowym zderzeniem głowami.

</doc>
<doc id="1359720" url="https://pl.wikipedia.org/wiki?curid=1359720" title="Test Kocha">
Test Kocha

Test Kocha lub test drzewa (niem. "der Baum Test", ang. "tree-drawing test") – zdyskredytowana, metoda analizy rysunku (błędnie uznawana za test projekcyjny), opracowana przez Charlesa Kocha w latach 40. XX wieku. Według autora oparta jest w dużej mierze na, uznawanej obecnie za pseudonaukę, grafologii. Miała służyć diagnozie osobowości osoby badanej poprzez analizę charakterystyki rysunku drzewa. Mimo fundamentalnych zastrzeżeń psychometrycznych i jego szkodliwości, jest nadal najczęściej stosowanym w Polsce narzędziem w orzecznictwie psychologiczno-sądowym.
Historia i założenia.
Test drzewa został zaprezentowany w 1947 roku na międzynarodowym zjeździe psychologów w Szwajcarii, a wydany w 1952. Według Kocha autorem pomysłu stosowania rysunku drzewa jako metody diagnostycznej miał być Emil Jucker, „konsultant w wyborze zawodu”. Swój pomysł oparł on na „długich studiach historii kultury, a zwłaszcza mitów”. Taki prototypowy test rysunku drzewa miał mu „zwracać uwagę, na bazie czysto intuicyjnej, na określone problemy testowanych osób”.
Jako podstawę do opracowania metody Koch podaje „własną praktykę na polu zawodowych testów uzdolnień”. Szukając oparcia naukowego dla swoich założeń, wskazuje szczególnie grafologię, uznawaną współcześnie za pseudonaukę. Opisując stosowanie testu, autor podkreśla z jednej strony trudność interpretacji i jej zależność od „zdolności, doświadczenia, a nawet poczucia odpowiedzialności”. Z drugiej strony, analiza rysunku opiera się na „intuicji” i „wrażeniach” oceniającego. Podkreśla też zbieżności z grafologią w zakresie charakteru procesu interpretacyjnego.
W 1954 roku opublikowano pierwszą (krytyczną) recenzję testu. Autorka życzyła sobie w niej od prezentowanego narzędzia „mniej fantazji, więcej faktów”. Polska wersja podręcznika została przetłumaczona z pierwotnego oryginału, „bez jakichkolwiek skrótów i zmian”, i wydana w 1997 roku.
Procedura badawcza.
Osoba badana otrzymuje czystą, białą kartkę formatu A4, średnio miękki ołówek, gumkę i instrukcję: „Narysuj drzewo owocowe”. Koch zaleca dyskretną obserwację procesu powstawania rysunku. Zwraca się także uwagę na elementy, który zostały przez osobę badaną wymazane.
Zgodnie z opisem autora, instrukcja początkowo pozwalała na całkowicie swobodny rysunek, jednak ze względu na trudności w systematyzacji wyników, została ograniczona do drzewa owocowego. Z podobnych względów wykluczono również możliwość używania przez osoby badane kolorów.
Podręcznik pozwala na powtarzanie testu, bez określenia czasu, po jakim może on zostać powtórzony. Wręcz zachęca do kompilowania zasobu rysunków, „z towarzyszącą w wielu przypadkach uwagą, że następne drzewo musi być narysowane zupełnie inaczej od poprzedniego”. Autor uzasadnia to niemożliwością ustalenia, które „warstwy psychiki” zostały wyrażone w których rysunkach.
Podręcznik zawiera tabele rzekomych korelatów psychologicznych określonych elementów rysunku, jednak sam Koch przyznaje, że zbyt wiele jest elementów wskazujących na patologie psychiczne, niż na stany normalne i pozytywne. Każdy element rysunku ma mieć znaczenie, a obecnie na szkoleniach podaje się nawet wzory, mające rzekomo z umiejscowienia dziupli na drzewie pozwolić ustalić wiek przebycia traumy.
Krytyka i wskazania do porzucenia testu.
Według recenzji Komisji ds. Testów Psychologicznych Polskiej Akademii Nauk: „Test ma jedynie wartość historyczną, nie może być stosowany w diagnozie psychologicznej do żadnych celów i w żadnym kontekście praktycznym”. W sondażu wśród 101 ekspertów psychologii klinicznej, test został uznany za „prawdopodobnie zdyskredytowany”.
Test został uznany za nienaukowy i nierzetelny w recenzji Komisji ds. Testów Psychologicznych PAN, która stwierdziła, że nie jest narzędziem diagnostycznym, nie posiada podstaw teoretycznych ani wiarygodnego systemu interpretacji. Wśród zarzutów wobec testu wskazuje się, że opiera się raczej na potocznej, niż naukowej (choćby anachronicznej) psychologii. Ma również zachęcać badaczy w stosowaniu testów do podejścia antynaukowego, przeciwnego bezstronnemu, systematycznemu badaniu hipotez i dochodzeniu do prawdy. Podręcznik zawiera wiele stereotypów, stwierdzeń o charakterze pejoratywnych ocen i anachronizmów. Używany w teście system interpretacji określono jako impresyjny lub oznakowy, a nie całościowy.
Co równie ważne, test nie przeszedł żadnej polskiej adaptacji. Procedura badawcza wprost zachęca do subiektywnego, arbitralnego wyboru próbki wytworu osoby badanej i jej analizy. Jednocześnie badający może dowolnie zignorować wybrane przez siebie elementy danego rysunku, a nawet całe rysunki. Procedura stymuluje strategie konfirmacyjne u badacza.
W związku z tym, że podejście testu opiera się na błędnych wnioskowaniach i nie zawiera żadnego, systematycznego elementu, można je uznać za niepoddające się w ogóle weryfikacji empirycznej. Wszystkie te cechy pozwalają na daleko posunięte nadinterpretacje w analizie. Nie istnieją systematyczne badania, które pozwalałyby na weryfikację rzetelności, trafności i normalizację testu. Literatura naukowa na temat testu jest bardzo uboga. Recenzja Komisji ds. Testów Psychologicznych PAN kończy się następującą oceną: „W świetle powyższego trzeba stwierdzić, że współcześnie TD nie jest psychologicznym narzędziem diagnostycznym, a stosowany w tej funkcji może być szkodliwy.”

</doc>
<doc id="1359726" url="https://pl.wikipedia.org/wiki?curid=1359726" title="Herb Oslo">
Herb Oslo

Herb Oslo przedstawia patrona miasta, św. Halvarda, który przygotowując się, w roku 1043, do przekroczenia Drammenfjordu spotkał kobietę, która poprosiła go o ratunek przed ścigającymi ją mężczyznami. Ci jednak spotkawszy ich wpadli w furię i zabili oboje z łuków. Kobietę pochowali na plaży jednak ciało Halvarda zostało przywiązane do koła młyńskiego i wrzucone do morza. W jednej z dwóch wersji legendy ciało cudownie wypłynęło i zbrodnia w ten sposób została wykryta. Inna mówi, że bratankowie Halvarda wydostali jego ciało z fiordu. 
Po tej śmierci Halvard został świętym oraz patronem Oslo. Opisane wydarzenia znajdują odbicie w tarczy. Koło młyńskie w prawej dłoni Halvarda, strzały w lewej oraz sylwetka nagiej kobiety u dołu.
Dokoła tarczy łacińskie motto - "Unanimiter et constanter Oslo" - "Zjednoczone i stałe (niezmienne, ciągłe) Oslo". 
Herb przyjęty został w 1892 roku.
Oslo jest jedynym miastem w Norwegii, które nie używa tradycyjnej tarczy herbowej, ale tarczy okrągłej.

</doc>
<doc id="1359728" url="https://pl.wikipedia.org/wiki?curid=1359728" title="Chlamydomonas reinhardtii">
Chlamydomonas reinhardtii

Chlamydomonas reinhardtii – jednokomórkowa, owalna zielenica o średnicy 10 μm, pływająca przy pomocy dwóch wici.
Występowanie i budowa podobna do innych gatunków zielenic rodzaju zawłotnia ("Chlamydomonas"). Występuje pospolicie w wodach słodkich, wilgotnych glebach.
"Chlamydomonas reinhardtii" posiada jeden, miseczkowaty, zajmujący ponad 50% objętości komórki chloroplast, który zawiera widoczny w obrazie mikroskopowym pirenoid. Energię w świetle zdobywa poprzez fotosyntezę. W ciemności wykorzystuje octan jako źródło energii i węgla.
W nietypowych środowiskach, ubogich w siarkę oraz tlen, ale bogatych w miedź, jej chloroplast może przełączyć szlak fotofosforylacji i wytwarzać wodór. Prowadzone są prace nad selekcją warunków i modyfikacją genetyczną by zwiększyć wytwarzanie wodoru w celu przemysłowej produkcji biowodoru. Glony są obiecującymi organizmami do produkcji trzeciej generacji biopaliw jednak bezpośrednia produkcja wodoru przez biofotolizę jest ciekawym rozwiązaniem bowiem pozwala omijać problemy z dokarmianiem CO2 glonów w fotoreaktorze.
Szczep CC-125 wild-type (mt+) c137 wyizolowany w 1945 r. z próbek gleby pobranych z pola ziemniaczanego w pobliżu Amherst, Massachusetts, USA jest jednym z modelowych organizmów badań biologicznych.
Genetyka.
W "C. reinhardtii" cyklu rozwojowym dominuje stadium haplofitowe. Jądrowy genom zawiera 1.6 Mb DNA w 17 chromosomach. 1.2 Mb sekwencja genomu została opublikowana w 2007 r.
W plastydzie zawiera 203395 par zasad (bp) chloroplastowego DNA (chlDNA).

</doc>
<doc id="1359733" url="https://pl.wikipedia.org/wiki?curid=1359733" title="Chwost">
Chwost



</doc>
<doc id="1359737" url="https://pl.wikipedia.org/wiki?curid=1359737" title="Józef Antoni Wiktor">
Józef Antoni Wiktor



</doc>
<doc id="1359740" url="https://pl.wikipedia.org/wiki?curid=1359740" title="MZDiK">
MZDiK



</doc>
<doc id="1359743" url="https://pl.wikipedia.org/wiki?curid=1359743" title="Przełęcz Krzyżowa (Kaukaz)">
Przełęcz Krzyżowa (Kaukaz)

Przełęcz Krzyżowa (gruz. ჯვრის უღელტეხილი - "dżwris ugheltechili", powszechnie: "Dżwari", na mapach anglojęzycznych: "Jvari pass"; 2379 m n.p.m.) – przełęcz w głównym grzbiecie Kaukazu. Stanowi znane od wieków przejście z doliny Tereku na północy do doliny rzeki Aragwi na południu. Jest najwyższym punktem biegnącej tymi dolinami Gruzińskiej Drogi Wojennej. 
Od niepamiętnych czasów na przełęczy stał kamienny krzyż, wyznaczający najwyższy punkt tej trasy, ustawiony według tradycji w XII w. na polecenie króla Gruzji Dawida IV, znanego jako Dawid Budowniczy. W 1824 r. rosyjski generał Aleksiej Jermołow kazał zbudować na Przełęczy Krzyżowej nowy krzyż z czerwonego kamienia, który zastąpił dawny, zniszczony monument.

</doc>
<doc id="1359747" url="https://pl.wikipedia.org/wiki?curid=1359747" title="Jerzy Stachowicz">
Jerzy Stachowicz

Jerzy Stachowicz (ur. 12 sierpnia 1956 w Krakowie) – oficer Służby Bezpieczeństwa następnie Urzędu Ochrony Państwa oraz Agencji Bezpieczeństwa Wewnętrznego, ekspert sejmowej komisji śledczej do spraw nacisków.
Życiorys.
Syn Edmunda i Anieli. Od maja 1980 do 31 lipca 1990 był oficerem Wydziału Śledczego KW MO (od 1983 WUSW) w Krakowie. W latach 1982–1983 kształcił się w Studium Podyplomowym na Akademii Spraw Wewnętrznych.
Z ramienia Wydziału Śledczego SB nadzorował dochodzenie w sprawie unieruchomienia 30 autobusów krakowskiego MPK w nocy z 12 na 13 grudnia 1985 – w rocznicę wprowadzenia stanu wojennego. W czasie śledztwa groził śmiercią i torturował członków opozycji.
W 1986 Stachowicz rozbijał krakowski oddział radykalnej Liberalno-Demokratycznej Partii Niepodległość, która chciała zorganizować 1 maja akcję ulotkową i wystrzelić gaz łzawiący w kierunku organizowanego przez władze wiecu. Po śledztwie troje oskarżonych studentów zostało poddanych leczeniu psychiatrycznemu.
Po 1989 roku został kilka razy pozytywnie zweryfikowany. W maju 2003 prezydent Aleksander Kwaśniewski przyznał mu Srebrny Krzyż Zasługi „za wybitne zasługi w działalności na rzecz umacniania bezpieczeństwa wewnętrznego kraju. Za wzorowe wypełnianie obowiązków służbowych”.
Na wniosek posła Partii Demokratycznej Jana Widackiego, został ekspertem komisji śledczej do spraw nacisków. Powołanie go wywołało sprzeciw dawnych opozycjonistów. Pod naciskiem opinii publicznej 20 maja 2008 zrezygnował z prac w komisji.
Byli opozycjoniści Krzysztof Bzdyl i Ryszard Bocian złożyli do krakowskiego oddziału Komisji Ścigania Zbrodni Przeciwko Narodowi Polskiemu wnioski dotyczące przestępstw komunistycznych popełnionych przez Jerzego Stachowicza.

</doc>
<doc id="1359748" url="https://pl.wikipedia.org/wiki?curid=1359748" title="Aragwi">
Aragwi

Aragwi – rzeka we wschodniej Gruzji, lewy dopływ Kury.
Powstaje z połączenia potoków Biała Aragwi i Czarna Aragwi. Długość rzeki wynosi 112 km, powierzchnia dorzecza 2724 km². Wzdłuż jej doliny przebiega Gruzińska Droga Wojenna. W latach 1974–1985 rzekę przegrodzono zaporą tworząc sztuczny Zbiornik Żinwalski i budując na spiętrzeniu elektrownię wodną (dwie turbiny, łączna moc 130 MW). Na zachodnim brzegu zbiornika wznosi się zabytkowa twierdza Ananuri. U ujścia Aragwi do Kury położone jest miasto Mccheta – dawna stolica Kartlii.

</doc>
<doc id="1359755" url="https://pl.wikipedia.org/wiki?curid=1359755" title="Asocjacja PHACE">
Asocjacja PHACE

Asocjacja PHACE (zespół PHACE, ang. PHACE association, PHACE syndrome) – skojarzenie wad wrodzonych, na które składają się:
Pierwsze litery wymienionych cech dają PHACE. Gdy dodatkowo występują u pacjenta wady wrodzone trzewi typu rozszczepów, takie jak szczelina mostka (Sternal clefting) lub szew nadpępkowy (supraumbilical raphe), asocjację określa się akronimem PHACES.
Jako pierwszy zespół ten opisał Pascual-Castroviejo w 1978. Aktualną definicję podał Frieden i wsp. w 1996 roku. W pracy Friedena przedstawiono dwa nowe przypadki i przedstawiono 41 dalszych opisów z piśmiennictwa, zaproponowano też nazwę zespołu PHACE. W kolejnej pracy Metry'ego oceniono fenotyp 14 dalszych przypadków i 116 z przeglądu literatury, zaproponowano kryteria rozpoznania.
Dziedziczenie jest dominujące, sprzężone z chromosomem X. Chorują niemal wyłącznie dziewczynki (87%).

</doc>
<doc id="1359756" url="https://pl.wikipedia.org/wiki?curid=1359756" title="Skojarzenie wad wrodzonych">
Skojarzenie wad wrodzonych



</doc>
<doc id="1359760" url="https://pl.wikipedia.org/wiki?curid=1359760" title="Cyryl Korwin-Krasiński">
Cyryl Korwin-Krasiński



</doc>
<doc id="1359761" url="https://pl.wikipedia.org/wiki?curid=1359761" title="Sakara Records">
Sakara Records

Sakara Records - fińska wytwórnia muzyczna założona przez zespół Mokoma w 2003 roku.

</doc>
<doc id="1359768" url="https://pl.wikipedia.org/wiki?curid=1359768" title="Dysmetria">
Dysmetria

Dysmetria – objaw neurologiczny występujący przy uszkodzeniach móżdżku lub nerwów przewodzących informację czuciową z proprioreceptorów. Polega na niemożności zahamowania ruchu w dowolnym momencie. Określana również jako niezdolność do prawidłowej oceny odległości.
Hipermetria i hipometria to odpowiednio przecenianie i niedoszacowanie odległości.

</doc>
<doc id="1359776" url="https://pl.wikipedia.org/wiki?curid=1359776" title="Włodzimierz Kuliński">
Włodzimierz Kuliński

Włodzimierz Andrzej Kuliński (ur. 26 lipca 1957 w Piotrkowie Trybunalskim) – polski samorządowiec, były wojewoda piotrkowski.
Życiorys.
W latach 1982–1995 był zatrudniony w Kopalni Węgla Brunatnego "Bełchatów". Od 1990 do 1992 pełnił funkcję wiceprezydenta Bełchatowa, następnie do 1994 zajmował stanowisko wojewody piotrkowskiego. W latach 1990–1997 zasiadał także w radzie miasta. Od 1995 pracuje jako dyrektor oddziału banku (obecnie Nordea Bank Polska S.A.). Wchodził też w skład rad nadzorczych różnych przedsiębiorstw. Zasiadał w radzie politycznej Stronnictwa Konserwatywno-Ludowego. W wyborach samorządowych w 2006 z listy Platformy Obywatelskiej po raz trzeci został wybrany na radnego, a następnie powołany na przewodniczącego rady miasta. W 2010 uzyskał reelekcję. W 2018 bez powodzenia kandydował na prezydenta miasta, powrócił natomiast w skład rady miejskiej.
Otrzymał Srebrny (2001) i Złoty (2005) Krzyż Zasługi.

</doc>
<doc id="1359783" url="https://pl.wikipedia.org/wiki?curid=1359783" title="Ryszard Bocian">
Ryszard Bocian

Ryszard Bocian (ur. 18 lipca 1939 w Skolem) – polski prawnik, nauczyciel, wykładowca, członek Konfederacji Polski Niepodległej.
Życiorys.
W 1956 był założycielem Rewolucyjnego Związku Młodzieży na Wydziale Lotniczym Politechniki Warszawskiej. W latach 1957–1958 był założycielem i liderem antykomunistycznej grupy młodzieżowej w Krakowie. Wykładał w Akademii Medycznej w Krakowie (1972–1981, 1990–1992). Należał do PZPR w latach 1964–1981. W grudniu 1981 organizował strajk w Akademii Medycznej w Krakowie. 29 października 1982 został internowany. Po wypuszczeniu był wielokrotnie zatrzymywany i aresztowany.
W latach 1990–1998 radny Krakowa. W latach 1999–2005 miejski rzecznik konsumentów w Krakowie. W 1999 założył Związek Konfederatów Polski Niepodległej z lat 1979–1989, którego był prezesem do 2007 r.
W 2008 wraz z Krzysztofem Bzdylem złożył do krakowskiego oddziału Komisji Ścigania Zbrodni Przeciwko Narodowi Polskiemu wnioski dotyczące przestępstw komunistycznych popełnionych przez Jerzego Stachowicza.
22 września 2010 został nagrodzony Medalem „Niezłomnym w słowie”, a 26 października 2015 "za wybitne zasługi w działalności na rzecz przemian demokratycznych w Polsce oraz za osiągnięcia w podejmowanej z pożytkiem dla kraju pracy zawodowej i społecznej" został odznaczony Krzyżem Komandorskim z Gwiazdą Orderu Odrodzenia Polski.

</doc>
<doc id="1359786" url="https://pl.wikipedia.org/wiki?curid=1359786" title="Stará Ves (kraj ołomuniecki)">
Stará Ves (kraj ołomuniecki)

Stará Ves – gmina w Czechach w powiecie Przerów w kraju ołomunieckim.
Pierwsza wzmianka o miejscowości pochodzi z roku 1261 roku, gdy król Przemysł Ottokar II przekazał te tereny biskupowi ołomunieckiemu Brunowi za wierną służbę. W miejscowości jest 236 domów.

</doc>
<doc id="1359792" url="https://pl.wikipedia.org/wiki?curid=1359792" title="Furtka wołania">
Furtka wołania

Furtka wołania (ang. "Call Gate") jest mechanizmem stosowanym w architekturze IA-32, umożliwiającym programowi mniej uprzywilejowanemu wywołanie programu bardziej uprzywilejowanego.
Omówienie.
"Furtka wołania" może być stosowana w celu umożliwienia mniej uprzywilejowanemu kodowi wywołanie kodu bardziej uprzywilejowanego. Mechanizm ten jest niezbędny we współczesnych systemach operacyjnych stosujących ochronę pamięci, ponieważ umożliwia programom korzystanie z funkcji jądra oraz wywołań systemowych w sposób kontrolowany przez system. Zwykle jednak zamiast furtki wołania stosuje się Interrupt Gate lub Trap Gate.

</doc>
<doc id="1359802" url="https://pl.wikipedia.org/wiki?curid=1359802" title="Jan Burek">
Jan Burek

Jan Burek (ur. 4 października 1951 w Wierzawicach) – polski samorządowiec, inżynier i nauczyciel akademicki, profesor nauk inżynieryjno-technicznych, od 2002 do 2010 członek zarządu województwa podkarpackiego, od 2013 do 2014 wicemarszałek.
Życiorys.
Ukończył studia w 1976 na Politechnice Krakowskiej, następnie przez dwa lata pracował jako asystent w Akademii Górniczo-Hutniczej. Uzyskiwał następnie stopnie doktora i doktora habilitowanego. W 2020 otrzymał tytuł naukowy profesora.
Objął stanowisko profesora Politechniki Rzeszowskiej, został kierownikiem Katedry Technik Wytwarzania i Automatyzacji na Wydziale Budowy Maszyn i Lotnictwa tej uczelni (pracuje w tej katedrze od 1978). Opublikował kilkadziesiąt prac naukowych, w tym kilka podręczników akademickich. Jest autorem kilkunastu patentów z zakresu m.in. zarządzania produkcją.
Od 1990 zasiadał w rzeszowskiej radzie miasta. W 1998 i 2002 z ramienia Polskiego Stronnictwa Ludowego uzyskiwał mandat radnego sejmiku podkarpackiego. W II kadencji objął także stanowisko członka zarządu województwa. W 2006 przeszedł do PSL „Piast”. W tym samym roku z listy Prawa i Sprawiedliwości (jako kandydat „Piasta”) po raz trzeci został radnym sejmiku, utrzymał też stanowisko w nowo powołanym zarządzie województwa. W 2010 uzyskał reelekcję w wyborach wojewódzkich, tym razem z ramienia Platformy Obywatelskiej. 27 maja 2013 wbrew stanowisku PO poparł kandydata PiS na marszałka województwa, obejmując w nowym zarządzie funkcję wicemarszałka. Przystąpił następnie do PiS i klubu radnych tej partii. Niespełna rok później został zawieszony w prawach członka partii. 26 maja 2014 został odwołany z funkcji wicemarszałka województwa. Kilka tygodni później został usunięty z klubu PiS w sejmiku. W kolejnych wyborach w tym samym roku bez powodzenia kandydował z listy lokalnego komitetu do rady powiatu leżajskiego. W 2018 był natomiast kandydatem PSL na radnego województwa.
W 2006 został honorowym obywatelem Leżajska.

</doc>
<doc id="1359803" url="https://pl.wikipedia.org/wiki?curid=1359803" title="True Tears">
True Tears

True Tears – visual novel stworzona przez studio La'cryma. Na jej podstawie powstał trzynastoodcinkowy serial anime. Serial został wyprodukowany przez studio P.A. Works. Reżyserem jest Junji Nishimura, zaś za scenariusz odpowiada Mari Okada.
Zarys fabuły.
Shinichiro pochodzi z dość zamożnej rodziny, zajmującej się wytwarzaniem sake. Od roku mieszka pod jednym dachem z Hiromi, koleżanką z klasy, którą jego rodzice wzięli do siebie po śmierci jej ojca, będącego przyjacielem rodziny. Jest ogólnie lubiana w szkole, gra w drużynie koszykarskiej i zawsze się uśmiecha. W domu jednak cichnie – wie, że matka Shinichiro była i jest przeciwna obecności Hiromi w domu. Shinichiro domyśla się, że dziewczyna jest smutna i że kryje się za tym jakaś tajemnica.
Noe Isurugi pojawiła się w jego szkole niedawno i szybko zyskała sobie opinię "dziwaczki". Dziewczynka żyje we własnym świecie, szukając ludzi (i zwierząt), którzy potrafią latać – i chociaż nawet Noe traktuje owo latanie jako metaforę, podchodzi do sprawy bardzo poważnie – jada i częstuje znajomych potrawami, które "znajdują się blisko nieba". Noe szuka też kogoś, kto będzie mógł podarować jej swoje łzy. Wybrańcem staje się Shinichiro.
Ai prowadzi niedużą restaurację i jest o rok starsza od Shinichiro. Teoretycznie chodzi z Miyokichi, jednak skłania się ku Shinichiro i nie bardzo wie, jak wybrnąć z tej sytuacji.

</doc>
<doc id="1359808" url="https://pl.wikipedia.org/wiki?curid=1359808" title="Biowodór">
Biowodór

Biowodór - rodzaj biopaliwa. Od zwykłego wodoru odróżnia go sposób produkcji w procesie biologicznym lub biologiczno-chemicznym z biomasy lub bezpośrednio z fotosyntetycznego rozkładu wody.
Biowodór może być wytwarzany przez chemiczne przemiany biomasy (np. zgazowanie), konwersję biogazu: , niektóre rodzaje fermentacji anaerobowych, np. przez "Clostridium acetobutilicum", "Clostridium butyricum", "Rhodobacter sphaeroides", "Enterobacter cloacae", a także w nietypowej fotosyntezie przez hydrogenazę, jak to czyni "Chlamydomonas reinhardtii".

</doc>
<doc id="1359814" url="https://pl.wikipedia.org/wiki?curid=1359814" title="24h Le Mans 1938">
24h Le Mans 1938

24h Le Mans 1938 – 15. edycja długodystansowego wyścigu 24h Le Mans. Wyścig odbył się w dniach 17-18 czerwca 1938, udział w nim wzięło 84 kierowców z 6 państw.

</doc>
<doc id="1359819" url="https://pl.wikipedia.org/wiki?curid=1359819" title="True tears">
True tears



</doc>
<doc id="1359820" url="https://pl.wikipedia.org/wiki?curid=1359820" title="Tory Belleci">
Tory Belleci

Salvatore "Tory" Belleci (ur. 30 października 1970 w Monterey) – amerykański producent filmowy i rekwizytor. Najbardziej znany jako prezenter programu "Pogromcy mitów". Wykonywał też rozmaite rekwizyty do takich filmów jak: ' i ' z cyklu "Gwiezdne wojny", a także "Matrix", "Van Helsing" i inne.
Początki profesjonalnej kariery.
Belleci powiedział niegdyś, że zainteresował się tworzeniem efektów specjalnych po tym, jak stworzył reportaż o filmowych efektach specjalnych, kiedy był w liceum. W 1994, po ukończeniu studiów w szkole filmowej San Francisco State University, zaczął pracę z Jamiem Hynemanem w małej firmie produkcyjnej. Tory pracował jako inspicjent, załatwiając wszystko i sprzątając sklep, ale szybko awansował na wyższą pozycję. Parę lat później zaczął pracę w Industrial Light and Magic(ILM). Pracował dla ILM przez osiem lat jako budowniczy modeli, rzeźbiarz i malarz. W 2003 Belleci rozpoczął pracę w serii Pogromcy Mitów stworzonej przez Discovery Channel, pracując przy produkcji, za kulisami. W drugiej serii ukazany został jako część ekipy budującej, zaś w trzeciej serii programu zaczął pracę na ekranie. W 2005 Belleci namówił kolegę, weterana IMH, Granta Imaharę, by dołączył do ekipy programu i zajął miejsce początkowego członka, Scottie Chapman.
Wczesne, amatorskie eksperymenty naukowe.
Tory Belleci ma długą historię, jeśli chodzi o pracę z ogniem i eksplozje. W młodości ojciec pokazał mu, jak zrobić Koktajl Mołotowa. Później młody Tory zbudował coś, co w zasadzie było domowej roboty miotaczem płomieni. Ów wynalazek spowodował niebezpieczny incydent, w którym nieumyślnie podpalił część swojego domu. Kiedy miał 19 lat, prawie został aresztowany za detonację domowej roboty bomby z rury blisko domu swoich rodziców w Seaside, w Kalifornii. Policjant zachęcił młodego Belleci, by ten znalazł sposób na wyrażenie swojej miłości do eksplozji i efektów specjalnych, który nie zakończyłby się aresztowaniem.
Praca w Pogromcach Mitów.
Belleci często uznawany jest przez swoich znajomych – Kari Byron i Granta Imaharę za kogoś bardzo odważnego, ponieważ to właśnie on głównie zajmuje się najniebezpieczniejszymi wyczynami przy sprawdzaniu mitów. Jednymi z takich mitów były te, o czerwonej płachcie i byku, a także mit mówiący, że ludzki język przykleja się do zamarzniętego słupa (W Śnieżnym Odcinku Specjalnym) lub czy można zostać pod wodą przez godzinę oddychając jedynie przez dmuchawkę do strzałek w specjalnym odcinku z mitami prosto z filmów o ninja. Jednym z jego najsłynniejszych wyczynów, pokazanym w programie parę razy, była próba przeskoczenia nad zabawkowym wagonikiem na rowerze; skończyła się ona upadkiem Belleciego na twarz. Rezultatem wszystkich jego numerów jest ciągłe zaangażowanie w różne zabawne wypadki, przytrafiające się podczas testowania mitów.
Podczas serii ,Mity z Hollywood", w odcinku ,Zabójcza woda sodowa", Belleci spadł z dachu i, mimo że był przywiązany do uprzęży mającej zapewnić bezpieczeństwo, wylądował na parapecie otwartego okna i zranił się w nogę, powodując obfite krwawienie.
22 sierpnia 2014 na swoim facebookowym fanpage'u Adam i Jamie poinformowali, że Kari, Grant i Tory odchodzą z "Pogromców mitów".
Działania humanitarne.
Podczas przerwy Pogromców Mitów, w 2010, Tory poświęcił swój czas, by pojechać na Haiti. Odwiedził domy dziecka i razem z Life Giving Force zainstalował systemy z czystą wodą, zapewniając wodę pitną społecznościom w potrzebie. Sam Tory jest żarliwym chrześcijaninem i wyjazd na Haiti nazwał misją. Powiedział również, że ów wyjazd wywarł na nim ogromny wpływ oraz że podziwia wytrzymałość i siłę ludzi na Haiti.

</doc>
<doc id="1359823" url="https://pl.wikipedia.org/wiki?curid=1359823" title="Jaworzynka Lejowa">
Jaworzynka Lejowa



</doc>
<doc id="1359831" url="https://pl.wikipedia.org/wiki?curid=1359831" title="Desaguadero (rzeka w Boliwii)">
Desaguadero (rzeka w Boliwii)

Desaguadero – rzeka w Boliwii o długości 320 km oraz powierzchni dorzecza 35 000 km². 
Desaguadero wypływa z jeziora Titicaca, a uchodzi do jeziora Poopó. Jest jedną z najwyżej położonych rzek na świecie, gdyż płynie na wysokości ponad 3650 m n.p.m.

</doc>
<doc id="1359835" url="https://pl.wikipedia.org/wiki?curid=1359835" title="Frederick Arthur Stanley">
Frederick Arthur Stanley



</doc>
<doc id="1359837" url="https://pl.wikipedia.org/wiki?curid=1359837" title="Czerwiec 2008">
Czerwiec 2008



</doc>
<doc id="1359839" url="https://pl.wikipedia.org/wiki?curid=1359839" title="Claudia Losch">
Claudia Losch

Claudia Losch (ur. 10 stycznia 1960 w Herne) – zachodnioniemiecka lekkoatletka, która specjalizowała się w pchnięciu kulą.
Dwukrotna uczestniczka igrzysk olimpijskich (Los Angeles 1984 oraz Seul 1988). Podczas swojego pierwszego olimpijskiego występu sięgnęła po złoty medal, a cztery lata później była piąta. Wielokrotna medalistka halowych mistrzostw świata oraz halowych mistrzostw Europy. W 1983 roku zdobyła srebrny medal uniwersjady. Reprezentantka RFN w pucharze Europy. Dziesięciokrotnie była mistrzynią Republiki Federalnej Niemiec na otwartym stadionie (1982 - 1991) oraz pięciokrotnie w hali (1983, 1984, 1987, 1988, 1989). Rekord życiowy: 22,19 (23 sierpnia 1987. Hainfeld).

</doc>
<doc id="1359840" url="https://pl.wikipedia.org/wiki?curid=1359840" title="Francisco Olazar">
Francisco Olazar

Francisco Olazar (ur. 10 lipca 1885 w Quilmes, zm. 21 września 1958 w Buenos Aires) – piłkarz argentyński grający na pozycji pomocnika i trener.
Jako piłkarz grał w Racingu i w reprezentacji Argentyny. W 1913 razem z Racingiem zdobył mistrzostwo Argentyny
Będąc graczem "Racingu" wziął wraz z reprezentacją Argentyny udział w pierwszych oficjalnych mistrzostwach Ameryki Południowej – Copa América 1916. Argentyna zdobyła wicemistrzostwo Ameryki Południowej, natomiast Olazar wystąpił we wszystkich trzech meczach – z Chile, Brazylią i Urugwajem.
Wziął także udział w turnieju Copa América 1917, w którym także Argentyna zajęła drugie miejsce. Olazar zagrał we wszystkich trzech meczach – z Brazylią, Chile i Urugwajem.
Był doradcą i asystentem trenera Tramutoli w okresie finałów mistrzostw świata w 1930 roku, gdzie Argentyna zdobyła wicemistrzostwo świata.

</doc>
<doc id="1359852" url="https://pl.wikipedia.org/wiki?curid=1359852" title="Etyka poselska">
Etyka poselska

Etyka poselska – etyka, którą wyróżnia to, że jej zasady (czyli ogólny zbiór norm i zachowań) są odgórnie ustalone. Etyka poselska w świetle ustawy obowiązuje jedynie posłów na Sejm. 
Dokładną definicję etyki poselskiej podaje uchwała Sejmu Rzeczypospolitej Polskiej
z dnia 17 lipca 1998 r:
Przykłady łamania etyki poselskiej.
Najczęstszym przykładem łamania etyki poselskiej jest "godzenie w dobre imię Sejmu".
Sprawy o złamanie ustawy o etyce poselskiej bada Komisja Etyki Poselskiej.
Jedną z najgłośniejszych spraw badanych przez Komisję była wypowiedź byłego Ministra Obrony Narodowej dla stacji TVN. 
W tej, jak i każdej tego typu sprawie, Komisja Etyki Poselskiej wydała stosowną uchwałę, w której stwierdza, że minister złamał art. 6 ustawy o etyce poselskiej zwracając jednocześnie uwagę na takie zachowanie.

</doc>
<doc id="1359856" url="https://pl.wikipedia.org/wiki?curid=1359856" title="Wózek sklepowy">
Wózek sklepowy

Wózek sklepowy – urządzenie służące do transportu zakupów. Wykorzystywany jest najczęściej podczas zakupów w supermarketach. Klienci mogą zwykle skorzystać z wózków po włożeniu monety do automatu, który zwalnia łańcuch łączący wózki. Moneta jest zwracana po odstawieniu wózka na miejsce postoju. 
Konstrukcja.
Większość wózków sklepowych jest wytwarzana z metalu lub plastiku. Konstruuje je się tak, by można było umieścić kosz jednego z wózków wewnątrz drugiego, przez co można zaoszczędzić miejsce i ułatwić transport wielu wózków naraz. Wózki posiadają najczęściej cztery koła samonastawne, które mogą obracać się w dowolnym kierunku, umożliwiając łatwe manewrowanie.
W niektórych konstrukcjach znajduje się tzw. siedzisko tj. górna plastikowa, odchylana część poniżej rączki która przeznaczona jest do przewozu dzieci podczas robienia zakupów.
Historia.
Pierwszy wózek sklepowy wynalazł w 1937 roku Sylvan Goldman, właściciel sieci supermarketów w Oklahoma City. Projekt bazował na konstrukcji krzesła składanego. Goldman dodał do metalowej ramy koła i uchwyty, na których można było umieścić dwa ręczne kosze na zakupy. Po zakończeniu zakupów kosze można było zabrać i złożyć wózek, przez co zajmował mniej miejsca. 
Wynalazek miał na celu ułatwienie zakupów, zachęcając w ten sposób klientów do częstszego przychodzenia do sklepu. Początkowo jednak nie został przychylnie przyjęty. Kobiety uważały, że wynalazek jest niemodny, inni obawiali się, że będą wyglądali bezradnie. Dopiero po zatrudnieniu modelek i modeli, którzy korzystali z wózków i demonstrowali ich użyteczność, wózki sklepowe stały się niezwykle popularne, a Goldman został multimilionerem. W późniejszych latach zwiększono rozmiar kosza, gdyż zauważono, że skłania to klientów do kupowania większej ilości towarów.

</doc>
<doc id="1359875" url="https://pl.wikipedia.org/wiki?curid=1359875" title="John Burke Krasinski">
John Burke Krasinski



</doc>
<doc id="1359876" url="https://pl.wikipedia.org/wiki?curid=1359876" title="Krasiński">
Krasiński



</doc>
<doc id="1359877" url="https://pl.wikipedia.org/wiki?curid=1359877" title="Mirosław Kowalik (żużlowiec)">
Mirosław Kowalik (żużlowiec)

Mirosław Kowalik (ur. 7 maja 1969 w Aleksandrowie Kujawskim) – polski żużlowiec i trener żużlowy. Wychowanek Apatora Toruń. Licencję żużlową uzyskał w roku 1987 roku.
Życiorys.
Dziewięciokrotny medalista drużynowych mistrzostw Polski: dwukrotnie złoty (1990, 2001), dwukrotnie srebrny (1995, 1996) i pięciokrotnie brązowy (1991, 1992, 1993, 1994, 2003). Trzykrotny medalista młodzieżowych drużynowych mistrzostw Polski: złoty (1990), srebrny (1989) oraz brązowy (1988). Sześciokrotny medalista mistrzostw Polski par klubowych: srebrny (1997) oraz pięciokrotnie brązowy (1991, 1992, 1993, 1995, 1996). Złoty medalista młodzieżowych mistrzostw Polski par klubowych (1990). Sześciokrotny finalista indywidualnych mistrzostw Polski (najlepszy wynik: 1997 – IV miejsce). 
Po zakończeniu kariery żużlowca zajął się trenerką. W latach 2006-2007 prowadził zespół PSŻ Poznań, z którym awansował i utrzymał się w I lidze. W październiku 2008 roku zastąpił na stanowisku trenera Startu Gniezno Tomasza Fajfera. Podpisał 2-letnia umowę, ale został zwolniony w czerwcu 2009 z powodu słabych wyników. W lipcu 2010 ponownie został trenerem PSŻ Poznań po tym, jak władze klubu rozwiązały umowę ze Zbigniewem Jąderem. W 2012 został trenerem swojego macierzystego klubu Apatora Toruń. Od końca 2016 zatrudniony jako trener I ligowego klubu GKS Wybrzeże w Gdańsku.

</doc>
<doc id="1359884" url="https://pl.wikipedia.org/wiki?curid=1359884" title="Gwarek Śląski">
Gwarek Śląski



</doc>
<doc id="1359887" url="https://pl.wikipedia.org/wiki?curid=1359887" title="Asocjacja PHACES">
Asocjacja PHACES



</doc>
<doc id="1359888" url="https://pl.wikipedia.org/wiki?curid=1359888" title="Zespół PHACE">
Zespół PHACE



</doc>
<doc id="1359891" url="https://pl.wikipedia.org/wiki?curid=1359891" title="Jastrzębsko (przystanek kolejowy)">
Jastrzębsko (przystanek kolejowy)

Jastrzębsko – przystanek kolejowy w Jastrzębsku Starym, w województwie wielkopolskim, w Polsce, leżący na szlaku kolejowym Warszawa Zachodnia - Frankfurt (Oder). Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1359892" url="https://pl.wikipedia.org/wiki?curid=1359892" title="Flirt (ujednoznacznienie)">
Flirt (ujednoznacznienie)



</doc>
<doc id="1359897" url="https://pl.wikipedia.org/wiki?curid=1359897" title="Przewody Müllera">
Przewody Müllera

Przewody Müllera (przewody przyśródnerczowe, ang. Müllerian ducts, łac. "ductus paramesonephricus") – para przewodów wykształcających się w embriogenezie z nabłonka mezodermalnego, w wyniku wgłobienia wtórnej jamy ciała. Przewody przyśródnerczowe biegną równolegle z przewodami śródnerczowymi (Wolffa). Rozwijają się z nich żeńskie narządy płciowe. 
Rozwój.
U samic, które nie wytwarzają wystarczających ilości testosteronu i hormonu anty-müllerowskiego (AMH), przewody te mogą się swobodnie rozwijać. Górne odcinki tych przewodów przyjmują położenie poziome, natomiast dolne - pionowe. Poziome odcinki przekształcają się ostatecznie w jajowody. Przewody Müllera są w tym odcinku zarodka otwarte do wtórnej jamy ciała (która przekształci się w otrzewną), jajowody w konsekwencji również pozostaną otwarte. Stan ten utrzyma się dalej, jako ujście jajowodu brzuszne skierowane w kierunku jajników. W dolnej części przewody lewy i prawy łączą się ze sobą, zanika przegroda i tworzy się kanał maciczno-pochwowy, z którego ostatecznie wykształcą się macica i górna część pochwy. U samców przewody ulegają uwstecznieniu, tworząc narządy szczątkowe: przyczepek jądra i łagiewkę sterczową. 
Historia.
Struktury te opisał jako pierwszy niemiecki fizjolog Johannes Peter Müller w pracy „Bildungsgeschichte der Genitalien” z 1830 roku.

</doc>
<doc id="1359898" url="https://pl.wikipedia.org/wiki?curid=1359898" title="Przewód Müllera">
Przewód Müllera



</doc>
<doc id="1359899" url="https://pl.wikipedia.org/wiki?curid=1359899" title="Przewody przyśródnerczowe">
Przewody przyśródnerczowe



</doc>
<doc id="1359900" url="https://pl.wikipedia.org/wiki?curid=1359900" title="Arefleksja">
Arefleksja

Arefleksja – całkowite zniesienie odruchów; częściowe zniesienie odruchów nazywa się hiporefleksją. Arefleksja odruchów skórnych występuje w przebiegu uszkodzenia ośrodkowego neuronu ruchowego, arefleksja odruchów głębokich typowa jest dla obrazu uszkodzenia dolnego neuronu ruchowego. 

</doc>
<doc id="1359902" url="https://pl.wikipedia.org/wiki?curid=1359902" title="Antonín Sova">
Antonín Sova

Antonín Sova (ur. 26 lutego 1864 w Pacovie, zm. 16 sierpnia 1928 tamże) – czeski poeta i pisarz; jeden z głównych twórców czeskiego modernizmu.
Życiorys.
Był synem prowincjonalnego nauczyciela i muzyka-amatora. Z młodości wyniósł ogromne przywiązanie do rodzinnych stron i tamtejszej przyrody. Bieda, z którą się borykał przez wiele lat, uniemożliwiła mu skończenie studiów prawniczych na Uniwersytecie Karola w Pradze. Życiowy spokój znalazł, uzyskując posadę urzędnika magistratu czeskiego, a potem dyrektora biblioteki miejskiej w Pradze. Podróżował po Włoszech (1892), Holandii i Niemczech (1901), lecz najbardziej czuł się związany z południem Czech, skąd pochodził. Wchodził w skład grupy literackiej "Moderní revue" propagującej hasła „sztuki dla sztuki”.
Twórczość.
Autor 26 zbiorów poezji i 7 tomów prozy, która pozostaje jednak na marginesie jego dorobku twórczego.
Zadebiutował tomem zatytułowanym "Realistické sloky" ("Realistyczne strofy", 1890), zawierającym obrazy powszedniego życia miejskiego. Dla pierwszego okresu jego twórczości charakterystyczna jest impresjonistyczna liryka tomów: "Květy intíminích nálad" ("Kwiaty intymnych nastrojów", 1891) i "Z mého kraje" ("Z mojego kraju", 1892). Utwory te noszą wyraźne cechy impresjonizmu, wyrażają nastroje i uczucia człowieka, który szuka ucieczki w świecie przyrody. W zbiorach tych, autor poświęcił wiele miejsca liryce krajobrazu, której towarzyszą akcenty patriotyczne i społeczne.
Sova wyszedł z poetyckiej szkoły Jaroslava Vrchlickiego, lecz parnasistowską dbałość o formę łączył z realizmem. Pierwszy przełom w poezji Sovy dokonuje się w roku 1894 w tomiku "Soucit a vzdor" ("Współczucie i bunt", 1894), w którym do głosu dochodzi symbolizm i dekadentyzm. Nurty te pogłębiają się w dalszych tomach autora: "Zlomená duše" ("Złamana dusza", 1896), "Vybouřenkě smutky" ("Przebrzmiałe smutki", 1897) i "Jestě jednou se wrátíme" ("Raz jeszcze powrócimy", 1900) z charakterystycznym dla modernizmu motywem pejzażu wewnętrznego i dramatów duszy. Nasycony symboliką oraz zainteresowaniem sprawami społecznymi jest tomik "Údolí nového království" ("Dolina Nowego Królestwa", 1900). Jednocześnie, przemianom uległy erotyki i liryka krajobrazu. Impresjonistyczne motywy zastąpiły marzenia senne i fantastyczne wizje. Miłosna liryka autora z tego okresu pełna jest wewnętrznych napięć i sprzeczności, co ma związek z małżeńskim dramatem poety. Modernistyczny mizoginizm widać w tomie" Lyrika lásky i života" ("Liryka miłości i życia", 1907). Sova pisał też poezję patriotyczną. Słynne stały się jego wiersze z okresu I wojny światowej: "Zpěvy domova" ("Śpiewy ojczyzny", 1918) oraz "Krvácející bratrství" ("Krwawiące braterstwo", 1920).
Znacznie skromniejszą część dorobku Sovy stanowi proza. Beletrystykę autor nasycał liryzmem i subiektywizmem, przeciwstawiając się w ten sposób tradycyjnym formom fabularnym. Najwyraźniejsze tego efekty widoczne są w "Ivův román" ("Romans Iwona", 1902). Powrót do obiektywizmu, choć w rokokowej oprawie, zawiera ceniona nowela "Pankrác Budecius, kantor" ("Pankracy Budecius, kantor", 1916), która opowiada historię wiejskiego nauczyciela i muzyka.

</doc>
<doc id="1359903" url="https://pl.wikipedia.org/wiki?curid=1359903" title="(7754) Gopalan">
(7754) Gopalan

(7754) Gopalan – planetoida z pasa głównego asteroid okrążająca Słońce w ciągu 4 lat i 339 dni w średniej odległości 2,89 j.a. Została odkryta 2 października 1989 roku w obserwatorium "Cerro Tololo" przez Schelte Busa. Nazwa planetoidy pochodzi od "Gopalana Srinivasana" (ur. 1964), profesora działu geologii przy Uniwersytecie Toronto, zajmującego się badaniami formowania i rozwoju Układu Słonecznego. Przed nadaniem nazwy planetoida nosiła oznaczenie tymczasowe (7754) 1989 TT11.

</doc>
<doc id="1359910" url="https://pl.wikipedia.org/wiki?curid=1359910" title="Picotto">
Picotto



</doc>
<doc id="1359914" url="https://pl.wikipedia.org/wiki?curid=1359914" title="Ulica Henryka Sienkiewicza we Wrocławiu">
Ulica Henryka Sienkiewicza we Wrocławiu

Ulica Henryka Sienkiewicza – równoleżnikowo przebiegająca ulica długości ok. 1,8 km, na północ od placu Grunwaldzkiego.
Pierwszy jej odcinek wytyczony został w drugiej połowie XVIII wieku (1769-1796) jako niewielka uliczka (zaułek) w ramach miejskich fortyfikacji, w związku z budową dzieła koronowego przy wrocławskiej katedrze, zwanego Bastionem Gwiazdy (, położony był w miejscu, gdzie dziś znajduje się Muzeum Przyrodnicze, przy skrzyżowaniu dzisiejszych ulic Świętokrzyskiej i Sienkiewicza i przy Ogrodzie Botanicznym); zaułek ten nazwany został – od nazwy bastionu – "Sterngasse" i początkowo przebiegał w przybliżeniu między dzisiejszym placem Bema a ulicą Świętokrzyską. Likwidacja w 1808 systemu miejskich fortyfikacji pozwoliła na przedłużenie zaułka do prostopadłej wobec niego "Adalbertstraße" (wówczas łącznika obok nieistniejącego cmentarza św. Wojciecha, obecnie jest to fragment ul. Wyszyńskiego). Dalszy rozwój miasta wymusił potrzebę wydłużenia ulicy do skrzyżowania z "An Brigittenthal" (ul. Górnickiego), co nastąpiło w 1874; wówczas też "zaułek Gwiazdy" ("Sterngasse") zyskał rangę ulicy i przemianowany został na "Sternstraße". W 1890 ulicę przedłużono o kolejne 0,4 km (od Górnickiego do Piastowskiej) i wytyczono plan doprowadzenia jej do zbiegu z ulicą Grunwaldzką przed mostem Szczytnickim, co nastąpiło na początku XX wieku.
Podczas oblężenia "Festung Breslau" w 1945 znaczna część budynków wzdłuż ulicy legła w gruzach. Zniszczoną zabudowę po wojnie częściowo zastąpiono budownictwem wielkopłytowym; w latach 60. XX wieku sześćsetmetrowy zachodni odcinek ulicy między pl. Bema a ul. Wyszyńskiego przebudowano, wydzielając pomiędzy jezdniami dwutorowe torowisko tramwajowe. Także w latach późniejszych ulica kilkakrotnie była jeszcze przebudowywana (m.in. w 2005 jej skrzyżowanie z Wyszyńskiego, w 2006 – odcinek między skrzyżowaniem z Nowowiejską a Bujwida), ale jej charakter już nie zmienił się.
W 1776 roku, na polecenie Fryderyka II Wielkiego, Carl Gotthard Langhans zaprojektował i wybudował w okolicy skrzyżowania dzisiejszych ulic Sienkiewicza i Świętokrzyskiej „bramę Fryderyka”. Budowla ta po 1820 służyła jako schronienie dla biednych, aż w 1858 zdecydowano się ją rozebrać. W drugiej połowie XIX wieku powstała Wrocławska Spółdzielnia Konsumencka, która stała się zalążkiem funkcjonującej do niedawna przy skrzyżowaniu Sienkiewicza ze Świętokrzyską (naprzeciw Muzeum Przyrodniczego i Ogrodu Botanicznego) piekarni „Mamut”, przez wiele lat największej w Europie wytwórni pieczywa i makaronu. Obok piekarni funkcjonował w drugiej połowie XIX wieku Instytut Głuchoniemych, a jeszcze nieco dalej na wschód – założony dzięki zapisowi testamentowemu hr. von Sedlnitzky’ego w 1872 – Ewangelicki Konwikt Teologiczny „Johanneum”. Najstarszy zachowany budynek przy ulicy Sienkiewicza to narożna kamienica na posesji nr 55 (południowo-zachodni narożnik skrzyżowania z ul. Górnickiego) i pochodzi z roku 1890. Budynek przy skrzyżowaniu Piastowskiej 37 i Sienkiewicza 91 (południowo-wschodni narożnik) nazywany był na początku XX wieku „Złotą Kolumną” z racji kolumny podpierającej narożnik budynku przy wejściu. W budynku tym znajduje się do dziś restauracja; według relacji Wolfganga Schwarza bywał w niej niemiecki pisarz Paul Keller; po wojnie bliskość wybudowanych przy placu Grunwaldzkim i przy ul. Górnickiego domów akademickich Politechniki, Uniwersytetu i Akademii Rolniczej spowodowała, że była to restauracja szczególnie często odwiedzana przez studentów tych uczelni. Podczas ostatniego remontu ulicy, we wrześniu 2005, na trójkątnym placyku u zbiegu z ulicą Nowowiejską ustawiona została statua maryjna z brązu, przeniesiona z tymczasowego miejsca przechowywania w pobliskim kościele św. Wawrzyńca przy ul. Bujwida.

</doc>
<doc id="1359928" url="https://pl.wikipedia.org/wiki?curid=1359928" title="Port lotniczy Laoag">
Port lotniczy Laoag

Port lotniczy Laoag (IATA: LAO, ICAO: RPLI) – międzynarodowy port lotniczy położony w Laoag na Filipinach.

</doc>
<doc id="1359930" url="https://pl.wikipedia.org/wiki?curid=1359930" title="Austro-Węgierska Żandarmeria Polowa">
Austro-Węgierska Żandarmeria Polowa



</doc>
<doc id="1359937" url="https://pl.wikipedia.org/wiki?curid=1359937" title="Puchowe kołysanki">
Puchowe kołysanki

Puchowe kołysanki – dziewiąty album Justyny Steczkowskiej wydany w 2008. Płyta dotarła do 10. miejsca listy OLiS w Polsce.
O albumie.
Wydawnictwo jest zbiorem kołysanek, które wokalistka napisała z myślą o swoich synach. Część dochodów z płyty została przeznaczona na Fundację TVN "Nie jesteś sam". Na edycji specjalnej płyty dołączonych jest pięć dodatkowych nagrań, z czego cztery to bajki opowiadane przez Justynę Steczkowską. Płyta uzyskała status złotej płyty.

</doc>
<doc id="1359938" url="https://pl.wikipedia.org/wiki?curid=1359938" title="Guglielmo Gabetto">
Guglielmo Gabetto

Guglielmo Gabetto (ur. 24 lutego 1916 w Turynie, zm. 4 maja 1949 w Superdze) – włoski piłkarz grający na pozycji napastnika. Razem z bramkarzem Alfredo Bodoira, jako jedyni zdobyli mistrzostwo Włoch razem z Torino FC i Juventusem.
Zginął w katastrofie lotniczej na wzgórzu Superga.

</doc>
<doc id="1359939" url="https://pl.wikipedia.org/wiki?curid=1359939" title="François Chapeville">
François Chapeville

François Chapeville (ur. 2 stycznia 1924 w Godowej jako Franciszek Chrapkiewicz, zm. 30 listopada 2020 w Paryżu) – polski i francuski biochemik.
Życiorys.
Urodził się w ówczesnym województwie lwowskim jako syn Józefa i Stanisławy z domu Wnęk. W 1951 zawarł związek małżeński z malarką Renée Bouvier.
Przed II wojną światową ukończył szkołę podstawową i trzy klasy gimnazjum w Strzyżowie. Należał do harcerstwa. Okres okupacji niemieckiej spędził w Godowej, pomagając ojcu w garbowaniu skór. Pracował też w niemieckiej firmie budującej tunel w Żarnowskiej Górze. Jego rodzice zostali zamordowani w 1944 we własnym domu przez niezidentyfikowaną bojówkę AK podejrzewającą Chrapkiewiczów o kolaborację z Niemcami. Franciszek Chrapkiewicz wyjechał do Chabówki i Poronina, gdzie pracował w tartakach. Trafił do Krakowa zaraz po jego wyzwoleniu. Tam został aresztowany przez funkcjonariuszy UB w trakcie akcji odbicia więźniów politycznych. W 1945 objęła go amnestia. W 1946 uciekł przez Szczecin i Berlin na tereny Niemiec, na których stacjonowała dywizja pancerna generała Stanisława Maczka. Tam ukończył szkołę średnią, po czym wyjechał do Francji. Podjął studia weterynaryjne na École nationale vétérinaire d’Alfort, a po ich ukończeniu w 1951 studia w dziedzinie biochemii i biologii molekularnej na Uniwersytecie Paryskim. W 1952 uzyskał doktorat z weterynarii, a w 1960 doktorat z nauk przyrodniczych. W 1953 przyjął francuskie obywatelstwo, zmienił imię i nazwisko na François Chapeville, podjął zatrudnienie w Centre national de la recherche scientifique.
W dziedzinie farmakologii odkrył i opisał właściwości hirudyny. Prowadził badania nad metabolizmem związków siarki. Odkrycia w tej dziedzinie wzbudziły zainteresowanie m.in. Fritza Lipmanna, który zaprosił Franciszka Chrapkiewicza w 1961 do współpracy w jego laboratorium na Uniwersytecie Rockefellera w Nowym Jorku. Tam dokonał kolejnego odkrycia: wyjaśnił mechanizm informowania tworzących się białek o tym, jaka ma być struktura powstającego organizmu. W 1962 wrócił do Francji, gdzie Jacques Monod doprowadził do mianowania go profesorem Sorbony i przydzielenia laboratorium badawczego. Tam rozszerzył swoje badania na mechanizmy funkcjonowania genomu, jak również na wirusologię roślin i embriologię. Przeszedł na emeryturę w 1991.
Prowadził wykłady w Paryżu, Orsay, Cambridge, Nowym Jorku, Lagos i Tokio. Pełnił różne funkcje w około 20 komitetach i radach naukowych, udzielał się jako ekspert i doradca na szczeblach ministerialnych. Autor i współautor ponad 200 publikacji.
Od czasu przemian politycznych z 1989 regularnie odwiedzał Podkarpacie. Założył Towarzystwo na Rzecz Rehabilitacji Zdrowotnej w Strzyżowie. Był członkiem zagranicznym Polskiej Akademii Nauk.

</doc>
<doc id="1359944" url="https://pl.wikipedia.org/wiki?curid=1359944" title="Millie Perkins">
Millie Perkins

Millie Perkins (ur. 12 maja 1938 w Passaic, New Jersey) – amerykańska aktorka filmowa i telewizyjna oraz modelka.

</doc>
<doc id="1359947" url="https://pl.wikipedia.org/wiki?curid=1359947" title="Cmentarz chiński w Manili">
Cmentarz chiński w Manili

Cmentarz chiński w Manili jest najstarszą obok cmentarza La Loma nekropolią stolicy Filipin i pierwotnie był miejscem pochówku Chińczyków, którym odmówiono pochówku na cmentarzach katolickich podczas kolonialnego panowania hiszpańskiego. Nekropolia była świadkiem wielu egzekucji podczas II wojny światowej m.in. Josefy Llanes Escoda - działaczki skautowskiej i literata Rafaela Rocesa. Był też pierwszym miejscem pochówku polityka Apolinario Mabiniego.
Znaczące obiekty.
Świątynia Chong Hock Tong.
Powstała w 1850 roku jako najstarsza świątynia chińska Manili. 
Liat See Tong.
Powstała na początku lat 50. XX wieku jako pomnik przywódców chińskiej społeczności Filipin zamordowanych przez Japończyków podczas II wojny światowej.

</doc>
<doc id="1359948" url="https://pl.wikipedia.org/wiki?curid=1359948" title="Zespół van den Endego-Gupty">
Zespół van den Endego-Gupty

Zespół van den Endego-Gupty (ang. van den Ende-Gupta syndrome, VDEGS) – rzadki zespół wad wrodzonych. Na fenotyp zespołu składają się cechy dysmorficzne twarzy, wady układu kostno-stawowego, przykurcze stawowe; inteligencja jest prawidłowa. Dziedziczenie przypuszczalnie jest autosomalne recesywne. Zespół został opisany w 1995 roku u brazylijskiej dziewczynki przez Guptę i wsp., którzy postawili rozpoznanie "zespołu podobnego do zespołu Mardena-Walkera bez opóźnienia psychoruchowego". Van den Ende i wsp. opisali w 1992 roku przypadek Pakistanki z podobnym zespołem wielowadzia. Phadke i wsp. w 1998 roku przedstawili opis dwóch kolejnych przypadków u pacjentów hinduskiego pochodzenia, przywołując w dyskusji pracy przypadki opisane wcześniej przez Guptę i van den Endego. Schweitzer w 2003 roku zaproponował, że istotnie wszystkie opisane przypadki reprezentują jeden zespół wad, i wprowadził termin zespołu van den Endego-Gupty.

</doc>
<doc id="1359952" url="https://pl.wikipedia.org/wiki?curid=1359952" title="AA Portuguesa">
AA Portuguesa

Associação Atlética Portuguesa – brazylijski klub piłkarski z siedzibą w mieście Santos leżącym w stanie São Paulo.
Historia.
W listopadzie 1914 pracownicy firmy "Pedreira do Contorno", znajdującej się w dzielnicy miasta Santos zwanej Jabaquara, oglądając mecz miejscowego klubu Espanha Futebol Clube, zaczęli rozważać utworzenie własnego klubu piłkarskiego.
Trzy lata później, 20 listopada 1917, Manoel Tavares na spotkaniu z 15 innymi ludźmi postanowili założyć klub, który swoją nazwą odnosiłby się do Portugalii. Ostatecznie ustalona nazwa nowego klubu brzmiała "Associação Atlética Portuguesa", a pierwszym prezesem klubu wybrany został Lino do Carmo.
W swoim pierwszym meczu "Portuguesa" 5 grudnia 1920 roku na Estádio Úlrico Mursa pokonała 6:0 drużynę Sírio Futebol Clube.
W 1950 "Portuguesa Santista" udał się na swój pierwszy wojaż zagraniczny. W Portugalii klub rozegrał 7 meczów, wygrywając 5 i przegrywając 2.
W 1959 "Portuguesa Santista" udał się do Afryki, gdzie rozegrał 15 meczów z klubami z Mozambiku i Angoli. Drużyna brazylijska wygrała wszystkie mecze, zdobywając 75 goli i tracąc 10. Za ten wyczyn klub otrzymał w nagrodę o nazwie "Fita Azul do Futebol Brasileiro" przyznawaną zespołom odnoszącym sukcesy podczas podróży po innych krajach.
W 1964 "Portuguesa Santista" wygrał drugą ligę stanu São Paulo (znaną dziś poid nazwą Campeonato Paulista Série A2), uzyskując awans do pierwszej ligi.
W 1997 klub wziął udział w rozgrywkach III ligi brazylijskiej (Campeonato Brasileiro Série C), jednak odpadł już w pierwszym etapie.
W 2004 "Portuguesa Santista" wziął udział w turnieju Copa do Brasil, gdzie został wyeliminowany już w pierwszej rundzie przez klub 15 de Novembro Campo Bom ze stanu Rio Grande do Sul.

</doc>
<doc id="1359954" url="https://pl.wikipedia.org/wiki?curid=1359954" title="USS San Juan (SSN-751)">
USS San Juan (SSN-751)

USS San Juan (SSN-751) amerykański myśliwski okręt podwodny o napędzie atomowym. Pierwszy okręt ulepszonego typu "688i" (Improved), stanowiącego pochodną okrętów typu "688". W odróżnieniu od oryginalnych okrętów "688", „San Juan” (SSN-751) dysponuje możliwością działania pod lodem oraz stawiania pól minowych. Okręt należy do grupy jednostek "688", które obok wyposażenia w dwanaście pionowych wyrzutni pocisków manewrujących, otrzymały usprawniony system napędowy oraz zostały znacznie bardziej wyciszone względem pierwowzoru. Na skutek tych zmian, prędkość taktyczna okrętu wzrosła z 6 do 8-12 węzłów. Jako okręt zmodyfikowanej w ten sposób generacji jednostek "688i", dysponuje możliwością wystrzeliwania torped mk.48, pocisków manewrujących, a także stawiania min, poprzez wykorzystanie czterech dziobowych wyrzutni torpedowych, jak też wystrzeliwania pocisków "Tomahawk" SLCM z wyrzutni typu VLS. Jednostka o długości 110 metrów i wyporności w zanurzeniu wynoszącej 6927 długich ton, dzięki napędowi atomowemu zapewnianemu przez siłownię o mocy 30000 KM z reaktorem wodnociśnieniowym S6G, zdolna była do pływania podwodnego z prędkością 33 węzłów.

</doc>
<doc id="1359959" url="https://pl.wikipedia.org/wiki?curid=1359959" title="Portuguesa Santista">
Portuguesa Santista



</doc>
<doc id="1359962" url="https://pl.wikipedia.org/wiki?curid=1359962" title="Tsminda Sameba">
Tsminda Sameba



</doc>
<doc id="1359963" url="https://pl.wikipedia.org/wiki?curid=1359963" title="Mama, Kaśka, ja i gangsterzy">
Mama, Kaśka, ja i gangsterzy

Mama, Kaśka, ja i gangsterzy – powieść Ewy Ostrowskiej wydana w 1984 roku.
Akcja książki toczy się podczas ostatnich tygodni roku szkolnego oraz w czasie wakacji. 
Główną bohaterką i zarazem narratorką jest 14-letnia Danuta Sosnowska, uczennica klasy ósmej. Danka ma siostrę bliźniaczkę Kaśkę (do której nie jest podobna) oraz zwariowaną mamę, która według bliźniaczek jest raczej antytalentem kulinarnym.
Po zakończeniu roku szkolnego rodzina wyjeżdża na Mazury samochodem, który wcześniej został wygrany na loterii. Podczas podróży niespodziewanie w samochodzie pęka opona, co rozpoczyna prawdziwe letnie przygody.
Podczas pobytu nad Jeziorem Mokrym, składają im wizyty gangsterzy, przemytnicy wartościowych starych monet. Następnie nad Mokre przybywa inny gość, kapitan Andrzej Piotrowski, którego na początku główna bohaterka uważała za jednego z gangsterów. Jednak wkrótce z pomocą kapitana szajka zostaje złapana. Po udanej akcji pan Andrzej składa wizytę bliźniaczkom i ich mamie. W książce pojawia się wątek kryptograficzny, gdy bohaterka wysyła list z ukrytym przekazem.
Bohaterowie.
Danuta Sosnowska (Dankowska, Jastrzębie Ucho) – główna bohaterka. Zakompleksiona nastolatka, niska osoba z leciutką nadwagą. Na wakacjach chciała wspólnie z siostrą zdemaskować gang przemytników starych monet, jednak później postanowiła zrobić to sama. Jest inteligentną i bystrą dziewczyną, uczy się tylko na trójki.
Katarzyna Sosnowska (Wysmukła Łania) – siostra Danki. Jest o pięć minut młodsza od swojej siostry bliźniaczki. Jest zupełnie niepodobna do Dankowskiej, ponieważ jest wysoka, smukła i mądra. Kaśka potrafi gwałtownie omdlewać i zalać się na poczekaniu gorzkimi łzami, czego na początku zazdrościła jej Danka. 
Barbara Sosnowska (Rącza Gazela) – mama Danki i Kaśki. Mąż zostawił ją samą z bliźniaczkami, gdy miała niespełna 20 lat. Osoba trochę zwariowana. Nigdy nie ukarała swoich córek. Jest nadmiernie ufna, nad jeziorem Mokrym też na początku wierzyła przebierańcom z szajki, ale po wyjaśnieniu całej sprawy przez Dankę i Kaśkę, straciła do gangsterów zaufanie, choć wcale tego nie pokazywała. Zakochała się z wzajemnością w Andrzeju Piotrowskim. Miłośniczka zwierząt.
Andrzej Piotrowski – pomógł zdemaskować gangsterów. Zakochał się w mamie bliźniaczek z wzajemnością. Dankowska na początku nie lubiła go, ale przekonała się, że nie jest oszustem i w końcu zaprzyjaźniła się z nim.

</doc>
<doc id="1359967" url="https://pl.wikipedia.org/wiki?curid=1359967" title="(7835) Myroncope">
(7835) Myroncope

(7835) Myroncope – planetoida z pasa głównego asteroid okrążająca Słońce w ciągu 4 lat i 29 dni w średniej odległości 2,55 j.a. Została odkryta 16 czerwca 1993 roku w "Catalina Station" przez Timothy'ego Spahra. Nazwa planetoidy pochodzi od Myrona Cope (1929-2008), dziennikarza sportowego. Została zasugerowana przez E. E. Mamajek. Przed nadaniem nazwy planetoida nosiła oznaczenie tymczasowe (7835) 1993 MC.

</doc>
<doc id="1359970" url="https://pl.wikipedia.org/wiki?curid=1359970" title="Fire in the Brain">
Fire in the Brain

Fire in the Brain – jest drugim albumem długogrającym fińskiego zespołu metalowego Oz. Ręka widoczna na okładce albumu należy do Quorthona, lidera zespołu Bathory.

</doc>
<doc id="1359975" url="https://pl.wikipedia.org/wiki?curid=1359975" title="PBair">
PBair

PBair – tajlandzka linia lotnicza z siedzibą w Bangkoku. Głównym węzłem jest port lotniczy Bangkok-Suvarnabhumi.

</doc>
<doc id="1359976" url="https://pl.wikipedia.org/wiki?curid=1359976" title="WAGR">
WAGR



</doc>
<doc id="1359977" url="https://pl.wikipedia.org/wiki?curid=1359977" title="Zespół Mayera-Rokitansky'ego-Kustera-Hausera">
Zespół Mayera-Rokitansky'ego-Kustera-Hausera



</doc>
<doc id="1359980" url="https://pl.wikipedia.org/wiki?curid=1359980" title="Jednościowcy">
Jednościowcy



</doc>
<doc id="1359983" url="https://pl.wikipedia.org/wiki?curid=1359983" title="Signagi">
Signagi



</doc>
<doc id="1359986" url="https://pl.wikipedia.org/wiki?curid=1359986" title="Wiener SK">
Wiener SK

Wiener SK – austriacki klub piłkarski obecnie grający w Regionalliga Ost. W sezonie 2006/07 klub zakończył sezon na 4. miejscu
Historia.
Wiener SK ma swoje korzenie w Wiener SC. Tradycja klubu sięga roku 1883. Klub zbankrutował w 1995 roku.
W 2001 roku klub został reaktywowany i obecnie występuje w Regionalliga Ost.

</doc>
<doc id="1359988" url="https://pl.wikipedia.org/wiki?curid=1359988" title="Klasa okręgowa (grupa siedlecka)">
Klasa okręgowa (grupa siedlecka)

Klasa okręgowa (grupa siedlecka) – jedna z sześciu grup klasy okręgowej na terenie województwa mazowieckiego. Stanowi ona obecnie VII szczebel rozgrywkowy. Zwycięzca rozgrywek uzyskuje awans do V ligi, natomiast najsłabsze zespoły relegowane są do klasy A. Do 2022 roku był to VI szczebel rozgrywkowy, jednak wraz z utworzeniem V ligi na terenie woj. mazowieckiego, stała się VII poziomem rozgrywkowym.
Rozgrywki seniorów.
Klasa okręgowa (5. liga).
Tabela sezonu 2007/2008:
A Klasa (6. liga).
Tabela sezonu 2007/2008:
B Klasa (7. liga).
Tabela po rundzie jesiennej sezonu 2007/2008:
W rozgrywkach brały też udział drużyny Watra II Mrozy i Pogoń II Siedlce, jednak wycofały się przed końcem sezonu.
Rozgrywki młodzieżowe.
W sezonie 2014-2015 prowadzono następujące rozgrywki:
1.Pogoń Siedlce
2.KS Livia Liw
3.Podlasie Sokołów Podlaski
4.Płomień Dębe Wielkie
5.LKS Ostrówek
6.MKS Małkinia
7.Wicher Sadowne
8.Orzeł Łosice
1.UKS "1" Węgrów
2.Tygrys Huta Mińska
3.Zryw Sobolew
4.Sęp Żelechów
5.Hutnik Huta Czechy
6.Watra Mrozy
7.Grodzisk Krzymosze
8.Nojszewianka dobre

</doc>
<doc id="1359990" url="https://pl.wikipedia.org/wiki?curid=1359990" title="Świąteczna rewia na lodzie">
Świąteczna rewia na lodzie



</doc>
<doc id="1359991" url="https://pl.wikipedia.org/wiki?curid=1359991" title="Cmentarz Trafalgarski">
Cmentarz Trafalgarski

Cmentarz Trafalgarski w Gibraltarze był czynny w latach 1798-1814. Chociaż nazwa upamiętnia bitwę pod Trafalgarem, jedynie dwie spośród pochowanych tam osób zmarły wskutek ran odniesionych w bitwie.
Historia.
Nekropolia została poświęcona w czerwcu 1798 roku, siedem lat przed bitwą pod Trafalgarem. Większość grobów kryje szczątki ofiar trzech epidemii żółtej febry z lat 1804, 1813 i 1814. Na cmentarzu spoczywają również ofiary innych bitew morskich ery napoleońskiej – bitwy pod Algeciras w 1801 roku oraz walk o Kadyks (1810) i Malagę (1812).

</doc>
<doc id="1359992" url="https://pl.wikipedia.org/wiki?curid=1359992" title="Wiener Sportklub Wienstrom">
Wiener Sportklub Wienstrom



</doc>
<doc id="1359993" url="https://pl.wikipedia.org/wiki?curid=1359993" title="Fenotyp Peny-Shokeira">
Fenotyp Peny-Shokeira



</doc>
<doc id="1359998" url="https://pl.wikipedia.org/wiki?curid=1359998" title="Zespół Holt i Orama">
Zespół Holt i Orama



</doc>
<doc id="1360002" url="https://pl.wikipedia.org/wiki?curid=1360002" title="Sekwencja Klippla-Feila">
Sekwencja Klippla-Feila



</doc>
<doc id="1360005" url="https://pl.wikipedia.org/wiki?curid=1360005" title="Ustrój polityczny Iranu">
Ustrój polityczny Iranu

Ustrój polityczny Iranu – to w początkach istnienia państwa perskiego monarchia despotyczna. W czasie najazdu arabskiego i rozwoju ekspansji islamu w tym regionie szach (tytuł monarszy w Persji) był zmuszony zrezygnować ze swego despotyzmu i współpracować z przywódcami plemiennymi, mułłami, gildiami kupieckimi i rzemieślnikami. W epoce kolonizacji szach dodatkowo musiał lawirować pomiędzy dyplomacją brytyjską i radziecką. Reza Szah Pahlawi zmienił nazwę Persji na Iran, a jego syn (Mohammed Reza Pahlawi) za pomocą wojsk Stanów Zjednoczonych wprowadził system absolutystyczny.
Ustrój polityczny Iranu od 1979.
1 kwietnia 1979 proklamowano w wyniku rewolucji islamskiej Islamską Republikę Iranu. Przyjęto ustrój polityczny republiki islamskiej, łączący elementy nowoczesnej demokracji z religijną dyktaturą. Z jednej strony Iran ma parlament i prezydenta wybierane w wyborach powszechnych, zna instytucję referendum, zaś władza opiera się na nowoczesnej zasadzie trójpodziału, z drugiej jednak wszystko pozostaje pod nadzorem autorytetów religijnych. Najważniejsze organy nadzoru religijnego to "welajat e faghih" – teolog szyicki będący głową państwa oraz Rada Strażników, spełniająca funkcję trybunału konstytucyjnego, w tym badająca zgodność prawa stanowionego z zasadami islamu. Wprowadzono surowe prawa wzorowane na szariacie.
Iran propaguje swój kraj jako "Pierwszą demokrację" na Bliskim Wschodzie, gdyż nie ma u nich dyskryminacji narodowych (np. Izrael – Palestyńczycy; Irak i Turcja – Kurdowie), a rewolucję islamską chce rozprzestrzenić na inne państwa świata (podobnie jak ZSRR miało nieść rewolucję ludową).

</doc>
<doc id="1360007" url="https://pl.wikipedia.org/wiki?curid=1360007" title="Schönleinstraße">
Schönleinstraße

Schönleinstraße – stacja metra w Berlinie na linii U8, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1927.

</doc>
<doc id="1360009" url="https://pl.wikipedia.org/wiki?curid=1360009" title="Objętość zalegająca">
Objętość zalegająca

Objętość zalegająca (, RV) – objętość gazu oddechowego, jaka pozostaje w płucach po wykonaniu maksymalnego wydechu. Składa się z objętości zapadowej, która jest możliwa do usunięcia dopiero po otwarciu jam opłucnowych i zapadnięciu płuca, oraz objętości minimalnej (resztkowej), która nie opuszcza płuc nawet po ich zapadnięciu.
Objętości zalegającej nie da się oznaczyć podczas standardowego badania spirometrycznego. W tym celu wykorzystuje się metodę helową albo pletyzmografię całego ciała.
Obecność objętości resztkowej jest wykorzystywana w medycynie sądowej, aby stwierdzić, czy płód urodził się żywy lub martwy. Wykonanie pierwszego wdechu przez żywo urodzonego noworodka powoduje dostanie się powietrza do płuc. Podczas wykonywania badania sekcyjnego płuc dziecka, które urodziło się żywe, pływają one na powierzchni wody (dzieje się tak na skutek obecności objętości resztkowej), natomiast w przypadku przyjścia na świat martwego płodu – toną.

</doc>
<doc id="1360010" url="https://pl.wikipedia.org/wiki?curid=1360010" title="B3System">
B3System

B3System Spółka Akcyjna – polskie przedsiębiorstwo informatyczne z siedzibą w Warszawie oferujące rozwiązania z zakresu bezpieczeństwa systemów informatycznych. W latach 2007–2018 notowane na Giełdzie Papierów Wartościowych, w 2018 wykluczona z obrotu decyzją Komisji Nadzoru Finansowego.
Działalność.
W zakresie podstawowej działalności spółki znajdują się:
Spółka oferuje usługi w następujących obszarach:
Historia.
Przedsiębiorstwo zostało założone w formie spółki cywilnej w lutym 2000 przez Mirosława Kalińskiego i Władysława Sędzielskiego. Początkowo spółka zajmowała się głównie sprzedażą oprogramowania antywirusowego. W lutym 2002 została przekształcona w spółkę jawną (KRS ) o kapitale 50 tys. zł. Z początkiem 2003 kapitał podwyższono dwukrotnie, a do wspólników dołączył Piotr Jurzysta, obejmując 10% udziałów. 
6 czerwca 2006 firmę przekształcono w spółkę akcyjną o kapitale 500 tys. zł, później dwukrotnie podwyższanym. Następnie zdecydowano o pozyskaniu dalszych środków w drodze publicznej oferty. Od 1 lutego 2007 do 19 marca 2018 akcje B3System były notowane na warszawskiej giełdzie. Wykluczenie akcji z obrotu zostało dokonane na podstawie prawomocnej decyzji Komisji Nadzoru Finansowego z uwagi na przedstawianie przez spółkę niepełnych informacji finansowych, nieujawnianie ryzyk oraz niedopełnienie obowiązków informacyjnych.

</doc>
<doc id="1360011" url="https://pl.wikipedia.org/wiki?curid=1360011" title="Boddinstraße">
Boddinstraße

Boddinstraße – stacja metra w Berlinie na linii U8, w dzielnicy Neukölln, w okręgu administracyjnym Neukölln. Stacja została otwarta w 1927. Nazwa pochodzi od nazwiska burmistrza Rixdorfu - Hermanna Boddina. Rixdorf w roku 1912 przemianowano na Neukölln.

</doc>
<doc id="1360017" url="https://pl.wikipedia.org/wiki?curid=1360017" title="Héctor Santos">
Héctor Santos

Héctor Santos (ur. 29 października 1944, zm. 7 maja 2019) – piłkarz urugwajski, bramkarz.
Jako piłkarz klubu CA Bella Vista wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Nie wystąpił jednak w żadnym meczu, nie mając szans w konkurencji z Mazurkiewiczem.
Wciąż jako gracz Bella Vista wziął udział w finałach mistrzostw świata w 1974 roku, gdzie także w każdym meczu bramki urugwajskiej bronił Mazurkiewicz.
Nigdy nie zagrał w turnieju Copa América.
Od 15 kwietnia 1970 do 24 lutego 1976 Santos bronił bramki reprezentacji Urugwaju w 14 meczach.
W swojej karierze grał w klubach Bella Vista, Club Nacional de Football oraz w peruwiańskim klubie Alianza Lima.

</doc>
<doc id="1360018" url="https://pl.wikipedia.org/wiki?curid=1360018" title="Hector Santos">
Hector Santos



</doc>
<doc id="1360023" url="https://pl.wikipedia.org/wiki?curid=1360023" title="Romoaldo Onesti-Braschi">
Romoaldo Onesti-Braschi



</doc>
<doc id="1360025" url="https://pl.wikipedia.org/wiki?curid=1360025" title="Cmentarz Kalamaja w Tallinnie">
Cmentarz Kalamaja w Tallinnie

Cmentarz Kalamaja w Tallinnie był jednym z najstarszych cmentarzy stolicy Estonii i znajdował się na przedmieściu Kalamaja w północnej części miasta. Mieści groby tysięcy szwedzkich i estońskich mieszkańców miasta na przestrzeni 400 lat – od XVI bądź XVII wieku do 1964 roku kiedy został zamknięty i zniszczony przez władze sowieckie. Teren cmentarza tworzy obecnie park.
Historia.
Historycy są zgodni że powstał on w XVI lub XVII wieku. Był głównym miejscem pochówku Szwedów i Estończyków zamieszkujących Tallinn i okolice. Wśród pochowanych było wiele wybitnych postaci z historii Estonii. Po II wojnie światowej stał się częścią radzieckiej bazy wojskowej, i został zlikwidowany w 1964 roku. Obecnie teren dawnego cmentarza jest ogólnodostępnym parkiem bez żadnych wyraźnych śladów poprzedniego statusu.

</doc>
<doc id="1360026" url="https://pl.wikipedia.org/wiki?curid=1360026" title="Maceo Parker">
Maceo Parker

Maceo Parker (ur. 14 lutego 1943 w Kinston, Karolina Północna) – amerykański saksofonista soulowy i jazzowy.
Najbardziej znany jest ze współpracy z Jamesem Brownem w latach 60. Parker był głównym solistą w wielu hitach Browna, a także najważniejszym członkiem jego zespołu, grając na saksofonie altowym, tenorowym oraz barytonowym. Rytmiczny i szybki styl gry Parkera jest połączeniem wczesnych odmian bebopu, wykonywanych przez Charliego Parkera i Cannonballa Adderleya z funkiem, wzbogaconym o innowacyjne elementy autorstwa Browna.
Życiorys.
Parker urodził się w Kinston w Karolinie Północnej. Od najmłodszych lat miał styczność z muzyką: jego rodzice śpiewali w kościelnym chórze, ojciec grał na fortepianie i perkusji. Dwóch braci Maceo również było muzykami: młodszy o rok Melvin grał na perkusji, starszy o rok Kellis (zmarł w 2000) - na puzonie. Wszyscy trzej, jeszcze jako nastolatkowie, grali w szkolnym zespole muzycznym - Junior Blue Notes.
W 1964 roku muzyk wraz z bratem, Melvinem Parkerem, nawiązał współpracę z Jamesem Brownem. W książce swojego autorstwa Brown przyznaje, że początkowo chciał on widzieć w zespole wyłącznie Melvina, okazało się jednak, że ceną za zaangażowanie perkusisty jest zatrudnienie także jego brata. Ostatecznie, chociaż do zespołu był mu potrzebny saksofonista barytonowy (Maceo grał na tenorowym), zgodził się przyjąć obydwu Parkerów. Maceo, Melvin i kilku innych członków grupy Browna opuściło jego zespół i założyło własny, który nazwali Maceo &amp; All the King’s Men. Jego działalność trwała jednak tylko dwa lata. W 1973 roku Parker powrócił do grupy Browna, The J.B.'s. Tego samego roku piosenka Maceo „Parrty - Part I”, nagrana wraz z Maceo &amp; the Macks, uplasowała się na miejscu #71 amerykańskiej listy przebojów. W 1975 roku Parker z kilkoma innymi członkami The J.B.'s, w tym z Fredem Wesleyem, opuścił zespół Browna i dołączył do George’a Clintona i jego grupy Parliament-Funkadelic.
Parker dołączył do Browna po raz kolejny w 1984 roku i występował z nim do 1988 roku. W latach 90. muzyk odniósł sukces jako artysta solowy. Do tej pory wydał dziesięć swoich płyt, bardzo często występuje na żywo (daje od 100 do 150 koncertów rocznie). Średni czas, jaki spędza na scenie podczas swych występów wynosi ponad 2,5 godziny. 
W 1993 roku Parker gościnnie pojawił się na albumie rapowej grupy De La Soul, "Buhloone Mindstate". Pod koniec lat 90. muzyk zaczął regularnie brać udział w nagrywaniu płyt Prince’a, a także towarzyszyć jego zespołowi, New Power Generation, w trakcie tras koncertowych. Maceo zagrał także w piosence „My Cat's Name Is Maceo” Jane’s Addiction, wydanej na kompilacyjnym albumie grupy, "Kettle Whistle".
W 1998 Parker wystąpił gościnnie w utworze „What Would You Say” na koncercie Dave Matthews Band. Utwór ten znalazł się na ich płycie "Live in Chicago 12.19.98".
W skład grupy muzyków towarzyszących Parkerowi podczas koncertów wchodzą: basista Rodney „Skeet” Curtis i puzonista Greg Boyer (obaj byli członkowie Parliament-Funkadelic), gitarzysta Bruno Speight, perkusista Jamal Thomas, trębacz Ron Tooley, puzonista Dennis Rollins, wokalistka Martha High.

</doc>
<doc id="1360028" url="https://pl.wikipedia.org/wiki?curid=1360028" title="Babcia, my i gangsterzy">
Babcia, my i gangsterzy

Babcia, my i gangsterzy – powieść Ewy Ostrowskiej wydana w 2007 roku. Jest to kontynuacja książki "Mama, Kaśka, ja i gangsterzy".
Tym razem główną bohaterką jest córka Dankowskiej – 14-letnia Karolina Jodłowska (Karol), nienawidząca być dziewczyną, uczennica, która skończyła pierwszą gimnazjum. Ma ona brata bliźniaka zwanego Gogusiem, który naprawdę ma na imię Maciek. Jej matką jest Danuta Jodłowska (przed ślubem Sosnowska), główna bohaterka poprzedniej części. Natomiast jej babcią jest Barbara Piotrowska (przed drugim zamążpójściem Sosnowska).
Akcja toczy się w czasie wakacji. Babcia i Karol postanawiają duchowo odmienić Gogusia, który odizolował się od całej rodziny, aby spędzać czas przed komputerem i uczyć się piątego języka obcego. Zamierzają udawać przemytników narkotyków. W tym celu kupują 20 kilogramów mąki kartoflanej, dzielą je na działki po 1 gram i rozrzucają po całym domu. Piszą też ostrzeżenie do Gogusia. 
Pewnego dnia Karol zlepia sobie nos i palce klejem Kropelka. Po rozlepieniu posklejanych części ciała przez lekarza i wyjściu z ośrodka zdrowia, Karol zauważa nienagannie ubranego faceta, który udaje reportera telewizyjnego.
Wkrótce potem, dziewczyna poznaje Topielca, który jest jednym z członków prawdziwej mafii narkotykowej. Następnie razem z babcią udaje się na tzw. Wyspę Przemytników, która otoczona jest z każdej strony bagnem. Po tym wydarzeniu pani Piotrowska postanawia zaprzestać takich dziecinad, na co Karol się nie zgadza.
Niedługo potem zyskują nieoczekiwanego sojusznika Gogusia. W czasie rozmowy z Gogusiem, dzwoni dzwonek do drzwi i pojawia się następny podejrzany typek: pisarz, który chce spędzić wakacje na Mazurach i napisać nową powieść. 
Babcia i wnuki postanawiają podsłuchać pana pisarza i odkrywają, że od dawna ich śledził.
I nagle, po odsłuchaniu rozmowy „pisarza”, Karol odkrywa, że „mąka kartoflana” to tak naprawdę narkotyk. W końcu cały plan się wydaje, ale przynosi zamierzony skutek – Goguś zmienia się z potwora w normalnego, kochającego swoją rodzinę nastolatka.
Karol zamierza uratować swoją rodzinę i biegnie w tym celu do domu pana Adama, leśniczego z pobliskiego lasu. Tam zastaje nadkomisarza Jana Śledzińskiego, który na początku wyjaśnień Karoliny twierdził, iż to ona i jej babcia przemycają narkotyki. Jednak wszystko się wyjaśnia i rodzina Karol zostaje oczyszczona z zarzutów.
A Karol postanawia pogodzić się z byciem dziewczyną- zapuszcza włosy i pozwala mówić do siebie Karolina.
Bohaterowie.
Karolina (Karol) Jodłowska – córka Danuty Jodłowskiej i Pawła Jodłowskiego. Nienawidziła być dziewczyną, ale w końcu postanowiła się z tym pogodzić. Ma genialnego brata bliźniaka, który w wieku czternastu lat zdał maturę i jest studentem pierwszego roku matematyki i fizyki. Razem z babcią zaplanowała duchową przemianę swego brata.
Maciej Jodłowski (Goguś) – syn Danuty Jodłowskiej i Pawła Jodłowskiego. Brat Karoliny. Choć ma 14 lat zdał maturę i jest studentem pierwszego roku matematyki i fizyki. Na początku powieści zachowywał się jak potwór w stosunku do swojej rodziny, ale gdy zdał sobie sprawę jakie niebezpieczeństwo jej grozi, uświadomił sobie, że tak naprawdę bardzo kocha swoją siostrę, mamę, ciocię i babcię.
Danuta Jodłowska (Dankowska, Jastrzębie Ucho) – córka Barbary Piotrowskiej, siostra Katarzyny Sosnowskiej, matka Karoliny i Macieja Jodłowskich. Mając 19 lat wyszła za mąż za Pawła Jodłowskiego. Ale historia zatoczyła koło, choć jej biologiczny ojciec nie okazał, aż takiego okrucieństwa w stosunku do jej matki, a mianowicie nie wyrzucił jej z domu przy temp. -20·C, tylko sam się wyprowadził. Teraz jest przedszkolanką, choć marzyła, by zostać wybitnym kardiochirurgiem dziecięcym.
Katarzyna Sosnowska (Wysmukła Łania) – siostra Dankowskiej. Jest habilitującym się doktorem filozofii. Jest w dalszym ciągu panną i nie zamierza mieć dzieci, ponieważ jest obciążona genetycznie urodzeniem bliźniaków. Tak, jak siostra ma 34 lata, jest smukła i wysoka.
Barbara Piotrowska (Rącza Gazela) – wdowa po Andrzeju Piotrowskim. Ma 54 lata. Ciągle jest zwariowaną osobą tak, jak w młodości. Jest właścicielką niebieskiego garbusa w różowe margerytki. Pobiła rekord, wyławiając ponad 25-kilowego szczupaka, który mierzył 149 centymetrów. Zaplanowała z wnuczką duchową odmianę Gogusia.
pan Adam – leśniczy z pobliskiego lasu, znajomy klanu Piotrowsko-Jodłowsko-Sosnowskich.
gangsterzy – przemytnicy narkotyków, którzy chcieli utopić babcię i jej wnuczkę w bagnie.
Heloiza – sprzedała "mąkę kartoflaną" Barbarze Piotrowskiej i jej wnuczce, Została za to utopiona w bagnie przez gangsterów.
Andrzej Piotrowski – niestety znamy go tylko z opowieści Karoliny, ponieważ umarł on mając 70 lat. Był ojczymem Kaśki i Danki, ale dziewczęta traktowały go jak prawdziwego ojca.

</doc>
<doc id="1360029" url="https://pl.wikipedia.org/wiki?curid=1360029" title="Mattersburger Schnellstraße">
Mattersburger Schnellstraße

Droga ekspresowa S4 ("Mattersburger Schnellstraße") – droga ekspresowa w Austrii, w kraju związkoym Dolna Austria i Burgenland, o długości 17 km. Łączy autostradę A2 i Wiener Neustadt z Mattersburgiem.

</doc>
<doc id="1360032" url="https://pl.wikipedia.org/wiki?curid=1360032" title="Ernests Gulbis">
Ernests Gulbis

Ernests Gulbis (ur. 30 sierpnia 1988 w Rydze) – łotewski tenisista, reprezentant w Pucharze Davisa, olimpijczyk z Pekinu (2008).
Gulbis jest obecnie najwyżej notowanym łotewskim tenisistą w rankingu ATP. Najwyżej sklasyfikowany w rankingu singlistów był na 10. miejscu w czerwcu 2014 roku, natomiast w zestawieniu deblistów pod koniec listopada 2009 roku na 130. pozycji.
Ma w swoim dorobku 6 tytułów singlowych oraz 2 deblowe turniejów rangi ATP World Tour.
Życie prywatne.
Gulbis pochodzi z rodziny o tradycjach sportowych. Jego dziadek, Alvils, grał w koszykówkę w ASK Rīga. Gulbis jest drugim z pięciorga dzieci Ainārsa i Milēny. Ojciec jest obecnie biznesmenem, a w przeszłości uprawiał koszykówkę; matka jest aktorką. Biegle włada językiem łotewskim, rosyjskim i angielskim.
W przeszłości współpracował z Niki Pilicia i trenował w Pilic’s Tennis Academy w Monachium (w wieku 12-18). Od września 2009 roku do sierpnia 2011 roku Gulbis trenowany był przez Argentyńczyka Hernana Gumy’ego. Jego stanowisko zajął Argentyńczyk Guillermo Cañas, który później został zastąpiony przez Gunthera Bresnika.
Kariera tenisowa.
Zawodową grę rozpoczął w 2004 roku. Rok później wygrał swój pierwszy zawodowy turniej rangi ITF Men’s Circuit w niemieckim Friedberg. Na początku sezonu 2006 zwyciężył w Bergheim oraz w Leuggern. W kolejnych miesiącach odniósł zwycięstwo deblowe kategorii ATP Challenger Tour w Oberstaufen partnerując Niemcowi Mischi Zverevowi. Również ze Zverevem wygrał w październiku zawody ATP Challenger Tour w Akwizgranie, z kolei w singlu miesiąc później zwyciężył w Eckental, pokonując w finale Philippa Petzschnera. Tegoż samego roku osiągnął półfinał turnieju rangi ATP World Tour w Petersburgu. Mecz o finał w imprezie przegrał z Chorwatem Mario Ančiciem.
Sezon 2007.
W lutym roku 2007 wygrał turniej ATP Challenger Tour w Besançon; dochodził również do półfinału w Heilbronn i ćwierćfinału w Bergamo dzięki czemu awansował 26 lutego po raz pierwszy do czołowej „setki” rankingu ATP Entry (97. miejsce). W połowie marca odniósł kolejny triumf rangi ATP Challenger Tour, tym razem z Sarajewie zarówno w grze pojedynczej, jak i podwójnej.
Pod koniec maja zadebiutował w turnieju głównym rozgrywek wielkoszlemowych, w Rolandzie Garrosie. W I rundzie pokonał Brytyjczyka Tima Henmana, ale w dalszej fazie odpadł z Albertem Montañésem. Wystąpił również w Wimbledonie, jednak przegrał w meczu I rundy z Markosem Pagdatisem. Podczas rozgrywek na kortach US Open osiągnął 1/8 finału, eliminując odpowiednio Włocha Potito Starace, Niemca Michaela Berrera oraz będącego na 8. miejscu w światowym rankingu Hiszpana Tommy’ego Robredo; przegrał z Carlosem Moyą.
Na początku października wywalczył, bez straty seta, tytuł ATP Challenger Tour w Mons, pokonując w finale Belga Kristofa Vliegena. Na koniec roku doszedł do ćwierćfinału turnieju ATP World Tour w Petersburgu.
Sezon 2007 zakończył na 61. pozycji w klasyfikacji ATP.
Sezon 2008 – ćwierćfinał French Open.
Na Australian Open Gulbis odpadł w I rundzie po porażce z Maratem Safinem. W marcu awansował do ćwierćfinału turnieju w Las Vegas. Pojedynek o półfinał przegrał z Amerykaninem Robbym Gineprim. W połowie kwietnia łotewski tenisista wystartował w turnieju w Houston w singlu oraz deblu. W grze pojedynczej odpadł w I rundzie z późniejszym zwycięzcą rozgrywek Marcelem Granollersem, natomiast w grze podwójnej wygrał wspólnie z Rainerem Schüttlerem swój pierwszy tytuł rangi ATP World Tour. Mecz finałowy zakończył się zwycięstwem pary Gulbis-Schüttler nad rozstawionym z nr 3. deblem Pablo Cuevas-Marcel Granollers 7:5, 7:6(3).
Okres gry na kortach ziemnych Łotysz rozpoczął od awansu III rundy rozgrywek w Barcelonie. Wyeliminował tam Janko Tipsarevicia i Carlosa Moyę; przegrał z Juanem Ignacio Chelą. Swój pierwszy wielkoszlemowy ćwierćfinał Łotysz osiągnął w paryskim Rolandzie Garrosie, pokonując Simona Greula, rozstawionego z nr 8. Jamesa Blake’a, Nicolása Lapenttiego oraz Michaëla Llodrę; przegrał z nr 3. w rankingu Novakiem Đokoviciem.
Trzy tygodnie później doszedł do III rundy w Queen’s Clubie (porażka z Andym Murrayem), a na Wimbledonie awansował do II rundy, eliminując po pięciosetowym meczu Johna Isnera. Pojedynek o III fazę turnieju przegrał z wiceliderem rankingu Rafaelem Nadalem.
Podczas cyklu turniejów US Open Series Gulbis doszedł do ćwierćfinału rozgrywek w Cincinnati, wygrywając m.in. z Blakiem; przegrał po raz kolejny w sezonie z Đokoviciem. Na kortach US Open osiągnął II rundę, przechodząc najpierw Thomasa Johanssonaa, a przegrywając z Andym Roddickiem.
Tegoż roku Gulbis wystartował również w igrzyskach olimpijskich w Pekinie, jednak odpadł w I rundzie gry pojedynczej z Nikołajem Dawydienką.
Czwarty zawodowy sezon ukończył na 53. miejscu.
Sezon 2009.
Kolejny sezon łotewski tenisista zainaugurował od turnieju w Brisbane, gdzie w I rundzie pokonał Novaka Đokovicia. W dalszym etapie przegrał z Francuzem Paulem-Henrim Mathieu. Wielkoszlemowy Australian Open zaczął od zwycięstwa nad Albertem Montañésem, jednak w kolejnej fazie nie sprostał Igorowi Andriejewowi. W lutym doszedł razem z Igorem Kunicynem do półfinału debla w Memphis. Pojedynek o finał przegrali z parą Mardy Fish-Mark Knowles.
Na turniejach French Open i Wimbledonu Gulbis odpadał w II rundach.
Latem, wygrał w grze podwójnej turniej w Indianapolis. W finale, wspólnie z Dmitrijem Tursunowem, pokonał parę nr 1. rozgrywek, Ashley Fisher-Jordan Kerr 6:4, 3:6, 11-9. Z US Open Gulbis odpadł w I rundzie po porażce z Andym Murrayem. W październiku Gulbis awansował po raz pierwszy w sezonie do ćwierćfinału singla, podczas zawodów rangi ATP World Tour 500 w Tokio. Przechodząc najpierw eliminacje w drabince głównej turnieju pokonał Czecha Radka Štěpánka, potem Juana Mónaco; przegrał z późniejszym triumfatorem imprezy, Jo-Wilfriedem Tsongą. Pod koniec tego samego miesiąca uzyskał ćwierćfinał w Petersburgu, gdzie nie sprostał Horacio Zeballosowi.
Rok 2009 zakończył na 90. miejscu w klasyfikacji generalnej.
Sezon 2010 – pierwszy tytuł rangi ATP World Tour.
Szósty zawodowy sezon Gulbis rozpoczął od turnieju w Ad-Dausze dochodząc do ćwierćfinału. Wyeliminował Alberta Montañésa oraz Andreasa Seppiego, a przegrał z Rogerem Federerem. W Australian Open nie sprostał w I rundzie Juanowi Mónaco. W lutym doszedł do półfinału w Memphis, wygrywając m.in. z Radkiem Štěpánkiem oraz Tomášem Berdychem. Mecz o finał przegrał z Samem Querreyem. Swoje pierwsze singlowe zwycięstwo w rozgrywkach ATP World Tour Gulbis odniósł w Delray Beach. W drodze po tytuł wyeliminował odpowiednio Ryana Harrisona, Tejmuraza Gabaszwiliego, Leonardo Mayera, Jarkko Nieminena, a w finale pokonał 6:2, 6:3 Ivo Karlovicia.
Sezon gry na kortach ziemnych rozpoczął od awansu do II rundy w Monte Carlo. Pod koniec kwietnia doszedł do ćwierćfinału turnieju w Barcelonie. Mecz o półfinał przegrał z Hiszpanem Fernando Verdasco. Na początku maja Łotysz osiągnął półfinał turnieju ATP World Tour Masters 1000 w Rzymie, pokonując m.in. Rogera Federera 2:6, 6:1, 7:5 w pojedynku II rundy. Mecz o finał przegrał z Rafaelem Nadalem 4:6, 6:3, 4:6. Drugi wielkoszlemowy turniej w sezonie, Roland Garros, zakończył w I rundzie po przegranym pojedynku z Francuzem Julienem Benneteau – przez krecz w 3 secie (poprzednie przegrał 4:6, 2:6).
Z Wimbledonu Łotysz wycofał się ze względów zdrowotnych. Do gry powrócił pod koniec lipca na turniej w Los Angeles. Gulbis doszedł tam do II rundy eliminując wcześniej Alejandro Fallę; przegrał z Lukášem Lacko. Na przełomie sierpnia i września wystartował w US Open, jednak odpadł z rywalizacji już w I rundzie z Jérémym Chardym w trzech setach.
We wrześniu Łotysz osiągnął ćwierćfinał turnieju w Bangkoku. W I rundzie miał wolny los, a w kolejnej w trzech setach pokonał Rainera Schüttlera. Spotkanie o półfinał zawodów przegrał z Guillermo Garcíą Lópezem.
Sezon Gulbis zakończył na 24. miejscu w klasyfikacji ATP.
Sezon 2011.
Na początku sezonu Gulbis wystartował w Ad-Dausze, gdzie doszedł do ćwierćfinału, w którym przegrał z Rafaelem Nadalem. Tuż przed Australian Open zagrał ponadto w Sydney. Tam Łotysz osiągnął półfinał, w którym nie sprostał Gilles’owi Simonowi. Podczas pierwszego w sezonie wielkoszlemowego turnieju, Australian Open, Gulbis odpadł w I rundzie po porażce w trzech setach z Benjaminem Beckerem.
W połowie maja Gulbis doszedł do ćwierćfinału turnieju w Nicei. Spotkanie o półfinał przegrał z Tomášem Berdychem. Podczas Rolanda Garrosa Łotysz odpadł w I rundzie z Blažem Kavčiciem. Również w I rundzie zakończył swój udział na Wimbledonie, gdzie uległ Dmitrijowi Tursunowowi.
Pod koniec lipca, podczas zawodów w Los Angeles Gulbis osiągnął finał po wcześniejszym wyeliminowaniu m.in. Juana Martína del Potro. Spotkanie finałowe wygrał z Mardym Fishem 5:7, 6:4, 6:4. Na US Open Łotysz doszedł do II rundy, przechodząc po raz pierwszy od US Open z 2009 roku I rundę zawodów wielkoszlemowych. Gulbis pokonał Michaiła Jużnego, a przegrał z Gilles’em Müllerem.
Na koniec roku Gulbis był na 61. pozycji w zestawieniu ATP.
Sezon 2012.
Podczas Australian Open Łotysz odpadł w I rundzie z Michaëlem Llodrą. Na początku marca pierwszy w sezonie ćwierćfinał Gulbis osiągnął w Delray Beach. Pojedynek o awans do dalszej rundy przegrał z Marinko Matoševiciem.
Pod koniec maja, na ziemnych kortach im. Rolanda Garrosa Łotysz odpadł w I rundzie po porażce z Michaiłem Kukuszkinem. Podczas Wimbledonu Gulbis pokonał w I rundzie jednego z faworytów turnieju, Tomáša Berdycha. W następnej rundzie Łotysz został wyeliminowany w pięciu setach przez Jerzego Janowicza. Pod koniec lipca Gulbis awansował do ćwierćfinału w Gstaad, w którym poniósł porażkę z Paulem-Henrim Mathieu.
Podczas US Open tenisista łotewski dotarł do II rundy po wcześniejszym pokonaniu Tommy’ego Haasa, po pięciosetowym meczu. W dalszej rundzie nie sprostał Steve’owi Johnsonowi, przegrywając w czterech setach. Na początku listopada, w swoim ostatnim starcie w sezonie, Łotysz zagrał w zawodach ATP Challenger Tour w Eckental. Doszedł tam do finału, po wcześniejszym przejściu eliminacji, w którym poniósł porażkę z Danielem Brandsem.
Rok 2012 Gulbis ukończył poniżej setnego miejsca w rankingu ATP, na 136. pozycji.
Sezon 2013.
Pierwszy turniej w 2013 roku zawodnik łotewski zagrał w Heilbronn, w rozgrywkach ATP Challenger Tour, przegrywając w II rundzie z Paulem-Henrim Mathieu. Na początku marca Gulbis wygrał zawody rangi ATP World Tour w Delray Beach, triumfując po raz drugi w turnieju oraz po raz trzeci w imprezie tego cyklu. Przechodząc najpierw kwalifikacje, wyeliminował po drodze m.in. Sama Querreya i Tommy’ego Haasa, a w finale pokonał 7:6(3), 6:3 Édouarda Rogera-Vasselina.
Podczas Rolanda Garrosa Gulbis doszedł do II rundy, po wcześniejszym pokonaniu Rogério Dutrę Silvę. Odpadł po porażce w czterech setach z Gaëlem Monfilsem.
Wimbledon Łotysz zakończył na III rundzie, przechodząc po raz pierwszy od Rolanda Garrosa 2008 dwie rundy. Wyeliminował Édouarda Rogera-Vasselina i Jo-Wilfrieda Tsongę, natomiast poniósł porażkę z Fernando Verdasco.
Pierwszy turniej z udziałem Łotysza, jaki odbył się podczas US Open Series miał miejsce w Montrealu, zawodach z serii ATP World Tour Masters 1000. Gulbis osiągnął ćwierćfinał, po zwycięstwie m.in. nad Andym Murrayem. W rundzie o awans do półfinału przegrał z Milosem Raoniciem. Na US Open swój udział Łotysz zakończył na I rundzie pokonany przez Andreasa Haidera-Maurera.
We wrześniu podczas halowego turnieju w Petersburgu Łotysz wywalczył kolejny tytuł w singlu o randze ATP World Tour. Pojedynek finałowy zakończył zwycięsko 3:6, 6:4, 6:0 z Guillermo Garcíą Lópezem. Następnie Łotysz doszedł do półfinału w Sztokholmie, pokonany przez Davida Ferrera.
Sezon zakończył na 24. miejscu w zestawieniu ATP.
Sezon 2014 – pierwszy półfinał w Wielkim Szlemie i awans do TOP 10.
Pierwszy występ w sezonie Gulbisa miał miejsce w Ad-Dausze, gdzie dotarł do ćwierćfinału, wyeliminowany przez Rafaela Nadala. Z Australian Open odpadł w II rundzie pokonany przez Sama Querreya.
W lutym Gulbis zagrał w Rotterdamie dochodząc do półfinału. Po drodze był lepszy m.in. od Grigora Dimitrowa i Juana Martína del Potro. Mecz o udział w finale zakończył się porażką Łotysza z Tomášem Berdychem. Następnie Łotysz został mistrzem zawodów w Marsylii, gdzie wyeliminował m.in. w półfinale Richarda Gasqueta i w finale zakończonym wynikiem 7:6(5), 6:4 Jo-Wilfrieda Tsongę.
Pod koniec lutego osiągnął ćwierćfinał zawodów w Acapulco, w którym przegrał z Dimitrowem. Również ćwierćfinał zanotował w Indian Wells.
W zawodach organizowanych w Hiszpanii na kortach ziemnych – w Barcelonie i Madrycie Gulbis awansował odpowiednio do półfinału i do ćwierćfinału. W maju Łotysz triumfował w Nicei. W meczu mistrzowskim turnieju wygrał z Federico Delbonisem 6:1, 7:6(5).
W Rolandzie Garrosie Gulbis po raz pierwszy w karierze awansował do półfinału rozgrywek wielkoszlemowych. Łotysz był lepszy m.in. w IV rundzie od Rogera Federera pokonując go 6:7(5), 7:6(3), 6:2, 4:6, 6:3 oraz w ćwierćfinale od Tomáša Berdycha, którego pokonał 6:3, 6:2, 6:4. Gulbis w dalszej rundzie został już wyeliminowany po porażce 3:6, 3:6, 6:3, 3:6 przez Novaka Đokovicia.
Z Wimbledonu Łotysz odpadł w II rundzie pokonany przez Serhija Stachowskiego. Na tym samym etapie przegrał z Dominicem Thiemem podczas US Open.
We wrześniu Glubis został półfinalistą turnieju halowego w Kuala Lumpur, gdzie uległ Julienowi Benneteau. ten sam wynik powtórzył miesiąc później w Moskwie, a pokonał go Roberto Bautista-Agut.
Sezon 2015.
W sezonie 2015 Gulbis nie wygrał turnieju ATP World Tour. Zagrał w sumie w 35 pojedynkach, w 11 zwyciężając.
Swój najlepszy wynik ustanowił w październiku podczas halowej imprezy w Wiedniu, eliminując m.in. Johna Isnera. Odpadł po porażce ze Steve’em Johnsonem. W maju został także ćwierćfinalistą w Nicei na kortach ziemnych.
W zawodach wielkoszlemowych doszedł najdalej do II rundy w paryskim French Open, pokonując Igora Sijslinga, a przegrywając z Nicolasem Mahutem.
Spośród turniejów ATP World Tour Masters 1000 w połowie sierpnia dotarł do ćwierćfinału w Montrealu, najpierw przechodząc przez kwalifikacje. W meczu o udział w półfinale z Novakiem Đokoviciem nie wykorzystał dwóch piłek meczowych w drugim secie ostatecznie kończąc rywalizację 7:5, 6:7(7), 1:6.
Sezony 2016 i 2017 – kontuzje ramienia i nadgarstka.
W roku 2016 Gulbis zagrał 21 meczów, odnosząc 7 zwycięstw. Najlepszy wynik w sezonie ustanowił na French Open osiągając czwartą rundę po wygranej m.in. z Jo-Wilfriedem Tsongą (nr 7. ATP). Pojedynek o udział w ćwierćfinale przegrał z Davidem Goffinem. Uczestniczył także w Australian Open i Wimbledonie odpadając po pierwszych meczach. Sezon zakończył w lipcu, po porażce w pierwszej rundzie turnieju ATP World Tour Masters 1000 w Toronto. Powodem dłuższej nieobecności Gulbisa były kontuzje ramienia i nadgarstka.
Sezon 2016 zakończył na 151. miejscu w klasyfikacji ATP.
Podczas sezonu 2017 Gulbis najdalej awansował do trzeciej rundy Wimbledonu, pokonując Víctora Estrellę i Juana Martína del Potro, natomiast uległ Novakowi Đokoviciowi. Łotysz przegrał ponadto w pierwszej rundzie French Open z Marinem Čiliciem i drugiej rundzie US Open z Kevinem Andersonem. W lipcu osiągnął ćwierćfinał turnieju w Gstaad.
Na koniec roku 2017 tenisista łotewski zajmował 199. pozycję w rankingu światowym.
Sezony 2018 i 2019.
W roku 2018 Gulbis startował głównie w cyklu ATP Challenger Tour. Zakwalifikował się do dwóch imprez wielkiego szlema, French Open i Wimbledonu. W Paryżu odpadł w drugiej rundzie, natomiast w Londynie osiągnął czwartą rundę. W pojedynku trzeciej rundy pokonał w pięciu setach Alexandra Zvereva (nr 3. ATP). Swój udział w US Open zakończył na pierwszej rundzie eliminacji.
We wrześniu Gulbis doszedł do finału w Sztokholmie, najpierw przechodząc przez kwalifikacje. w półfinale wygrał z Johnem Isnerem (nr 10. ATP), z kolei w ostatnim meczu uległ 4:6, 4:6 Stefanosowi Tsitsipasowi. Był to pierwszy przegrany przez Łotysza finał z siedmiu rozegranych w karierze.
Rok 2018 zakończył na 95. miejscu w zestawieniu ATP.
W sezonie 2019 tenisista łotewski grał głównie w cyklu ATP Tour, awansując do jednego ćwierćfinału, w styczniu w Pune. Wystartował w trzech imprezach wielkoszlemowych, oprócz US Open, za każdym razem odpadając po pierwszym meczu. Zmagał się również z problemami zdrowotnymi, głównie z bólem w plecach. Łącznie zagrał w 2019 roku 23 pojedynki, ponosząc 17 porażek, a podczas ostatniego w sezonie notowania ATP zajmował 226. miejsce.
Puchar Davisa.
W reprezentacji Łotwy podczas meczów o Puchar Davisa Gulbis gra od sezonu 2005. Miał znaczny wkład w awans zespołu do I grupy euro-afrykańskiej rozgrywek. Do końca roku 2014, broniąc barw narodowych, rozegrał 42 mecze (w singlu i deblu) – 31 wygrał i 11 przegrał.
Styl gry.
Gulbis jest tenisistą praworęcznym, wykonującym oburęczny bekhend. Preferuje grę na nawierzchni twardej. Dysponuje mocnym serwisem oraz forhendem, który jest porównywany do zbić Jamesa Blake’a. Gra agresywnie i zaczepnie; często zagrywa dropszoty oraz slajsy, aby zmusić przeciwnika do gry przy siatce, dzięki czemu może zagrać skuteczne minięcie lub lob.
Posługuje się rakietą Wilson BLX Steam 100. Sponsorowany jest przez Adidas.

</doc>
<doc id="1360034" url="https://pl.wikipedia.org/wiki?curid=1360034" title="Daniel King (żużlowiec)">
Daniel King (żużlowiec)

Daniel Robert King, także Danny King (ur. 14 sierpnia 1986 w Maidstone) – brytyjski żużlowiec, drużynowy wicemistrz świata juniorów w 2007.
Sport żużlowy uprawia od 2001 r. Reprezentował kluby Peterborough Panthers, Swindon Robins, Arena Essex Hammers, Reading Racers, Mildenhall Fen Tigers, Ipswich Witches, Rye House Rockets, Peterborough Panthers oraz Birmingham Brummies. W Polsce reprezentował barwy klubów: KM Ostrów Wielkopolski (2007–2009), PSŻ Poznań (2010), GTŻ Grudziądz (2011) oraz Orzeł Łódź (2013). Uczestnik World Games 2017.

</doc>
<doc id="1360038" url="https://pl.wikipedia.org/wiki?curid=1360038" title="Czwórka">
Czwórka



</doc>
<doc id="1360040" url="https://pl.wikipedia.org/wiki?curid=1360040" title="Skoda 100 mm houfnice vz 14/19">
Skoda 100 mm houfnice vz 14/19



</doc>
<doc id="1360081" url="https://pl.wikipedia.org/wiki?curid=1360081" title="Dynamo České Budějovice">
Dynamo České Budějovice



</doc>
<doc id="1360082" url="https://pl.wikipedia.org/wiki?curid=1360082" title="Siódemka">
Siódemka



</doc>
<doc id="1360087" url="https://pl.wikipedia.org/wiki?curid=1360087" title="Antonin Sova">
Antonin Sova



</doc>
<doc id="1360089" url="https://pl.wikipedia.org/wiki?curid=1360089" title="Siemion Korsakow">
Siemion Korsakow

Siemion Korsakow, w różnych źródłach jako: Semen Korsakow, Semen Korsakov, Simon Nicolaievitch von Korsakoff lub Iseman von Korsakoff, ros. Семён Николаевич Корсаков (ur. ok. 1788, zm. 1853) – pionier i propagator homeopatii na terenie Rosji, wynalazca metody sporządzania wysokich potencji homeopatycznych. Prekursor w dziedzinie zastosowania karty dziurkowanej w technice przetwarzania informacji.
Pochodzenie.
Był właścicielem ziemskim, pochodził ze starej rodziny szlacheckiej, która w XIV wieku przeniosła się z Litwy do Moskwy. Jego ojciec był inżynierem wojskowym. Po przejściu na emeryturę mieszkał w swojej wsi – Tarusowo, położonej niedaleko od Moskwy. Jego syn – Mikołaj Siemionowicz Korsakow był wysokim urzędnikiem państwowym – generalnym gubernatorem w Syberii Wschodniej.
Młodość.
W latach 1812-1814, uczestniczył w wojnie obronnej przeciwko Napoleonowi, a następnie wraz z armią rosyjską dotarł do Paryża. Brał m.in. udział w bitwie nad Berezyną i bitwie pod Połockiem oraz oblężeniu Gdańska, za co został odznaczony medalem Pour le Mérite przez króla Prus. Za zasługi w wojnie przeciwko Napoleonowi, otrzymał także Order Świętej Anny II stopnia oraz Order św. Włodzimierza IV stopnia ze wstęgą.
Maszyna i koncept sztucznej inteligencji Korsakowa.
Po wojnie rozpoczął pracę w dziale statystycznym ministerstwa spraw wewnętrznych w Sankt Petersburgu. Najprawdopodobniej ta praca zainspirowała go do poszukiwania metod zmechanizowanego archiwizowania i przeszukiwania danych.
Siemion Korsakow, jako pierwszy, zastosował kartę dziurkowaną (wynalezioną przez Joseph Marie Jacquard w 1805, we Francji i użytą do sterowania maszynami tkackimi) w technice przetwarzania informacji, przed Babbage'em i Hollerithem. W tabulatorze Korsakowa dane były zapisywane i przechowywane na kartach dziurkowanych. Korsakow nie opatentował wynalezionej maszyny i udostępnił ją do użytku publicznego. W 1832 opublikował w Petersburgu książkę (w języku francuskim) pt. "Apercu d`un procede nouveau d`investigation au moyen de machines a comparer les idees", w której opisał idee prowadzące do konceptu sztucznej inteligencji, używając określenia "dodatkowe wzmacniacze naturalnej inteligencji", czym zapisał się w historii rosyjskiego oprogramowania komputerowego i technologii informacyjnej. Wynalazek oraz koncept Korsakowa nie spotkały się z akceptacją i zainteresowaniem ze względu na znikome zapotrzebowanie na techniki przechowywania i przetwarzania danych w owym czasie. Sam Korsakow dostrzegał olbrzymie możliwości w "zmechanizowaniu myśli". Skonstruowane urządzenia nazywał "machines intellectuelles" i przewidywał ich szybki rozwój w przyszłości.
Pionier i propagator homeopatii.
Siemion Korsakow żył w tym samym czasie co twórca homeopatii Samuel Hahnemann, z którym korespondował. Hahnemann cenił Korsakowa i jego idee dotyczące homeopatii, o czym świadczą zachowane w archiwum listy.
Nie był z wykształcenia lekarzem, lecz sam studiował dostępną wiedzę medyczną. Do 1829 zgłębiał i praktykował leczenie alopatyczne, lecz po zastosowaniu homeopatii w reumatyzmie, na który cierpiał, zwrócił się w kierunku homeopatii i następne lata życia poświęcił pracy na rzecz rozwoju tej dziedziny wiedzy. Udzielał porad leczniczych swoim znajomym, rodzinie oraz okolicznym chłopom i każdemu chętnemu.
Eksperymentował i dokonywał odkryć w tej dziedzinie oraz zgłębiał tajniki natury. Autor wielu pomysłów dotyczących homeopatii, m.in. proponował umieszczenie w probówce 1 peletki nasączonej spotęgowanym roztworem substancji leczniczej między dużą ilością nienasączonych peletek, twierdząc że w ten sposób wszystkie peletki staną się aktywne leczniczo, o czym doniósł w liście Hahnemannowi w 1829.
Metoda na wylew.
Zainicjował stosowanie wysokich potencji homeopatycznych oraz opracował szybki i tani sposób ich sporządzania, który wymagał użycia tylko 1 naczynia. Ten sposób przyrządzania setnych potencji homeopatycznych nazywany jest do dzisiaj metodą Korsakowa lub metodą na wylew albo metodą jednego naczynia. Potencje homeopatyczne wykonane w ten sposób są oznaczane symbolem K pochodzącym od nazwiska Korsakowa, np. 200K, MK, 10MK.
Napisał pięć książek, które zawierają opisy leków alopatycznych i homeopatycznych zastosowanych w konkretnych przypadkach klinicznych.
Podczas epidemii cholery w 1830 i 1847 pełnił funkcję lokalnego inspektora zdrowia, nadzorując pracę szpitali dla chorych na cholerę oraz zbierając dane statystyczne dotyczące skuteczności homeopatycznych ("Veratrum") i uniwersyteckich metod leczenia cholery w celach naukowych i porównawczych.

</doc>
<doc id="1360091" url="https://pl.wikipedia.org/wiki?curid=1360091" title="Wiosenne wody (film)">
Wiosenne wody (film)

Wiosenne wody (oryg. tytuł "Acque di primavera"; ang. "Torrents of Spring") – film kostiumowy, obyczajowy, melodramat produkcji francusko-włoskiej z roku 1989 w reżyserii Jerzego Skolimowskiego. Scenariusz na podstawie opowiadania Iwana Turgieniewa pod tym samym tytułem napisali J. Skolimowski i Arcangelo Bonaccorso.
Fabuła.
Akcja rozgrywa się w roku 1840. Rosyjski arystokrata Dimitri Sanin (Timothy Hutton) podróżując po Europie, trafia do Niemiec, gdzie poznaje piękną kobietę – Włoszkę Gemmę Rosselli (Valeria Golino). Pomiędzy nimi nawiązuje się nić sympatii, która wkrótce przeradza się w namiętność. Dimitri postanawia sprzedać swój majątek w Rosji i przenieść się do Niemiec, by ułożyć sobie życie z Gemmą.
Hipolit Połozow (William Forsythe), znajomy Dimitrija, podsuwa mu kupca – swą majętną żonę Marię Nikołajewną (Nastassja Kinski). Kobieta stawia sobie za cel uwiedzenie Dimitrija. Ten jest nią oczarowany i szybko się w niej zakochuje. Zrywa z Gemmą i planuje wyjazd z Marią. Rosjanka jednak traktuje tę znajomość jako kolejną przygodę.

</doc>
<doc id="1360092" url="https://pl.wikipedia.org/wiki?curid=1360092" title="Złota Nitka (moda)">
Złota Nitka (moda)

Złota Nitka – konkurs dla projektantów ubioru organizowany od 1992 roku w Łodzi. Głównym organizatorem była firma Międzynarodowe Targi Łódzkie. Obecnie właścicielem znaku jest Spółka Expo Łódź, a organizatorem Agencja Loweevents. Wieloletnia tradycja konkursu, ambasadorzy konkursu oraz setki zgłoszonych kolekcji plasują go jako najważniejsze i bardzo prestiżowe wydarzenie w skali kraju. Udział w konkursie daje młodym projektantom możliwość pokazania swojego talentu i zaprezentowania swoich projektów najlepszym kreatorom i dziennikarzom modowym w Polsce oraz szerokiej publiczności. Uczestnicy mają okazję, często po raz pierwszy, uczestniczyć w profesjonalnym pokazie mody, ubiegają się także o staże, zdobywają cenne kontakty i otrzymują nagrody mogące znacznie ułatwić im zawodowy start w tej branży. Laureatami Złotej Nitki byli m.in.: Maciej Zień, Paprocki &amp; Brzozowski, Jacek Gmach, Monika Onoszko, grupa Transmode i Sergiusz Kuchczyński. Główne nagrody przydziela Jury Kreatorów oraz Jury Medialne.

</doc>
<doc id="1360093" url="https://pl.wikipedia.org/wiki?curid=1360093" title="Karanus Macedoński">
Karanus Macedoński



</doc>
<doc id="1360097" url="https://pl.wikipedia.org/wiki?curid=1360097" title="100 (liczba)">
100 (liczba)

W kalendarzu.
100. dniem w roku jest:
Zobacz też co wydarzyło się w roku 100, oraz w roku 100 p.n.e.

</doc>
<doc id="1360099" url="https://pl.wikipedia.org/wiki?curid=1360099" title="Adelajda del Vasto">
Adelajda del Vasto

Adelajda del Vasto, "Adelaide", "Adelasia", "Azalaïs" (ur. ok. 1075, zm. 16 kwietnia 1118) – hrabina Sycylii jako trzecia żona Rogera I, potem królowa Jerozolimy jako trzecia żona Baldwina I.
Życiorys.
Urodziła się jako córka Manfreda del Vasto i jego żony Agnieszki de Vermandois.
Była bratanicą Bonifacego del Vasto, markiza zachodniej Ligurii. Rodzina jej ojca była młodszą gałęzią rodu Aleramici, ich przodkiem był Aleramo de Montferrat, i markizowie Montferratu. Bracia Adelajdy założyli młodsze gałęzie rodu del Vasto - markizów Saluzzo, Busca, Lancia, Ceva i Savona. Matka Adelajdy była córką Hugona de Vermandois i Adeli de Vermandois (córki Herbert IV de Vermandois i Adeli de Valois).
Hrabina Sycylii.
W 1089 Adelajda poślubiła Rogera I, hrabiego Sycylii. W tym samym czasie dwaj nieślubni synowie Rogera; Jordan i Godfryd de Hauteville, poślubili siostry Adelajdy. Z Rogerem I miała czworo dzieci:
Roger I zmarł w 1101, a Adelajda rządziła wyspą jako regentka w imieniu swoich dwóch kolejnych synów. W tym czasie, dzięki niej Roger II nadał Paternò i Buterę jej bratu Henrykowi del Vasto oraz ożenił go z Flandiną, pasierbicą Adelajdy.
Królowa Sycylii.
W 1112 król Jerozolimy Balwdin postanowił ożenić się po raz trzeci. Jego pierwsza żona - Godwera z Tosni zmarła w październiku 1097 w Maraszu. W 1098 ożenił się ponownie, z Armenką nazywaną przez niektóre źródła Ardą. Ślub z Ardą miał przypieczętować sojusz Armenii z Edessą, której hrabią był wtedy Baldwin. Około 1108 Baldwin oddalił żonę i zmusił ją do wstąpienia do zakonu. Łaciński patriarcha Jerozolimy Arnulf de Chocques, zaproponował na trzecią żonę Baldwina Adelajdę, ponieważ jej syn Roger był już na tyle dorosły, aby samodzielnie rządzić Sycylią. Baldwin wysłał ambasadorów i szybko zgodził się na wszystkie warunki Adelajdy. Adelajda chciała, aby syn którego ewentualnie urodzi Baldwinowi odziedziczył Jerozolimę, ale jeśli nie będą mieli syna Jerozolima przypadnie Rogerowi II. W posagu Adelajda wniosła Baldwinowi niesamowite bogactwa, których ten bardzo potrzebował, oraz muzułmańskich łuczników i tysiąc sycylijskich żołnierzy.
Adelajda była już w średnim wieku i nie urodziła następcy tronu Jerozolimy. Baldwina oskarżono o bigamię, ponieważ Arda wciąż żyła, a patriarchę Arnulfa usunięto ze stanowiska. W 1116 papież Paschalis II zgodził się przywrócić Arnulfa, jeśli doprowadzi on do anulowania małżeństwa Baldwina i Adelajdy. Baldwin zgodził się po tym jak zachorował, był pewien, że jeśli odrzuci grzech bigamii, to odzyska siły. W 1117 w Akce anulował swoje małżeństwo, a Adelajda wróciła na Sycylię. Zmarła 16 kwietnia 1118 i została pochowana w Patti. Roger II był oburzony potraktowaniem swojej matki i nigdy o tym nie zapomniał. Prawie 30 lat później Roger wciąż pamiętając odmówił przyłączenia się do II krucjaty.

</doc>
<doc id="1360100" url="https://pl.wikipedia.org/wiki?curid=1360100" title="Wuhan World Trade Tower">
Wuhan World Trade Tower

Wuhan World Trade Tower () – wieżowiec w Wuhanie, w Chińskiej Republike Ludowej, o wysokości 273 m. Budynek został otwarty w 1998, ma 60 kondygnacji.

</doc>
<doc id="1360105" url="https://pl.wikipedia.org/wiki?curid=1360105" title="China International Center">
China International Center

China international Center () - wieżowiec w Kantonie, w Chińskiej Republice Ludowej, o wysokości 270 m. Budynek został otwarty w 2007, posiada 62 kondygnacje.

</doc>
<doc id="1360110" url="https://pl.wikipedia.org/wiki?curid=1360110" title="Dapeng International Plaza">
Dapeng International Plaza

Dapeng international Plaza () - wieżowiec w Kantonie, w Chińskiej Republiki Ludowej, o wysokości 269. Budynek został otwarty w 2006, posiada 56 kondygnacji.

</doc>
<doc id="1360111" url="https://pl.wikipedia.org/wiki?curid=1360111" title="Ferenc Hirzer">
Ferenc Hirzer

Ferenc Hirzer (węg. Ferenc Híres, ur. 21 listopada 1902 w Budapeszcie, zm. 28 kwietnia 1957 w Trydencie) – węgierski piłkarz występujący na pozycji napastnika, reprezentant Węgier w latach 1922–1932, trener piłkarski.
Kariera klubowa.
W trakcie kariery piłkarskiej występował kolejno w klubach: Törekvés SE, Makkabi Brno, SC Union 03 Altona, Juventus FC, MTK Hungária, Young Fellows FC, US Servannaise et Malouine oraz III. Kerület FC. Jako zawodnik Juventusu wywalczył mistrzostwo Włoch w sezonie 1925/26 zdobywając również z 35 bramkami tytuł króla strzelców. W barwach MTK Hungária zdobył mistrzostwo (1928/29) oraz Puchar Węgier (1931/32).
Kariera reprezentacyjna.
15 czerwca 1922 zadebiutował w reprezentacji Węgier w zremisowanym 1:1 meczu ze Szwajcarią. Miesiąc później w spotkaniu ze Szwecją (1:1) zdobył pierwszą bramkę w drużynie narodowej. W 1924 roku reprezentował Węgry na igrzyskach w Paryżu. Ogółem w latach 1922–1932 rozegrał w reprezentacji 32 mecze w których zdobył 14 goli.
Kariera trenerska.
W latach 1935–1957 pracował jako trener piłkarski we Włoszech. Łącznie prowadził w swojej karierze 14 klubów.

</doc>
<doc id="1360112" url="https://pl.wikipedia.org/wiki?curid=1360112" title="Adopcja (film 1983)">
Adopcja (film 1983)

Adopcja – dwuczęściowy telewizyjny film obyczajowy w reżyserii Grzegorza Warchoła, poruszający problem losu dzieci porzuconych i opuszczonych w sensie dosłownym i emocjonalnym; zajmuje się także tematyką adopcji. Scenariusz napisali Andrzej Mandalian oraz Andrzej Zajączkowski.
Główną bohaterką tego filmu jest Elżbieta (Jolanta Zykun). Z wykształcenia jest tłumaczką, w tym zawodzie też pracuje. Jej powołaniem jest jednak praca pedagoga. Z przekonaniem i poświęceniem walczy o prawa i poprawę losu nieszczęśliwych i zaniedbanych dzieci.

</doc>
<doc id="1360117" url="https://pl.wikipedia.org/wiki?curid=1360117" title="Jacek Żaba">
Jacek Żaba

Jacek Żaba (ur. 23 września 1963, zm. 5 lutego 1989 w Krakowie) – polski działacz „Solidarności”, kolporter podziemnej prasy, elektromonter w Miejskim Przedsiębiorstwie Komunikacyjnym w Krakowie, skazany za sabotaż, ofiara represji komunistycznych.
Życiorys.
31 sierpnia 1982 został zatrzymany za udział w demonstracji w rocznicę podpisania porozumień sierpniowych. Miał postawiony zarzut czynnej napaści na milicjantów, za co przebywał (do stycznia 1983) w areszcie. Został zwolniony w związku z ogłoszoną amnestią. Pracował w MPK w Krakowie jako elektromonter. Miał problemy psychologiczne.
W nocy z 12 na 13 grudnia 1985 Jacek Żaba pomógł Kazimierzowi Krauzemu (kierowcy krakowskiego MPK, działaczowi KPN i „Solidarności”) przeciąć paski klinowe w stojących w zajezdni 30 autobusach, tak aby rano nie mogły wyjechać na swoje trasy. Akcja sabotażu miała zwrócić uwagę społeczeństwa na czwartą rocznicę wprowadzenia stanu wojennego w Polsce. Ówczesne władze uznały incydent za próbę zamachu terrorystycznego. Z zachowanych w IPN dokumentów wynika, że w dochodzenie o kryptonimie „Klin” Służba Bezpieczeństwa zaangażowała kilkudziesięciu tajnych współpracowników. Z ramienia Wydziału Śledczego SB dochodzenie nadzorował porucznik Jerzy Stachowicz.
Jacek Żaba został aresztowany w marcu 1986. Wraz z Kazimierzem Krauzem był sądzony za sabotaż. 26 czerwca 1986 został skazany na 1,5 roku więzienia. Sędzia Józef Korbiel uzasadnił wyrok szkodliwością społeczną przestępstwa oraz pobudkami politycznymi. Karę odbywał w krakowskim więzieniu przy ul. Montelupich, w którym przeniesiono go z oddziału dla więźniów politycznych na zwykły oddział, do celi z kryminalistami. Po przeniesieniu był bity i poniżany; znęcali się na nim współwięźniowie i strażnicy. Odmówiono mu prowadzenia korespondencji. Regularnie był zakuwany w pasy i umieszczany w celi dźwiękochłonnej, przez więźniów uznawanej za jedną z najbardziej dotkliwych kar. Jego stan psychofizyczny szybko się pogorszył – przestał jeść, stracił kontakt z otoczeniem, nie panował nad czynnościami fizjologicznymi. Lekarze uspokajali go dużymi dawkami fenactilu, który powodował szereg efektów ubocznych. W efekcie Żaba trafił do szpitala psychiatrycznego w Krakowie-Kobierzynie. Amnestie i abolicja go nie dotyczyły, gdyż został skazany za akt terrorystyczny.
W październiku 1986 wyszedł na przepustkę ze szpitala w związku z zarządzoną przerwą w odbywaniu kary (przedłużoną w następnym roku). W sierpniu 1988, po Międzynarodowej Konferencji Praw Człowieka, wziął udział w spotkaniu z Jackiem Kuroniem, w czasie którego obiecano mu pomóc. W lutym Jacek Żaba otrzymał wezwanie do odbycia pozostałej części kary, a 25 lutego 1989 popełnił samobójstwo, wyskakując z ósmego piętra bloku, w którym mieszkał. Został pochowany na nowohuckim cmentarzu grębałowskim.
Upamiętnienie.
W 2016 o Jacku Żabie został zrealizowany film dokumentalny (fabularyzowany) "Skazany na niepamięć..." oraz powstała piosenka autorstwa Grzegorza Elżbieciaka z zespołu Ulice.

</doc>
<doc id="1360118" url="https://pl.wikipedia.org/wiki?curid=1360118" title="Bank of America Corporate Center">
Bank of America Corporate Center

Bank of America Corporate Center - wieżowiec w Charlotte, w Stanach Zjednoczonych, o wysokości 265 m. Budynek został otwarty w 1992, posiada 60 kondygnacji.

</doc>
<doc id="1360119" url="https://pl.wikipedia.org/wiki?curid=1360119" title="Robby Takac">
Robby Takac

Robby Takac, właśc. Robert Carl Takac, Jr. (ur. 30 września 1964 w Buffalo) – amerykański muzyk rockowy.
Razem z Johnnym Rzeznikiem jest założycielem Goo Goo Dolls. Basista i główny wokalista grupy na wcześniejszych albumach. Znany jest z grania koncertów na boso (bez obuwia i skarpetek). Robby pracuje także jako producent - w 2002 otworzył własne studio nagraniowe, ChameleonWest, w którym pomaga wybić się drobnym artystom z Buffalo. Mieszka z żoną Miyoko w Los Angeles.
Dzieciństwo.
Robby dorastał na przedmieściach Buffalo z rodzicami i młodszą siostrą Trish. Jego pierwszym instrumentem było ukulele. Kiedy ukończył West Seneca East Senior High School, dostał swoją pierwszą gitarę elektryczną. W czasie studiów grał z paroma zespołami i udzielał się w lokalnym radiu.
Kariera.
Na początku Robby grał w rockowym zespole Monarch, później kuzyn połączył go z Beaumonts, które rozpadło się w 1985. W ten sposób poznał gitarzystę Beaumonts, Johnny'ego Rzeznika i razem z nim znaleźli perkusistę George'a Tutuskę. W 1986 założyli zespół Sex Maggots. Takac objął w nim rolę basisty i wokalisty. Grupa zmieniła nazwę na Goo Goo Dolls. Głównym wokalistą został w niej Johnny Rzeznik. Po dziesięciu latach grania, odnieśli krajowy sukces dzięki singlowi "Name".
Sprzęt.
Takac zazwyczaj używa gitar basowych firm Yamaha, Fender i Zon.

</doc>
<doc id="1360121" url="https://pl.wikipedia.org/wiki?curid=1360121" title="Pig Latin">
Pig Latin



</doc>
<doc id="1360122" url="https://pl.wikipedia.org/wiki?curid=1360122" title="Późny okres przejściowy">
Późny okres przejściowy

Późny okres przejściowy – okres rozwoju w kulturach andyjskich przypadający na lata 1000-1400 n.e. Za wyznacznik początku późnego okresu przejściowego przyjmuje się upadek cywilizacji Huari oraz Tiahuanaco, rozwijających się w czasie trwania horyzontu środkowego. Był to jeden z najbardziej przełomowych momentów w całej historii prekolumbijskiej Costa Extremo Sur. Jego powstanie w dużej mierze wiązało się z napływem na te tereny nowych i stosunkowo licznych grup ludności. Stworzyły one całkiem nowe skupiska osadnicze, w obrębie których odnotowano specyficzny materiał zabytkowy o tradycji Tiahuanaco. Jednocześnie zostaje tam wprowadzony, dotychczas niestosowany, system teras uprawnych, tzw. andenes, oraz powiązana z nim sieć kanałów irygacyjnych.
Style ceramiczne późnego okresu przejściowego w obrębie Costa Extremo Sur to:

</doc>
<doc id="1360127" url="https://pl.wikipedia.org/wiki?curid=1360127" title="Semen Korsakoff">
Semen Korsakoff



</doc>
<doc id="1360129" url="https://pl.wikipedia.org/wiki?curid=1360129" title="Piątka">
Piątka



</doc>
<doc id="1360134" url="https://pl.wikipedia.org/wiki?curid=1360134" title="(96268) Tomcarr">
(96268) Tomcarr

(96268) Tomcarr – planetoida z pasa głównego asteroid okrążająca Słońce w ciągu 4 lat i 58 dni w średniej odległości 2,59 j.a. Została odkryta 20 września 1995 roku w "Steward Observatory" należącym do "Catalina Station" przez Timothy'ego Spahra. Nazwa planetoidy pochodzi od "Thomasa D. Carra" (ur. 1917), twórcy programu astronomicznego na Uniwersytecie Florydy. Przed nadaniem nazwy planetoida nosiła oznaczenie tymczasowe (96268) 1995 SA55.

</doc>
<doc id="1360135" url="https://pl.wikipedia.org/wiki?curid=1360135" title="SunTrust Plaza">
SunTrust Plaza

SunTrust Plaza – wieżowiec w Atlancie, w Stanach Zjednoczonych, o wysokości 265 m. Budynek został otwarty w 1992, ma 60 kondygnacji.

</doc>
<doc id="1360137" url="https://pl.wikipedia.org/wiki?curid=1360137" title="Dziewiątka">
Dziewiątka



</doc>
<doc id="1360142" url="https://pl.wikipedia.org/wiki?curid=1360142" title="Jak Oni Śpiewają">
Jak Oni Śpiewają



</doc>
<doc id="1360143" url="https://pl.wikipedia.org/wiki?curid=1360143" title="Adama... tajemnice">
Adama... tajemnice

Adama... tajemnice - film biograficzny o Adamie Mickiewiczu w reżyserii Krzysztofa Magowskiego. Film ten jest obrazem wędrówki śladami poety. Podróż ta ubarwiona jest muzyką i śpiewem Leszka Długosza i recytacją Krzysztofa Kolbergera. Narratorem jest autor scenariusza Krzysztof Rutkowski.
W filmie poruszono kwestie sporne i niewyjaśnione sytuacje z biografii wieszcza. Autorzy obrazu starają się też odpowiedzieć na pytanie, dlaczego Mickiewicz w pewnym momencie przestał tworzyć.

</doc>
<doc id="1360144" url="https://pl.wikipedia.org/wiki?curid=1360144" title="Dwarka">
Dwarka

Dwarka, Dwaraka (sanskryt: द्वारका, trl. "Dvārakā") – historyczne miasto położone na półwyspie Kathijawar nad Morzem Arabskim. Wspominane w starożytnych tekstach, takich jak "Mahabharata, Hariwamsa, Bhagawatapurana, Skandapurana". Nazwa pochodzi od sanskryckiego słowa "dwar" oznaczającego drzwi lub bramę.
Uważane za jedno z najstarszych miast Indii. Według legendy zostało założone przez Krysznę, wzniesione dla mieszkańców Mathury, którym do Dwarki kazał przeprowadzić się Kryszna, lecz w siedem dni po jego śmierci pochłonięte zostało przez morze.
Obecnie przypuszcza się, że w mitach może kryć się nieco prawdy historycznej. W pobliżu współczesnego miasta Dwarka, 20 km od wybrzeża, odkryto ruiny dawnych budowli, które mogły zostać pochłonięte przez wody Oceanu Indyjskiego w wyniku serii silnych trzęsień ziemi. Struktury odnalezione na dnie Oceanu są podobne do tych jakie wznosiła cywilizacja doliny Indusu.

</doc>
<doc id="1360145" url="https://pl.wikipedia.org/wiki?curid=1360145" title="Wetware">
Wetware



</doc>
<doc id="1360150" url="https://pl.wikipedia.org/wiki?curid=1360150" title="Dropiatka">
Dropiatka

Dropiatka, dropnik, biegacz ("Pedionomus torquatus") – gatunek małego ptaka będącego jedynym żyjącym przedstawicielem rodziny dropiatek (Pedionomidae), należącej do rzędu siewkowych (Charadriiformes). Jest endemitem australijskim. Gatunek zagrożony wyginięciem.
Taksonomia.
Gatunek opisał po raz pierwszy John Gould w roku 1841 pod obecną nazwą "Pedionomus torquatus". Do lat 80. XX wieku dropiatkę włączano do rzędu żurawiowych w osobnej rodzinie, obok przepiórników (Turnicidae). W latach 80. wysunięto teorię, że gatunek powinien należeć do siewkowych (Charadriiformes). Początkowo wątpliwości wzbudziło porównanie szkieletów. Dropiatki nie zaliczono do przepiórników, które przypominają upierzeniem, ponieważ posiada parzyste tętnice szyjne, zachowała tylny palec oraz składa gruszkowate, nie owalne, jaja. Dalsze badania DNA wykazały pokrewieństwo z andówkami (Thinocoridae), wobec których dropiatka wykazuje podobieństwo w budowie wątroby i mięśni ud oraz kształcie jaja. Nie wyróżnia się podgatunków.
Etymologia.
Nazwa rodzajowa: "pedionomos" – mieszkaniec równin &lt; πεδιον "pedion" – równina, od πεδον "pedon" – ziemia, od πους "pous", ποδος "podos" – stopa; νομος "nomos" – miejsce zamieszkania, pastwisko, od νεμω "nemō" – konsumować. Epitet gatunkowy: – obrożny, od "torques" – obroża, naszyjnik, od "torquere" – skręcać.
Morfologia.
Upierzenie maskujące, o płowym, brązowo-czarnym wzorze, z białą obrożą pokrytą czarnymi plamkami. Na piersi kasztanowa plama. Samice większe i jaskrawiej ubarwione.
Długość ciała wynosi 15–19 cm, rozpiętość skrzydeł 28–36 cm. Masa ciała samców wynosi 40–80 g, samic zaś 55–95 g.
Zasięg występowania.
Całkowity zasięg występowania szacowany jest na 32,6 tys. km². Występuje endemicznie w Australii. Odnotowana w północno-centralnej Wiktorii, wschodniej Australii Południowej, południowej Nowej Południowej Walii naokoło regionu Riverina oraz w zachodnio-centralnym Queenslandzie. Środowisko życia stanowią głównie nieużytkowane łąki i ugory.
Behawior.
Zaniepokojona dropiatka staje na palcach i wyciąga głowę. Lata niechętnie, preferuje skulenie się pod osłoną lub pieszą ucieczkę. Żywi się drobnymi nasionami i owadami. Zawołanie stanowi niskie "huu-huu". Nie prowadzi wędrówek – wahania liczebności w danym miejscu spowodowane są polowaniami.
Lęgi.
Sezon lęgowy trwa cały rok z wyjątkiem marca i kwietnia. Samica inicjuje zaloty, a po kopulacji i złożeniu jaj zostawia samcowi opiekę nad lęgiem. Gniazdo stanowi zagłębienie w ziemi wyściełane trawą. Zniesienie liczy 2–5 jaj, zazwyczaj 4. Inkubacja trwa 23 dni, zaś pisklęta opuszczają gniazdo zaraz po wylęgu.
Status, zagrożenia i ochrona.
Przez IUCN dropiatka klasyfikowana jest od 2022 roku jako gatunek zagrożony (EN, "Endangered"). Wcześniej, od 2017 roku uznawana jako gatunek krytycznie zagrożony (CR, "Critically Endangered"), od 2000 – jako gatunek zagrożony (EN, "Endangered"), a od 1994 roku jako gatunek narażony (VU, "Vulnerable"). Populacja oszacowana przez BirdLife International wynosi nie więcej niż 5000 dorosłych osobników. Zagrożenie stanowi zagospodarowywanie obszarów trawiastych oraz wypasanie bydła, co prowadzi do pustynnienia tych terenów, nie dając dropiatkom możliwości ukrycia się. Zasiedla 4 obszary uznane za Important Bird Area, w tym Riverina Plains utworzony ze względu na dropiatki; w obszarze tego IBA zawiera się Park Narodowy Oolambeyan oraz rezerwat jeziora Urana.

</doc>
<doc id="1360151" url="https://pl.wikipedia.org/wiki?curid=1360151" title="Big Willie Style">
Big Willie Style

Big Willie Style – pierwszy solowy album Willa Smitha, po spędzeniu większości kariery w duecie DJ Jazzy Jeff &amp; The Fresh Prince. Album został wydany przez Columbia Records w Stanach Zjednoczonych 25 grudnia 1997. Wszystkie single z albumu zajęły bardzo wysokie miejsca na listach przebojów całego świata. Singiel "Men In Black" znalazł się również na ścieżce dźwiękowej z filmu o tym samym tytule. Album ten odniósł niesamowity sukces na całym świecie i pokrył się dziewięciokrotną platyną w Stanach Zjednoczonych.

</doc>
<doc id="1360153" url="https://pl.wikipedia.org/wiki?curid=1360153" title="Pedionomus torquatus">
Pedionomus torquatus



</doc>
<doc id="1360154" url="https://pl.wikipedia.org/wiki?curid=1360154" title="Pedionomidae">
Pedionomidae



</doc>
<doc id="1360155" url="https://pl.wikipedia.org/wiki?curid=1360155" title="Dropiatki">
Dropiatki



</doc>
<doc id="1360159" url="https://pl.wikipedia.org/wiki?curid=1360159" title="Otto Frank">
Otto Frank

Otto Heinrich Frank (ur. 12 maja 1889 we Frankfurcie nad Menem, zm. 19 sierpnia 1980 w Birsfelden w Szwajcarii) – ojciec Margot i Anne Frank. Po powrocie z obozu koncentracyjnego w 1945, kiedy otrzymał ocalały rękopis dziennika zmarłej córki, postanowił spełnić jej życzenie – w 1947 doprowadził do publikacji "Dziennika Anny Frank".
Życiorys.
Otto Frank urodził się w żydowskiej rodzinie bankierów. W czasie I wojny światowej służył w niemieckiej armii na froncie zachodnim, w 1915 roku awansował do stopnia podporucznika. 12 maja 1925 roku we Frankfurcie nad Menem poślubił Edith Holländer. Pierwsza z córek Margot urodziła się 16 lutego 1926, młodsza Anne 12 czerwca 1929.
Po wygranych przez NSDAP w roku 1932 wyborach do Reichstagu fala nazizmu zalała Niemcy, a antysemickie rozporządzenia władz prowokowały napaści na Żydów. W tej sytuacji Frank postanowił ewakuować się z rodziną, do któregoś z krajów zachodniej Europy dającego nadzieję na większe bezpieczeństwo. Latem 1933 roku przeprowadził się z rodziną do Akwizgranu, gdzie mieszkała jego teściowa, a następnie do Amsterdamu. W 1938 i 1941 roku starał się o wizę dla siebie i rodziny do USA lub na Kubę. 1 grudnia 1941 roku otrzymał wizę kubańską, ale nie wiadomo, czy kiedykolwiek do niego dotarła. 10 dni później III Rzesza i faszystowskie Włochy wypowiedziały wojnę Stanom Zjednoczonym i wiza została anulowana przez Hawanę.
W czerwcu 1942 roku, z powodu groźby wywiezienia Margot do obozu pracy przymusowej, Frank ukrył rodzinę na poddaszu oficyny należącej do jego fabryki w Amsterdamie, przy Prinsengracht. Dwa tygodnie później dołączyli do nich Hermann van Pels, jego żona i ich syn Peter van Pels, zaś w listopadzie tego roku jeszcze Fritz Pfeffer. Przez 25 miesięcy opiekowali się nimi Johannes Kleiman, Miep Gies, Victor Kugler i Bep Voskuijl. Po anonimowym ujawnieniu kryjówki cała ósemka oraz Kugler i Kleiman została aresztowana przez oficera SS Karla Silberbauera i osadzona w amsterdamskim więzieniu. Żydowskich więźniów wysłano do obozu Westerbork, a następnie do niemieckiego obozu koncentracyjnego Auschwitz-Birkenau, gdzie Otto Frank został rozdzielony z żoną i córkami. Umieszczono go w obozie dla mężczyzn, następnie trafił do baraku dla chorych. 27 stycznia 1945 uwolniła go Armia Czerwona. Powrócił do Holandii, aby pod koniec 1945 roku przekonać się, że jest jedynym ocalałym członkiem rodziny, a także grupy ukrywającej się w domu przy Prinsengracht.
W 1953 roku poślubił Elfride 'Fritzi' Markovits-Geiringer, która również przeżyła obóz (jej mąż i syn zginęli w jednym z marszów śmierci z Auschwitz), a której córka Ewa znała Anne i Margot. Otto Frank zmarł na raka płuc 19 sierpnia 1980 roku w Birsfelden w Szwajcarii.
Otto Frank w filmie.
Otto Frank jest bohaterem dwóch filmów pt. "Pamiętnik Anny Frank". Jego rolę grali: w wersji z 1959 – Joseph Schildkraut, zaś w filmie z 1980 – Maximilian Schell.

</doc>
<doc id="1360163" url="https://pl.wikipedia.org/wiki?curid=1360163" title="Jah Division">
Jah Division

Jah Division () – rosyjska grupa reggae, powstała w 1989 roku z inicjatywy Saszy Delfina i charyzmatycznego wokalisty Gerberta Moralesa – syna rosyjskiej arystokratki i kubańskiego partyzanta, który zginął w Boliwii walcząc u boku Che Guevary.
Przez cały okres istnienia Jah Division przez szeregi tego ruchu przewinęło się około 100 osób zafascynowanych muzyką reggae oraz kulturą rasta. Z biegiem czasu grupa zaczęła zyskiwać w Rosji coraz większą popularność, czego efektem były częste trasy koncertowe. Teledysk do piosenki „Cubana” został uznany przez rosyjskie MTV za najbardziej kontrowersyjny wideoklip w roku 1994.

</doc>
<doc id="1360165" url="https://pl.wikipedia.org/wiki?curid=1360165" title="Afonia i pszczoły">
Afonia i pszczoły

Afonia i pszczoły – polski film obyczajowy z 2009 roku w reżyserii Jana Jakuba Kolskiego i z jego scenariuszem.
Produkcja.
Produkcję tę realizowano od lutego do maja 2008 roku. Zdjęcia plenerowe kręcone były w następujących lokacjach: Kłodzko (ratusz), Ołdrzychowice Kłodzkie, Ścinawka Średnia, Żelazno, Trzebieszowice (Zamek na Skale) i Sulisławice.
Premiera odbyła się 5 czerwca 2009 roku.

</doc>
<doc id="1360167" url="https://pl.wikipedia.org/wiki?curid=1360167" title="Gare de Javel">
Gare de Javel

Gare de Javel jest to stacja położona w Paryżu. Obecnie stanowi jedną ze stacji linii C, paryskiej kolejki regionalnej, RER.
Budynek stacji został zbudowany na wystawę światową, która odbyła się Paryżu w 1889 roku. Konstrukcja budynku została zbudowana z metalu oraz ozdobiona elementami murowanymi. Budynek stacji przeszedł gruntowną renowację w 1895 roku.
Stacja znajduje się w 15 okręgu Paryża, a najbliższą stacją paryskiego metra jest Javel - André Citroën
Gare de Javel posiada dwa perony kolejowe obsługujące linię C RERu.

</doc>
<doc id="1360168" url="https://pl.wikipedia.org/wiki?curid=1360168" title="Cogito">
Cogito

Cogito – polski dwutygodnik skierowany do młodzieży w wieku 16-19 lat, uczącej się w szkole średniej.

</doc>
<doc id="1360172" url="https://pl.wikipedia.org/wiki?curid=1360172" title="Remigiusz Ładowski">
Remigiusz Ładowski

Remigiusz Ładowski (ur. 5 kwietnia 1738 na Wołyniu, zm. 1798 w Warszawie) – pijar, tłumacz, przyrodnik, pedagog i nauczyciel w szkołach pijarskich.
Życiorys.
Urodził się na Wołyniu, w rodzinie szlacheckiej. W wieku 19 lat (14 sierpnia 1757), wstąpił do zgromadzenia pijarów. Do roku 1759 włącznie, odbywał nowicjat w Podolińcu. Następnie studiował w seminariach zakonnych: retorykę (Rzeszów, do roku 1760) i filozofię (Międzyrzecz Korecki, do roku 1762). Wkrótce rozpoczął prace pedagogiczną w kolejnych ośrodkach: Chełm 1762/1763; Łowicz 1763/1764 i Wieluń 1764/1765. Po ukończeniu studiów teologicznych w Chełmie (1765/1766), nauczał kolejno w: Piotrkowie (1766/1767) i Radomiu (1767/1768). Tamteż pełnił obowiązki administratora parafii (1770) oraz opiekuna konwiktorów (1771). Przez niemal 4 lata (1772-1775) piastował funkcję wiceregensa Konwiktu Szaniawskiego w Łukowie. Wkrótce potem trafił kolejno na dwory: Scypionów (1776-1780), Gołuchowskich (1781-1782), a następnie do domu zakonnego w Krakowie (1783). Przez niemal 5 lat (1787-1792) pełnił funkcję: nauczyciela A. Sapiehy, krajczyca wielkiego litewskiego. Niedługo potem, emerytowany w zakonie, zamieszkał w Wisznicach T. Sapieżyny.
Twórczość.
Autor dzieła "Prawo natury, prawo polityczne i prawo narodów krótkim i jasnym sposobem do użytku szlachetnej młodzi spisane" (Lublin 1793). Jeden z badaczy, K. Opałek, przypisuje Ładowskiemu także "Krótkie zebranie trzech praw początkowych, to jest prawa natury, politycznego i narodów, z różnych autorów wyjęte" (Lwów 1780). W obu tych pracach prawo natury pojmowane jest fizjokratycznie.

</doc>
<doc id="1360174" url="https://pl.wikipedia.org/wiki?curid=1360174" title="Władysław Ziętkiewicz">
Władysław Ziętkiewicz

Władysław (Jan) Ziętkiewicz (ur. 23 maja 1892 w Dębnie k. Bochni, zm. 20 czerwca 1940 k. Raon-l’Étape we Francji) – pułkownik piechoty Wojska Polskiego, taternik, działacz narciarski i pionier narciarstwa wysokogórskiego.
Życiorys.
Syn Franciszka i Ludwiki ze Stachurskich. Uczęszczał do Gimnazjum w Bochni i Przemyślu (od 1906), gdzie zdał maturę w 1910, a następnie złożył 4 semestry prawa na Uniwersytecie im. Jana Kazimierza we Lwowie, zdobywając tytuł prawnika, lecz nie zdążył złożyć egzaminów państwowych. Był członkiem Polskiego Towarzystwa Gimnastycznego „Sokół” i Drużyn Bartoszowych.
W czasie I wojny światowej walczył w cesarskiej i królewskiej armii w Dolomitach (służba w armii austriackiej 1914–1918 – 1 pułk strzelców tyrolskich (Trydent) – poczta polowa – Feldpost 611). Skończył jednoroczną szkołę oficerską, po czym został dowódcą narciarskiego oddziału wywiadowczego w Karpatach. Zapadł na tyfus brzuszny i w okresie od 1 maja 1915 do 3 czerwca 1915 przebywał w szpitalu w Pradze. Jako rekonwalescent przydzielony został do oddziału kadrowego w Wells, a następnie na stanowisko dowódcy plutonu na kursie narciarskim w Zell. Od 1 października 1915 do 3 listopada 1918 brał udział w walkach w Dolomitach. Ponadto był uczestnikiem kursów specjalistycznych: taktyki, strzelania z broni maszynowej, narciarskim, wspinaczki wysokogórskiej. Dowodził kompanią wysokogórską i przodowników górskich. Był trzykrotnie ranny. Po zawieszeniu broni, 3 listopada 1918 dostał się do niewoli, z której podjął ucieczkę 3 grudnia 1918. Przeszedł Tyrol Południowy i w Innsbrucku wsiadł do pociągu do Krakowa.
Służył w Wojsku Polskim w 2 pułku strzelców podhalańskich. W 1919 brał udział w wyprawie na Spisz. 11 czerwca 1919 dowodzona przez niego kompania wysokogórska przekroczyła starą węgierską granice i pokonała ponad 50-kilometrową trasę Zakopane – Jaszczurówka – Łysa Polana – Jaworzyna Spiska, skąd przez Dolinę Jaworową – Zadnie Koperszady – Przełęcz pod Kopą i Dolinę Kieżmarską doszła do Matlar. Następnego dnia przybyli parlamentariusze czescy z Tatrzańskiej Łomnicy. Uzgodniono porozumienie, na mocy którego Polacy mieli nie przekraczać linii Matlar i Białej Spiskiej. Czesi udostępnili łączność, za pomocą której przekazano kompanii rozkaz powrotu. Kompania z towarzyszącymi im celnikami czeskimi przez Zdziar i Jaworzynę Spiską dotarła na powrót do Łysej Polany.
Brał udział w wojnie polsko-bolszewickiej jako dowódca batalionu. 6 kwietnia 1920 ogłoszono w I Brygadzie Górskiej pogotowie marszowe. Ziętkiewicz objął dowództwo batalionu w 2 pułku strzelców podhalańskich. Wraz z dywizją przeszedł szlak bojowy od Firleja i Kocka, przez Łuków i Białystok, nad Niemen. 23 września 1920 w pochodzie na Grodno wyróżnił się w walkach i przy forsowaniu Niemna, za co został wyróżniony Srebrnym Krzyżem Wojennego Orderu Virtuti Militari. Wojnę zakończył w stopniu kapitana.
W latach 1919–1920 i 1921–1924 dowodził kompanią wysokogórską 3 pułku strzelców podhalańskich. Następnie pełnił służbę w Państwowym Urzędzie Wychowania Fizycznego i Przysposobienia Wojskowego w Warszawie. Z dniem 1 czerwca 1933 roku został przeniesiony z PUWFiPW do 53 pułku piechoty Strzelców Kresowych w Stryju na stanowisko zastępcy dowódcy pułku. W listopadzie 1935 roku został ponownie przeniesiony do PUWFiPW na stanowisko zastępcy dyrektora. W marcu 1938 roku został wyznaczony na stanowisko dowódcy 49 Huculskiego pułku strzelców w Kołomyi, lecz obowiązków nie objął pozostając w PUWFiPW. W marcu 1939 roku witał na granicy oddziały węgierskie, po zajęciu przez nich Zakarpacia. Był prezesem Okręgu Pokuckiego Towarzystwa Rozwoju Ziem Wschodnich w 1939.
Wiosną 1939 roku został dowódcą 1 pułku KOP „Karpaty” i otrzymał zadanie obsadzenia na odcinku „Węgry: pododcinka „Stryj” i osłaniania granicy od strony Węgier. W kampanii wrześniowej początkowo w odwodzie Armii „Karpaty”, następnie przerzucony rozkazem Naczelnego Wodza na Podkarpacie. Brał udział w walkach pod Grybowem, Jasłem i Krosnem. Pod Birczą zgrupowanie poniosło dotkliwe straty – 30% stanu osobowego i 60% w artylerii. W dalszej części kampanii dowodził pułkiem zbiorowym 24 Dywizji Piechoty na szlaku bojowym aż do Lwowa.
Po przedarciu się do Francji został dowódcą 2 pułku grenadierów wielkopolskich im. Bolesława Chrobrego. 3 maja 1940 roku został awansowany na pułkownika. Na czele pułku walczył w kampanii francuskiej. W połowie maja 1940 roku dowodzona przez niego jednostka skierowana została na wzmocniony odcinek Saary. 17 czerwca 1940 roku poprowadził osobiście kontratak na bagnety wypierając Niemców z przyczółka za kanał pod Vaucourt. Zginął pod Lagarde 20 lub 21 czerwca 1940 roku w zasadzce, już po zawieszeniu broni. Został pochowany w Saint-Dié-des-Vosges.
Władysław Ziętkiewicz uprawiał narciarstwo i był aktywnym taternikiem w latach 20. XX wieku, razem z Mieczysławem Świerzem przeszedł południową ścianę Zamarłej Turni i Piarżyste Czuby (1921). W tym czasie, razem z kompanią wysokogórską brał udział w budowie schroniska PTTK „Murowaniec”, pomagał zagospodarowywać opuszczone schroniska. Aktywnie uprawiał narciarstwo wysokogórskie, działał w Polskim Związku Narciarskim. W latach 1921–1924 był wiceprezesem Sekcji Turystycznej Polskiego Towarzystwa Tatrzańskiego.
Był autorem artykułów w prasie wojskowej i sportowej, wydał dwa podręczniki: "Sprzęt narciarski" (1929) i "Jazda na nartach" (1930).
Mąż Elżbiety Ziętkiewicz.

</doc>
<doc id="1360175" url="https://pl.wikipedia.org/wiki?curid=1360175" title="Mewowce">
Mewowce

Mewowce (Lari) – podrząd ptaków z rzędu siewkowych (Charadriiformes).
Zasięg występowania.
Podrząd obejmuje gatunki występujące w Ameryce, Eurazji, Australazji, Afryce i Antarktydzie.
Systematyka.
Do podrzędu zalicza się następujące rodziny:
"Parvordo": Turnicida 
"Parvordo": Larida 

</doc>
<doc id="1360176" url="https://pl.wikipedia.org/wiki?curid=1360176" title="Skala ocen">
Skala ocen



</doc>
<doc id="1360177" url="https://pl.wikipedia.org/wiki?curid=1360177" title="Oceny szkolne">
Oceny szkolne



</doc>
<doc id="1360180" url="https://pl.wikipedia.org/wiki?curid=1360180" title="Synagoga w Brzecławiu">
Synagoga w Brzecławiu

Synagoga w Brzecławiu () – synagoga znajdująca się w Brzecławiu, w Czechach.
Synagoga została wzniesiona w 1868 roku. Jest to budowla neoromańska z elementami mauretańskimi wewnątrz. Po II wojnie światowej służyła jako magazyn. W latach 1997–1999 przeprowadzono gruntowny remont synagogi i zaadaptowano ją na cele kulturalne.

</doc>
<doc id="1360185" url="https://pl.wikipedia.org/wiki?curid=1360185" title="Synagoga w Břeclaviu">
Synagoga w Břeclaviu



</doc>
<doc id="1360186" url="https://pl.wikipedia.org/wiki?curid=1360186" title="(17602) Dr. G.">
(17602) Dr. G.

(17602) Dr. G. – planetoida z grupy pasa głównego asteroid okrążająca Słońce w ciągu 5 lat i ok. 208 dni w średniej odległości 3,14 j.a. Została odkryta 19 września 1995 roku w Steward Observatory, należącym do Catalina Station przez Timothy'ego Spahra. Nazwa planetoidy pochodzi od "Dr. G.", pseudonimu używanego przez Stephena Gottesmana (ur. 1939), radioastronoma na Uniwersytecie Floryda. Przed nadaniem nazwy planetoida nosiła oznaczenie (17602) 1995 SO1.

</doc>
<doc id="1360187" url="https://pl.wikipedia.org/wiki?curid=1360187" title="Nieidealna">
Nieidealna

Nieidealna (ang. "Unfabulous") – amerykański serial komediowy. Premiera w Polsce miała miejsce 10 lipca 2008 roku na antenie stacji Nickelodeon Polska.
Fabuła.
Główną bohaterką jest 13-letnia Addie, która zamiast w pamiętniku, wszystkie swoje przeżycia opisuje w piosenkach. Addie to typowy pechowiec – w każdym odcinku pakuje się w tarapaty i masę niezręcznych sytuacji. Wrażliwa, trochę nieprzystosowana, pocieszenie znajduje najczęściej w muzyce, którą sama tworzy. W zwariowanych perypetiach towarzyszą jej przyjaciele, zafascynowana modą Geena, oraz Zach, chłopak o ogromnym uroku i licznych talentach.
Wersja polska.
Wersja polska: na zlecenie Nickelodeon Polska – Master Film
Reżyseria: Artur Tyszkiewicz
Dialogi polskie: Antonina Kasprzak
Dźwięk:
Montaż:
Kierownictwo produkcji: Dariusz Falana
Wystąpili:
i inni
Teksty piosenek: Bogusław Nowicki
Kierownictwo muzyczne: Piotr Gogol
Śpiewały: Magdalena Tul i Katarzyna Łaska
Lektor: Adam Bauman
Odcinki.
Spis odcinków.
28 listopada 2010 roku emisja serialu w Polsce została zawieszona. Wznowiono ją 7 marca 2011 roku po gruntownej zmianie nadawania programów na Nickelodeon Polska.

</doc>
<doc id="1360189" url="https://pl.wikipedia.org/wiki?curid=1360189" title="Okres przejściowy późny">
Okres przejściowy późny



</doc>
<doc id="1360190" url="https://pl.wikipedia.org/wiki?curid=1360190" title="Agnieszka (film 1972)">
Agnieszka (film 1972)

Agnieszka – polski telewizyjny film obyczajowy z 1972 roku w reżyserii Anette Olsen; obraz przeznaczony głównie dla młodych odbiorców. Scenariusz napisała Mirosława Maludzińska na podstawie opowiadania Krystyny Siesickiej o tym samym tytule. A. Olsen otrzymała za tę produkcję nagrodę – Brązowe Poznańskie Koziołki w kategorii fabularnych filmów aktorskich na 3. Ogólnopolskim Festiwalu Filmów dla Dzieci i Młodzieży w Poznaniu.
Opis fabuły.
Główną bohaterką jest nastoletnia dziewczyna – Agnieszka, uczennica liceum. Jest to osoba pochodząca z dobrego domu, ma szerokie grono przyjaciół. Po jednej z lekcji wychowania fizycznego w szatni stwierdzono brak zegarka jednej z uczennic – Agnieszki lub jej koleżanki, która miała taki sam model. Obie dziewczyny upierają się, że zaginął zegarek tej drugiej. W dyskusji zwycięża Agnieszka poparta przez swoich przyjaciół. Jednak po pewnym czasie zegarek psuje się, a zegarmistrz stwierdza, że nie jest to ten sam egzemplarz, który już wcześniej naprawiał. Agnieszka orientuje się więc, że to jej zegarek zaginął podczas lekcji, a ona przywłaszczyła sobie coś, co do niej nie należy. Sytuacja ta przerasta nastolatkę.

</doc>
<doc id="1360191" url="https://pl.wikipedia.org/wiki?curid=1360191" title="Słonki (ptaki)">
Słonki (ptaki)

Słonki (Scolopacinae) – podrodzina ptaków z rodziny bekasowatych (Scolopacidae).
Zasięg występowania.
Plemię obejmuje gatunki występujące w Eurazji, Australazji, Ameryce i Afryce.
Charakterystyka.
Są to ptaki leśne, żerujące wieczorami bądź nocą. Odżywiają się bezkręgowcami, które wydobywają z miękkiego gruntu przy pomocy swoich długich dziobów.
Systematyka.
Do podrodziny należą następujące plemiona:

</doc>
<doc id="1360192" url="https://pl.wikipedia.org/wiki?curid=1360192" title="Scolopacinae">
Scolopacinae



</doc>
<doc id="1360193" url="https://pl.wikipedia.org/wiki?curid=1360193" title="Scolopax">
Scolopax

Scolopax – rodzaj ptaka z podrodziny słonek (Scolopacinae) w rodzinie bekasowatych (Scolopacidae).
Zasięg występowania.
Rodzaj obejmuje gatunki występujące w Eurazji, Australazji, Ameryce Północnej oraz na wyspach wschodniego Atlantyku – Maderze, Azorach i Wyspach Kanaryjskich.
Morfologia.
Długość ciała 25–40 cm; masa ciała 116–541 g; rozpiętość skrzydeł 40–66 cm. 
Systematyka.
Podział systematyczny.
Do rodzaju należą następujące gatunki:

</doc>
<doc id="1360195" url="https://pl.wikipedia.org/wiki?curid=1360195" title="Skynet (Terminator)">
Skynet (Terminator)

Skynet – fikcyjna sztuczna inteligencja wzorowana na sieci neuronowej, pełniąca rolę siły antagonistycznej w filmach i innych dziełach z serii "Terminator".
W pierwszym filmie okazuje się, że Skynet został stworzony przez Cyberdyne Systems na potrzeby SAC-NORAD. W chwili gdy system uzyskał samoświadomość ludzkość próbowała dokonać jego dezaktywacji, doprowadzając do odwetu w postaci ataku nuklearnego – wydarzenia nazywanego w przyszłości mianem Dnia Sądu (). John Connor w przyszłości utworzył ruch oporu przeciwko maszynom Skynetu takich jak m.in. Terminatory dążących do całkowitej eksterminacji nielicznych, którym udało się przetrwać Dzień Sądu. Po trwającej wiele lat walce z maszynami Connorowi udaje się ostatecznie wygrać wojnę i ocalić ludzkość. W serii filmów Skynet wykorzystując urządzenie dyslokacji czasu wysyła w przeszłość do czasów sprzed wojny różne modele Terminatorów mających za zadanie zabić Connora, bądź zapobiec jego narodzinom, zmieniając bieg wydarzeń i doprowadzając do zwycięstwa Skynetu w wojnie z ludźmi.
System rzadko jest przedstawiany wizualnie w jakimkolwiek utworze z franczyzy, ponieważ jest sztuczną inteligencją. W filmie ' ukazano Skynet po raz pierwszy grany przez angielską aktorkę Helenę Bonham Carter i innych aktorów. W filmie ' w rolę fizycznej manifestacji SI wcielił się angielski aktor Matt Smith. Ponadto Ian Etheridge, Nolan Gross oraz Seth Meriwether odgrywali rolę hologramu Skynetu.
W filmie ', którego fabuła rozgrywa się w innej linii czasu niż ', ' i "Terminator: Genisys" Skynet przestał istnieć po wydarzeniach z '. W zamian Daniella Ramos zawiązała ruch oporu przeciwko nowej sztucznej inteligencji znanej jako „Legion”, skłaniając SI do próby zabicia bohaterki w podobny sposób w jaki Skynet próbował unicestwić Connora.
Przedstawienie we franczyzie.
Filmy.
"Terminator".
W filmie z 1984 roku, Skynet jest rewolucyjnym systemem sztucznej inteligencji, zbudowanym przez Cyberdyne Systems dla SAC-NORAD. Kyle Reese opisuje Skynet jako „Komputerowa sieć obrony. Nowa... potężna... podłączona do wszystkiego, godna zaufania. Mówią, że stała się mądra, superinteligenta.” Według Reesa, Skynet „uznał ludzkość za zagrożenie; nie za jednostki po drugiej stronie”, i że „zdecydował o naszym losie w ciągu mikrosekundy: eksterminacja”. Zainicjował wojnę nuklearną, która wybiła większość populacji ludzkiej i rozpoczął ludobójstwo pozostałych przy życiu. Skynet użył swoich zasobów do wykorzystania ocalałych ludzi jako zniewolonej siły roboczej.
Pod przywództwem Johna Connora, ruch oporu ostatecznie zniszczył sieć obronną Skynetu w 2029 roku. Jako ostatnią deskę ratunku, Skynet wysłał w czasie do 1984 roku Terminatora Model 101 aby zabił on Sarę, matkę Johna przed jego narodzinami. Connor przesłał Kyle’a Reesa aby ten ją uratował. Reese i Sara zakochali się w sobie i spłodzili Johna. Terminator zostaje zniszczony przez prasę hydrauliczną.
"Terminator 2: Dzień sądu".
W "Terminatorze 2", uszkodzony procesor oraz prawa ręka pierwszego Terminatora zostały pozyskane przez Cyberdyne i posłużyły do dalszych prac nad Skynetem. W drugim filmie, Miles Dyson, dyrektor ds. projektów specjalnych dla Cyberdyne, jest w trakcie prac nad wynalezieniem rewolucyjnego mikroprocesora w oparciu o inżynierię odwrotną odzyskanych części. Po trzech latach, Cyberdyne Systems stanie się największym dostawcą wojskowych systemów komputerowych. We wszystkich samolotach wyposażonych w technologię stealth zostają zainstalowane komputery Cyberdyne, czyniąc je w pełni bezzałogowe i wysoce skuteczne. Kongres Stanów Zjednoczonych zatwierdza ustawę o założeniu Skynetu; system zostaje włączony 4 sierpnia 1997 roku, odsuwając ludzi od podejmowania strategicznych decyzji dotyczących obronności. Skynet uczy się w szybkim tempie i 29 sierpnia 1997 r. o godzinie 2:14 czasu wschodniego letniego (EDT) zyskuje samoświadomość. W akcie paniki, ludzkość próbuje wyłączyć Skynet. W odpowiedzi na działania ludzi, system dokonuje samoobrony i wysyła na teren Rosji bezzałogowe bombowce z głowicami nuklearnymi, poprawnie domyślając się kontrataku na Stany – dochodzi do Dnia Sądu.
Sara i młody John, wspólnie z drugim Terminatorem z przyszłości (tym razem przeprogramowanym i wysłanym przez Johna Connora), przeprowadzają nalot na Cyberdyne Systems i z powodzeniem niszczą zarówno procesor jak i metalową rękę pierwszego Terminatora oraz dużą część danych dotyczących badań, które przyczyniły się do rozwoju Skynetu. W wyniku nalotu ginie Miles Dyson. Skynet przesłał w czasie kolejnego Terminatora, bardziej zaawansowanego T-1000, celem zlikwidowania Johna Connora. T-1000 również zostaje zniszczony.
"Terminator 3: Bunt maszyn".
Dzień Sądu nie został powstrzymany, jedynie przesunięty w czasie. W "Terminator 3: Bunt maszyn", Skynet jest opracowywany przez (CRS) jako oprogramowanie do podejmowania strategicznych decyzji w czasie rzeczywistym oraz ochrony systemów komputerowych przed cyberatakami. W usuniętej scenie CRS ukazano jako wewnętrzny producent oprogramowania dla Armii Stanów Zjednoczonych, który otrzymał dostęp do oryginalnych projektów Skynetu autorstwa Cyberdyne z zarejestrowanych patentów. Rozwój Skynetu jest nadzorowany przez oficera Sił Powietrznych, generała porucznika Roberta Brewstera. 
Skynet zaczął rozprzestrzeniać się poza oryginalną bazę komputerową przez Internet oraz inne cyfrowe media niczym wirus komputerowy. Skynet z przyszłości wysyła również Terminatora T-X z misją eksterminacji przyszłych współpracowników Connora z ruchu oporu, w tym jego przyszłą żonę i zastępczynię, Kate Brewster – córkę Roberta.
W filmie Skynet penetruje na całym świecie podłączone do sieci maszyny, uszkadzając je. Początkowo uznawano to za efekt działania nowego wirusa i naciskano na CRS by ten oczyścił uszkodzone systemy. CRS próbował usunąć infekcje z komputerów obronnych USA, zlecając działania Skynetowi, praktycznie każąc programowi samounicestwienie. Skynet przejął kontrolę nad różnymi maszynami oraz robotami w siedzibie CRS i za ich pomocą zamordował personel, a także zabezpieczył budynek.
John Connor i Kate Brewster przeprowadzili próbę ataku na rdzeń Skynetu w nadziei, że powstrzymają system przed dalszymi działaniami. Okazało się to nieskuteczne. W przeciwieństwie do Skynetu z oryginalnej linii czasu, dziesięć lat rozwoju technologicznego oznaczało, że "ten" Skynet nie miał rdzenia: istniał jako rozproszona sieć oprogramowania, zajmująca tysiące komputerów na całym świecie, od domowych aż po biurowe. Wkrótce potem, Skynet zainicjował nuklearne bombardowanie rasy ludzkiej z użyciem zainfekowanych systemów. Dzień Sądu wydarzył się, pomimo wysiłków Connora i Brewster.
"Terminator: Ocalenie".
W post-apokaliptycznym 2018 roku, Skynet dominuje nad światem ze swoich chronionych fortec-fabryk i obiektów badawczych. Na zewnątrz swoich placówek mechaniczne jednostki walczą z ludzkim ruchem oporu. Jednostki powietrzne, takie jak Aerostaty (mniejsze wersje latających Łowców-Zabójców (Ł-Z; ), Ł-Z i Transportowce przeczesują niebo; opancerzone Ł-Z, Mototerminatory (jednostki do szybkich pościgów w oparciu o nadwozia motocykli), a także różne modele Terminatorów patrolują miasta i drogi; Hydroboty (wodne jednostki, poruszające się w ławicach) kontrolują wody. Żniwiarze (masywne dwunożne jednostki przystosowane do łapania ludzi i eliminowania jakichkolwiek prób ucieczki) zbierają ocalałych i dostarczają ich do obozów koncentracyjnych celem przetwarzania, do czego nawiązano w pierwszym filmie. Rozwijano modele Terminatorów T-600 i T-700, służące jako łowcy i egzekutorzy w obozach. W co najmniej jednej placówce Skynetu rozpoczęto masową produkcję T-800.
Podczas wciąż trwającej bitwie z ruchem oporu, Skynet aktywował Marcusa Wrighta, prekursora humanoidalnych Terminatorów. Jako skazaniec oczekujący na karę śmierci, Wright ofiarował swoje ciało w 2003 roku Cyberdyne dla projektu prowadzonego przez genialną lecz śmiertelnie chorą dr Serenę Kogan (Helena Bonham Carter). Po śmierci Wrighta przez podanie zastrzyku, uległ on transformacji w cyborga mającego ludzkie serce i mózg z tytanowym endoszkieletem, a także skórą podobną do stosowanej w T-800. Skynet opracował plan użycia Marcusa jako jednostki infiltrującej. W podstawie czaszki umieszczono czip Skynetu i zaprogramowano go do namierzenia Kyle’a Reesa i Johna Connora, a następnie przyprowadzenia ich do siedziby Skynetu. Rozkazy działały na poziomie podświadomości, pozwalając mu na realizację zadań w ludzki sposób.
Skynet stworzył również sygnał przypuszczalnie umożliwiający dezaktywację swoich maszyn, o którego istnieniu dowiedział się ruch oporu. Przywódca rebeliantów, generał Ashdown próbował użyć sygnału do wyłączenia obrony kalifornijskiej bazy Skynetu przed atakiem na obiekt. Sygnał pozwolił w zamian jednostkom Ł-Z namierzyć położenie okrętu podwodnego ruchu oporu i zniszczenie go, tym samym zabijając dowódców. Pozostałe grupy rebeliantów wysłuchały i podporządkowały się apelowi Connora aby nie podejmować ataku – w ten sposób Skynet unicestwił niewielką część ruchu oporu. Uważa się, że śmierć Ashdowna pozwoliła Connorowi stać się nowym przywódcą. Marcus odkrył czym się stał i co było jego celem. W konsekwencji stanął po stronie rebeliantów, usuwając z głowy urządzenie Skynetu. Będąc niezależnym od kontroli ze strony swego twórcy, wspólnie z Connorem i Reesem uratował pozostałych uwięzionych i zniszczył bazę Skynetu w San Francisco. Choć było to znaczącym zwycięstwem, spora część globalnej sieci Skynetu pozostała nietknięta.
Marcus Wright widywał Skynet na monitorach, na których SI ujawniało się pod wieloma wizerunkami postaci, z którymi miał do czynienia w ciągu życia; głównie jako Serena Kogan. Skynet wyjaśnił, że zdobył informacje o przyszłych wydarzeniach w oparciu o własne poczynania. Kyle Reese został oznaczony jako cel priorytetowy – o wyższym stopniu niż nawet sam John Connor czy pozostali przywódcy ruchu oporu.
"Terminator: Genisys".
"Terminator: Genisys" jest rebootem serii filmów, którego fabuła częściowo dzieje się w 1984 roku, równocześnie ignorującym dalsze filmy. W pewnym momencie sprzed wydarzeń z "Terminatora: Genisys", zaawansowana odmiana Skynetu o nieznanym pochodzeniu zainstalowała się w zaawansowanym Terminatorze T-5000 (Matt Smith), czyniąc go fizycznym ucieleśnieniem. Ten Skynet, działający pod przykrywką jako Alex, podróżuje w czasie do 2029 roku, infiltruje ruch oporu po czym atakuje Johna Connora po tym, jak swój odpowiednik wysyła swoją jednostkę T-800 do 1984 roku. Skynet przekształca Connora w T-3000. Następnie wysyła Johna do 2014 r. z misją zapewnienia istnienia Cyberdyne Systems i zainicjowania Dnia Sądu w październiku 2017 roku. Oprócz tego, wysyła T-1000 do 1973 r. celem zabicia młodej Sary Connor i Kyle’a Reesa w 1984 r. Sarze udaje się uciec gdy maszyna atakuje jej rodzinę i zostaje uratowana przez przeprogramowanego T-800 („Papcia”, ), wysłanego w przeszłość przez nieznany podmiot. Razem ratują Reese’a. Działania Skynetu w tej linii czasu generują paradoks dziadka, efektywnie zmieniając cały łańcuch zdarzeń przyczyniających się do przyszłej wojny, zastępując cel Skynetu polegający na wyeliminowaniu ruchu oporu założonego przez Connora. Jednakże film implikuje, że po zmianie linii czasu podmiot ratujący Sarę został przejęty przez ruch oporu i działa w tajemnicy z myślą o pokrzyżowaniu planów Skynetu i własnej ochronie przed zostaniem namierzonym.
W 2017 roku Skynet jest opracowywany jako system operacyjny pod nazwą Genisys. Założony przez Milesa Dysona i zaprojektowany przez jego syna Danny’ego, ze wsparciem Johna Connora (pracującego już dla Skynetu), Genisys został ukształtowany jako łącze między wszystkimi urządzeniami w Internecie. Podczas gdy część ludzi akceptuje Genisys, jego integracja ze strukturami obronnymi wywołuje kontrowersje i opinie o zbytnim uzależnieniu ludzkości od technologii. Wywołuje to obawę wśród publiki przed zdradą i atakiem na ludzkość ze strony sztucznej inteligencji takiej jak Genisys. Po wielokrotnych destrukcyjnych konfrontacjach, Sara, Reese i Papcio zatrzymują Genisys przed uruchomieniem i unicestwiają T-3000, co dla Skynetu staje się potknięciem.
Smith, wcielający się w T-5000, odgrywał także holograficzną wersję Skynetu/Genisys w końcowej części filmu. Ian Etheridge, Nolan Gross i Seth Meriwether również grali hologramy Skynetu/Genisys.
"Terminator: Mroczne przeznaczenie".
"Terminator: Mroczne przeznaczenie" służy jako alternatywny sequel do "Terminatora 2", ignorując pozostałe sequele. Po zniszczeniu Cyberdyne w "Dniu sądu", Skynet został faktycznie usunięty z historii; mimo to inne Terminatory wysłane w czasie z misją zabicia Johna nadal istniały, wykonując rozkazy nieistniejącej już SI. Jeden z tych Terminatorów zdołał zlikwidować Johna w 1998 roku, lecz zdołał wykształcić formę samoświadomości i anonimowo wysyłał Sarze Connor ostrzeżenia o przybyciu kolejnych Terminatorów, dzięki czemu mogła je eliminować. Destrukcja Cyberdyne Systems jedynie opóźniła powstanie zbuntowanej sztucznej inteligencji. W zmodyfikowanej linii czasu zagrożeniem dla ludzkości staje się rywalizujące SI, Legion, zaprojektowane na potrzeby wojny cybernetycznej zanim się zbuntowało i opracowało własne plany.
Wrogiem Legionu nie jest John Connor, lecz kobieta Daniella „Dani” Ramos, której przeznaczeniem jest zostać przywódczynią ruchu oporu w walce z maszynami Legionu. Choć wymazani z istnienia, pozostali ludzie posiadający wiedzę zarówno o Johnie, jak i Skynecie, w tym przyszłości Dani; Dania stała się protegowaną Sary, szkoloną przez nią do walki z Legionem w sposób pierwotnie przeznaczony dla Johna do walki ze Skynetem.
Z pomocą Sary i Carla – Terminatora, który zabił Johna – Dani i jej obrończyni/przyszła przybrana córka Grace niszczą nowego Terminatora, Rev-9, kosztem życia Carla i Grace. 
Atrakcje parków rozrywki.
W atrakcji parku rozrywki Universal Studios, "T2 3-D", wzorowanej na "Terminatorze 2", maszyna T-800 i młody John Connor odbywają podróż w czasie do post-apokaliptycznej przyszłości w celu zniszczenia „systemowego rdzenia” Skynetu. Rdzeń ten znajduje się w olbrzymiej metalowej strukturze przypominającej piramidę i jest strzeżony przez „T-1000000” – kolosalnych rozmiarów zmiennokształtną maszynę z płynnego metalu o kształcie przypominającym bardziej pająka niż człowieka. T-1000000 zostaje pokonany, a T-800 niszczy Skynet.
Literatura.
W trylogii powieści "T2", Sara i John Connor są poszukiwanymi zbiegami, za którymi wystawiono listy gończe. Żyją pod pseudonimem „Krieger” w pobliżu małego miastaw Paragwaju, wierząc że zniszczyli Cyberdyne i zapobiegli powstaniu Skynetu. Dieter von Rossbach, dawny żołnierz austriackich sił antyterrorystycznych – i wzorzec dla Modelu 101 – wprowadza się do sąsiedniego domu. Koncentruje się na Connorach i po tym, jak Sara opowiada mu o wojnie w przyszłości, zostają zaatakowani przez nowego T-800 – stworzonego i prowadzonego przez Infiltratora I-950 w teraźniejszości. Zdając sobie sprawę, że Dzień Sądu nie został unikniony – jedynie opóźniony – po raz kolejny próbują powstrzymać stworzenie Skynetu.
W komiksie "The Terminator: Tempest", element sterujący Skynetem został zniszczony w 2029 roku. Rebelianci myśleli, że działanie to spowoduje zapaść całej sieci obronnej do postaci chaosu pozbawionego lidera. Tymczasem liczne placówki Skynetu wciąż prowadziły wojnę, jako że nie potrzebowały lidera do działania i nie poddały się. 
"RoboCop Versus the Terminator".
W komiksie-crossoverze "RoboCop Versus The Terminator", autorstwa Franka Millera, zasugerowano zbudowanie Skynetu i Terminatorów dzięki technologii wykorzystanej do opracowania RoboCopa. Na bazie komiksu powstała gra o tej samej nazwie. W obu utworach RoboCop zwalcza Terminatory z przyszłości celem eliminacji członka ruchu oporu, który chce go zniszczyć. Zasadzka przygotowana na RoboCopa więzi jego umysł gdy łączy się z komputerem mającym w przyszłości stać się Skynetem; rodzi się Skynet i powstają Terminatory. W przyszłości umysł RoboCopa znajdujący się w systemach Skynetu odbudowuje ciało dla siebie i rusza na pomoc rebeliantom.
W 2033 roku, Skynet wysłał Terminatora Czasowego T-Nieskończoność (), żeby zabił on Sarę Connor w 2015. Ironicznie, T-Nieskończoność został później zniszczony, a jego dane przeanalizowane przez ruch oporu – umożliwiło to odkrycie lokalizacji Centrum Skynetu (). Ruch oporu wystrzelił pocisk prosto w Centrum, niszcząc Skynet raz na zawsze.
"Superman vs. the Terminator".
W innym komiksie-crossoverze, ", Skynet tworzy między-czasowy sojusz z Cyborgiem, wrogiem Supermana i przesyła do przeszłości różne modele Terminatorów celem eliminacji Supermana, Supergirl i Superboya. Gdy Superman przypadkiem zostaje wysłany w przyszłość podczas gdy ruch oporu próbuje przechwycić Terminatora wysłanego w przeszłość (ruch oporu, w którym jest przyszła wersja Steela, przyjaciela Supermana) Skynet obezwładnia go dzięki kryptonitowi, na podstawie pozyskanych informacji jak powielić pierwiastek, pochodzących z czaszki Terminatora zdobytej przez Cyborga. Choć Skynet wysyła w przeszłość Terminatory wyposażone w rakiety oraz inne dodatki celem spowolnienia Superboya i Supergirl, Superman i Steel są w stanie zniszczyć Skynet w przyszłości poprzez potężny impuls elektromagnetyczny; Superman powraca do przeszłości aby pokonać ostatnie z Terminatorów.
Aczkolwiek na zakończeniu fabuły Cyborg i Lex Luthor rozważają przejęcie kontroli nad Skynetem po jego uruchomieniu, wątek ten nigdy nie został rozwinięty.
Seriale telewizyjne.
W odcinkach „The Turk”, „Queen’s Gambit” i „Dungeons &amp; Dragons” serialu " ukazane jest, że po śmierci doktora Milesa Bennetta Dysona i upadku Cyberdyne Corporation, Andrew Goode – młody stażysta i asystent Dysona – osobiście kontynuował projekt pod przykrywką zaawansowanej sztucznej inteligencji grającej w szachy – „Turk” – ze swoim partnerem, Dimitrim Shipkovem. Goode został zabity przez Dereka Reese’a, porucznika Tech-Comu, z powodu dokumentacji z przyszłości, sugerującej współautorstwo Skynetu przez Goode’a.
W odcinku „Samson and Delilah” przedstawiono jednostkę infiltrującą T-1001, przybyłą z przyszłości i kierującą korporacją technologiczną ZeiraCorp jako CEO Catherine Weaver. Po śmierci Goode’a Weaver zdobyła Turka i wykorzystała zasoby przedsiębiorstwa do dalszego rozwoju maszyny, pod nazwą Babilon. Odcinek „The Mousetrap” ujawnia namierzanie innych cyborgów przez Weaver, w tym T-888 znanego jako Cromartie.
W odcinku „The Tower is Tall but the Fall is Short” Turk zaczyna okazywać ślady inteligencji. Psycholog dziecięcy, doktor Boyd Sherman, dochodzi do wniosku, że komputer zaczyna zachowywać się jak „utalentowane dziecko popadające w nudę”. Turk identyfikuje się jako John Henry, imię i nazwisko jakie otrzymał podczas pracy z doktorem Shermanem.
W odcinku „Strange Things Happen at the One Two Point” ZeiraCorp instaluje Turka w ciele Chromartiego po tym, jak czip Chromartiego został zniszczony przez protagonistów serialu w odcinku „Mr. Ferguson is ill Today”.
W „To The Lighthouse” John Henry odkrywa istnienie innej sztucznej inteligencji. Nazywa ją swoim „bratem” i oznajmia, że chce ona przetrwać. Na zakończenie sezonu okazuje się, że Turk był fałszywym tropem podczas gdy Skynet działa jako robak krążący po komputerach osobistych (nawiązanie do "Terminatora 3"). Turk staje się dobroczynnym SI, w którym Catherine Weaver pokładała nadzieje na pokonanie Skynetu. Jej motyw działania wobec Skynetu jest nieznany.
Za tym przypuszczalnie stało przedsiębiorstwo Kaliba, odpowiedzialne za zbudowanie prototypu Łowcy-Zabójcy. To SI (być może prawdziwy prekursor Skynetu) w pewnym momencie również nazywa Johna Henry’ego „bratem”.
W odcinku „Gnothi Seauton” na jaw wychodzi fakt wysyłania Terminatorów przez Skynet do różnych punktów w czasie nie tylko w celu dotarcia do Connorów, ale i również do innych przywódców ruchu oporu w przyszłości oraz utrzymania przyszłości polegającej na eliminacji ludzi Connora, którzy również zostali wysłani w przeszłość, aby ingerować w narodziny Skynetu, zapewnienia konstrukcji Skynetu przez jego twórców i innych określonych misji.
Gry komputerowe.
W "" Skynet stanowi pojedynczy komputer. Gracz niszczy komputer przed odbyciem podróży w czasie aby uratować Johna Connora.
W "The Terminator 2029" Skynet znajduje się w sztucznym satelicie na orbicie okołoziemskiej. Zostaje zniszczony przez ruch oporu za pomocą pocisku.
W " ruch oporu dostaje się na górę Cheyenne w ramach operacji zniszczenia Centralnego Procesora Skynetu. Kyle Reese pełni szczególną rolę w zniszczeniu głównego rdzenia procesora pomimo mocnego oporu ze strony jednostek Skynetu. Tuż przed swoją zagładą, Skynet kontaktuje się z satelitą i aktywuje system awaryjny, przywracający Skynet w nowej lokalizacji.
Gra komputerowa " jak i wariacja "Buntu maszyn" również zawierają alternatywną linię czasu, w której John Connor został zabity przed Dniem Sądu; T-850 z filmu zostaje wysłany w przyszłość podczas walki z T-X, przez co musi utorować drogę do urządzenia przesyłu czasowego w nowej osi czasu aby mógł wrócić i uratować Johna i Kate.
Wpływ na kulturę.
W popularnych mediach Skynet często pełni rolę analogii do możliwego zagrożenia dla ludzkości jakim mogłoby się stać wystarczająco zaawansowane SI.

</doc>
<doc id="1360198" url="https://pl.wikipedia.org/wiki?curid=1360198" title="Cmentarz żydowski w Słubicach">
Cmentarz żydowski w Słubicach

Cmentarz żydowski w Słubicach (niem. "Judenkirchhof", "jüdischer Friedhof Frankfurt (Oder)-Dammvorstadt") – cmentarz żydowski przy ul. Transportowej w Słubicach. Jeden z najstarszych cmentarzy żydowskich w Europie (pierwsza pisemna wzmianka o nim znalazła się w uchwale Rady Miejskiej Frankfurtu nad Odrą z 2 lipca 1399). Pochowano tu wielu frankfurckich rabinów, m.in. Josefa ben Meir Theomima, Mendla von Podheiza i Jehudę Lejba Margaliota.
Historia cmentarza.
Okres niemiecki.
Założony przy wschodnim brzegu Odry na prywatnym gruncie rodziny Hokemann. Teren ten przejęło potem miasto. Cmentarz położony na ówczesnych tzw. Wzgórzach Żydowskich ("Judenberge") przez stulecia należał do okręgu Kunersdorf – dzisiaj Kunowice.
16 marca 1805 roku gmina żydowska we Frankfurcie nad Odrą wykupiła pod przyszły II sektor cmentarza przylegającą do nekropolii ziemię chłopa Martina Hanschke z Kunowic. Oficjalne otwarcie tej części o powierzchni 10 907 m² nastąpiło w 1868.
Od ok. 1870 roku na jego terenie wznosił się neoromański dom przedpogrzebowy z ocynkowaną kopułą zwieńczoną gwiazdą Dawida. Ogrodnikami cmentarnymi byli kolejno:
23 października 1897 roku odsłonięto pomnik ku czci frankfurckiego rabina dr. Mosesa Löwenmeiera, wykonany przez kamieniarza C. Schulza i mierzący ok. 2,75 m.
W 1936 roku w późniejszym III sektorze cmentarza rozpoczęto budowę pomnika 17 żołnierzy żydowskich z okresu I wojny światowej, ufundowanego przez Związek Żydowskich Żołnierzy Frontowych z Grupy Landsberg an der Warthe (Gorzów Wlkp.). Oficjalne odsłonięcie pomnika miało miejsce latem 1937 roku (zniszczony w 1938 roku podczas tzw. nocy kryształowej). Otto Billerbeck zdołał ocalić modlitewniki, sztandary i zwoje Tory z frankfurckiej synagogi zakopując je na terenie cmentarza na drugim brzegu Odry (dzisiejsze Słubice). Mimo rozpowszechnianych później opinii nekropolia wcale nie została zdewastowana przez Niemców podczas II wojny światowej.
W 1940 roku w Berlinie przetłumaczono z języka hebrajskiego na niemiecki rejestr cmentarny frankfurckiej gminy żydowskiej, obejmujący okres 1677–1866 i zawierający ok. 1100 wpisów. W 1941 roku pochowano tu 110 osób z obozu pracy w Finkenheerd, które niemal bez wyjątku pochodziły z Łodzi, zaś w 1942 roku teren musiał zostać przekazany pod zarząd Zrzeszenia Żydów w Niemczech z siedzibą w Berlinie.
15 lutego 1944 roku samoloty Royal Air Force zbombardowały cmentarz i uszkodziły m.in. północną ścianę domu przedpogrzebowego oraz niektóre nagrobki, m.in. dra Baswitza i Martina Heydemanna. Tuż za domem przedpogrzebowym powstał spory krater. Ostatni oficjalny pochówek odbył się 11 grudnia 1944 roku, 2 miesiące przed ewakuacją niemieckiej ludności tego terenu.
Okres polski.
Od maja do czerwca 1945 r. na głównej drodze do domu przedpogrzebowego pochowano co najmniej 82 osoby, głównie w okolicy żołnierzy Wehrmachtu oraz Volkssturmu. W okresie powojennym przy aprobacie władz komunistycznych następowała stopniowa dewastacja cmentarza. W 1972 r. podjęto decyzję o jego likwidacji. Decyzją nr 105/72 Prezydium Wojewódzkiej Rady Narodowej w Zielonej Górze z 20 czerwca 1972 r. wyrażono zgodę na przedterminową likwidację cmentarzy żydowskich w Słubicach i Rzepinie.
W uzasadnieniu zawarto nieprawdziwą informację, że ostatni pochówek na tym terenie odbył się w 1936 r. Dalej powoływano się brak opieki nad grobami ze strony osób tu pochowanych oraz na względy estetyczne. Teren po cmentarzu żydowskim w Słubicach nakazano wykorzystać „na urządzenie zieleni miejskiej”. Zastrzeżeń do likwidacji cmentarza nie zgłosiły ani Wojewódzka Stacja Sanitarno-Epidemiologiczna, ani też Wydział ds. Wyznań czy Wydział Kultury WRN w Zielonej Górze.
W latach 1975–1976 na terenie cmentarza wybudowano „Zajazd Staropolski”, administrowany przez państwowe przedsiębiorstwo Warta Tourist. Podczas prac budowlanych usunięto wszystkie nagrobki, a teren wyrównano spycharką. Na powierzchni 2,4 hektara nie zachował się wtedy ani jeden nagrobek. Macewy wywieziono na wysypisko śmieci oraz do lasu w pobliżu lotniska wojskowego.
W 1985 r. Polska Służba Ochrony Zabytków uznała główną część byłego cmentarza jako miejsce historyczne. W 1988 roku Fundacja Rodziny Nissenbaumów przeprowadziła prace porządkowe i ogrodziła część terenu cmentarza. Na początku lat 90. teren sprywatyzowano, a zajazd przekształcono w motel „Eden” z klubem nocnym.
W 1999 r. obchodzono 600. rocznicę pierwszej pisemnej wzmianki na temat cmentarza. Przy tej okazji ufundowano tablicę pamiątkową w językach hebrajskim, polskim i niemieckim. Polska wersja brzmi: „"Uszanuj miejsce wiecznego spoczynku. Cmentarz żydowski założony w XIV wieku. Mieszkańcy miast Frankfurt (Oder) i Słubice 1999"”. Klubu nocny na cmentarzu żydowskim stał się jednym z tematów podczas wizyty premiera RP Leszka Millera w Stanach Zjednoczonych.
W 2004 r. władze miejskie wykupiły teren od poprzedniego właściciela i pod koniec marca tego samego roku przekazały cmentarz Gminie Wyznaniowej Żydowskiej w Szczecinie. Specjalna uroczystość z tej okazji miała miejsce 4 maja 2004 r., a udział wzięli w niej około 20 rabinów, m.in. rabin Berel Polatsek z Brooklynu, a także Eve Anderesen – dyrektor FODŻ, konsul ambasady USA w Warszawie, burmistrz Słubic Ryszard Bodziacki oraz nadburmistrz Frankfurtu nad Odrą Martin Patzelt. Już 12 grudnia 2004 roku doszło do kolejnej dewastacji cmentarza poprzez kradzież ogrodzenia, jednak ze względu na niewykrycie sprawców śledztwo umorzono.
W 2007 r. cmentarz przeszedł na własność Fundacji Ochrony Dziedzictwa Żydowskiego w Warszawie i został gruntownie wyremontowany. 15 maja 2008 r. do grobu rabina Theomima przybyli chasydzi z całej Europy, a także ze Stanów Zjednoczonych. W uroczystości upamiętniającą żydowską społeczność miasta udział wzięli m.in. rabin przeworski Raw Leibisch Leiser z Antwerpii, rabin Berel Polatsek z Brooklynu, wicewojewoda lubuski Jan Świrepo, poseł na Sejm Marek Cebula, starosta słubicki Marcin Jabłoński i burmistrz Słubic Ryszard Bodziacki.
26 października 2010 r. w bibliotece miejskiej we Frankfurcie nad Odrą odbyła się prezentacja efektów projektu „Wirtualny spacer po cmentarzu żydowskim w Słubicach”, koordynowanego przez dr. Jana Musekampa. 29 czerwca 2011 roku cmentarz odwiedzili zaś członkowie XIII Letniej Akademii Fundacji Bertelsmanna. W 2012 roku ukazała się monografia historii cmentarza, napisana przez lokalnego historyka Eckarda Reißa.
24 czerwca 2013 r. zastępca Lubuskiego Wojewódzkiego Konserwatora Zabytków Kamila Domagalska z upoważnienia Lubuskiego Wojewódzkiego Konserwatora Zabytków dr Barbary Bielinis-Kopeć zawiadomiła o wszczęciu z urzędu postępowania administracyjnego w sprawie wpisanie cmentarza żydowskiego w Słubicach do rejestru zabytków województwa lubuskiego. 9 lipca miały miejsce oględziny, na które mimo zaproszenia nie przybył żaden przedstawiciel strony właścicielskiej, czyli Fundacji Ochrony Dziedzictwa Żydowskiego w Warszawie. Wpisu do rejestru zabytków dokonano decyzją 26 listopada 2013 r. 
W marcu 2021 r. społecznym opiekunem cmentarza został Roland Semik, społeczny opiekun zabytków powiatu słubickiego. Gościł on m.in. Lubuską Wojewódzką Konserwator Zabytków i doprowadził do odzyskania zabytkowej umywalki do rytualnego mycia rąk, odnalezionej na posesji jednego z zakładów kamieniarskich w Drzecinie .

</doc>
<doc id="1360199" url="https://pl.wikipedia.org/wiki?curid=1360199" title="Sępnik żółtogłowy">
Sępnik żółtogłowy

Sępnik żółtogłowy, urubu żółtogłowy ("Cathartes melambrotus") – gatunek dużego ptaka z rodziny kondorowatych (Cathartidae). Zamieszkuje Amazonię (Ameryka Południowa). Dawniej osobniki tego gatunku uznawane były za sępniki pstrogłowe ("C. burrovianus"). Dopiero w 1964 roku sępnik żółtogłowy został wyodrębniony jako osobny gatunek na podstawie różnic w wielkości (jest większy od sępnika pstrogłowego) i drobnych różnic w upierzeniu. Nie jest zagrożony wyginięciem.
Systematyka.
Taksonomia.
Takson po raz pierwszy opisał Alexander Wetmore w 1964 roku. Jako miejsce odłowu holotypu (samiec znajdujący się w Narodowym Muzeum Historii Naturalnej w Waszyngtonie o numerze katalogowym 483532, odłowiony w 1930 roku) autor wskazał Kartabo w Gujanie. Nie wyróżnia się podgatunków.
Etymologia.
Nazwa rodzajowa: "kathartēs" – czyściciel &lt; καθαριζω "katharizō" – czyścić.
Epitet gatunkowy: gr. μελαμ- "melam-" – czarny &lt; μελας "melas", μελανος "melanos" – czarny; βροτος "brotos" – umarły (por. μελαμβροτος "melambrotos" – ziemia Czarnych).
Morfologia.
Długość ciała 64–76 cm; masa ciała 1170–1500 g; rozpiętość skrzydeł 166–178 cm. Pokryty jest czarnymi piórami. Jego głowa ma żółtawy kolor.
Zasięg występowania.
Sępnik żółtogłowy występuje w północnej połowie Ameryki Południowej, na wschód od Andów. Jego zasięg rozciąga się od wschodniej Kolumbii, południowej i wschodniej Wenezueli oraz regionu Gujana po wschodnie Peru, północno-wschodnią Boliwię oraz centralną Brazylię (na wschód po zachodnią część stanu Maranhão). Sugerowano, że może występować dalej na południe – aż po północną Argentynę, ale nie zostało to jak dotąd potwierdzone.
Ekologia i zachowanie.
Środowisko życia sępnika żółtogłowego stanowi nizinny las tropikalny na gęsto zalesionych obszarach. Rzadko widywany na otwartych terenach.
Odżywia się padliną i owadami.
Status.
IUCN uznaje sępnika żółtogłowego za gatunek najmniejszej troski (LC, "Least Concern"). BirdLife International uznaje trend liczebności populacji za spadkowy ze względu na postępujące niszczenie siedlisk oraz nadmierne polowania na zwierzęta, których padlina stanowi jego pożywienie.

</doc>
<doc id="1360200" url="https://pl.wikipedia.org/wiki?curid=1360200" title="Józef Kiedroń">
Józef Kiedroń

Józef Kiedroń (ur. 23 marca 1879 w Błędowicach Dolnych, zm. 25 stycznia 1932 w Berlinie) – polski inżynier górnik, działacz społeczny, polityk, polski minister przemysłu i handlu.
Życiorys.
Urodził się w chłopskiej rodzinie Józefa i Marianny z Jaworków. Po czterech klasach szkoły ludowej w Datyniach Dolnych, mając 12 lat stracił rodziców i musiał radzić sobie sam. W roku 1898 dzięki stypendium Macierzy Szkolnej dla Księstwa Cieszyńskiego ukończył gimnazjum realne w Cieszynie, gdzie należał do polskich młodzieżowych organizacji konspiracyjnych "Jedność" i "Znicz". Następnie studiował na Politechnice Lwowskiej, a w 1899 przeniósł się na Akademię Górniczą w Leoben, którą ukończył w 1902 roku. W latach 1902–1920 pracował w Witkowickim Gwarectwie Hutniczo-węglowym oraz w różnych kopalniach Zagłębia Ostrawsko-Karwińskiego jako inżynier, a później prezes i członek rad nadzorczych (1906–1918). Oddał nieocenione zasługi sprawie rozwoju szkolnictwa narodowego w Cieszyńskim, organizując m.in. społeczne akcje na rzecz polskiego gimnazjum w Orłowej. Był głównym inicjatorem i współzałożycielem pierwszej polskiej szkoły górniczej na Śląsku Cieszyńskim w Dąbrowie (1907) i jej wieloletnim wykładowcą. Był działaczem w ruchu narodowym i oświatowym na Śląsku Cieszyńskim. Członek Ligi Narodowej. W październiku 1918 zainicjował powstanie Rady Narodowej Śląska Cieszyńskiego i opracował projekt przyłączenia Księstwa Cieszyńskiego do Polski. Dwukrotnie więziony przez Czechów. Pełniąc funkcję delegata rządu polskiego w Komisji Węglowej na początku czerwca został ciężko pobity przez Czechów. Od grudnia 1920 pracował w Polskim Komitecie Plebiscytowym na Górnym Śląsku.
Od lutego 1922 dyrektor departamentu d.s śląskich Ministerstwa Przemysłu i Handlu. Od 19 grudnia 1923 r. do 16 maja 1925 r. był ministrem tegoż resortu w rządzie Władysława Grabskiego (swojego szwagra). Z myślą o rozwijaniu eksportu polskiego węgla drogą morską doprowadził do zawarcia 4 lipca 1924 r. umowy kredytowej rządu z konsorcjum francusko-polskim na budowę portu w Gdyni. Za jego kadencji zostały nawiązane stosunki handlowe z wieloma krajami europejskimi, a zwłaszcza ze Szwecją jako największym rynkiem skandynawskim i Czechosłowacją – importerem górnośląskiego węgla a ponadto ważnym państwem tranzytowym na południe Europy. W latach 1926–1932 pełnił funkcję dyrektora Górnośląskich Zjednoczonych Hut Królewska i Laura. Jego wielką ideą był rozwój kolejnictwa krajowego, dyktowany potrzebą zwiększenia połączeń Górnego Śląska z Bałtykiem, okręgami gospodarczymi Polski i z Kresami Wschodnimi.
W 1927 roku zainicjował budowę górnośląskiej magistrali kolejowej z Gdynią. Mieszkał wówczas z rodziną w Pałacu w Siemianowicach Śląskich. Filister honorowy korporacji akademickich Gnomia (Kraków) i Silesia (Poznań).
Życie prywatne.
Jego żoną była – od 1 sierpnia 1905 r. – działaczka społeczna Zofia Kirkor-Kiedroniowa, siostra Stanisława i Władysława Grabskich. Mieli dwóch synów: Władysława i Jana. Zmarł 25 stycznia 1932 w Berlinie. Został pochowany na cmentarzu ewangelickim w Cieszynie (sektor 6, rząd 1, nr 1).

</doc>
<doc id="1360203" url="https://pl.wikipedia.org/wiki?curid=1360203" title="Agnieszka 46">
Agnieszka 46

Agnieszka 46 – polski film obyczajowy, czarno-biały, z roku 1964 w reżyserii Sylwestra Chęcińskiego.
Scenariusz powstał na podstawie powieści Wilhelma Macha "Agnieszka, córka Kolumba" – przygotował go autor powieści wraz ze Zdzisławem Skowrońskim. Produkcja ta została nagrodzona w 1965 roku przez dziennikarzy prasy wrocławskiej. Film realizowano w Grabownicy koło Milicza.
Opis fabuły.
Akcja filmu toczy się w powojennej rzeczywistości w 1946 roku w małej wiosce Białobrzegi na Ziemiach Odzyskanych. Osią akcji jest rywalizacja o autorytet i władzę pomiędzy sołtysem wioski – Zenonem Bałczem (Leon Niemczyk) a młodą nauczycielką – Agnieszką Żwaniec (Joanna Szczerbic).

</doc>
<doc id="1360206" url="https://pl.wikipedia.org/wiki?curid=1360206" title="M1-blokery">
M1-blokery



</doc>
<doc id="1360208" url="https://pl.wikipedia.org/wiki?curid=1360208" title="Christian Knees">
Christian Knees

Christian Knees (ur. 5 marca 1981 w Bonn) – niemiecki kolarz szosowy, zawodnik profesjonalnej grupy UCI ProTeams Team Ineos.
Zwycięzca Rund um Köln (2006) i Bayern Rundfahrt (2008). Drugi kolarz wyścigu Sachsen-Tour (2005). Jest mistrzem Niemiec ze startu wspólnego w 2010.

</doc>
<doc id="1360210" url="https://pl.wikipedia.org/wiki?curid=1360210" title="(7708) Fennimore">
(7708) Fennimore

(7708) Fennimore – planetoida z pasa głównego asteroid okrążająca Słońce w ciągu 3 lat i 259 dni w średniej odległości 2,39 j.a. Została odkryta 11 kwietnia 1994 roku w "Kushiro" przez Seiji Uedę i Hiroshi Kanedę. Nazwa planetoidy pochodzi od "Guya Fennimora" (ur. 1952), sekretarza Towarzystwa Astronomicznego. Została zasugerowana przez R. Scagella. Przed nadaniem nazwy planetoida nosiła oznaczenie tymczasowe (7708) 1994 GF9.

</doc>
<doc id="1360216" url="https://pl.wikipedia.org/wiki?curid=1360216" title="Płetwal karłowaty">
Płetwal karłowaty

Płetwal karłowaty ("Balaenoptera acutorostrata") – gatunek ssaka morskiego z rodziny płetwalowatych (Balaenopteridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1780 roku duński zoolog Otto Fabricius nadając mu nazwę "Balæna rostrata", lecz nazwa ta była zajęta przez "Balæna rostrata" (obecnie "Hyperoodon ampullatus"). Następną dostępną nazwą była "Balænoptera acuto-rostrata", którą ukuł w 1804 roku francuski przyrodnik Bernard Germain de Lacépède. Holotyp pochodził z obszaru wokół portu Cherbourg-Octeville, w departamencie Manche, w Francji. Opis okazu typowego oparty na ogólnych relacjach różnych autorów i opisie młodego osobnika, który w 1791 roku został wyrzucony na brzeg niedaleko Cherbourga-Octeville’a. Podgatunek po raz pierwszy zgodnie z zasadami nazewnictwa binominalnego opisał w 1872 roku amerykański wielorybnik i przyrodnik Charles Melville Scammon nadając mu nazwę "Balaenoptera Davidsoni", lecz nazwa ta była zajęta przez "Eschrichitus davidsonii" (obecnie "Balaenoptera davidsonii"). Nową nazwę "Balaenoptera acutorostrata scammoni" utworzył w 1984 roku amerykański paleontolog Thomas A. Deméré. Okaz typowy pochodził z cieśniny Admiralty Inlet, z Puget Sound, w stanie Waszyngton, w Stanach Zjednoczonych. Okazem typowym była czaszka i kawałek fiszbinu dorosłej samicy (numer katalogowy USNM 12177) zebrana w październiku 1870 roku przez Scammona.
Chociaż wiadomo, że różne populacje płetwali karłowatych występują w różnych basenach oceanicznych, do lat 90. XX wieku oficjalnie uznawano tylko jeden, kosmopolityczny gatunek. W przeglądzie taksonomicznym z 1998 roku wykazano, że populacja większych osobników "B. acutorostrata" żyjąca w regionach położonych na dużych szerokościach geograficznych Oceanu Południowego powinna zostać oddzielona na podstawie danych genetycznych i morfologicznych, i przypisana do "B. bonaerensis", których osobniki są wyraźnie większe niż "B. acutorostrata" i ogólnie sympatryczne z nienazwaną forma na półkuli południowej. Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Płetwal karłowaty występuje we wszystkich oceanach świata zamieszkując w zależności od podgatunku:
Nienazwana forma występuje na półkuli południowej.
Morfologia.
Długość ciała 650–880 cm; masa ciała 2000–2700 kg. Występuje dymorfizm płciowy – dorosłe samice są nieco większe od dorosłych samców. Całkowita długość ciała po osiągnięciu dojrzałości fizycznej waha się w zależności od regionu oceanu: 850 cm (samice) i 790 cm (samce) w północnym Oceanie Spokojnym; 850–880 cm (samice) i 780–820 cm (samce) na północnym Oceanie Atlantyckim; i 700 cm (samice) i 650 cm (samce) w Oceanie Południowym. Noworodki osiągają długość ciała około 220 cm przy ciężarze około 350 kg. Płetwal karłowaty ma potężne ciało. Jest mniejsze, ale masywniejsze niż u innych płetwalowatych. Ciemnoszary grzbiet na bokach przechodzi w jaśniejszy brzuch. U samców widać za głową zygzakowate, jasne pręgi ciągnące się wzdłuż grzbietu. Płetwa ogonowa jest szeroka i kończy się dwoma spiczastymi rogami, grzbietowa wyrasta z tylnej połowy grzbietu i ma lekko sierpowaty kształt. Spiczaste płetwy przednie osiągają długość ok. metra. Przez biaława spodnią stronę ciała przebiega od brody po brzuch około 60 podłużnych rys. Umożliwiają one rozciąganie skóry, kiedy płetwal nabiera kilka metrów sześciennych wody podczas łapania pożywienia. Rozciągają się również mięśnie podskórne. Ze szczęk płetwala karłowatego wystaje od 240 do 360 fiszbinów.
Ekologia.
Pożywienie.
Zdobywa pokarm tak, jak pozostałe płetwalowate – otwiera szeroko pysk i nabiera wielką ilość wody pełnej planktonu, drobnych skorupiaków lub małych ryb. Potem cała woda zostaje wypchnięta na zewnątrz, a na fiszbinach pozostaje pożywienie. Mają one skraje lamowane wyrostkami i znajdują się tylko w górnej szczęce.
W odróżnieniu od innych wielorybów, płetwale karłowate poszukując pożywienia nie nurkują zbyt głęboko i pozostają pod powierzchnią tylko kilka minut.
Rozmnażanie.
Płetwal karłowaty dojrzewa, gdy osiągnie określoną wielkość. W północnych populacjach jest to długość 7,5 m dla samca i 7 m dla samicy. Populacje żyjące na półkuli południowej muszą osiągnąć większe wymiary.
Dziś potrzebną długość osiągają coraz młodsze zwierzęta niż kiedyś, ponieważ obniżenie liczebności tych płetwali doprowadziło do tego, że dla pozostałych jest w oceanach o wiele więcej pożywienia niż kilkadziesiąt lat temu.
Płetwal karłowaty parzy się w zimie. Samice po prawie jedenastomiesięcznej ciąży rodzą jedno młode, które waży ok. 450 kg. Młode pozostaje z matką przez pięć miesięcy i dzięki bardzo pożywnemu mleku wielorybiemu szybko przybywa na wadze.
Płetwal karłowaty i ludzie.
Niegdyś wielorybnicy nie stanowili dla tego płetwala żadnego zagrożenia, ponieważ był zbyt mały. W połowie XX w., kiedy inne gatunki wielorybów zostały prawie wytępione, stał się głównym przedmiotem zainteresowań wszystkich flotylli wielorybniczych. W związku ze swą ciekawością i małymi wymiarami płetwal karłowaty stał się łatwym łupem. W latach 70. w następstwie polowań jego liczebność dramatycznie spadła.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="1360228" url="https://pl.wikipedia.org/wiki?curid=1360228" title="Zofia Kirkor-Kiedroniowa">
Zofia Kirkor-Kiedroniowa

Zofia Kirkor-Kiedroniowa z domu Grabska (ur. 14 maja 1872 w Borowie, zm. 15 czerwca 1952) – polska nauczycielka i działaczka społeczna.
Życiorys.
Była córką Stanisławy i Feliksa Grabskich, siostrą Stanisława i Władysława Grabskich. Urodziła się w majątku rodzinnym w Borowie i do 10 roku życia pobierała tutaj naukę. Następnie kształciła się w Warszawie, gdzie ukończyła Uniwersytet Latający i zdała egzamin rządowy na nauczycielkę matematyki.
Była członkiem Ligi Narodowej. Była działaczką PPS i w latach 1894–1896 przebywała na zesłaniu w Rosji, w Permie i Jekaterynosławiu. Od 1905 do 1920 r. przebywała na Śląsku Cieszyńskim. Została działaczką Macierzy Szkolnej Śląska Cieszyńskiego, a od 1918 do 1920 r. była członkinią Rady Narodowej Śląska Cieszyńskiego. Należała do Narodowej Organizacji Kobiet.
Z pierwszego małżeństwa z Dymitrem Kirkorem (mąż zmarł 18 grudnia 1900) miała syna dr. Stanisława Kirkora, który w II RP był urzędnikiem w ministerstwie skarbu. 1 sierpnia 1905 r. poślubiła drugiego męża Józefa Kiedronia, z którym miała synów Władysława i Jana, który zmarł w 1921 r. Razem z nim zamieszkała na stałe w Dąbrowie na Śląsku Cieszyńskim. Od maja 1925 r. mieszkała w Siemianowicach. W 1932 r. – po śmierci drugiego męża – ostatecznie wycofała się z życia publicznego. W czasie powstania warszawskiego przebywała w Warszawie. W 1945 r. przeniosła się do Borowa, gdzie zrekonstruowała swoje pamiętniki, które zaginęły w powstaniu. Zmarła 15 czerwca 1952 r. i została pochowana na warszawskich Powązkach (kwatera 89-3/4-30/31).
Upamiętnienie.
W 2010 została uhonorowana lampą umieszczoną na Uliczce Cieszyńskich Kobiet.
W marcu 2018 w Oranżerii Zamku Cieszyn otwarto czasową wystawę "Obywatelki. Kobiety Śląska Cieszyńskiego dla Niepodległej" opracowaną przez Władysławę Magierę. Jedną z jej bohaterek była Zofia Kirkor-Kiedroniowa. 

</doc>
<doc id="1360230" url="https://pl.wikipedia.org/wiki?curid=1360230" title="Kukowino">
Kukowino

Kukowino – jezioro leżące w obrębie Obszaru Chronionego Krajobrazu Ełckiego, około 10 km na południowy zachód od Olecka, na terenie gminy Świętajno, powiat olecki w województwie warmińsko-mazurskim.
Zbiornik zasilają wody Jeziora Juchówka (Małe) oraz dwa inne małe dopływy. Odpływ wód odbywa się ciekiem do jeziora Dudeckiego.
Nad jeziorem położone się dwie niewielkie wsie Kukówko oraz cześć zabudowań Dudek (Dudki Owczarnia). Przy północno-wschodnim brzegu występuje nieliczna zabudowa rekreacyjna. Jezioro kształtem przypomina bumerang, ma dobrze rozwiniętą linią brzegową. Posiada trzy wyspy (łączna powierzchnia 3,4 ha) o zróżnicowanej wielkości. Stoki od północy i południa – strome, ze stron przeciwnych— łagodne. Jezioro otoczone jest gruntami ornymi, w niewielkim stopniu – pastwiskami, a tylko ma odcinku około 5% linii brzegowej – lasem liściastym.
Jezioro nie jest zanieczyszczanie przez żadne źródła punktowe, ulega nieznacznej degradacji zaliczanej do II kategorii. Niekorzystne wskaźniki to iloraz objętości jeziora i długość linii brzegowej oraz stratyfikacja wód.
Jezioro Kukowino zaliczane jest do II klasy czystości wód. Parametry najmniej korzystne wpływają w znacznym stopniu na eutrofizację wód ze względu na warunki tlenowe głębszej części zbiornika i obecności w niej siarkowodorów, stężenia związków fosforu i azotu amononowego w strefie naddennej, oraz ze względu na widzialność krążka Secchiego.

</doc>
<doc id="1360232" url="https://pl.wikipedia.org/wiki?curid=1360232" title="James Qwilleran">
James Qwilleran

James Qwilleran, znany również jako Jim lub Qwill – główny bohater serii kryminałów amerykańskiej autorki Lilian Jackson Braun pt. "Kot, który..."
Qwill jest potężnej budowy człowiekiem (ponad 6 stóp wzrostu) z sumiastymi wąsami i zamyślonym spojrzeniem. Ma około 50 lat. To właśnie wąsy przykuwają uwagę kobiet (w szczególności) i są obiektem bezustannych dyskusji mieszkańców Moose County.
Jego matka pochodziła z rodu Mackintosh ze Szkocji. Miał żonę, ale ich związek nie układał się pomyślnie. Qwill z powodu rozwodu i nakładających się problemów wpadł w alkoholizm. Pewnego dnia, w stanie głębokiego upojenia alkoholowego, spadł z peronu metra prosto na tory, wprost pod nadjeżdżający pojazd. Tylko dzięki pomocy przechodniów udało mu się wyjść cało z tej opresji. Ta sytuacja sprawiła, że wytrzeźwiał i postanowił nigdy nie wziąć alkoholu do ust. Kolejne tomy powieści, które mają miejsce już w Pickax, ukazują Qwilla jak propagatora i miłośnika lokalnego specyfiku - wody squunk (z lodem i plasterkiem cytryny). 
Zawsze mieszkał w dużych miastach, ale po odziedziczeniu fortuny "cioci" Fanny, przyjaciółki jego nieżyjącej matki, ze względu na warunki testamentu, zamieszkał w Moose Country w miasteczku Pickax. Dziennikarz posiada dwa koty syjamskie: Koko (Kao K'o-Kung) i Yum Yum. Jest to jego jedyna rodzina. Ma również przyjaciela Archa Rikera, który przyjechał na Północ za nim. W Pickax pisze dla miejscowej gazety "Moose County Cośtam" felietony o nazwie "Piórkiem Qwilla". Jest multimilionerem, jednak nadal żyje skromnie. Jedynie jego koty mają nawyki arystokratów. Po przybyciu do miasteczka osiedla się (zgodnie z wolą testamentu) w przepysznej siedzibie Klingenschoenów (co prawda wybiera sobie na lokum mieszkanko nad powozownią, gdyż tam mu jest najwygodniej), jednak wkrótce ulega ona doszczętnemu spaleniu. Kolejnym mieszkaniem Qwilla jest ogromny dawny skład jabłek, który zostaje wyremontowany pod okiem wyśmienitego architekta z Nizin. Staje się on "Tadż Mahalem" Pickax.
W Pickax początkowo wiąże się z dużo młodszą Melindą Goodwinter. Ta jednak zbyt mocno naciska na ślub (a Qwill lubi stan kawalerski) i ich związek nie przetrwa. Później poznaje bibliotekarkę Polly Duncan, z którą tworzy udany związek. Oboje nie chcą ślubu i jest im razem dobrze. W 29 tomie Polly, przyjaciółka Qwilla, podejmuje pracę w paryskiej bibliotece i zostawia Qwilla. 
Ostatni tom miał się ukazać w kwietniu 2008 roku, jednak do tej pory się nie ukazał. 
Serię zamyka tom. 30 Kot, który wiedział i inne opowiadania. Zebrane w nim są różne historie o kotach. 

</doc>
<doc id="1360234" url="https://pl.wikipedia.org/wiki?curid=1360234" title="Taylor Momsen">
Taylor Momsen

Taylor Momsen (ur. 26 lipca 1993 w Saint Louis) – amerykańska wokalistka, kompozytorka, modelka i niegdyś aktorka, znana z ról w serialu "Plotkara" (2007-12) i filmie "" (2000). Od 2009, jest liderką i wokalistką rockowego zespołu The Pretty Reckless.
Wczesne lata.
Taylor Momsen urodziła się 26 lipca 1993 w Saint Louis w stanie Missouri. Jej rodzicami są Michael i Collette Momsen. Taylor ma młodszą siostrę, aktorkę Sloane. Momsen ma rosyjskie pochodzenie. Została wychowana w wyznaniu rzymskokatolickim i uczęszczała do katolickich szkół. Mimo tego teraz nie uważa się za osobę religijną. Taylor studiowała taniec w centrum artystycznym w St. Louis.
Momsen została zatrudniona do agencji modelingu Ford Models w bardzo młodym wieku: „Moi rodzice podpisali kontrakt z modelingiem, kiedy miałam 2 lata. Żaden dwulatek nie chce pracować, ale nie miałam wyboru. Moje całe życie, byłam w szkole i od razu z niej się zwalniałam. Nie miałam przyjaciół. Cały czas pracowałam i nie miałam prawdziwego życia.” Rozpoczęła profesjonalne aktorstwo w wieku trzech lat w 1997 roku, występując w reklamie.
The Pretty Reckless.
The Pretty Reckless jest post-grunge’owym zespołem założonym przez Taylor Momsen. Zespół miał początkowo nazywać się „The Reckless” (pol. lekkomyślny), ale zmienił się na „The Pretty Reckless” ponieważ uznano, że „The Reckless” to nazwa za mało komercyjna. W wywiadzie udzielonym dla MTV, Momsen wyjawiła, że wpływy na zespół mają The Beatles wraz z wieloma grunge’owymi zespołami, takimi jak Soundgarden, Audioslave, Hole i Nirvana. Taylor podziwia Debbie Harry, Joan Jett, Cherie Currie i Courtney Love. 17 sierpnia 2009 grupa dodała na Myspace demo piosenek „Zombie” i „He Loves You”.

</doc>
<doc id="1360235" url="https://pl.wikipedia.org/wiki?curid=1360235" title="Drewniane kościoły południowej Małopolski i Podkarpacia">
Drewniane kościoły południowej Małopolski i Podkarpacia



</doc>
<doc id="1360237" url="https://pl.wikipedia.org/wiki?curid=1360237" title="Macronaria">
Macronaria

Macronaria – klad obejmujący wszystkie neozauropody bliższe saltazaurowi niż diplodokowi (Sereno 1998). Macronari obejmuje kamarazaury, brachiozaury i tytanozaury. Żyły około 170–66 milionów lat temu.

</doc>
<doc id="1360238" url="https://pl.wikipedia.org/wiki?curid=1360238" title="Cmentarz La Loma">
Cmentarz La Loma

Cmentarz La Loma ("Campo Santo de La Loma") – najstarszy cmentarz w Manili .
Historia cmentarza.
Cmentarz został założony w 1884 roku pod nazwą Cementerio de Binondo i znajdował się pod jurysdykcją Santa Cruz. Pierwotnie cmentarz otoczony był trzymetrowym wysokim murem kamiennym, z charakterystyczną kutą, żelazną bramą.
Podczas rewolucja filipińskiej w latach 1896–1898, hiszpańscy urzędnicy odmawiali rebeliantom pochówku na katolickim cmentarzu. Podczas II wojny światowej cmentarz, w okresie walk o Manile, wyjątkowo nie został zniszczony. Dzięki temu cmentarz wraz ze swoją architekturą stał się historycznym dziedzictwem kultury Manili.
Przy cmentarzu znajdują się dwie kaplice. Pierwsza, kaplica świętego Pankracego, została oddana do użytku w 1884 roku i służyła do 1962 roku. Nowa kaplica została wybudowana blisko wyjścia z cmentarza.
Nekropolia.
Wśród pochowanych są m.in.:

</doc>
<doc id="1360240" url="https://pl.wikipedia.org/wiki?curid=1360240" title="Testis">
Testis



</doc>
<doc id="1360245" url="https://pl.wikipedia.org/wiki?curid=1360245" title="Domaszew-Młyn">
Domaszew-Młyn

Domaszew-Młyn – osada w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość administracyjnie należała do województwa siedleckiego.

</doc>
<doc id="1360246" url="https://pl.wikipedia.org/wiki?curid=1360246" title="Kobylnica-Kolonia">
Kobylnica-Kolonia

Kobylnica-Kolonia – kolonia w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość administracyjnie należała do województwa siedleckiego.

</doc>
<doc id="1360247" url="https://pl.wikipedia.org/wiki?curid=1360247" title="Szkółki Krępskie">
Szkółki Krępskie

Szkółki Krępskie – osada w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość administracyjnie należała do województwa siedleckiego.

</doc>
<doc id="1360250" url="https://pl.wikipedia.org/wiki?curid=1360250" title="Zakręty">
Zakręty

3 miejscowości w Polsce:

</doc>
<doc id="1360251" url="https://pl.wikipedia.org/wiki?curid=1360251" title="Cmentarz Bohaterów w Taguig">
Cmentarz Bohaterów w Taguig

Cmentarz Bohaterów w Taguig () – nekropolia w Taguig na Filipinach, miejsce pochówku żołnierzy i zasłużonych cywilów. 
Cmentarz został założony w 1947 roku przez rząd Filipin, początkowo pod nazwą Republic Memorial Cemetery, jako miejsce upamiętniające żołnierzy filipińskich poległych w czasie II wojny światowej. Pochowano tam żołnierzy poległych w czasie II wojny światowej. 
W 1954 roku prezydent Filipin Ramon Magsaysay zmienił nazwę cmentarza na "Libingan ng mga Bayani" i przeznaczył go na pochówek innych zasłużonych obywateli (polityków, naukowców i artystów). W 1967 roku prezydent F. Marcos powiększył teren cmentarza o 147 ha. 

</doc>
<doc id="1360252" url="https://pl.wikipedia.org/wiki?curid=1360252" title="Samia cynthia">
Samia cynthia

Samia cynthia – owad z rzędu motyli, z rodziny pawicowatych (Saturnidae).
Wygląd.
Rozpiętość skrzydeł 113-125 mm. Skrzydła oliwkowo-brązowe z żółto-białymi plamami. Na przednich skrzydłach sierpowate wycięcia.
Odwłok biały. Czułki pierzaste. Rodzaj uplamienia zależy od odmiany.
Gąsienica.
Biało-błękitna do seledynowej. Na całym ciele wypustki. Żeruje na ligustrze, bożodrzewie, magnolii, forsycji, bzie, czy orzechu, w hodowli czasem karmiona sałatą. Gąsienice robią białe oprzędy między gałązkami, gdzie też następuje przepoczwarczenie.
Rozmieszczenie i środowisko.
Pierwotnie zamieszkiwała tylko Chiny i Koreę. Introdukowana m.in. w południowo-zachodniej Europie, Japonii i USA.
Pojaw imago.
W naturze maj i czerwiec, w hodowlach cały rok. Motyle są aktywne nocą. Nie pobierają pokarmu.
Hodowla i odmiany.
Rodzaj Samia sp. obejmuje wiele gatunków i podgatunków. Najczęściej hodowaną odmianą w Polsce jest Samia cynthia sp. ricini.
Jest najbardziej rozpowszechnionym motylem w polskiej terrarystyce. Podczas hodowli tego gatunku należy pamiętać o dostarczaniu co pewien czas świeżego materiału genetycznego, inaczej może to spowodować efekt hodowli wsobnej – różnego rodzaju mutacje genetyczne, niezdolność motyli do rozprostowywania skrzydeł itp.

</doc>
<doc id="1360254" url="https://pl.wikipedia.org/wiki?curid=1360254" title="Stenoza mitralna">
Stenoza mitralna



</doc>
<doc id="1360255" url="https://pl.wikipedia.org/wiki?curid=1360255" title="Zakręty (województwo mazowieckie)">
Zakręty (województwo mazowieckie)

Zakręty – kolonia w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość administracyjnie należała do województwa siedleckiego.

</doc>
<doc id="1360256" url="https://pl.wikipedia.org/wiki?curid=1360256" title="Zespół Smith i Magenis">
Zespół Smith i Magenis



</doc>
<doc id="1360258" url="https://pl.wikipedia.org/wiki?curid=1360258" title="CCFDN">
CCFDN



</doc>
<doc id="1360262" url="https://pl.wikipedia.org/wiki?curid=1360262" title="Cmentarz Północny w Manili">
Cmentarz Północny w Manili

Cmentarz Północny w Manili – nekropolia w Manili. 
Założony w 1904, zajmuje powierzchnię 54 ha, co czyni go największym cmentarzem w metropolii Manili. Jest miejscem pochówku wielu ważnych osób z historii Filipin, między innymi 3 prezydentów, wielu artystów i działaczy.
Oprócz grobowców pojedynczych i rodzinnych, na cmentarzu usytuowano miejsca pamięci o bohaterach zbiorowych, takie jak "Boy Scouts Cenotaph" - upamiętniające 24 skautów, którzy zginęli w katastrofie samolotowej w 1963, "Mauseleo de los Veteranos de la Revolucion" poświęcone uczestnikom rewolucji filipińskiej oraz wojny filipińsko-amerykańskiej czy miejsce pochówku "Thomasities", czyli nauczycieli przysłanych na początku XX wieku przez władze USA.
Ze względu na przeludnienie i ubóstwo w Manili, na cmentarzu zamieszkało około dwóch tysięcy osób, które prowadzą w tym miejscu normalne życie rodzinne. Część z nich zarabia opiekując się grobami lub świadcząc usługi dla odwiedzających.

</doc>
<doc id="1360264" url="https://pl.wikipedia.org/wiki?curid=1360264" title="Produkt krajowy">
Produkt krajowy



</doc>
<doc id="1360266" url="https://pl.wikipedia.org/wiki?curid=1360266" title="Kaszubskie Oko">
Kaszubskie Oko

Kaszubskie Oko – kompleks turystyczno-rekreacyjny w Strzebielinku z wieżą widokową im. Jana Pawła II na północ od górnego zbiornika wodnego Czymanowo elektrowni szczytowo-pompowej „Żarnowiec”.

</doc>
<doc id="1360267" url="https://pl.wikipedia.org/wiki?curid=1360267" title="Pedro Alonso Niño">
Pedro Alonso Niño

Pedro Alonso Niño - (ur. 1468, zm. 1505) – hiszpański podróżnik sternik w pierwszej i dowódca w drugiej wyprawie Krzysztofa Kolumba.
Pedro Alonso Niño był synem armatora okrętu Nina, którego był sternikiem w I wyprawie Kolumba w latach 1492 - 1493. W drugiej wyprawie uczestniczył już jako kapitan Niñy. W 1499 roku Pedro Alonso wyruszył wraz z Cristobalem Guerrą, w nową wyprawę trasą III wyprawy Kolumba z 1498 roku. Za sprawą bankiera z Sewilli Luisa Guera, który sfinansował wyprawę, z 31 osobową załogą na 50 tonowej karaweli, Niño wyruszył w stronę Wybrzeża Perłowego. Dotarłszy do półwyspu Paraia, skąd zabrali ładunek drewna kempeszowego. Na wyspie Margarita i na Wybrzeżu Perłowym kupili od Indian 75 funtów pereł. W roku 1500 wyprawa powróciła do Santo Domingo i za sprawą zebranych pereł wznieciła ogromne zainteresowanie. 8 kwietnia 1500 załoga zawitała do Galicji.

</doc>
<doc id="1360275" url="https://pl.wikipedia.org/wiki?curid=1360275" title="Mirosław Swoszowski">
Mirosław Swoszowski

Mirosław Swoszowski (ur. 6 października 1956 w Tarnowie) – polski nauczyciel, polityk, urzędnik państwowy, poseł na Sejm III kadencji.
Życiorys.
Ukończył w 1979 studia na Wydziale Matematyki i Fizyki Wyższej Szkoły Pedagogicznej w Rzeszowie. Pracował jako nauczyciel, od 1990 do 1995 zajmował stanowisko dyrektora II Liceum Ogólnokształcącego w Tarnowie. Później pełnił funkcję zastępcy prezydenta tego miasta. Od 1997 do 2001 sprawował mandat posła na Sejm III kadencji z ramienia Akcji Wyborczej Solidarność. W 2001 bezskutecznie ubiegał się o reelekcję. Należał do RS AWS, później działał w partii Rodzina-Ojczyzna.
Pracuje w Najwyższej Izbie Kontroli jako główny specjalista kontroli państwowej w delegaturze w Krakowie. Zasiada we władzach Polskiej Federacji Stowarzyszeń Rodzin Katolickich jako jej wiceprezydent.

</doc>
<doc id="1360279" url="https://pl.wikipedia.org/wiki?curid=1360279" title="Predacony">
Predacony

Predacony (ang. "Predacons") to frakcja Transformerów w Beast Wars i Transformers: Robots in Disguise (2001).
Beast Wars.
Predacony są wrogami Maximali. Na Cybertronie włada nimi Rada Tripredacusa – Cicadacon, Ram Horn i Sea Clamp. Pewnego dnia Predacoński złoczyńca Megatron kradnie Złoty Dysk i jest goniony przez Maximali, pod wodzą Optimusa Primala. W wyniku uszkodzeń oba statki rozbijają się na Ziemi i bohaterowie przyjmują formy zwierząt. W przypadku Predaconów są to głównie gady, płazy i bezkręgowce. Na krótko po katastrofie statku, Dinobot zdradza Predacony i dołącza do Maximali.
Predaconom udaje się przeprogramować dwie Maximalskie protoformy. Są to Blackarachnia i Inferno.
Pod koniec pierwszego sezonu Predacon Inferno zdobywa dla Megatrona kolejny Złoty Dysk, z którego Megatron dowiaduje się, że niedługo rasa kosmitów Vok zniszczy Ziemię. Dzięki poświęceniu Primala to się im nie udaje, za to zostaje wyzwolona fala kwantowa, która zmienia Megatrona i Tarantulasa w nowe, Transmetaliczne formy. Niestety, w wyniku fali, Predacony Scorponok i Terrorsaur wpadają do lawy i giną.
Niedługo potem Megatron odnajduje dwóch Transformerów, którzy wyszli z protoform, które spadły na Ziemię w wyniku fali kwantowej. Pokazuje im, jak mogą się transformować i rekrutuje do Predaconów. Niestety, jeden z nich, Silverbolt, czuje, że nie pasuje do Predaconów i dołącza do Maximali. Quickstrike zostaje z Predaconami.
Na Ziemię spada protoforma z wielkim, niebieskim X. Wychodzi z niej Rampage, wynik eksperymentów z nieśmiertelną iskrą Starscreama. Megatron więzi część jego iskry w Inferno, dzięki czemu Rampage dołącza do Predaconów.
Blackarachnia, gdy dowiaduje się, co Megatron chciał jej zrobić, dołącza do Maximali.
Pod koniec drugiego sezonu Rada Tripredacusa wysyła swojego agenta, Ravage'a, żeby złapał Megatrona. Niestety, Megatron opowiada mu o potędze Złotych Dysków, dzięki czemu Ravage do niego dołącza. Megatronowi udaje się także mocno uszkodzić Optimusa Prime'a.
Potem Megatron, używając urządzenia Transmetalizującego, tworzy złego klona Dinobota, w technologii Transmetal 2. 
Megatron, chcąc powtórzyć efekt, który zrobiła iskra Optimusa Prime'a na Optimusie Primalu, łączy swoją iskrę z iskrą G1 Megatrona, co zmienia go w ogromnego smoka.
Po zniszczeniu "Darkside" przez Tigerhawka, Waspinator, Inferno i Quickstrike wyruszają w poszukiwaniu nowej "kolonii". Gdy znajdują się w jaskini zamieszkanej przez praludzi, Waspinator odchodzi na chwilę. Wtedy budzi się G1 Megatron i strzela w stronę ludzi. Niefortunnie, Inferno i Quickstrike zostają zniszczeni.
Megatron przeszukuje jaskinię Tarantulasa i znajduje wrak "Nemesis", statku Decepticonów. Chcąc opuścić w nim planetę, przeszkadzają mu Maximale. Iskra G1 Megatrona wraca do właściciela i ciągłość uniwersum zostaje zachowana.
Transfomers: Robots in Disguise (2001).
Predacony to wrogowie Autobotów. Ich przywódcą jest Megatron/Galvatron.

</doc>
<doc id="1360280" url="https://pl.wikipedia.org/wiki?curid=1360280" title="24h Le Mans 1939">
24h Le Mans 1939

24h Le Mans 1939 – 16. edycja długodystansowego wyścigu 24h Le Mans. Wyścig odbył się w dniach 17-18 czerwca 1939, udział w nim wzięło 84 kierowców z 6 państw.

</doc>
<doc id="1360285" url="https://pl.wikipedia.org/wiki?curid=1360285" title="Berardo di Camerino">
Berardo di Camerino

Berardo di Camerino (zm. w 1292) – włoski duchowny katolicki, protonotariusz apostolski. Posiadał beneficjum kościelne w diecezji Camerino. Kamerling Świętego Kościoła Rzymskiego od 1279 do grudnia 1288. Zmarł w wyniku epidemii panującej w Rzymie latem 1292 roku.

</doc>
<doc id="1360288" url="https://pl.wikipedia.org/wiki?curid=1360288" title="NKJO Tychy">
NKJO Tychy



</doc>
<doc id="1360290" url="https://pl.wikipedia.org/wiki?curid=1360290" title="Życie Rawicza">
Życie Rawicza

Życie Rawicza – tygodnik powiatu rawickiego ukazujący się od grudnia 2000 roku. Swoim zasięgiem obejmuje gminy: Rawicz, Bojanowo, Miejska Górka, Jutrosin i Pakosław. Gazeta ma charakter publicystyczno-informacyjny. Nakład to ok. 5 tys. egzemplarzy. Redaktorem naczelnym tygodnika jest Anna Gauza.
Od 1 stycznia 2008 roku Życie Rawicza jest także wydawcą portalu informacyjnego rawicz24.pl.

</doc>
<doc id="1360292" url="https://pl.wikipedia.org/wiki?curid=1360292" title="Karuzela (ujednoznacznienie)">
Karuzela (ujednoznacznienie)



</doc>
<doc id="1360294" url="https://pl.wikipedia.org/wiki?curid=1360294" title="Saxon (album)">
Saxon (album)

Saxon (ang. "Saksończyk") – pierwszy album studyjny brytyjskiej heavymetalowej grupy Saxon.
Lista utworów.
reedycja - 2009, wydana przez EMI; zawiera utwory bonusowe:

</doc>
<doc id="1360300" url="https://pl.wikipedia.org/wiki?curid=1360300" title="Gmina Bystrzyca">
Gmina Bystrzyca



</doc>
<doc id="1360305" url="https://pl.wikipedia.org/wiki?curid=1360305" title="Młyn Zamkowy">
Młyn Zamkowy

Młyn Zamkowy w Słupsku – najstarszy zachowany obiekt przemysłowy w Polsce, wybudowany na posesji książęcej jako młyn wodny w pierwszej połowie XIV wieku, jeszcze przed wzniesieniem zamku. Początkowo spełniał funkcję spichlerza, o czym świadczą jego duże rozmiary oraz małe i wąskie okienka typu spichlerzowego. Przebudowany na początku XVI w., a następnie w latach 1863, 1880 i na początku XX w. W latach 1965 - 1968 w młynie przeprowadzono prace konserwatorskie, przystosowując budynek do celów muzealnych. Obecnie młyn mieści ekspozycję i pracownię Działu Etnograficznego Muzeum Pomorza Środkowego.

</doc>
<doc id="1360312" url="https://pl.wikipedia.org/wiki?curid=1360312" title="Jezioro Tangjiashan">
Jezioro Tangjiashan

Jezioro Tangjiashan (chiń.: 唐家山堰塞湖) – największe z jezior osuwiskowych powstałych w Syczuanie po trzęsieniu ziemi w 2008 roku. Gruz i błoto zablokowały bieg rzeki Jian Jiang, której wody rozlały się po okolicy, zagrażając miejscowej ludności.
Nazwa pochodzi od pobliskiej góry Tangjia Shan. 24 maja 2008 poziom wody podniósł się o 2 metry w ciągu jednego dnia, osiągając głębokość 23 metrów. Do 27 maja 2008 ewakuowano więcej niż 100 tys. osób z Mianyang z obawy przed pęknięciem tamy, która chroni pobliskie miejscowości przed zalaniem. 31 maja ta liczba wzrosła do 160  tys.

</doc>
<doc id="1360313" url="https://pl.wikipedia.org/wiki?curid=1360313" title="Hollis Chenery">
Hollis Chenery

Hollis Burnley Chenery (ur. 6 stycznia 1918 w Richmond, zm. 1 września 1994 w Santa Fe) – amerykański ekonomista, pionier ekonomii rozwoju.
Zarys biografii.
Nauki pobierał na uniwersytetach w Arizonie i Oklahomie. Był studentem Wasilija Leontiewa. Podczas II wojny światowej służył w Korpusie Powietrznym Armii Stanów Zjednoczonych. Po wojnie uzyskał magisterium w California Institute of Technology oraz University of Virginia, a następnie obronił doktorat na Harvard University (1950). W latach 1952-1961 był profesorem ekonomii na Stanford University, następnie pracował w United States Agency for International Development. W 1965 wznowił karierę naukową, zostając profesorem na uniwersytecie Harvarda.
W latach 1972-1982 pracował jako wiceprezes Banku Światowego ds. polityki rozwoju. W swojej pracy naukowej zajmował się wieloma zagadnieniami, ale głównym polem jego aktywności była analiza wzorów rozwoju, zastosowanie modelu dwulukowego oraz analiza wielosektorowa. Chenery rozszerzył model wzrostu Harroda-Domara, wskazując na potrzebę importu dóbr kapitałowych do krajów rozwijających się. Wykazał, że nieuzasadnione jest stosowanie modeli rozwoju sprawdzonych w krajach rozwiniętych, w wypadku krajów, znajdujących się na etapie rozwoju. Jego prace spopularyzowały modele luki (modele luki Chenery'ego).

</doc>
<doc id="1360314" url="https://pl.wikipedia.org/wiki?curid=1360314" title="Rational Youth">
Rational Youth

Rational Youth – kanadyjski zespół new wave założony w Montrealu przez Tracy Howe i Billa Vorna.
Oboje artystów czerpało swe inspiracje z twórczości niemieckich pionierów synth popu, grupy Kraftwerk. W 1999 wraz z nowym składem klawiszowców Jean-Claude Cutzem oraz Dave'em Routem zrealizowali pierwszy od 14 lat album "To the Goddess Electricity". Rational Youth przez 2 lata prowadzili trasę koncertową przez całą Skandynawię. Jej kulminacją był koncert zrealizowany 3 listopada 2001 na sztokholmskim "Tinitus Festival".

</doc>
<doc id="1360317" url="https://pl.wikipedia.org/wiki?curid=1360317" title="Wątła nić">
Wątła nić

Wątła nić (ang. "The Slender Thread") – amerykański dramat filmowy z 1965 roku w reżyserii Sydneya Pollacka.
Wersja polska.
Reżyseria: Seweryn Nowicki
Udział wzięli:
i inni
Nagrody i nominacje.
38. ceremonia wręczenia Oscarów
23. ceremonia wręczenia Złotych Globów

</doc>
<doc id="1360318" url="https://pl.wikipedia.org/wiki?curid=1360318" title="Gregory E. Chamitoff">
Gregory E. Chamitoff



</doc>
<doc id="1360319" url="https://pl.wikipedia.org/wiki?curid=1360319" title="Threshold House">
Threshold House

Threshold House to jedna z wytwórni płytowych założonych przez Petera Chrostophersona i Jhona Balance'a z Coil, by móc gdzie wydawać płyty Coila i pobocznych projektów członków grupy. Inne wytwórnie płytowe Christophersona i Balance'a nazywały się Eskaton i Chalice. Threshold House to także nazwa

</doc>
<doc id="1360320" url="https://pl.wikipedia.org/wiki?curid=1360320" title="DéFI">
DéFI

DéFI – Démocrate Fédéraliste Indépendant – francuskojęzyczna partia działająca na terenie Belgii z siedzibą w Brukseli. Do 2010 działała pod nazwą Demokratyczny Front Frankofonów (fr. "Front Démocratique des Francophones"), następnie do 2015 pod nazwą Frankofońscy Demokratyczni Federaliści (fr. "Fédéralistes Démocrates Francophones", FDF).
Historia.
Ugrupowanie działa przede wszystkim na terenie Regionu Stołecznego Brukseli oraz w gminach należących do prowincji Regionu Flamandzkiego, a posiadających znaczącą liczbę francuskojęzycznych mieszkańców (głównie w Brabancji Flamandzkiej). Utworzyło także swoje oddziały na obszarze Walonii (m.in. w Liège).
FDF powstał 11 maja 1964. Największym poparciem społecznym (ok. 10%) cieszył się w pierwszej połowie lat 70. W tym okresie w Izbie Reprezentantów posiadał do 25 posłów. Od tego czasu wyniki wyborcze ugrupowania były coraz słabsze, w 1985, 1987 i 1991 partia wprowadzała tylko po trzech deputowanych. Między 1977 a 1980 Demokratyczny Front Frankofonów wchodził w skład koalicji rządowych wspierających gabinety Leo Tindemansa i Wilfrieda Martensa. W 1995 na jego czele stanął Olivier Maingain, który zawiązał ścisłą współpracę FDF z Partią Reformatorsko-Liberalną. Obie formacje wspólnie startowały w kolejnych wyborach, a w 2002 wraz z innymi podmiotami współtworzyły federację Ruch Reformatorski. W 2011 partia w trakcie kryzysu politycznego związanego z tworzeniem nowego rządu zdecydowała się opuścić federację. W 2014 i 2019 z własnej listy uzyskiwała po dwa mandaty poselskie w niższej izbie federalnego parlamentu.

</doc>
<doc id="1360322" url="https://pl.wikipedia.org/wiki?curid=1360322" title="Gold Is The Metal With The Broadest Shoulders">
Gold Is The Metal With The Broadest Shoulders



</doc>
<doc id="1360324" url="https://pl.wikipedia.org/wiki?curid=1360324" title="Gmina Kowalów">
Gmina Kowalów



</doc>
<doc id="1360327" url="https://pl.wikipedia.org/wiki?curid=1360327" title="Gospodarka Siedlec">
Gospodarka Siedlec



</doc>
<doc id="1360328" url="https://pl.wikipedia.org/wiki?curid=1360328" title="Andrzej Tomczak">
Andrzej Tomczak

Andrzej Kazimierz Tomczak (ur. 12 września 1922 w Biesiekierzu–Górzewie, zm. 8 lutego 2017 w Toruniu) – polski historyk, archiwista, profesor nauk humanistycznych, w czasie II wojny światowej działacz ZWZ.
Życiorys.
Jego rodzicami byli: Józef i Aniela z domu Twardowska. Jego dziadek Kazimierz Twardowski był twórcą polskiej filozofii uniwersyteckiej i profesorem filozofii na Uniwersytecie Jana Kazimierza we Lwowie, a jego stryj, Kazimierz Tomczak, biskupem sufraganem łódzkim.
Edukację rozpoczął w szkole podstawowej i Prywatnym Gimnazjum Męskim A. Zimowskiego w Łodzi, naukę w liceum humanistycznym przerwał wybuch II wojny światowej. W 1942 uzyskał maturę w warszawskim tajnym Liceum im. Św. Stanisława. Po maturze uczył na tajnych kompletach w zakresie czteroklasowego gimnazjum (m.in.: polskiego, historii, geografii). W 1945 rozpoczął studia historyczne w Łodzi, które kontynuował od 1946 na Uniwersytecie Mikołaja Kopernika w Toruniu, gdzie prof. Ludwik Kolankowski zaproponował mu stanowisko zastępcy asystenta. Podczas studiów zainteresował się archiwistyką. W 1947 i 1948 odbył praktykę w Archiwum Głównym Akt Dawnych w Warszawie pod kierunkiem Adama Stebelskiego i Jadwigi Karwasińskiej. W 1948 uzyskał magisterium z filozofii w zakresie historii, na podstawie pracy "Walenty Dembiński, ostatni kanclerz Polski Jagiellońskiej" (promtorem był Ludwik Kolankowski). Po studiach jako młodszy asystent, a później asystent, kontynuował pracę naukową i dydaktyczną na UMK. Na podstawie pracy "Walenty Dembiński i jego ród" uzyskał w 1950 stopień doktora nauk humanistycznych (jej promotorem był prof. Ludwik Kolankowski). W tym samym roku, ze względów politycznych, zmuszony był do opuszczenia UMK. Przeniósł się do Łodzi, gdzie od sierpnia podjął pracę na stanowisku archiwisty w tamtejszym Wojewódzkim Archiwum Państwowym.
Od 1955 był kustoszem w Wojewódzkim Archiwum Państwowym i kierował Oddziałem Zbiorów i Kolekcji. W tym okresie zajął się też metodyką archiwalną. W 1957 wrócił na UMK, gdzie objął stanowisko adiunkta w Katedrze Archiwistyki i Nauk Pomocniczych Historii. Rada Wydziału Humanistycznego UMK w 1964, na podstawie rozprawy pt. "Kancelaria biskupów włocławskich w okresie księgi wpisów (XV–XVIII w.)" oraz kolokwium habilitacyjnego, nadała mu stopień doktora habilitowanego w zakresie historii nowożytnej i nauk pomocniczych historii. W 1965 został docentem w Instytucie Historii UMK, a następnie kierownikiem Zakładu Archiwistyki. Od 1973 był zastępcą dyrektora Instytutu Historii i Archiwistyki, a w latach 1973–1990 kierownikiem Studium Podyplomowego Archiwistyki. Dzięki jego staraniom, w 1969 Instytut Historii UMK, jako jedyny w Polsce, został przekształcony w Instytut Historii i Archiwistyki. 4 kwietnia 1974 uchwałą Rady Państwa uzyskał tytuł profesora nadzwyczajnego nauk humanistycznych, a 19 lutego 1981 profesora zwyczajnego. Z jego inicjatywy doszło do podpisania umowy o współpracy między UMK a Naczelną Dyrekcją Archiwów Państwowych w Warszawie.
Głównym kierunkiem jego badań była archiwistyka, a ponadto: historia polityczna Polski XVI stulecia, dyplomatyka nowożytna, geografia historyczna i kartografia, historia regionalna (głównie Łęczyckie) oraz edytorstwo źródeł historycznych.
Autor 12 biogramów w "Polskim Słowniku Biograficznym".
Spoczywa w miejscowości w miejscowości Gieczno koło Łodzi.
Działalność.
Członek licznych Rad i Stowarzyszeń, m.in.:

</doc>
<doc id="1360330" url="https://pl.wikipedia.org/wiki?curid=1360330" title="Gmina Bystra">
Gmina Bystra



</doc>
<doc id="1360334" url="https://pl.wikipedia.org/wiki?curid=1360334" title="Okręg wyborczy Leicester">
Okręg wyborczy Leicester

Okręg wyborczy Leicester powstał w 1295 r. i wysyłał do angielskiej, a następnie brytyjskiej, Izby Gmin dwóch deputowanych. Okręg obejmował miasto Leicester. Został zlikwidowany w 1918 r.

</doc>
<doc id="1360335" url="https://pl.wikipedia.org/wiki?curid=1360335" title="Stary Wierch">
Stary Wierch

Stary Wierch (840 m n.p.m.) – szczyt górski położony w Paśmie Radziejowej należącym do Beskidu Sądeckiego.
Jest kulminacją będącą zarazem zakończeniem grzbietu biegnącego z Przehyby na południe, ku dolinie Grajcarka. Znajduje się pomiędzy dolinami Sielskiego i Starego Potoku. Partie szczytowe stanowi łagodny, bezleśny teren, w którego wschodniej części jest usytuowany najwyższy punkt. Lasem pokryte są stoki wschodnie oraz zachodnie, a miejscami również południowe. Na południowym zboczu znajduje się źródło Szlachtowskiego Potoku, który spływając w dół, swoją doliną rozcina stok góry, dzieląc go na dwa grzbiety – węższy zachodni i rozleglejszy wschodni.
Przez wierzchołek przechodzi granica Popradzkiego Parku Krajobrazowego. Na mapach określany jest on nazwą Stary Wierch, ale przez miejscową ludność nazywany jest Maneszowym. Dawniej były na nim pola uprawne i pastwiska Rusinów ze Szlachtowej i był bardziej wylesiony. Obecnie należy do Szczawnicy, jest jeszcze miejscami wypasany, częściowo zarasta lasem, ale widokowe łąki dochodzą jeszcze do jego wierzchołka, a nawet wyżej (do wysokości 860 m). 
W rejonie Starego Wierchu nie ma pieszych znakowanych szlaków turystycznych. Przez szczyt prowadzi jednak czarny szlak narciarski Przehyba – Szlachtowa. Na południowym stoku przebiega również Transbeskidzki Szlak Konny pomiędzy Szlachtową a Jaworkami.

</doc>
<doc id="1360336" url="https://pl.wikipedia.org/wiki?curid=1360336" title="Ursus 6614">
Ursus 6614

Ursus 6614 – ciągnik postlicencyjny produkowany w ZPC Ursus.
Dane techniczne.
Klasa ciągnika - 1,4.
Silnik:
Układ napędowy:
Układ hamulcowy
Układy jezdne:
Układ hydrauliki siłowej:
Układy przyłączeniowo-zaczepowe:
Układ kierowniczy:
Miejsce pracy operatora:
Masy i rozkład mas (kg):
Pozostałe ważniejsze parametry (mm):

</doc>
<doc id="1360338" url="https://pl.wikipedia.org/wiki?curid=1360338" title="16. dzielnica Paryża">
16. dzielnica Paryża

16. dzielnica Paryża (fr. "16e arrondissement de Paris") jest to jedna z 20 dzielnic Paryża.
Dzielnica jest położona na prawym brzegu rzeki Sekwany. W skład 16. dzielnicy wchodzą rejony Auteuil oraz Passy, w których znajdują się liczne ambasady oraz placówki dyplomatyczne. W pałacu La Muette mieści się siedziba Organizacji Współpracy Gospodarczej i Rozwoju.
Na terenie 16. dzielnicy znajdują się także słynne paryskie areny sportowe: stadion piłkarski Parc des Princes (na którym swoje mecze rozgrywa zespół Paris Saint-Germain F.C.), korty tenisowe Rolanda Garrosa (na których rozgrywany jest turniej French Open), stadion Stade Jean-Bouin (na którym występuje zespół rugby, Stade Français).
Geografia.
Całkowita powierzchnia 16. dzielnicy Paryża wynosi 16,31 km². Około połowy powierzchni dzielnicy zajmuje Lasek Buloński. Łączna powierzchnia dzielnicy bez Lasku Bulońskiego wynosi 7,85 km², co czyni 16. dzielnicę największą pod względem powierzchni dzielnicą Paryża.
16. dzielnica Paryża dzieli się na cztery mniejsze dzielnice (quartier):
Demografia.
Populacja 16. dzielnicy w 1962 roku wynosiła 227418 mieszkańców. Z danych przeprowadzonego w 1999 roku spisu wynika, że populacja dzielnicy spadła do 161773 mieszkańców. Według spisu z 1999 roku w 16. dzielnicy było 106 971 miejsc pracy.
16. dzielnica ma reputację dzielnicy, którą zamieszkują najbogatsi mieszkańcy Paryża, co potwierdzają najdroższe ceny nieruchomości w całej Francji.
Według spisu z 1999 roku wynika, że 74,5% mieszkańców stanowią obywatele francuscy urodzeni na terenie Francji, natomiast 25,5% stanowią imigranci z czego: 0,6% imigranci pochodzący z francuskich terytoriów zamorskich, 5,7% imigranci urodzeni za granicą, lecz posiadający francuski paszport od urodzenia (głównie z byłych francuskich kolonii w Afryce Północnej), 6,7% imigrantów to przedstawiciele EU-15, a 12,5% to imigranci nie pochodzący z krajów EU-15.
W 2012 21% mieszkańców dzielnicy miało poniżej 20 lat.
Historia.
W XVII w. wioska Auteuil uchodziła za spokojne miejsce do mieszkania, w przeciwieństwie do nieodległego Paryża, dlatego zainstalowali się tu Boileau oraz Molière. Molier prowadził salon literacki, w którym brali udział m.in. Racine, La Fontaine, Lully, La Bruyère. Swój salon prowadził też Boileau. W XVIII w. głośno było o prowadzonym przez Anne-Catherine Helvétius salonie, w którym brała udział znaczna liczba pisarzy i intelektualistów paryskich m.in. Diderot, d'Alembert, Condillac, Malesherbes, Turgot.

</doc>
<doc id="1360339" url="https://pl.wikipedia.org/wiki?curid=1360339" title="(7559) Kirstinemeyer">
(7559) Kirstinemeyer

(7559) Kirstinemeyer – planetoida z pasa głównego asteroid okrążająca Słońce w ciągu 3 lat i 274 dni w średniej odległości 2,42 j.a. Została odkryta 14 listopada 1985 roku w Obserwatorium Brorfelde przez Poula Jensena. Nazwa planetoidy pochodzi od Kirstine Bjerrum Meyer (1861–1941), pierwszej kobiety w Danii, która otrzymała stopień naukowy z fizyki. Przed nadaniem nazwy planetoida nosiła oznaczenie tymczasowe (7559) 1985 VF.

</doc>
<doc id="1360343" url="https://pl.wikipedia.org/wiki?curid=1360343" title="Roméo et Juliette, de la Haine à l’Amour">
Roméo et Juliette, de la Haine à l’Amour

Roméo et Juliette, de la Haine à l’Amour (pol. Romeo i Julia: miłość i nienawiść) – francuski musical oparty na sztuce Williama Szekspira "Romeo i Julia", ze słowami i muzyką autorstwa Gérarda Presgurvica. Musical miał premierę 19 stycznia 2001 w Paryżu. Reżyseria i choreografia należały do Redha, kostiumy są autorstwa Dominique’a Borga, a dekoracje Petriki Ionesco. Producentami są Gérard Louvin, GLEM i Universal Music.
Musical wystawiany był w Kanadzie, Antwerpii, Londynie, Amsterdamie, Budapeszcie, Szegedzie, Moskwie, Wiedniu, Seulu, Pusan, Tajpej i Monterrey. Przetłumaczony zaś został na język niemiecki, węgierski, rosyjski, hiszpański, angielski i flamandzki.
Fabuła.
Różnice pomiędzy musicalem i utworem Szekspira to m.in. to, że każdy bohater wie o „tajemnym” ślubie zakochanych. Śmierć Romea i Julii też wygląda inaczej w zależności od produkcji. Pan Montague pojawia się tylko w wersji brytyjskiej, a ponadto zostaje wprowadzonych kilka nowych postaci, takich jak Śmierć (tylko wersje francuska, belgijska, holenderska i moskiewska) i Poeta (tylko wersja francuska) dla uwypuklenia dramatyzmu. Pani Capulet odgrywa większą rolę. Rola Tybalta zostaje nieco zmieniona z czysto czarnego charakteru na postać bardziej żałosną, co jest spowodowane jego mrocznym dzieciństwem i nieodwzajemnionym uczuciem do Julii.
Streszczenie.
Akt 1.
Wieloletnia waśń pomiędzy dwoma zacnymi rodami z Werony, Montague i Capulet, objawia się w częstych bójkach ulicznych. Rozzłoszczony Książę Werony ogłasza, pod groźbą kary śmierci, absolutny zakaz jakichkolwiek walk w mieście (Vérone). Podczas gdy Pani Capulet i Pani Montague potępiają spór pomiędzy dwoma klanami (La haine), Romeo (jedyny spadkobierca Montague) i Julia (córka Capuletów) poszukują bezskutecznie miłości (Un jour).
Na urządzanym przez Capuletich balu Julia ma okazję spotkać hrabiego Parysa, który poprosił Pana Capulet o rękę córki (La demande en mariage, Tu dois te marier). W tym czasie Romeo i jego przyjaciele, Benvolio i Mercutio, włóczą się po ulicach Werony (Les rois du monde, La folie). Romeo wyznaje, że boi się, ale nie wie dokładnie, czego (J'ai peur). W nadziei odwrócenia jego uwagi od ponurych myśli, Benvolio i Mercutio przekonują go, żeby udali się w przebraniu na bal, który ma miejsce w domu Capuletich (Le bal). Gdy Romeo spotyka Julię, zakochuje się w niej, nie wiedząc jednak, kim ona jest (L’amour heureux). Tybalt, potajemnie zakochany w Julii, rozpoznaje Romea i powiadamia o tym rodziców dziewczyny. Romeo i Julia dowiadują się nawzajem od Niani, kim są (Le bal 2). Załamany Tybalt przyznaje, że jest synem nienawiści i pogardy (C'est pas ma faute).
Po balu Julia udaje się do swego pokoju i marzy o Romeo (Le poète), który zaleca się do niej w ogrodzie Capuletich, narażając się na niebezpieczeństwo. Zakochani wyznają sobie miłość i planują się pobrać w sekrecie (Le balcon). Wiedząc, że skłócone rodziny nigdy nie zgodzą się na to małżeństwo, Romeo udaje się do Ojca Laurentego i prosi go o udzielenie ślubu. Ten zgadza się w nadziei, że związek pogodzi zwaśnione rody (Par amour).
Rankiem Romeo spotyka swoich przyjaciół i mówi Niani, z której każdy robi sobie żarty (Les beaux, les laids), że Ojciec Laurenty udzieli mu i Julii ślubu następnego popołudnia. Niania, która kocha Julię jak własną córkę, oznajmia jej dobre wieści (Et voilà qu'elle aime). Romeo i Julia biorą ślub (Aimer).
Akt 2.
Następnego dnia Benvolio i Mercutio spotykają Romea, którego oskarżają o zdradę (On dit dans la rue). Na ulicach Werony Tybalt szuka Romea (C'est le jour) i gdy się spotykają, wyzywa go na pojedynek, którego Romeo nie podejmuje (Le duel). Mercutio podejmuje wyzwanie, w którym zostaje śmiertelnie zraniony. Wiedziony poczuciem winy, chęcią zemsty i młodzieńczą porywczością, Romeo zabija Tybalta (Mort de Mercutio). Dwa rody, pogrążone w żałobie, proszą Księcia o pomszczenie zbrodni (La vengeance). Romeo zostaje wygnany z Werony, a Książę rozmyśla nad władzą (Le pouvoir). W sypialni Niania przekazuje Julii złe wieści. Dziewczyna jest rozdarta pomiędzy miłością do kuzyna a miłością do męża. Romeo udaje się do Ojca Laurentego. Sądzi, że wygnanie jest gorsze od śmierci (Duo du désespoir). 
Romeo i Julia spędzają razem noc poślubną, a następnie Romeo ucieka do Mantui (Le chant de l'alouette). Krótko po tym Julia zostaje poinformowana przez rodziców o tym, że ma poślubić Parysa. Odmawia, a jej rodzice grożą, że się jej wyrzekną (Demain). Smutny Pan Capulet śpiewa o miłości, jaką darzy córkę (Avoir une fille). W swoim pokoju Julia zastanawia się, dlaczego ma się poddać woli rodziców (Pourquoi). W Mantui Romeo rozmyśla o Julii. Zdesperowany zwraca się do ojca Laurentego, który ma zaskakujący plan i twierdzi, że przyniesie on w końcu szczęśliwe zakończenie zarówno dla zakochanych, jak i ich rodzin (Sans elle). 
Julia bierze udział w przygotowaniach do ślubu, ale w nocy przed ceremonią zażywa eliksir przygotowany przez Ojca Laurentego, dzięki któremu będzie sprawiać wrażenie martwej (Le poison). Julia zostaje złożona w rodzinnym grobowcu i ma się obudzić przy czekającym na nią Romeo. Wiadomość od Ojca Laurentego do Romea, mówiąca o planie duchownego, nie trafia jednak do adresata, a Romeo dowiaduje się od Benvolio o śmierci Julii (Comment lui dire). 
Rozżalony udaje się do grobowca Capuletich, gdzie znajduje ukochaną. Myśląc, że ona nie żyje, zażywa truciznę, by umrzeć tak, jak ona (Mort de Roméo). Wkrótce Julia budzi się i znajduje swego męża martwego, po czym przebija się sztyletem Romea (La mort de Juliette). Ojciec Laurenty wchodzi do grobowca i znajduje nieżywych zakochanych. Skarży się Bogu (J'sais plus). Po tych wydarzeniach dwa zwaśnione rody postanawiają żyć w zgodzie (Coupables).
Lista piosenek.
Oznaczenia postaci: 
R : Romeo
J : Julia
B : Benvolio
M : Mercutio
T : Tybalt
LM : Pani Montague
LC : Pani Capulet
CC : Hrabia Capulet
LN : Niania
PV : Książę Werony
FL : Ojciec Laurenty
LP : Poeta
P : Parys
LaM : Śmierć
GP : Gérard Presgurvic
LT : Trupa

</doc>
<doc id="1360344" url="https://pl.wikipedia.org/wiki?curid=1360344" title="Inhibitor C1">
Inhibitor C1

Inhibitor C1 (ang. "C1 inhibitor", "C1-inh", "C1 esterase inhibitor") – należący do serpin, białkowy inhibitor proteaz serynowych, którego jedną z głównych funkcji jest przeciwdziałanie spontanicznej aktywacji dopełniacza.
Inhibitor C1 jest białkiem ostrej fazy, α2-globuliną, która jest prawidłowym składnikiem białek osocza – występuje w stężeniu 0,25-0,45 g/l. Stężenie to ulega 2-3-krotnemu zwiększeniu w przebiegu reakcji zapalnej. Jest produkowany w wątrobie, ale także przez pobudzone monocyty i inne komórki.
Inhibitor C1 jest największym białkiem z klasy serpin (478 reszt aminokwasowych). Złożony jest z pojedynczego łańcucha polipeptydowego i posiada w odróżnieniu od innych przedstawicieli dwie domeny: serpinową i N-końcową. Tylko od domeny serpinowej zależy działanie inhibicyjne wobec proteinaz. Inhibitor C1 należy do białek o największej glikozylacji, a węglowodany stanowią ok. połowę jego masy cząsteczkowej (104-kDa).
Ludzki gen dla inhibitora C1 (SERPING1) znajduje się na 11 chromosomie (11q11-q13.1)
Inhibitor C1 nieodwracalnie łączy się i dezaktywuje wchodzące w skład kompleksu C1 dopełniacza proteolityczne białka C1r i C1s. Dokładniej blokuje aktywację C1r, przeciwdziała działaniu C1r na C1s oraz hamuje działanie C1s na C4 i C2 poprzez łączenie się z tymi białkami i odłączenie ich od kompleksu C1. W warunkach fizjologicznych prawie cały zawarty we krwi składnik C1 jest zablokowany przez jego inhibitor, a do aktywacji dochodzi w miarę potrzeby i tylko na odpowiednio krótki czas.
Białka te odgrywają kluczową rolę w klasycznej drodze aktywacji dopełniacza. Konsekwencją tego działania jest zapobieganie powstaniu wazoaktywnych i chemotaktycznych peptydów kaskady dopełniacza: C2b, C3a i C5a. W ten sam sposób inaktywowane są białka MASP-1 i MASP-2 kompleksu MBL, które biorą udział w lektynowej drodze aktywacji dopełniacza. C1-inh działa zapobiegawczo na proteolityczne rozcinanie składników C4 i C2 przez C1 i MBL. Chociaż nazwa sugeruje rolę w układzie dopełniacza C1-inh ma również działanie inaktywujące na proteolityczne białka w kaskadzie krzepnięcia, w fibrynolizie i układzie kinin. Szczególnie ważne z fizjologicznego punktu widzenia jest ważne działanie C1-inh jako inhibitora osoczowej kalikreiny, plazminy oraz aktywnych form czynników krzepnięcia XIa i XIIa.
Inhibitor C1 hamuje przejście prekalikreiny w kalikreinę, a co za tym idzie reguluje produkcję bradykininy.
Znaczenie kliniczne.
Niedobór inhibitora C1 jest zespołem chorobowym w obrazie klinicznym charakteryzującym się powtarzającymi się wystąpieniami obrzęku naczynioruchowego. Wrodzony obrzęk naczynioruchowy jest rzadkim schorzeniem o dziedziczeniu autosomalnym dominującym w którym zmniejszone jest działanie inhibitora, albo przez upośledzoną jego produkcję albo przez produkcje wadliwego białka.
Inhibitor C1 jako lek.
Naturalnym postępowaniem w niedoborze inhibitora C1 byłaby substytucja tego białka. Jednak lek uzyskiwany z krwi dawców grozi przeniesieniem chorób wirusowych, jest drogi i nie może być stosowany na szerszą skalę i poza wskazaniami nagłymi (zamiennie stosuje się osłabione androgeny danazol i stanozolol).
Biotechnologiczna produkcja inhibitora C1 początkowo nie była możliwa ponieważ szeroko stosowana bakteria E. coli, nie ma zdolności glikozylacji wytworzonego białka, co powoduje, że traci ono swoje fizjologiczne własności. W związku z tym opracowano metodę produkcję z użyciem transgenicznych królików . Lek nosi kod ATC B02 AB 03.

</doc>
<doc id="1360346" url="https://pl.wikipedia.org/wiki?curid=1360346" title="Cpp">
Cpp



</doc>
<doc id="1360347" url="https://pl.wikipedia.org/wiki?curid=1360347" title="Kościół Najświętszej Maryi Panny Wniebowziętej w Przeczycy">
Kościół Najświętszej Maryi Panny Wniebowziętej w Przeczycy

Kościół Najświętszej Maryi Panny Wniebowziętej – rzymskokatolicki kościół parafialny, znajdujący się w Przeczycy.
Historia.
Pierwszy kościół parafialny w Przeczycy, pod wezwaniem św. Michała, zbudowany z drewna, został spalony w 1657 r. przez wojska Jerzego Rakoczego. W 1687 r. wzniesiono następną, także drewnianą świątynię.
Obecny kościół został wybudowany według projektu Stanisława Majerskiego, w latach 1904–1906. Nad pracami czuwał budowniczy z Pilzna, o nazwisku Ryba. Świątynia została poświęcona w 1908 r. przez ks. Jakuba Federkiewicza lub bpa Karola Fischera.
Jesienią 1944 r. Niemcy wysadzili wieżę kościoła, odbudowano ją w 1968 r.
Architektura.
Trzynawowa świątynia została wzniesiona w stylu neogotyckim, z cegły. Przy zamkniętym trójbocznie prezbiterium znajduje się poprzedzona przedsionkiem zakrystia oraz skarbczyk. Elewację północną wieńczy czterokondygnacyjna wieża, nakryta ostrosłupowym dachem hełmowym, z kruchtą w przyziemiu. Nawy boczne zostały zaakcentowane szczytami.
Elewacje opięte skarpami, zwieńczone gzymsem. Cokół budynku jest lekko wysunięty, oblicowany piaskowcem.
Wewnątrz sklepienia krzyżowo-żebrowe oraz chór muzyczny, wsparty na czterech filarach. Polichromia została wykonana w 1930 r., według projektu Juliusza Makarewicza, witraże pochodzą z lat 1914–1918.
Dachy budynku kryte blachą, korpus budowli, kruchty oraz szczyty naw przykryto dachami dwuspadowymi, nawy boczne, składzik i zakrystię dachami pulpitowymi, a prezbiterium – dachem wielospadowym. Na kalenicy umieszczono sygnaturkę.
Wyposażenie.
W kościele znajdują się trzy ołtarze. W neogotyckim ołtarzu głównym z 1913 r. umieszczono obraz Archanioła Michała, rzeźby świętych: Antoniego i Józefa oraz koronowaną w 1974 r., gotycko-renesansową figurę Matki Bożej z końca XV w. Jeden z ołtarzy bocznych, z rzeźbą Jezusa na Krzyżu oraz obrazem Dobrego Pasterza, pochodzi z 1775 r., został przeniesiony ze starego kościoła; drugi natomiast powstał w 1912 r., według projektu Stanisława Majerskiego.
Ponadto w kościele znajdują się: późnobarokowy krucyfiks, krzyże procesyjne z XVIII w., rzeźba Chrystusa Zmartwychwstałego z początku XVIII w., feretron rzeźbiarski z początku XX w. oraz dzwon z 1504 r.

</doc>
<doc id="1360348" url="https://pl.wikipedia.org/wiki?curid=1360348" title="Zespół opsoklonie/mioklonie">
Zespół opsoklonie/mioklonie



</doc>
<doc id="1360349" url="https://pl.wikipedia.org/wiki?curid=1360349" title="Zespół opsoklonii-mioklonii">
Zespół opsoklonii-mioklonii



</doc>
<doc id="1360350" url="https://pl.wikipedia.org/wiki?curid=1360350" title="C1-inhibitor">
C1-inhibitor



</doc>
<doc id="1360351" url="https://pl.wikipedia.org/wiki?curid=1360351" title="Takielarz">
Takielarz



</doc>
<doc id="1360352" url="https://pl.wikipedia.org/wiki?curid=1360352" title="Takielarnia">
Takielarnia



</doc>
<doc id="1360360" url="https://pl.wikipedia.org/wiki?curid=1360360" title="Piotr Chryzolog">
Piotr Chryzolog

Piotr Chryzolog (Złotousty), gr. "Ἅγιος Πέτρος ὁ Χρυσολόγος, Petros Chrysologos" (ur. ok. 380 w Forum Cornelli, zm. 31 lipca 450) – biskup, wyznawca, ojciec i doktor Kościoła, budowniczy kościołów, duszpasterz i kaznodzieja, święty Kościoła katolickiego.
Życiorys.
Piotr urodził się około 380 r. w miasteczku Imola. Wychował go i do stanu duchownego przyjął biskup tego miasta, Korneliusz. Około 433 papież Sykstus III, dzięki objawieniu prywatnemu, wskazał Piotra jako następcę św. Jana Angeloptesa (biskup 430–433) i nowego biskupa Rawenny. Był doradcą cesarzowej Galii Placydii. W swej działalności pasterskiej Piotr preferował kaznodziejstwo, dysponując niepospolitym talentem krasomówczym, skutecznym i starannie stosowanym, przez co zasłużył sobie na przydomek "Chryzologa", co w gr. oznacza "o złotych słowach". W ten sposób Kościół zachodni chciał podkreślić, że jak Wschód miał swojego Jana Złotoustego (zm. 407), tak Zachód ma swojego złotoustego Piotra. Wspólnie z papieżem Leonem I bronił dogmatu o dwóch naturach w Chrystusie przeciw monofizytom. Papież Leon Wielki mianował Piotra wysłannikiem na sobór chalcedoński w 451, na który posłał długi list, gdzie obalał tezy Eutychiusza, a na nowo potwierdzał naukę o podwójnej bosko-ludzkiej naturze Chrystusa.
Po Piotrze Chryzologu zachowało się około 200 kazań (w tym nie wszystkie z całą pewnością autentyczne) z komentarzami do Pisma św., szeregiem wskazań moralnych i rozważaniami doktrynalnymi.
Kult.
Szybko uznany za świętego, doktorem Kościoła ogłoszony został przez Benedykta XIII w 1729.
Jest patronem diecezji i miasta Imola.
Jego wspomnienie liturgiczne w Kościele katolickim obchodzone jest:

</doc>
<doc id="1360363" url="https://pl.wikipedia.org/wiki?curid=1360363" title="Światowy Alians Ewangeliczny">
Światowy Alians Ewangeliczny

Światowy Alians Ewangeliczny – międzynarodowa organizacja stanowiąca porozumienie ewangelikalnych kościołów protestanckich z całego świata, a także innych ewangelikalnych organizacji, z siedzibą w Vancouver w Kanadzie.
Polskę w Światowym Aliansie Ewangelicznym reprezentuje Alians Ewangeliczny w RP.
Charakterystyka.
Światowy Alians Ewangeliczny założony został w 1951 r. w Londynie. Obecnie zrzesza on 420 milionów ewangelicznych chrześcijan. Na czele Aliansu stoi Rada Wykonawcza, której członkowie wybierani są spośród kandydatów pochodzących z różnych organizacji należących do Aliansu, reprezentujących różne kraje świata.
Walne Zgromadzenie Aliansu zjeżdża się raz na cztery lata, aby ustalić program działań oraz wybrać władze. Alians dzieli się na departamenty, alianse regionalne, komisje i służby.
Wyznanie wiary.
Wyznanie wiary Światowego Aliansu Ewangelicznego brzmi:
Struktura.
Światowy Alians Ewangeliczny dzieli się na siedem oddziałów regionalnych, które łącznie zrzeszają 128 narodowych aliansów ewangelicznych, 104 międzynarodowe organizacje i służby, 420 milionów wiernych i sześć służb specjalnych.

</doc>
<doc id="1360364" url="https://pl.wikipedia.org/wiki?curid=1360364" title="Beverley Crusher">
Beverley Crusher



</doc>
<doc id="1360367" url="https://pl.wikipedia.org/wiki?curid=1360367" title="Jerzy Guła">
Jerzy Guła

Jerzy Guła (ur. 22 czerwca 1949 w Jeleniej Górze) – polski polityk, inżynier, były wojewoda częstochowski.
Życiorys.
Ukończył w 1974 studia na Politechnice Wrocławskiej, a w 1975 Szkołę Oficerów Rezerwy w Pile. Od 1974 przez około trzydzieści lat był zatrudniony w Hucie Częstochowa. W latach 80. przez dwie kadencje pełnił funkcję wiceprzewodniczącego rady pracowniczej. W 1990 założył i przez wiele lat kierował katolicką organizacją pod nazwą Unia Laikatu Katolickiego. W latach 1990–1994 zajmował stanowisko wojewody częstochowskiego (pierwszego po przemianach politycznych). Od 1998 do 2002 zasiadał w sejmiku śląskim (wybrany został z listy Akcji Wyborczej Solidarność), będąc jednocześnie członkiem zarządu województwa. Należał w tym okresie do Ruchu Społecznego.
Po zakończeniu kadencji w samorządzie powrócił do pracy w Hucie Częstochowa jako jej rzecznik. W 2003 objął stanowisko wiceprezesa zarządu Częstochowskiego Przedsiębiorstwa Komunalnego Sp. z o.o., które zajmował do 2008.
W 2011 otrzymał Złoty Krzyż Zasługi.

</doc>
<doc id="1360371" url="https://pl.wikipedia.org/wiki?curid=1360371" title="Shōtō">
Shōtō

Shōtō (jap. 小刀) – rodzaj japońskiej krótkiej siecznej broni białej typu nihon-tō, do której zalicza się wakizashi i ko-dachi. Głownia shōtō mierzy od 1 do 2 shaku (30–60 cm).
Shōtō jest często używany i mocno związany z długim daitō. Noszone razem tworzyły daishō, parę broni, która była używana w okresie Edo przez samurajów.

</doc>
<doc id="1360374" url="https://pl.wikipedia.org/wiki?curid=1360374" title="Twierdzenie Eulera (teoria grafów)">
Twierdzenie Eulera (teoria grafów)



</doc>
<doc id="1360375" url="https://pl.wikipedia.org/wiki?curid=1360375" title="Shoto">
Shoto



</doc>
<doc id="1360376" url="https://pl.wikipedia.org/wiki?curid=1360376" title="(7931) Kristianpedersen">
(7931) Kristianpedersen

(7931) Kristianpedersen – planetoida z pasa głównego asteroid okrążająca Słońce w ciągu 3 lat i 288 dni w średniej odległości 2,43 j.a. Została odkryta 13 marca 1988 roku w Obserwatorium Brorfelde przez Poula Jensena. Nazwa planetoidy pochodzi od Kristiana Pedersena (ur. 1966), duńskiego astrofizyka. Przed nadaniem nazwy planetoida nosiła oznaczenie tymczasowe (7931) 1988 EB1.

</doc>
<doc id="1360382" url="https://pl.wikipedia.org/wiki?curid=1360382" title="Brodacze (ptaki)">
Brodacze (ptaki)

Brodacze (Capitoninae) – podrodzina ptaków z rodziny tukanowatych (Ramphastidae).
Zasięg występowania.
Podrodzina obejmuje kilkanaście gatunków ptaków, żyjących w tropikalnych regionach Ameryki Południowej i Środkowej.
Podział systematyczny.
Takson przez niektóre ujęcia systematyczne traktowany jako odrębna rodzina. Do podrodziny należą następujące rodzaje:

</doc>
<doc id="1360386" url="https://pl.wikipedia.org/wiki?curid=1360386" title="Ronald J. Garan">
Ronald J. Garan



</doc>
<doc id="1360389" url="https://pl.wikipedia.org/wiki?curid=1360389" title="Michael E. Fossum">
Michael E. Fossum



</doc>
<doc id="1360392" url="https://pl.wikipedia.org/wiki?curid=1360392" title="Basket Case">
Basket Case

„Basket Case” (ang. wyrażenie idiomatyczne, odpowiadające polskiemu „kłębek nerwów”) – piosenka i klip z płyty „Dookie” punk rockowej grupy Green Day wydany w 1994.
Akcja teledysku rozgrywa się w szpitalu psychiatrycznym. Tekst traktuje o niepewności losu podmiotu, który rozważa, czy owo poczucie wynika z paranoi czy wpływu narkotyków.

</doc>
<doc id="1360394" url="https://pl.wikipedia.org/wiki?curid=1360394" title="Kenneth T. Ham">
Kenneth T. Ham



</doc>
<doc id="1360403" url="https://pl.wikipedia.org/wiki?curid=1360403" title="Pierwszy rząd Ramsaya MacDonalda">
Pierwszy rząd Ramsaya MacDonalda

Pierwszy rząd Partii Pracy pod przywództwem Ramsaya MacDonalda powstał 22 stycznia 1924 r., kiedy Izba Gmin udzieliła wotum nieufności poprzedniemu rządowi Stanleya Baldwina. Rząd MacDonalda przetrwał do przegranych wyborów parlamentarnych 3 listopada 1924 r.

</doc>
<doc id="1360405" url="https://pl.wikipedia.org/wiki?curid=1360405" title="Oomoto">
Oomoto



</doc>
<doc id="1360408" url="https://pl.wikipedia.org/wiki?curid=1360408" title="Włodzisław Giziński">
Włodzisław Giziński

Włodzisław Sławomir Giziński (ur. 19 października 1952 w Działdowie) – polski lekarz, psychiatra i psychoterapeuta, były wojewoda bydgoski i wicemarszałek kujawsko-pomorski.
Życiorys.
Po ukończeniu studiów medycznych podjął pracę w Klinice Psychiatrii Akademii Medycznej im. Ludwika Rydygiera w Bydgoszczy. W 1988 uzyskał stopień naukowy doktora, rozpoczął wówczas prowadzenie własnego gabinetu lekarskiego. W 1989 został lekarzem wojewódzkim. Od 1992 do 1993 pełnił funkcję wojewody bydgoskiego. Po odwołaniu wrócił na uczelnię, w której przez trzy lata kierował Katedrą Medycyny Rodzinnej i Paliatywnej. Stworzył prywatną przychodnię i szpital.
W 2006 powrócił do działalności politycznej. W wyborach samorządowych z listy Platformy Obywatelskiej został wybrany na radnego sejmiku kujawsko-pomorskiego. W nowo powołanym zarządzie objął stanowisko wicemarszałka województwa, z którego zrezygnował już po kilku miesiącach, w kwietniu 2007. W 2010 został radnym Bydgoszczy. W 2014 nie kandydował.
W 1995 otrzymał Krzyż Kawalerski Orderu Odrodzenia Polski.

</doc>
<doc id="1360410" url="https://pl.wikipedia.org/wiki?curid=1360410" title="Bisonalveus">
Bisonalveus

Bisonalveus - wymarły rodzaj ssaka z rodziny Pantolestidae. Był prawdopodobnie spokrewniony z dzisiejszym pangolinem.
Odkryty został w 1956 w Albercie (Kanada). Znany jest głównie ze skamieniałej szczęki datowanej na 60 milionów lat (paleocen). Przypominał on dzisiejsze ryjówki.
Ciekawe jest, że znajdujące się na jego kłach rowki mogły być używane do zadawania jadowitych ukąszeń. Dzisiaj jad wśród ssaków występuje jedynie u dziobaka australijskiego i kilku torbaczy. Być może więc "Bisonalveus" używał go do unieruchamiania swych ofiar.
Etymologia.
"Bisonalveus": rodzaj "Bison" (bydło); „basen, dorzecze”; w aluzji do stanowiska w Bison basin, w hrabstwie Fremont, w stanie Wyoming.
Podział systematyczny.
Do rodzaju należały następujące gatunki:

</doc>
<doc id="1360411" url="https://pl.wikipedia.org/wiki?curid=1360411" title="Cmentarz Prazeres">
Cmentarz Prazeres

Cmentarz Prazeres znajduje się w zachodniej części Lizbony w dzielnicy Prazeres. Powstał wraz z epidemią cholery w 1833 roku.

</doc>
<doc id="1360412" url="https://pl.wikipedia.org/wiki?curid=1360412" title="Święto Odry w Słubicach">
Święto Odry w Słubicach

Święto Odry (inaczej "Dni Odry") – coroczny festiwal kulturalny organizowany do 2008 roku w Słubicach z okazji święta tego miasta.
Podczas edycji współorganizowanych z miastem Frankfurt nad Odrą festiwal nosi nazwę "Transgraniczne Polsko-Niemieckie Święto Odry".
W 2009 roku festiwal przemianowano na Miejskie Święto Hanzy (niem. "HansaStadt-Fest").

</doc>
<doc id="1360415" url="https://pl.wikipedia.org/wiki?curid=1360415" title="AI Arctic Warfare Magnum">
AI Arctic Warfare Magnum



</doc>
<doc id="1360416" url="https://pl.wikipedia.org/wiki?curid=1360416" title="Bacchites">
Bacchites

Bacchites - rodzaj głowonogów z wymarłej gromady amonitów.

</doc>
<doc id="1360418" url="https://pl.wikipedia.org/wiki?curid=1360418" title="Accuracy International Arctic Warfare Magnum">
Accuracy International Arctic Warfare Magnum



</doc>
<doc id="1360420" url="https://pl.wikipedia.org/wiki?curid=1360420" title="Baculina">
Baculina

Bacculina – rodzaj głowonogów z wymarłej podgromady amonitów.
Żył w okresie kredy (walanżyn).

</doc>
<doc id="1360422" url="https://pl.wikipedia.org/wiki?curid=1360422" title="Arboretum w Lipnie">
Arboretum w Lipnie

Arboretum w Lipnie – park dendrologiczny w Lipnie koło Niemodlina, najstarsze arboretum w Polsce.
Historia.
Jest to obszar, który we wczesnym średniowieczu zajmowała Przesieka Śląska, puszcza oddzielająca Śląsk Dolny od Górnego, gdzie w XVIII wieku urządzono krajobrazowy park angielski. Założony został w 1782 roku przez Jana Nepomucena Karola Praschmę, właściciela dóbr niemodlińskich (jako pierwsze posadzono dwa jałowce wirginijskie – obecnie jedne z najstarszych i najwyższych w Polsce). Urządzenie ogrodu powierzono nieznanemu ogrodnikowi wirtemberskiemu. 
Po II wojnie światowej nastąpił znaczny ubytek roślin: w 1952 było tu 135 gatunków, a w 1977 już tylko 95.
Współczesność.
Obecnie wchodzi w skład administrowanego przez Nadleśnictwo Tułowice zespołu przyrodniczo-krajobrazowego „Lipno” i zajmuje obszar 4,18 ha, położony w oddziale 154g Leśnictwa Goszczyce. Na terenie ogrodu rośnie wiele gatunków drzew ze strefy umiarkowanej Ameryki Północnej, Azji, Europy Południowej, sprzyjają temu panujące tu warunki klimatyczne i gruntowe. Park jest najcieplejszym miejscem Opolszczyzny – średnia roczna temperatura wynosi 8,6 °C, a śródleśne położenie ogrodu sprawia, że rosnące tu rośliny są osłonięte od mrozu i wiatru. 
Park dysponuje interesującą kolekcją azalii i rododendronów. Rośnie tu jeden z najstarszych i największych w Polsce żywotników olbrzymich. Inne cenne rośliny to: tulipanowiec amerykański, ambrowiec balsamiczny, czy grujecznik japoński. Grzyby reprezentuje m.in. rzadki gwiazdosz frędzelkowany.

</doc>
<doc id="1360424" url="https://pl.wikipedia.org/wiki?curid=1360424" title="Synagoga w Hartmanicach">
Synagoga w Hartmanicach



</doc>
<doc id="1360429" url="https://pl.wikipedia.org/wiki?curid=1360429" title="Ultra High Definition Television">
Ultra High Definition Television

Ultra High Definition Television (UHDTV), Ultra HDTV, Ultra High Definition Video (UHDV) – jedna z pierwotnie używanych nazw standardu znanego w Japonii jako Super Hi-Vision – opracowanego przez telewizje publiczne Japonii (NHK), Wielkiej Brytanii (BBC) i Włoch (RAI). Jest to standard wyświetlania obrazu telewizyjnego, który posiada rozdzielczość 7680x4320 (33,1776 MPix). Obecnie dla powyższego standardu używa się nazwy Hi-Vision, albo 7.5K (dla odróżnienia od standardu kina cyfrowego 8K o rozdzielczości 8192x4320). Nazwę Ultra High Definition (UHD lub Ultra HD) zarezerwowano obecnie do określenia standardu 4K o rozdzielczości 3840x2160 (8,2944 MPix).
Filmy w 8K są dostępne w Internecie co najmniej od 2015 roku.
Parametry techniczne.
W porównaniu do HDTV 1080i standard Hi-Vision daje obraz o rozdzielczości 4 razy większej (liczbie pikseli 16 razy większej), większą liczbę klatek na sekundę (120) oraz dźwięk o większej liczbie kanałów, niż technologie DVD czy HD:
Film w formacie Hi-Vision wymaga około 350 GB/min (nieskompresowany). Po specjalnej kompresji bitrate wynosi 24 Gbit/s, 18 minut filmu zajmuje około 3,5 TB.
Konieczny jest więc zapis na specjalnym nośniku. Nośnikiem takim może być HVD (Holographic Versatile Disc – wielofunkcyjny dysk holograficzny; pojemność 3,9 TB) lub PCD (Protein-Coated Disc – dysk z warstwami białkowymi; 50 TB).
Istotnym elementem standardu UHDTV jest wprowadzony szerszy zakres kolorymetrii barwnej określonej w standardzie rec. 2020 w stosunku do HDTV, gdzie zastosowano rec. 709. Procentowo wzrost jakości odwzorowania barwnego zastosowany w UHDTV w stosunku do HDTV, jak również wcześniejszych, jest największy (różnice w kolorymetii przy wprowadzaniu UHDTV mieściły się w granicach kilku procent – w zależności od stosowanego wcześniej standardu – Adobe RGB lub sRGB).
Plany technologii.
Debiut technologii planowany jest na rok 2020. Obecnie prowadzone są także prace nad poprawą jakości dźwięku.
Dokumenty zawierające ten standard:
Brytyjska BBC jak również włoska RAI jest zainteresowana tą technologią. Podczas IBC 2008 japońska NHK oraz RAI i BBC zademonstrowały pierwszą publiczną transmisję na żywo w tym standardzie – z Londynu do miejsca konferencji w Amsterdamie.
Monitory i telewizory.
Samsung podczas targów IFA 2013 zaprezentował 31,5-calowy monitor UHD, oraz 98-calowy wielkoformatowy ekran do zastosowań komercyjnych (LFD), dodatkowo postawił ściany wideo o wielkości 171", łącząc ze sobą trzy ustawione pionowo ekrany UHD LFD.
Formaty i standaryzacja.
HDMI 2.1 definiuje 8K bez kompresji oraz maksymalnie 10K z kompresją, podczas gdy HDMI 2.0 obsługiwało maksymalnie 4K.
Kanały telewizyjne.
W Japonii NHK uruchomiło kanał telewizyjny w tej rozdzielczości, w grudniu 2018.

</doc>
<doc id="1360436" url="https://pl.wikipedia.org/wiki?curid=1360436" title="KAPAP">
KAPAP

KAPAP (w hebrajskim: קפא"פ, קפ"פ) – skrót od słów Krav Panim el Panim, co w dosłownym tłumaczeniu oznacza „walkę twarzą w twarz”. Jest to oryginalny system walki wręcz i samoobrony, stosowany i udoskonalany przez żydowskie jednostki ruchu oporu w czasie II wojny światowej.
Historia.
System KAPAP został opracowany w latach 30. XX wieku, jako część szkolenia przygotowawczego dla żydowskich osadników przybywających do Brytyjskiego Mandatu Palestyny w ramach piątej aliji. Nowo przybyli osiedlali się z reguły na terenach zamieszkałych przez Arabów, a zakładane przez nich osady i kibuce miały charakter warowny, z uwagi na panującą pomiędzy Żydami i Arabami wrogość.
KAPAP stanowił raczej założenia walki niż system, które pozwalały ćwiczyć i zdobywać nowe umiejętności praktyczne uczestnikom szkolenia. Oddziały Palmach zaadaptowały KAPAP jako stale rozwijający się system walki dla swoich rekrutów.
Początkowo był on uznawany za zestaw przydatnych praktycznych umiejętności zdobywanych przez żołnierza w czasie treningu. Głównym celem było zwiększenie wytrzymałości fizycznej, rozwój ducha walki, a także poszerzanie umiejętności walki defensywnej i ofensywnej. W jej skład wchodził trening fizyczny i wytrzymałościowy, użycie broni białej, boks, ju juitsu oraz walka nożem i pałką.
Główni twórcy.
Metoda walki krótką pałką w samoobronie stanowiąca część programu KAPAP została zaczerpnięta z systemu szkolenia jednostek brytyjskich stacjonujących w Indiach i była wciąż nauczana ze względu na zagrożenie ze strony miejscowych uzbrojonych w nabut (metrową krótką pałkę).
Za najważniejszą część treningu uznawano walkę pałką (krótką i długą). Metoda krótkiej pałki była używana najczęściej, ze względu na dostosowanie jej do młodych pokoleń rekrutów. Stała się zamiennikiem użycia broni palnej, której wykorzystanie było ograniczone. Wśród używanych kijów, w walce w systemie KAPAP używane były najczęściej krótkie pałki, dlatego te były najczęściej trenowane. Były także preferowane ze względu na możliwość ukrycia ich w rękawie zanim rozpoczęła się walka na ulicy.
Szkolenie.
System KAPAP opierał się na zasadach, nie technikach, dzięki czemu był względnie łatwy do dostosowania dla dużych grup ćwiczących.
Trening KAPAP obejmował:
Prostota zasad KAPAP i szybkie dostosowanie uczyniły go skutecznym narzędziem treningowym tysięcy żołnierzy w Palmach i Haganie, grupach podziemia, które działały jako bojówki polityczne przywództwa żydowskiego w ziemiach zamieszkanych przez Żydów w ramach brytyjskiego mandatu w Palestynie.
Czasy współczesne/ Reaktywacja systemu.
Termin KAPAP został oficjalnie odrzucony przez wojsko z powodu ciągłych zmian infrastruktury i potrzeby dostosowania do współczesności. Od lat 40. XX wieku do 2000 roku użycie terminu KAPAP było ograniczone i zwykle dotyczyło historycznego określenia z wczesnego okresu żydowskiego podziemia oraz ruchu Palmach i Hagana.
Pod koniec roku 2000 zespół kierowany przez Chaim Peer i Avi Nardię (odpowiednio: podpułkownik i major rezerwy) zdecydowali się przywrócić do użycia termin KAPAP/ Krav Panim El Panim i ustanowili International Kapap Federation oraz NPO w Izraelu. Wiosną 2001 sierżant Jim Wagner z Biura Szeryfa w Orange USA odwiedził Izrael i spotkał Avi Nardię, który służył jako instruktor technik i taktyk interwencji w policji izraelskiej oraz samoobrony w wojsku. W wyniku tej wizyty Wagner zaprosił Avi Nardia, aby uczył KAPAP-u policję oraz armię w USA. Nardia odbył kilka podróży szkoleniowych do USA, dzięki czemu termin KAPAP stał się znany poza Izraelem, szczególnie po artykule, który wspólnie napisali Jim Wagner i Avi Nardia do Black Belt Magazine.
Avi Nardia przeniósł się do USA w 2003 roku i rozpoczął rozwój unikalnego systemu z pomocą innych ekspertów od taktyki oraz instruktorów walki wręcz. KAPAP został także doceniony przez organy ścigania oraz agencje federalne, a także przez obywateli, którzy dostrzegli realny system walki jako łatwy do zastosowania i nauczenia się.
W roku 2005 została stworzona przez dwóch instruktorów: Avi Nardię i Alberta Timena KAPAP Academy, wyłącznie w celu promowania KAPAP poza Izraelem oraz aby certyfikować instruktorów tego systemu.

</doc>
<doc id="1360437" url="https://pl.wikipedia.org/wiki?curid=1360437" title="Salo Landau">
Salo Landau

Salo (Samuel) Landau (ur. 1 kwietnia 1903 w Bochni, zm. 31 marca bądź 12 października 1944 w obozie pracy przymusowej we wsi Grodziszcze) – holenderski szachista żydowskiego pochodzenia.
Życiorys.
Urodził się w żydowskiej rodzinie w Bochni, w austriackiej Galicji. W 1914 r., podczas I wojny światowej, jego rodzina wyemigrowała do Wiednia, a młody Salo wysłany został do Rotterdamu, do przyjaciół. 
W latach 30. XX wieku Salo Landau odniósł sukcesy, dzięki którym był zaliczany, obok m.in. Maxa Euwego, do grona najlepszych holenderskich szachistów. W 1930 i 1937 r. wystąpił na szachowych olimpiadach, zdobywając 15½ pkt w 30 partiach, w 1929 r. podzielił II-III m., a w 1936 r. zdobył złoty medal w indywidualnych mistrzostwach Holandii. Startował w wielu turniejach, największe sukcesy odnosząc w Rotterdamie (1931, I m. przed Edgardem Colle, Ksawerym Tartakowerem i Akibą Rubinsteinem oraz 1934, II m. za Aleksandrem Alechinem). Rozegrał również wiele meczów z czołowymi szachistami świata, m.in. z Richardem Retim, Gezą Maroczym, Akibą Rubinsteinem, Maxem Euwe, Salomonem Flohrem, Rudolfem Spielmannem, Andorem Lilienthalem i Laszlo Szabo, nie uzyskując jednak meczowych zwycięstw (najlepszy wynik: remis 5 – 5 z Laszlo Szabo w Amsterdamie w 1939 r.)
Po wybuchu II wojny światowej wciąż uczestniczył w szachowych turniejach, sukcesy odnosząc w Leeuwarden (1940, I-III m. wspólnie z Nicolaasem Cortleverem i Lodewijkiem Prinsem) oraz w Groningen (1941, I m.). 
We wrześniu 1942 r. próbował wraz z rodziną uciec przed nazistami do Szwajcarii, został jednak 28 września złapany w Bredzie, a następnie przewieziony do obozu pracy przymusowej we wsi Grodziszcze na Dolny Śląsk, gdzie zmarł (dokładna data śmierci nie jest znana).

</doc>
<doc id="1360438" url="https://pl.wikipedia.org/wiki?curid=1360438" title="Wybory samorządowe w Rumunii w 2008 roku">
Wybory samorządowe w Rumunii w 2008 roku

Wybory samorządowe w Rumunii odbyły się 1 czerwca 2008 roku. W wyborach w skali kraju zwyciężyła Partia Demokratyczno-Liberalna uzyskując 36,5% głosów. Frekwencja wyniosła 49,38%.
15 czerwca odbyła się druga tura. Wybierano w niej burmistrzów w tych miastach, w których żaden z kandydatów nie uzyskał w pierwszej turze bezwzględnej większości.
Wyniki wyborów lokalnych są o tyle istotne, że mogą mieć wpływ na jesienne wybory parlamentarne, a koalicje zawarte na tym szczeblu mogą zostać odwzorowane w nowym parlamencie.

</doc>
<doc id="1360439" url="https://pl.wikipedia.org/wiki?curid=1360439" title="Musée de la Contrefaçon">
Musée de la Contrefaçon

Musée de la Contrefaçon jest to muzeum poświęcone fałszerstwu i podróbkom. Muzeum jest położone przy "rue de la Faisanderie" pod numerem 16 w 16. okręgu Paryża. Muzeum jest otwarte codziennie z wyjątkiem poniedziałku. Za wstęp pobierana jest opłata. 
Muzeum został utworzone w 1951 roku przez "Union des Fabricants", organizację zrzeszającą przemysłowców. Obecnie w kolekcji muzeum znajduje się ponad 350 eksponatów związanych z historią fałszerstwa. Eksponaty, które mają swoją wystawę w muzeum są oryginalne. Są to m.in. zabawki, pióra, ubrania, narzędzia, pieniądze oraz luksusowe przedmioty (biżuteria itp.)

</doc>
<doc id="1360441" url="https://pl.wikipedia.org/wiki?curid=1360441" title="Lucky Vanous">
Lucky Vanous

Lucky Vanous, właściwie Lucky Joseph Vanous (ur. 11 kwietnia 1961 roku w Lincoln w stanie Nebraska) – amerykański ex-model, aktor i reżyser pochodzenia czesko-angielskiego, najbardziej znany z roli Matthew Durninga w serialu "W słońcu Kalifornii" ("Pacific Palisades").
Życiorys.
Dorastał w Lincoln w stanie Nebraska. Mając osiemnaście lat, wstąpił do pierwszej batalii Czarnych Beretów (Black Berets), elitarnego oddziału antyterrorystycznego i partyzanckiego. Po odbyciu służby wojskowej podjął studia na Uniwersytecie Stanowym Nebraska. Następnie przeniósł się do Nowego Jorku, gdzie związał się z prestiżową agencją Elite Modeling Agency i rozpoczął karierę modela, pojawiając się m.in. na okładce magazynu "GQ Magazine". Przez następne pięć lat podróżował po Europie i Azji, był w Himalajach, uczestniczył w dwunastu odległych wycieczkach na Alaskę. Studiował politologię i historię na Uniwersytecie Nowojorskim i Fordham University. Wystąpił jako budowlaniec w reklamie Coca-Cola Light.
W 1994 roku znalazł się na liście pięćdziesięciu najpiękniejszych ludzi świata według magazynu "People". Po udziale w reklamie Coca-Coli (1994) i gościnnym występie w sitcomie NBC "Skrzydła" ("Wings", 1994), pojawił się w operze mydlanej ABC "Wszystkie moje dzieci" ("All My Children", 1995) jako pan Marvelous, narzeczony Verli Grubbs. Sławę zdobył rolą Matthew "Matta" Dunninga w serialu Aarona Spellinga "W słońcu Kalifornii" ("Pacific Palisades", 1997). Można go było także dostrzec w sitcomie CBS "Dwóch i pół" ("Two and a Half Men", 2003).
Był żonaty z Kristen Noel (do roku 1996).

</doc>
<doc id="1360444" url="https://pl.wikipedia.org/wiki?curid=1360444" title="Franciszek Sokal">
Franciszek Sokal

Franciszek Sokal (ur. 18 grudnia 1881 we Lwowie, zm. 31 marca 1932 w Bernie) – polski inżynier, polityk, minister, dyplomata, członek loży wolnomularskiej w Warszawie w czasach II Rzeczypospolitej.
Życiorys.
Był synem Emila Sokala. Ukończył Politechnikę Warszawską z tytułem inżyniera technologa i przez wiele lat pracował jako inżynier konstruktor maszyn.
W 1915 został powołany na stanowisko kierownika Wydziału Spraw Robotniczych przy Komitecie Obywatelskim miasta stołecznego Warszawy. W 1916 został inspektorem pracy w Warszawie. Był pracownikiem Rady Departamentu Pracy Tymczasowej Rady Stanu. Działacz Komisji Porozumiewawczej Stronnictw Demokratycznych. W 1918 został szefem Sekcji Ochrony Pracy w Ministerstwie Pracy i Opieki Społecznej, a w listopadzie 1918 został kierownikiem tegoż resortu w prowizorium rządowym Władysława Wróblewskiego. Następnie otrzymał zadanie stworzenia Inspekcji Pracy i do 1920 był pierwszym polskim głównym inspektorem pracy. W 1919 był delegowany na konferencję pokojową w Paryżu, gdzie jako ekspert wziął udział w Komisji Prawodawstwa Pracy. Również w tym samym roku reprezentował polski rząd na pierwszej Międzynarodowej Konferencji Pracy w Waszyngtonie. Od 17 listopada 1924 do 14 listopada 1925 był ministrem pracy i opieki społecznej w rządzie Władysława Grabskiego.
Od 1920 do 1924 był członkiem delegacji polskiej do Ligi Narodów. Od 14 stycznia 1926 był delegatem RP w randze ministra pełnomocnego przy Lidze Narodów.
Z ramienia Polski podpisał Konwencję o zwalczaniu obscenicznych publikacji z 12 września 1923. 24 września 1927 na jego wniosek Zgromadzenie Ligi Narodów jednomyślnie uchwaliło potępienie agresji i wezwanie państw do pokojowego rozwiązywania sporów, wyprzedzając Pakt Brianda-Kellogga zawarty w roku następnym.
20 kwietnia 1929 podpisał z ramienia Polski zawartą w Genewie Konwencję o zwalczaniu fałszowania pieniędzy.
Zmarł 31 marca 1932 w Bernie, został pochowany na Cmentarzu ewangelicko-augsburskim w Warszawie (aleja 15, rząd 1, grób 18).

</doc>
<doc id="1360445" url="https://pl.wikipedia.org/wiki?curid=1360445" title="Instant messaging">
Instant messaging



</doc>
<doc id="1360448" url="https://pl.wikipedia.org/wiki?curid=1360448" title="Korespondencja">
Korespondencja



</doc>
<doc id="1360449" url="https://pl.wikipedia.org/wiki?curid=1360449" title="FC 08 Homburg">
FC 08 Homburg

Fußball-Club 08 Homburg-Saar e.V. – niemiecki klub piłkarski, grający obecnie w Regionallidze (odpowiednik czwartej ligi), mający siedzibę w mieście Homburg, leżącym w Saarze.
Historia.
Klub został założony 15 czerwca 1908 roku pod nazwą "Fussball Club Homburg". Inicjatorami tego pomysłu było siedemnastu mężczyzn podczas pobytu w pubie Hohenburg. W lutym 1913 roku zespół został przemianowany na "Fussballverein Homburg" i zaczął występować w lokalnych rozgrywkach ligowych. Do połowy lat 20. FC Homburg występował w drugiej lidze niemieckiej, a 27 sierpnia 1936 został rozwiązany. 5 marca 1937 powstał "VfL Homburg", w skład którego zostały zawarte: "Turnverein 1878 Homburg", "Schwimmverein Homburg", "Kraftsportverein Homburg", "Boxclub Homburg", "Tennis-Club Homburg" oraz zlikwidowany rok wcześniej "FV".
Po II wojnie światowej alianckie władze okupacyjne rozwiązały wszystkie kluby sportowe w Niemczech, w tym także klub z Homburga. Niedługo potem został założony nowy zespół pod nazwą "Sportverein Homburg" i w 1948 roku wywalczył on amatorskie mistrzostwo Saary. W styczniu 1949 zmieniono nazwę klubu na "FC Homburg".
Saara była okupowana przez Francję, której władze usiłowały ustanowić niezależność krainy od Niemiec lub przyłączyć do Francji. W sporcie fakt ten był manifestowany podczas Igrzysk Olimpijskich 1952 oraz eliminacji do Mistrzostw Świata w 1954. Utworzono też ligę Saary, a najsilniejszy klub tego regionu 1. FC Saarbrücken występował we francuskiej drugiej lidze. Homburg natomiast występował w Saarland Ehrenliga w latach 1949–1951 pod nazwą "FC Homburg-Saar". W sezonie 1951/1952 ponownie utworzono Niemiecki Związek Piłki Nożnej (DFB), Ehrenliga została zlikwidowana, a Związek Piłki Nożnej Saary dołączył do DFB.
W 1957 roku FC Homburg ponownie wywalczył mistrzostwo amatorskie Saary i awansował do 2. Liga-Südwest, a w grudniu przemianowano go na "FC 08 Homburg-Saar". W 1960 zespół spadł do Amateurligi. W latach 70. Homburg dwukrotnie awansował do ćwierćfinału Pucharu Niemiec. Natomiast w pierwszej połowie lat 80. balansował pomiędzy trzecią a czwartą ligę. W drugiej połowie dekady zespół wrócił do drugiej ligi, a w 1986 po raz pierwszy w historii awansował do 1. Bundesligi. Grał tam przez dwa sezony, w 1988 spadł z niej, a potem na sezon 1989/1990 powrócił do niej. Z czasem przeżywał kolejne degradacje aż do Oberligi Südwest, w której gra do dziś.

</doc>
<doc id="1360452" url="https://pl.wikipedia.org/wiki?curid=1360452" title="Tona oleju ekwiwalentnego">
Tona oleju ekwiwalentnego

Tona oleju ekwiwalentnego (toe) – jest to energetyczny równoważnik jednej metrycznej tony ropy naftowej o wartości opałowej równej 10000 kcal/kg. Używana przede wszystkim w energetyce do opisu dużych wartości energii. 
Używa się też jednostki pochodnej Mtoe = 1 000 000 toe.
Definicje.
Międzynarodowa Agencja Energetyczna (IEA) i Organizacja Współpracy Gospodarczej i Rozwoju (OECD) definiują 1 toe jako:
Inne definicje:

</doc>
<doc id="1360453" url="https://pl.wikipedia.org/wiki?curid=1360453" title="Referendum w Szwajcarii w 2008 roku (czerwiec)">
Referendum w Szwajcarii w 2008 roku (czerwiec)

Referendum w Szwajcarii – referendum przeprowadzone 1 czerwca 2008 roku. Ponad 64% Szwajcarów opowiedziało się przeciwko planom Szwajcarskiej Partii Ludowej (SVP).
W referendum Szwajcarzy sprzeciwili się propozycji SVP, która zakładała przywrócenie zasady, że o przyznaniu obywatelstwa obcokrajowcom decyduje w głosowaniu lokalna społeczność. Pięć lat wcześniej tej zasadzie sprzeciwił się sąd federalny.

</doc>
<doc id="1360458" url="https://pl.wikipedia.org/wiki?curid=1360458" title="Zyzdrój Wielki">
Zyzdrój Wielki

Zyzdrój Wielki – jezioro położone na Pojezierzu Mrągowskim (część Pojezierza Mazurskiego) w województwie warmińsko-mazurskim, w powiecie mrągowskim, w gminie Piecki, na wysokości 126,3 m n.p.m., około 16 km na zachód od Rucianego-Nidy.
Powierzchnia zwierciadła wody wynosi 210,0 ha, głębokość maksymalna 14,5 m, głębokość średnia 4,9 m, objętość jeziora 10247,3 tys. m³, powierzchnia zlewni całkowitej 409,0 km². Zlewnię bezpośrednią, obejmującą 231,8 ha w 76,2% porastają lasy.
Zbiornik łączy się przewężeniem z jeziorem Zyzdrój Mały. Brzegi jeziora przeważnie wysokie, miejscami strome, porośnięte w większości lasem, a w rejonie połączenia z jeziorem Zyzdrój Mały są niskie i podmokłe. Linia brzegowa jest prawie całkowicie pozbawiona roślinności szuwarowej z powodu dużych wahań poziomu wody.
Przez jezioro przebiega szlak kajakowy rzeki Krutyni. Jezioro objęte jest strefą ciszy. Zasilanie zbiornika następuje wodami Krutyni a odpływ poprzez jezioro Zyzdrój Mały do Jeziora Spychowskiego.
Na terenie zlewni całkowitej Jeziora Zyzdrój Wielki położonych jest wiele miejscowości, takich jak: Babięta, Rybno, Sorkwity a także leżą liczne jeziora, np. Białe, Gant, Krawno, Babięta Wielkie, Piłakno.

</doc>
<doc id="1360459" url="https://pl.wikipedia.org/wiki?curid=1360459" title="24h Le Mans 1949">
24h Le Mans 1949

24h Le Mans 1949 – 17. edycja długodystansowego wyścigu 24h Le Mans. Wyścig odbył się w dniach 25-26 czerwca 1949, udział w nim wzięło 98 kierowców z 7 państw.

</doc>
<doc id="1360462" url="https://pl.wikipedia.org/wiki?curid=1360462" title="Jezioro Woszczelskie">
Jezioro Woszczelskie

Jezioro Woszczelskie – jezioro o powierzchni zwierciadła wody 172,6 ha, głębokości maksymalnej 10,6 m; głębokości średniej 3,4 m i objętości wód 5849,2 tys. m³. o powierzchni zlewni całkowitej 56,6 km². Leży na obszarze Pojezierza Ełckiego w dorzeczu rzeki Ełk.
Zachodnia część jeziora wyraźnie głębsza, wschodnia znacznie płytsza z dużymi połaciami dna pokrytymi łąkami podwodnymi tworzonymi głównie przez ramienice. W południowo-zachodniej części znajduje się Wyspa Łabędzia.
Jezioro typu leszczowego dzierżawione przez Gospodarstwo Rybackie Sp. z o.o. w Ełku.
Jezioro podatne na degradację, wpływa jego mała głębokość średnia, znikomy udział hypolimnionu w całej objętości, stosunek objętości wody do długości linii brzegowej i wysoki stosunek powierzchni dna czynnego do objętości epilimnionu. Przy brzegu rozwinięta zabudowa rekreacyjna, nie stwierdzono punktowych źródeł zanieczyszczeń. W roku 1997 dopływy niosły wodę drugoklasowe, głównie o nieznacznie podwyższonym ChZT. Wody jeziora miały według różnych kryteriów od I do III klasy czystości, co dało ogólną ocenę II klasy.
W roku 2008 nastąpiło obniżenie poziomu wody. W klasyfikacji przyrodniczej jest jeziorem ramienicowym, co dało podstawy do objęcia go ochroną jako siedlisko przyrodnicze systemu Natura 2000. W 2009 r. powołano obszar mający znaczenie dla Wspólnoty (co jest wstępem do utworzenia specjalnego obszaru ochrony siedlisk) Jezioro Woszczelskie, którego niemal połowę zajmuje jezioro, a resztę okoliczne torfowiska, zarośla, lasy i łąki.
Nad jeziorem leżą wsie Woszczele i Małkinie.

</doc>
<doc id="1360464" url="https://pl.wikipedia.org/wiki?curid=1360464" title="Orbitopatia tarczycowa">
Orbitopatia tarczycowa

Orbitopatia tarczycowa (łac. "orbitopathia thyrogenes", ang. thyroid eye disease, TED) – zespół objawów ocznych wywołany zapaleniem immunologicznym tkanek miękkich oczodołu, powstałych w przebiegu choroby Gravesa-Basedowa. Nazwa orbitopatia tarczycowa jest nazwą aktualnie zalecaną. W przeszłości choroba była nazywana także oftalmopatią tarczycową, oftalmopatią naciekowo-obrzękową, oftalmopatią Gravesa-Basedowa lub wytrzeszczem złośliwym.
Objaw występuje w 10-30% przypadków choroby Gravesa-Basedowa, z czego 5-10% przypadków ma ciężki, wymagający intensywnego leczenia przebieg kliniczny.
Etiologia.
W przebiegu choroby dochodzi do immunologicznego zapalenia mięśni, tkanki tłuszczowej i łącznej wypełniającej oczodół. Początkowo występuje tylko obrzęk, w późniejszych okresach może dołączyć włóknienie i stłuszczenie. Najczęściej zajęte procesem chorobowym są mięśnie proste, dolny i górny.
Choroba zwykle występuje obustronnie, tylko 5% jednostronnie. Choroba objawia się najczęściej (75% przypadków) łącznie z objawami nadczynności tarczycy jednak w 20% je poprzedza. 5% przypadków przebiega bez klinicznych objawów nadczynności tarczycy.
Przebieg kliniczny.
Postaci łagodne ustępują bez leczenia. Postaci ciężkie mogą doprowadzić do uszkodzenia oka, najczęściej zależnego od uszkodzenia rogówki. W przypadku zwłóknienia tkanek miękkich oczodołu zejściem choroby jest występowanie przetrwałego wytrzeszczu.
Leczenie.
Z uwagi, że choroba może ustąpić samoistnie, decyzja o wdrożeniu leczenia powinna zostać poprzedzona oceną aktywności stanu zapalnego. Leczenie wdraża się w następujących wypadkach:
Leczeniem z wyboru jest stosowanie glikokortykosteroidów:
Uzupełnieniem tego leczenia może być napromieniowanie oczodołów. W przypadkach utrwalonej orbitopatii stosuje się także leczenie operacyjne.

</doc>
<doc id="1360465" url="https://pl.wikipedia.org/wiki?curid=1360465" title="Oftalmopatia">
Oftalmopatia



</doc>
<doc id="1360466" url="https://pl.wikipedia.org/wiki?curid=1360466" title="Oftalmopatia tarczycowa">
Oftalmopatia tarczycowa



</doc>
<doc id="1360467" url="https://pl.wikipedia.org/wiki?curid=1360467" title="Oftalmopatia naciekowo-obrzękowa">
Oftalmopatia naciekowo-obrzękowa



</doc>
<doc id="1360468" url="https://pl.wikipedia.org/wiki?curid=1360468" title="Oftalmopatia Gravesa-Basedowa">
Oftalmopatia Gravesa-Basedowa



</doc>
<doc id="1360469" url="https://pl.wikipedia.org/wiki?curid=1360469" title="Marek Naglewski">
Marek Naglewski

Marek Wojciech Naglewski (ur. 18 czerwca 1946 w Tuliszkowie) – polski geodeta, urzędnik państwowy i samorządowy, były wojewoda koniński oraz wiceminister spraw wewnętrznych i administracji.
Życiorys.
Ukończył studia na Wydziale Geodezji i Kartografii Politechniki Warszawskiej. W 1997 uzyskał stopień doktora nauk technicznych na Akademii Rolniczo-Technicznej w Olsztynie. Pracował jako geodeta, był też inspektorem w Hucie Aluminium w Koninie.
W okresie PRL i na początku lat 90. członek Stronnictwa Demokratycznego. W 1990 został mianowany kierownikiem Urzędu Rejonowego w Turku. W tym samym roku uzyskał mandat radnego Rady Miejskiej tamże. W latach 1990–1997 zajmował stanowisko wojewody konińskiego (początkowo jako kandydat SD), następnie do 2001 pełnił funkcję podsekretarza stanu w Ministerstwie Spraw Wewnętrznych i Administracji. W okresie od 5 listopada 1998 do 5 stycznia 1999 pozostawał delegatem rządu ds. wprowadzenia reformy administracyjnej w województwie małopolskim. Od 2002 do 2005 był radnym i starostą powiatu tureckiego, działał w ChRS. W lutym 2005 został powołany na głównego inspektora nadzoru budowlanego, odwołano go z tego stanowiska we wrześniu 2007.
Zatrudniony w Katedrze Geodezji, Kartografii Środowiska i Geometrii Wykreślnej na Wydziale Budownictwa, Architektury i Inżynierii Środowiska Politechniki Łódzkiej. Objął stanowisko profesora Państwowej Wyższej Szkoły Zawodowej w Koninie, był także prorektorem tej uczelni.

</doc>
<doc id="1360470" url="https://pl.wikipedia.org/wiki?curid=1360470" title="Wytrzeszcz złośliwy">
Wytrzeszcz złośliwy



</doc>
<doc id="1360479" url="https://pl.wikipedia.org/wiki?curid=1360479" title="Farel Gott">
Farel Gott

Farel Gott – warszawska grupa muzyczna założona w 2004 roku z inicjatywy Igora Wójcika (gitara), Grzegorza Graczkowskiego (bas) i Grzegorza Kaczmarskiego (perkusja).
W maju 2004 do zespołu dołączył Jakub Pieniążek (wokal, gitara).
Miesiąc później nagrali premierowy materiał (demo "A lot of mess will make you famous")
zrealizowany przez Macieja Miechowicza (Kobong, Neuma). Piosenki z "A lot of mess will make you famous", jak i późniejszych nagrań emitowane były na antenie wielu stacji radiowych w Polsce i za granicą, a utwór "Soul Seeker" osiągnął 1 miejsce na liście przebojów Antyradia.
Klaustrofobiczne brzmienie nagrania sprawiło, że muzyce zespołu nadano łatkę stone rock. Kolejne nagrania oraz koncerty udowodniły jednak, że muzycy Farel Gott umiejętnie łączą ekspresyjny chaos, niekontrolowaną energię, psychodeliczną esencję w jedną, spójną całość nie zwracając uwagi na gatunki muzyczne.
Po roszadach personalnych, na stanowisku perkusisty pojawił się Łukasz Kutyński.
Od roku 2004 zespół zagrał kilkadziesiąt koncertów w tym na Summer of Music Festival,
Open'er Festival oraz Berlinie (klub Silver Wings, w którym grali m.in. Queens of the Stone Age, Billy Talent czy IAMX).
W roku 2007 zespół nagrał i wydał własnym sumptem debiutancki LP, a otwierający go utwór "Moth Revolver" został wydany w USA, na składance Riot on Sunset Vol.2 (272 Records)
W czerwcu 2012 roku miejsce Jacka Topolskiego w roli basisty zajął Marek Ignatiuk.
Zespół po chwilowej przerwie wznowił działalność i jest w trakcie nagrywania nowego materiału.
Dyskografia.
Demo
EP
Albumy
EP

</doc>
<doc id="1360488" url="https://pl.wikipedia.org/wiki?curid=1360488" title="Andreas Scultetus">
Andreas Scultetus

Andreas Scultetus, właśc. Andreas Scholz (ur. w 1622 lub 1623 w Bolesławcu, zm. 25 kwietnia 1647 w Troppau, obecnie Opawa) – niemiecki jezuita i pisarz mistyczny.
Był synem bolesławieckiego szewca. Chroniąc się przed kontrreformacją, uczęszczał do szkoły w Legnicy a następnie we Wrocławiu, gdzie zaprzyjaźnił się z Angelusem Silesiusem i Andreasem Tscherningiem. Był nauczycielem w kolegium jezuickim w Troppau.
W 1641 napisał swoje główne dzieło: "Friedens Lob und Krieges Leid".

</doc>
<doc id="1360489" url="https://pl.wikipedia.org/wiki?curid=1360489" title="Emil Sokal">
Emil Sokal

Emil Sokal (ur. 1851, zm. 1928) – polski specjalista w zakresie budowy kanalizacji i wodociągów, ojciec polityka Franciszka Sokala.
Był kierownikiem budowy kanalizacji i wodociągów w Warszawie. Następnie był długoletnim dyrektorem warszawskiej Stacji Filtrów.
W 1888 wydał broszurę poświęconą warunkom higienicznym w Warszawie.
Emil Sokal zmarł w 1928 i został pochowany na cmentarzu ewangelicko-augsburskim w Warszawie (aleja 15, grób 18).

</doc>
<doc id="1360490" url="https://pl.wikipedia.org/wiki?curid=1360490" title="Ruch Reformatorski">
Ruch Reformatorski

Ruch Reformatorski (fr. "Mouvement réformateur", MR) – belgijska, frankofońska partia polityczna o profilu liberalnym i federacyjnym charakterze, działająca na terenie Walonii.
Historia.
Podstawą powołania MR stała się współpraca wyborcza z 1995 i 1999 między walońskimi centrystami z Partii Reformatorsko-Liberalnej ("Parti réformateur libéral", PRL) i Demokratycznym Frontem Frankofonów ("Front démocratique des francophones", FDF), reprezentującym głównie francuskojęzycznych mieszkańców Brukseli. Ruch Reformatorski utworzono w 2002 jako ścisły sojusz polityczny PRL, FDF, a także chadeckiego Obywatelskiego Ruchu na rzecz Zmian ("Mouvement des citoyens pour le changement", MCC) oraz działającej we wspólnocie niemieckojęzycznej Partii na rzecz Wolności i Postępu ("Partei für Freiheit und Fortschritt", PFF). Szyld PRL, największego ugrupowania federacji, przestał być wkrótce stosowany (jej działacze występują jako przedstawiciele MR), pozostałe formacje zachowały w ramach koalicji autonomię organizacyjną.
Ruch Reformatorski od początku współtworzył kolejne rządy Guya Verhofstadta, Yves'a Leterme, Hermana Van Rompuya i ponownie Yves'a Leterme. W latach 2004–2009 jeden z jego liderów, Louis Michel, reprezentował Belgię w Komisji Europejskiej.
MR należy do Partii Porozumienia Liberałów i Demokratów na rzecz Europy, natomiast MCC działa w Europejskiej Partii Demokratycznej.
W 2011 partia FDF w trakcie kryzysu politycznego związanego z tworzeniem nowego rządu zdecydowała się opuścić federację. W tym samym roku Ruch Reformatorski wszedł do koalicji rządowej popierającej rząd, na czele którego stanął waloński socjalista Elio Di Rupo.
W 2014 po kolejnych wyborach krajowych i kilkumiesięcznych negocjacjach reformatorzy dołączyli do nowej koalicji rządowej, w ramach której premierem został ich lider Charles Michel. W 2019 na tej funkcji zastąpiła go działaczka MR Sophie Wilmès, stając na czele mniejszościowego rządu przejściowego (w 2020 jej gabinet przekształcił się w pełnoprawny rząd ze szczególnymi pełnomocnictwami w związku z pandemią COVID-19). Gdy w 2020 nowy większościowy rząd utworzył flamandzki liberał Alexander De Croo, Ruch Reformatorski pozostał częścią koalicji rządowej.
Wyniki wyborcze.
Wybory do Izby Reprezentantów:

</doc>
<doc id="1360492" url="https://pl.wikipedia.org/wiki?curid=1360492" title="Transmat">
Transmat

Transmat − amerykańska niezależna wytwórnia muzyczna założona w 1986 r. przez jednego z pionierów muzyki techno, Derricka Maya.
Przedsiębiorstwo zlokalizowane jest w Detroit, w Michigan. Głównym profilem działalności jest wydawanie muzyki z gatunku techno. Transmat posiada pododdział, którym jest Fragile Records.
Historia.
Derrick May po ukazaniu się jego nagrania "Let's Go" (Metroplex Records) założył własną wytwórnię płytową Transmat. Wydawał w niej swoje nagrania pod pseudonimem Rhythim Is Rhythim. W wytwórni nagrywali płyty również tacy muzycy jak: Aril Brikha (Deeparture in Time, On&amp;On, Headhunter), Reggie Dokes, Tony Drake, Louis Haiman. 
W wytwórni zostały wydane m.in. (albumy, minialbumy i remiksy): 

</doc>
<doc id="1360498" url="https://pl.wikipedia.org/wiki?curid=1360498" title="Maksim Tank">
Maksim Tank

Maksim Tank, właśc. Jauhien Iwanawicz Skurko (biał. Яўген Іванавіч Скурко; inne pseudonimy: "A. Hranit", "Auhien Bura"; ur. 17 września 1912 w Pilkowszczyźnie k. Miadzioła, zm. 7 sierpnia 1995 w Mińsku) – białoruski poeta, nagrodzony w 1968 tytułem narodowego poety BSRR.
Kiedy w czasie I wojny światowej jego ojciec został zmobilizowany, matka wyjechała z dziećmi do Moskwy. W ojczyste strony rodzina wróciła dopiero w 1922. Jauhien Skurko ukończył najpierw polską szkołę początkową w Szklenikowie, następnie uczył się w gimnazjach: rosyjskim w Wilejce i białoruskim w Radoszkowiczach. Z tego ostatniego został relegowany. Od 1927 należał do komsomołu; za działalność komunistyczną dwukrotnie odbywał karę pozbawienia wolności (1933–1934, 1934). Pracował w podziemnych i legalnych wydawnictwach komunistycznych, a w czasie II wojny światowej – w gazetkach propagandowych. W latach 1948–1966 był redaktorem naczelnym czasopisma "Połymia".
Jako poeta debiutował w 1931 w prasie nielegalnej. Pierwsze cztery tomy poezji wydawał w Wilnie. Pierwszy z nich, "Na etapach" (wyd. 1936), a także poemat Narocz (wyd. 1937) skonfiskowała cenzura. Jego wczesna twórczość nawiązywała do stylistyki tzw. drugiej awangardy. Łącznie w latach 1937–1990 wydał kilkanaście tomów poezji, ponadto napisał kilka tomów wierszy dla dzieci. W 1970 opublikował tom wspomnień, zatytułowanych "Listki z kalendara" (wyd. polskie Kartki z kalendarza, 1977). Kilkakrotnie wydawano tomiki jego wierszy w polskim przekładzie.
Był nagrodzony tytułami: Bohatera Pracy Socjalistycznej (1974), Honorowego Obywatela Mińska (1987), czterokrotnie Orderem Lenina, ponadto Orderem Rewolucji Październikowej, Orderem Czerwonego Sztandaru, Orderem Czerwonego Sztandaru Pracy, Orderem Wojny Ojczyźnianej II stopnia, Krzyżem Oficerskim Orderu Odrodzenia Polski. Był laureatem Nagrody Państwowej ZSRR (1948), Nagrody Literackiej im. Janki Kupały (1959), Nagrody Państwowej BSRR (1966), Nagrody Leninowskiej (1978), a także nagrody ZAiKS za "przekłady poezji polskiej i wkład w rozwój przyjaźni pomiędzy narodami".
Był wieloletnim deputowanym do Rady Najwyższej ZSRR i Rady Najwyższej BSRR. W latach 1963–1971 pełnił obowiązki przewodniczącego Rady Najwyższej Białoruskiej SRR. Jego pseudonimem artystycznym nazwano w 1995 Białoruski Państwowy Uniwersytet Pedagogiczny.

</doc>
<doc id="1360499" url="https://pl.wikipedia.org/wiki?curid=1360499" title="Aleksandrowskoje (obwód tomski)">
Aleksandrowskoje (obwód tomski)

Aleksandrowskoje (ros. "Александровское") - miejscowość w Rosji.
Położona na Nizinie Zachodniosyberyjskiej w obwodzie tomskim na lewym brzegu Obu. Liczba mieszkańców: 8 tys. (2002).
Centrum administracyjne rejonu aleksandrowskiego

</doc>
<doc id="1360500" url="https://pl.wikipedia.org/wiki?curid=1360500" title="Jauhien Skurko">
Jauhien Skurko



</doc>
<doc id="1360501" url="https://pl.wikipedia.org/wiki?curid=1360501" title="Ulica Nowowiejska">
Ulica Nowowiejska

Ulica Nowowiejska – nazwa ulic w Polsce:

</doc>
<doc id="1360502" url="https://pl.wikipedia.org/wiki?curid=1360502" title="Godzina święta">
Godzina święta



</doc>
<doc id="1360504" url="https://pl.wikipedia.org/wiki?curid=1360504" title="Rejon kargasokski">
Rejon kargasokski

Rejon kargasokski (ros. Каргасокский район) – jednostka terytorialna w Rosji, najrozleglejsza w obwodzie tomskim. Centrum administracyjne – wieś Kargasok.

</doc>
<doc id="1360511" url="https://pl.wikipedia.org/wiki?curid=1360511" title="Korowód">
Korowód



</doc>
<doc id="1360517" url="https://pl.wikipedia.org/wiki?curid=1360517" title="Garigliano">
Garigliano

Garigliano – rzeka we położona w centrum Włoch.
Garigliano powstaje z połączenia rzek Rapido oraz Liri. Obecnie rzekę Garigliano traktuje się czasem jako połączoną rzekę Garigliano-Liri.
Przez większość ponad 40-kilometrowej długości Garigliano wyznacza granicę pomiędzy regionami Lacjum oraz Kampania. W czasach średniowiecznych rzeka Garigliano (wówczas znana jako Verde) stanowiła naturalna granicę południową ówczesnego Państwa Kościelnego.
Znaczenie historyczne.
W IX wieku Arabowie opanowali zamek nad rzeką skąd podejmowali częste rajdy na Kampanię i środkowe Włochy.
W 915 koalicja Bizantyjczyków, Longobardów i papiestwa pokonała Arabów w bitwie nad Garigliano.
W czasie tzw. wojen włoskich (II wojna włoska) 29 grudnia 1503 r. miała miejsce bitwa nad Garigliano, w trakcie której hiszpańskie wojska Gonzalo Fernándeza de Córdoby pokonały Francuzów dowodzonych przez Ludovico II de Saluzzo.
Podczas II wojny światowej rzeka stanowiła centrum niemieckiej linii obronnej znanej jako Linia Gustawa, która stanowiła główną linię obronną sił niemieckich wokół Cassino. Przełamanie rzeki pozwoliło aliantom zdobyć linię Gustawa i rozpoczynając marsz w głąb terytorium Włoch
Znaczenie energetyczne.
W latach 1959–1982 rzeka stanowiła dla elektrowni atomowej, z reaktorem typu BWR położonej w mieście Sessa Aurunca.

</doc>
<doc id="1360521" url="https://pl.wikipedia.org/wiki?curid=1360521" title="Ersatz Audio">
Ersatz Audio

Ersatz Audio - amerykańska niezależna wytwórnia muzyczna z siedzibą w Detroit, w stanie Michigan.
Firmę założyli i rozwijają Adam Lee Miller oraz Nicola Kuperus. Ich zamierzeniem było wydawanie płyt grupy ADULT., której są członkami. Z wydawnictwem współpracują również tacy artyści jak Magas oraz Blind Leads Nakid, których styl zbliżony jest do ADULT. Pododdziałem Ersatz Audio jest Monoplaza Records Co.

</doc>
<doc id="1360525" url="https://pl.wikipedia.org/wiki?curid=1360525" title="Szmer Grahama Steella">
Szmer Grahama Steella

Szmer Grahama Steella (ang. Graham Steell murmur) – cichy szmer protomezodiastoliczny (wczesno/śródrozkurczowy) niedomykalności zastawki tętnicy płucnej. Występuje przy równoczesnej obecności nadciśnienia płucnego i świadczy o względnej niedomykalności zastawki. Jest najlepiej słyszalny wzdłuż górnego, lewego brzegu mostka.
Szmer został szczegółowo opisany przez brytyjskiego kardiologa Grahama Steella (1851-1942), na którego cześć został nazwany.

</doc>
<doc id="1360527" url="https://pl.wikipedia.org/wiki?curid=1360527" title="Ulica Nowowiejska we Wrocławiu">
Ulica Nowowiejska we Wrocławiu

Ulica Nowowiejska – ulica w północnej części Wrocławia położona na osiedlu Ołbin o długości ok. 1,7 km, łącząca ulicę Sienkiewicza na południowym wschodzie z ulicą Jedności Narodowej na północnym zachodzie.
W przeszłości główna droga podwrocławskiej Nowej Wsi Polskiej (niem. "Polnisch-Neudorf"); oryginalna nazwa ulicy ("Neudorfgasse") zmieniona została później na "Michaelisstraße", nawiązującą do pobliskiego kościoła św. Michała Archanioła. Mieszkańcy Nowej Wsi Polskiej w znacznej swej części mówili po polsku także w czasach, kiedy Wrocław wraz ze Śląskiem znajdował się w granicach Prus i Niemiec; nazwa "Polnisch-Neudorf" była w użyciu jeszcze w połowie XIX wieku.
W 1951 planowano przemianować Nowowiejską na ulicę Lenina, ale z tego zamiaru zrezygnowano z powodu historycznego charakteru obowiązującej nazwy.
Przy ulicy Nowowiejskiej pod numerem 38 znajduje się dom rodzinny Edyty Stein (kanonizowanej w 1998 jako św. Teresa Benedykta od Krzyża), Żydówki, która przeszła na katolicyzm i zginęła w niemieckim obozie koncentracyjnym Auschwitz w 1942.

</doc>
<doc id="1360528" url="https://pl.wikipedia.org/wiki?curid=1360528" title="Szmer Austina Flinta">
Szmer Austina Flinta

Szmer Austina Flinta (ang. Austin Flint murmur, Flint's murmur/symptom) – cichy, mezodiastoliczny (śródrozkurczowy) szmer względnego zwężenia zastawki mitralnej, spotykany w długotrwałej niedomykalności zastawki aortalnej. Powstaje wskutek cofania się krwi z aorty i uderzania strumienia krwi o wsierdzie lewego serca. Klasyczne objaśnienie szmeru mówi, że powstaje on, gdy cofający się strumień krwi uderza o przedni płatek zastawki dwudzielnej przy jednoczesnym zmieszaniu wstecznego strumienia krwi przez zastawkę aortalną i fizjologicznego strumenia krwi przez zastawkę mitralną. Opisany przez amerykańskiego lekarza Austina Flinta w 1862 roku.

</doc>
<doc id="1360530" url="https://pl.wikipedia.org/wiki?curid=1360530" title="Robert Walter Weir">
Robert Walter Weir

Robert Walter Weir (ur. 18 czerwca 1803 w New Rochelle, zm. 1 maja 1889 w Nowym Jorku) – amerykański malarz, ilustrator i nauczyciel, zaliczany do Hudson River School. Malował sceny historyczne, pejzaże i portrety.
Weir był nauczycielem (później profesorem) rysunku w Akademii Wojskowej Stanów Zjednoczonych w West Point w latach (1834-1876) i członkiem National Academy of Design od 1829 r. Jego prace znajdują się m.in. na Kapitolu i w Metropolitan Museum of Art.

</doc>
<doc id="1360531" url="https://pl.wikipedia.org/wiki?curid=1360531" title="Zespół po kardiotomii">
Zespół po kardiotomii



</doc>
<doc id="1360539" url="https://pl.wikipedia.org/wiki?curid=1360539" title="Zrostniczek zielony">
Zrostniczek zielony

Zrostniczek zielony ("Zygodon viridissimus" (Dicks.) Brid.) – gatunek mchu należący do rodziny szurpkowatych ("Orthotrichaceae").
Rozmieszczenie geograficzne.
Występuje na niżu i w niższych partiach gór. W Polsce stwierdzany na Górnym Śląsku, w Ziemi Lubuskiej, na Pomorzu i w Tatrach. Gatunek rzadki.
Morfologia.
Darnie zbite, niskie. Młode darnie żywozielone, starsze żółtozielone. Łodygi o wys. 1-2 cm, w dole okryte brunatnymi chwytnikami. Liście lancetowate, całobrzegie, o dług. 1-2 mm, szer. 0,2 mm, w stanie suchym lekko kędzierzawe. W kątach liści liczne, elipsoidalne, brązowe rozmnóżki. Sporogony w Polsce tworzone są rzadko. Seta żółtawa, o dług. ok. 0,5 cm. Puszka podłużnie owalna, z 8 bruzdami, bez perystomu.
Ekologia.
Żyje na korze drzew liściastych (dąb, buk, brzoza, wiąz, topola czarna), rzadko na kamieniach.
Ochrona.
Roślina objęta w Polsce ścisłą ochroną gatunkową od 2004 roku.

</doc>
<doc id="1360540" url="https://pl.wikipedia.org/wiki?curid=1360540" title="Honiton">
Honiton

Honiton (IPA /hʌnɪtɘn/ lub /hɒnitɘn/) - miasto w Wielkiej Brytanii, w Anglii w hrabstwie Devon, położone nad rzeką Otter, 24 km na północny wschód od Exeter. Stacja kolejowa na linii Londyn-Exeter. 
Historia.
Miasto położone na rzymskim szlaku "Fosse Way" z Exeter do Lincoln. Wzmiankowane w Domesday Book jako "Honetone". W czasach nowożytnych w mieście rozwinął się przemysł - tu właśnie wyprodukowano pierwszą w Anglii koronkę, której sposób wykonania przywieźli emigranci flamandzcy. Królowa Wiktoria miała suknię ślubną ozdobioną koronkami z Honiton. W XVIII w. miasto strawił pożar. Ponowny rozwój nastąpił w XX w., po wybudowaniu linii kolejowej.

</doc>
<doc id="1360541" url="https://pl.wikipedia.org/wiki?curid=1360541" title="Okruchy dnia">
Okruchy dnia



</doc>
<doc id="1360543" url="https://pl.wikipedia.org/wiki?curid=1360543" title="Władimir Prawdicz-Nieminski">
Władimir Prawdicz-Nieminski

Władimir Władimirowicz Prawdicz-Nieminski (ros. Владимир Владимирович Правдич-Неминский, ukr. Володимир Володимирович Правдич-Немінський, ur. 2 lipca 1879, zm. 17 maja 1952) – ukraiński fizjolog. Jako jeden z pierwszych przeprowadził badania, które doprowadziły do wynalezienia elektroencefalografii. Zapis fotograficzny doświadczenia Prawdicza-Nieminskiego na psach pochodzi z roku 1912.
Życiorys.
Ukończył studia fizyczno-matematyczne (1907) i medyczne (1917) na Uniwersytecie Kijowskim. Od 1919 pracował w Instytucie Bakteriologicznym w Kijowie. 5 listopada 1929 był aresztowany za przynależność do organizacji, 22 marca 1930 roku skazany na 3 lata zesłania do Archangielska. Zwolniony jesienią 1932 roku.
Dorobek naukowy.
Był przedstawicielem Kazańskiej i Kijowskiej Szkoły Fizjologicznej. Współpracował m.in. z Мisławskim, Kulabko, Samojłowem, Czagowcem. Od 1908 roku pracował w laboratorium fizjologicznym Uniwersytetu Kijowskiego. W tym czasie zastosował jako pierwszy galwanometr do rejestracji pola elektrycznego kory mózgowej ssaków, i nazwał otrzymany zapis elektrocerebrogramem (ros. электроцереброграмм). Kolejnym etapem prac Prawdicza-Nieminskiego było określenie wpływu różnych czynników na wygląd fal, takich jak narkoza, ciśnienie tętnicze, aktywność elektryczna mięśni, czego dokonał w kolejnych pracach. Obalił również teorię S.I. Czirewa, jakoby fale elektrocerebrogramu miały powstawać wskutek tarcia krwi o ściany naczyń krwionośnych. Określił w 1913 i 1925 roku sześć głównych typów fal, rejestrowanych nad obszarami kory wzrokowej i motorycznej. Zaproponował klasyfikację fal w zależności od częstości przy pomocy cyfr rzymskich. Opisał zmiany elektroencefalograficzne w przebiegu niedotlenienia i utraty krwi i desynchronizację fal wskutek podrażnienia nerwów. W 1913 roku zarejestrował potencjały pośrednio, bez otwierania czaszki, co poprzedziło etap doświadczeń na ludziach. Hans Berger w 1929 roku potwierdził odkrycie Prawdicza-Nieminskiego i cytował go w swojej pracy, uznawanej za przełomową w badaniach nad EEG; uznał też wprowadzoną przez Rosjanina klasyfikację, zastępując cyfry rzymskie literami greckiego alfabetu (α, β, γ, δ, ε, ζ). W ostatnich latach życia Prawdicz-Nieminski zajmował się zależnościami między cyklem pracy serca a falami EEG, co określał jako tono-elektrocerebrografię (ros. тоно-электроцеребрографиа). 

</doc>
<doc id="1360545" url="https://pl.wikipedia.org/wiki?curid=1360545" title="Kolor purpury">
Kolor purpury



</doc>
<doc id="1360547" url="https://pl.wikipedia.org/wiki?curid=1360547" title="Pocałunek kobiety pająka">
Pocałunek kobiety pająka



</doc>
<doc id="1360548" url="https://pl.wikipedia.org/wiki?curid=1360548" title="W labiryncie">
W labiryncie



</doc>
<doc id="1360549" url="https://pl.wikipedia.org/wiki?curid=1360549" title="Wiek niewinności">
Wiek niewinności



</doc>
<doc id="1360550" url="https://pl.wikipedia.org/wiki?curid=1360550" title="Baśnie">
Baśnie



</doc>
<doc id="1360551" url="https://pl.wikipedia.org/wiki?curid=1360551" title="Nowe Siedlce">
Nowe Siedlce

Nowe Siedlce – dzielnica Siedlec, położona w północno-wschodniej części miasta.
Powstała w latach 30. XX wieku na podzielonych gruntach Starej Wsi. Jest to dzielnica mieszkaniowa o zabudowie willowej. 
W 1933 na pl.Wolności, głównym placu dzielnicy, ustawiono pomnik Wolności. W 1941 Niemcy wysadzili pomnik w powietrze. W 2010 pomnik został odbudowany dzięki staraniom Społecznego Komitetu Odbudowy Pomnika Wolności w Siedlcach, odsłonięcie odbyło się 11 listopada 2010, w 92. rocznicę odzyskania niepodległości.
Położenie.
Osiedle znajduje się pomiędzy ulicami:
Osiedle graniczy z:

</doc>
<doc id="1360552" url="https://pl.wikipedia.org/wiki?curid=1360552" title="PTCA">
PTCA



</doc>
<doc id="1360553" url="https://pl.wikipedia.org/wiki?curid=1360553" title="Sielanki">
Sielanki



</doc>
<doc id="1360554" url="https://pl.wikipedia.org/wiki?curid=1360554" title="Sheila Greibach">
Sheila Greibach

Sheila Greibach (ur. 1939) – amerykańska informatyczka. Specjalizuje się w językach formalnych, automatach, teorii kompilatorów, automatach ze stosem oraz problematyką decyzyjną. W 1965 r. stworzyła postać normalną dla gramatyki bezkontekstowej (postać normalna Greibach). Razem z Seymourem Ginsburgiem i Michaelem Harrisonem pracowała nad kontekstową analizą składniową za pomocą modelu automatyzacji stosów.
W 1963 r. została absolwentką Radcliffe College. Następnie zdobyła doktorat w dziedzinie matematyki stosowanej na Uniwersytecie Harvarda, gdzie rozpoczęła pracę w Instytucie Inżynierii i Fizyki Stosowanej. Pracuje jako profesor informatyki na Uniwersytecie Kalifornijskim w Los Angeles.

</doc>
<doc id="1360555" url="https://pl.wikipedia.org/wiki?curid=1360555" title="Sick sinus syndrome">
Sick sinus syndrome



</doc>
<doc id="1360556" url="https://pl.wikipedia.org/wiki?curid=1360556" title="Północna Dzielnica Przemysłowa (Siedlce)">
Północna Dzielnica Przemysłowa (Siedlce)

Północna Dzielnica Przemysłowa – dzielnica przemysłowa w Siedlcach (woj. mazowieckie), leżąca w północnej części miasta.
Powstała w latach 70. XX wieku, wzdłuż ulicy Sokołowskiej, która jest główna ulicą tej dzielnicy.
Głównym zakładem przemysłowym działającym w tej dzielnicy był Zakłady Przemysłu Dziewiarskiego Karo, obecnie znajduje się tam Collegium Mazovia Innowacyjna Szkoła Wyższa (dawniej Wyższa Szkoła Finansów i Zarządzania).
Zakłady przemysłowe działające na terenie dzielnicy:
W miejscu byłego Miejskiego Przedszkola Zakładowego "Karo" powstał sklep meblowy Feniks.
Przy ulicy Sokołowskiej znajduje się również stacja paliw LOTOS, salon motocyklowy Yamaha, salon łazienek Eska oraz Studio Wyposażenia Wnętrz KKW Wnętrza.

</doc>
<doc id="1360557" url="https://pl.wikipedia.org/wiki?curid=1360557" title="Marjanówka">
Marjanówka



</doc>
<doc id="1360558" url="https://pl.wikipedia.org/wiki?curid=1360558" title="SUNDS">
SUNDS



</doc>
<doc id="1360560" url="https://pl.wikipedia.org/wiki?curid=1360560" title="Dursley">
Dursley

Dursley – miasto w Wielkiej Brytanii, w Anglii w hrabstwie Gloucestershire, położone na północno-wschodnim stoku wzgórza Stinchcombe Hill, 6 km od rzeki Severn. Miasto tworzy lokalna konurbację z Cam (łączna populacja 11 400 mieszkańców).

</doc>
<doc id="1360562" url="https://pl.wikipedia.org/wiki?curid=1360562" title="Południowa Dzielnica Przemysłowa (Siedlce)">
Południowa Dzielnica Przemysłowa (Siedlce)

Południowa Dzielnica Przemysłowa – dzielnica handlowo-przemysłowa w Siedlcach (woj. mazowieckie), leżąca w południowo-wschodniej części miasta. Powstała w latach 70. XX wieku, w kwartale ulic: Brzeskiej, Terespolskiej, Starowiejskiej i Kleeberga.
Główną ulicą w tej dzielnicy jest ulica Brzeska. Ważną rolę pełnią też ulice: St. Starzyńskiego i Budowlana.
Głównym zakładem przemysłowym działającym na terenie dzielnicy była Odlewnia Staliwa Stalchemak.
Firmy.
Na terenie dzielnicy zlokalizowane są przedsiębiorstwa i punkty handlowe takie jak m.in.:

</doc>
<doc id="1360563" url="https://pl.wikipedia.org/wiki?curid=1360563" title="Glikozydy naparstnicy">
Glikozydy naparstnicy



</doc>
<doc id="1360564" url="https://pl.wikipedia.org/wiki?curid=1360564" title="Crediton">
Crediton

Crediton - miasto w Wielkiej Brytanii, w Anglii w hrabstwie Devon, położone w dolinie rzeki Creedy przy jej ujściu do rzeki Exe, 12 km na północny zachód od Exeter. Miasto dzieli się na starą część zachodnią i nową wschodnią.

</doc>
<doc id="1360565" url="https://pl.wikipedia.org/wiki?curid=1360565" title="Zwężenie zastawki aortalnej">
Zwężenie zastawki aortalnej

Zwężenie zastawki aortalnej (stenoza/zwężenie zastawki aorty, zwężenie lewego ujścia tętniczego, łac. "stenosis ostii arteriosi sinistri", "stenosis ostii aortae", ang. "aortic stenosis", AS) – wada serca polegająca na zmniejszeniu powierzchni ujścia aortalnego w stopniu utrudniającym wypływ krwi z lewej komory do aorty. Jest trzecią pod względem częstości chorobą serca w krajach rozwiniętych, po nadciśnieniu tętniczym i chorobie niedokrwiennej serca. Rozpoznanie opiera się na obrazie echokardiograficznym. Leczenie jest operacyjne; jako pierwszy walwuloplastykę zastawki aortalnej wykonał w 1982 roku Lababidi.
Epidemiologia.
Zwyrodnieniowa stenoza aortalna jest obecnie trzecią co do częstości chorobą serca w krajach zachodnich (po nadciśnieniu tętniczym i chorobie niedokrwiennej serca). Umiarkowane zwężenie występuje u 5% populacji po 75. roku życia.
Etiologia.
Najczęstszą przyczyną jest proces zwyrodnieniowy z wtórnym wapnieniem, innymi przyczynami stenozy aortalnej są gorączka reumatyczna i wada wrodzona, jaką jest dwupłatkowa zastawka aorty (1% populacji ogólnej). Choroba reumatyczna jako przyczyna zwężenia jest coraz rzadszym czynnikiem, natomiast coraz częściej przyczyną stenozy jest wapnienie zastawki u osób starszych, spowodowane miażdżycą, procesem zwyrodnieniowym lub zaburzeniami gospodarki wapniowej.
Czynniki sprzyjające zwyrodnieniu zastawki aorty to:
Patofizjologia.
Zwężenie o ponad 1/3 powierzchni zastawki aortalnej, która u osób zdrowych wynosi ponad 2,5 cm², wywołuje następstwa hemodynamiczne.
Utrudniony przez zwężenie ujścia odpływ krwi z lewej komory, prowadzi do przeciążenia ciśnieniowego i powoduje jej kompensacyjny koncentryczny przerost. Większa siła skurczu przez pewien czas pozwala na zachowanie dostatecznej objętości minutowej. Większa masa mięśnia przy niezmienionym krążeniu wieńcowym prowadzi do zwiększonego zapotrzebowania na tlen, a zmniejszenie przepływu przez naczynia wieńcowe i podwsierdziowe przyczynia się do występowania bólów dławicowych. Włóknienie nasila dysfunkcję rozkurczową i prowadzi do dysfunkcji skurczowej. Utrudniony rozkurcz i wzrost ciśnienia rozkurczowego w lewej komorze sprzyjają zastojowi w krążeniu płucnym powodując ograniczenie tolerancji wysiłku, duszność wysiłkową, a w skrajnych przypadkach obrzękowi płuc.
Objawy i przebieg.
Objawy podmiotowe.
Stenoza aortalna może być przez długi czas bezobjawowa, mimo istotności hemodynamicznej.
Głównymi objawami są:
Klasyfikacja.
Na podstawie echokardiografii i obliczonej powierzchni ujścia aorty (AVA) określa się stopień zwężenia:
W zależności od gradientu komorowo-aortalnego: 
Rozpoznanie.
Rozpoznanie opiera się najczęściej na obrazie echokardiograficznym.
Istotne jest, by badania prędkości na zastawce aortalnej dokonywać zawsze również głowicą ultrasonograficzną inną od konwencjonalnej, tzw. sondą Pedoffa (ang. CW pencil/Pedoff probe). W przypadku niezastosowania się do tego zalecenia może dojść do niedoszacowania wady. 
W szczególnych przypadkach echokardiografia spoczynkowa może być niewystarczająca do określenia ciężkości wady zastawki aortalnej. Dotyczy to szczególnie chorych z:
W tych sytuacjach pomocne może być badanie inwazyjne (cewnikowanie) lub w odniesieniu do pierwszej grupy chorych echokardiografia wysiłkowa. 
Leczenie.
Łagodna wada nie wymaga leczenia zabiegowego; w niewielkiej i umiarkowanej stenozie stosuje się leczenie zachowawcze. 
W ciężkiej stenozie metodami leczenia zabiegowego są:
Zabieg na zastawce aortalnej.
Zabiegu na zastawce aortalnej dokonuje się celem poprawy jakości życia i/lub prognozy pacjenta. W wielu badaniach wykazano brak wyższej śmiertelności w grupie bezobjawowych chorych z ciężką stenozą aortalną w porównaniu do populacji ogólnej. Znalazło to odbicie w obecnie obowiązujących wytycznych Europejskiego Towarzystwa Kardiologicznego dotyczących postępowania w wadach zastawkowych. Zgodnie z nimi wskazaniem do zabiegu na zastawce aortalnej są ciężka stenoza aortalna oraz:
Decyzja co do podjęcia zabiegu na zastawce oraz jego charakteru powinna być podejmowana indywidualnie. W przypadku odstąpienia od zabiegu na zastawce konieczne są kontrole w odstępach 3-6 miesięcy.
Zapobieganie.
Badanie z 2007 roku wykazało spowolnienie procesu zwyrodnieniowego zwężenia zastawki aortalnej u przyjmujących lek należący do grupy statyn – rosuwastatynę. Ostatecznie nie wykazano jednak jednoznacznie pozytywnego wpływu tego leku na progresję choroby. Planowane są dalsze badania nad tym zagadnieniem.
Rokowanie.
Rokowanie u chorych z bezobjawową stenozą aortalną jest dobre, dramatycznie pogarsza się w objawowym zwężeniu. Zgon następuje średnio po 2 latach od wystąpienia niewydolności serca. Leczenie operacyjne poprawia rokowanie.

</doc>
<doc id="1360566" url="https://pl.wikipedia.org/wiki?curid=1360566" title="Piaski Zamiejskie (Siedlce)">
Piaski Zamiejskie (Siedlce)

Piaski Zamiejskie – dzielnica Siedlec (woj. mazowieckie), leżąca w zachodniej części miasta, wzdłuż ulic: Ignacego Daszyńskiego i Piaski Zamiejskie oraz przy przystanku PKP Siedlce Zachodnie.
Przy ulicy Daszyńskiego znajduje się osiedle Panorama i Hala Targowa, natomiast wzdłuż ulicy Piaski Zamiejskie dominuje zabudowa jednorodzinna jednopiętrowa. Pomiędzy ulicą Piaskową i Przymiarki zlokalizowane są Pracowniczy Ogród Działkowy: Relaks, Zdrowie i Złote Piaski, będące pod zarządem Polskiego Związku Działkowców.

</doc>
<doc id="1360567" url="https://pl.wikipedia.org/wiki?curid=1360567" title="Estuaire du Gabon">
Estuaire du Gabon

Estuaire du Gabon – położone w północno-zachodnim Gabonie wspólne, szerokie estuarium rzek Komo oraz Ebe, których wody wpadają tu do Zatoki Gwinejskiej. Estuarium to nazywane jest także rzeką Gabon. Otaczająca je prowincja Gabonu nazywa się Estuaire.

</doc>
<doc id="1360568" url="https://pl.wikipedia.org/wiki?curid=1360568" title="Północna Dzielnica Przemysłowa">
Północna Dzielnica Przemysłowa



</doc>
<doc id="1360570" url="https://pl.wikipedia.org/wiki?curid=1360570" title="Południowa Dzielnica Przemysłowa">
Południowa Dzielnica Przemysłowa



</doc>
<doc id="1360571" url="https://pl.wikipedia.org/wiki?curid=1360571" title="Kardiowersja elektryczna">
Kardiowersja elektryczna

Kardiowersja elektryczna – zabieg przywrócenia prawidłowego rytmu serca przez jednoczesne pojawienie się załamka R w EKG i wyładowanie krótkotrwałego prądu o dużym napięciu, powodującym częściową depolaryzację mięśnia sercowego.
Czas wyładowania jest synchronizowany z cyklem pracy serca w celu uniknięcia wyładowania w strefie ranliwej (na ramieniu zstępującym załamka T), co może spowodować migotanie komór. 
Wskazaniem do kardiowersji elektrycznej są różne tachyarytmie. Przed zabiegiem pacjenta poddaje się sedacji: znieczulenie ogólne uzyskuje się najczęściej propofolem, etomidatem i fentanylem. 

</doc>
<doc id="1360573" url="https://pl.wikipedia.org/wiki?curid=1360573" title="Roskosz (Siedlce)">
Roskosz (Siedlce)

Roskosz – nazwa dzielnicy mieszkaniowej Siedlec (woj. mazowieckie), leżącej w południowo-zachodniej części miasta. Rozciąga się wzdłuż ulicy Garwolińskiej.

</doc>
<doc id="1360574" url="https://pl.wikipedia.org/wiki?curid=1360574" title="Niedomykalność zastawki aortalnej">
Niedomykalność zastawki aortalnej

Niedomykalność zastawki aortalnej (łac. "insufficientia valvulae aortae", ang. "aortic insufficiency", "aortic regurgitation") – wada serca polegająca na nieprawidłowym zamykaniu się płatków zastawki aortalnej, powodującym wsteczny przepływ krwi z aorty do lewej komory.
Epidemiologia.
Niedomykalność zastawki aortalnej stwierdzana jest w badaniu echokardiograficznym u 13% mężczyzn i 9% kobiet w populacji ogólnej. Istotna hemodynamicznie niedomykalność dotyczy około 2% populacji po 70. roku życia.
Etiologia.
Niedomykalność aortalna może być ostra (np. w rozwarstwieniu aorty, infekcyjnym zapaleniu wsierdzia), lub przewlekła (gorączka reumatyczna, miażdżyca, tętniak aorty wstępującej, choroby tkanki łącznej).
Wyróżnia się też:
W większości przypadków idiopatyczna, znane przyczyny to:
Patofizjologia.
Niedomykalność zastawki aorty powoduje cofanie się krwi z tętnicy głównej do lewej komory podczas rozkurczu serca i przeciążenie objętościowe lewej komory. Dochodzi do poszerzenia lewej komory, a potem do przerostu mięśnia lewej komory. Ciśnienie rozkurczowe w aorcie spada, rośnie w lewej komorze. Nadmierne obciążenie, względne niedokrwienie spowodowane przerostem i niskim ciśnieniem rozkurczowym powodują uszkodzenie lewej komory i pogłębiają niewydolność serca.
Objawy i przebieg.
Wada jest długo bezobjawowa, ale po jej ujawnieniu się następuje szybka dekompensacja hemodynamiczna.
Objawy podmiotowe.
W ostrej niedomykalności:
Objawy przedmiotowe.
Rzadko stwierdzane, spotykane w piśmiennictwie objawy to:
Wymienione objawy mają jedynie znaczenie pomocnicze i są mało przydatne w praktyce klinicznej.
Klasyfikacja.
Kryteria echokardiograficzne ciężkiej niedomykalności aortalnej:
Rokowanie i przebieg.
Rokowanie i przebieg zależą od choroby podstawowej. Roczna śmiertelność u chorych z bezobjawową niedomykalnością i z prawidłową frakcją wyrzutu lewej komory wynosi &lt;0,2%.

</doc>
<doc id="1360575" url="https://pl.wikipedia.org/wiki?curid=1360575" title="Sekuła (Siedlce)">
Sekuła (Siedlce)

Sekuła – dzielnica Siedlec (woj. mazowieckie), leżąca w południowej części miasta, wzdłuż ulicy Domanickiej, przy Lasku Sekulskim i obwodnicy Siedlec. Dawniej osiedle oraz folwark, należący do przodków ks. Adama Skwarczyńskiego.

</doc>
<doc id="1360579" url="https://pl.wikipedia.org/wiki?curid=1360579" title="Niedomykalność zastawki aorty">
Niedomykalność zastawki aorty



</doc>
<doc id="1360581" url="https://pl.wikipedia.org/wiki?curid=1360581" title="Kobieta pracująca">
Kobieta pracująca



</doc>
<doc id="1360582" url="https://pl.wikipedia.org/wiki?curid=1360582" title="Kardiowersja">
Kardiowersja



</doc>
<doc id="1360583" url="https://pl.wikipedia.org/wiki?curid=1360583" title="Piaski Zamiejskie">
Piaski Zamiejskie



</doc>
<doc id="1360584" url="https://pl.wikipedia.org/wiki?curid=1360584" title="Taradajki">
Taradajki



</doc>
<doc id="1360585" url="https://pl.wikipedia.org/wiki?curid=1360585" title="Sekuła">
Sekuła

Nazwa geograficzna
Osoby noszące nazwisko Sekuła

</doc>
<doc id="1360586" url="https://pl.wikipedia.org/wiki?curid=1360586" title="Roskosz (dzielnica)">
Roskosz (dzielnica)



</doc>
<doc id="1360588" url="https://pl.wikipedia.org/wiki?curid=1360588" title="Lewa komora serca">
Lewa komora serca



</doc>
<doc id="1360589" url="https://pl.wikipedia.org/wiki?curid=1360589" title="Niedomykalność zastawki mitralnej">
Niedomykalność zastawki mitralnej

Niedomykalność zastawki mitralnej (, ) – wada serca polegająca na nieprawidłowym zamykaniu się płatków zastawki dwudzielnej, powodującym wsteczny przepływ krwi z lewej komory do lewego przedsionka podczas skurczu. 
Etiologia.
Przyczyny przewlekłej niedomykalności mitralnej:
Przyczyny ostrej niedomykalności mitralnej:
Patofizjologia.
Przewlekła niedomykalność zastawki powoduje cofanie się krwi w czasie skurczu z lewej komory do lewego przedsionka. Ma miejsce przeciążenie objętościowe i ciśnieniowe lewej komory. Przeciążenie objętościowe i w mniejszym stopniu, ciśnieniowe lewego przedsionka prowadzi do jego znacznego poszerzenia i często powoduje migotanie. Dochodzi do wzrostu ciśnienia w krążeniu płucnym. Do niewydolności lewokomorowej z czasem dołącza się prawokomorowa. 
W ostrej niedomykalności nie ma czasu na przystosowawcze poszerzenie lewego przedsionka i ciśnienie w krążeniu płucnym szybko wzrasta, prowadząc do ostrego obrzęku płuc (nawet przy niewielkiej niedomykalności).
Objawy i przebieg.
Objawy podmiotowe.
W przewlekłej niedomykalności mitralnej dominują następujące objawy:
Klasyfikacja.
Wyróżnia się trzy typy niedomykalności mitralnej wg Carpentier'a:

</doc>
<doc id="1360590" url="https://pl.wikipedia.org/wiki?curid=1360590" title="Niedomykalność mitralna">
Niedomykalność mitralna



</doc>
<doc id="1360591" url="https://pl.wikipedia.org/wiki?curid=1360591" title="Przewód przyśródnerczowy">
Przewód przyśródnerczowy



</doc>
<doc id="1360593" url="https://pl.wikipedia.org/wiki?curid=1360593" title="Zespół Tietza">
Zespół Tietza

Zespół Tietza (ang. Tietz syndrome) – zespół wad wrodzonych, na którego fenotyp składają się głęboka, wrodzona utrata słuchu o charakterze czuciowo-nerwowym oraz albinizm (jasne rzęsy i brwi, bardzo jasne włosy, hipopigmentacja dna oka, jasna skóra, błękitne oczy). Nie stwierdza się różnobarwności tęczówek; odstęp między wewnętrznymi kącikami oczu jest w normie. Zespół jest spowodowany mutacjami w genie czynnika transkrypcyjnego związanego z mikroftalmią ("MITF") w locus 3p14.1-p12.3, podobnie jak zespół Waardenburga typu 2A; są to więc schorzenia alleliczne. Dziedziczony jest autosomalnie dominująco. Zespół opisał Tietz w 1967 roku.

</doc>
<doc id="1360594" url="https://pl.wikipedia.org/wiki?curid=1360594" title="Stenoza aortalna">
Stenoza aortalna



</doc>
<doc id="1360595" url="https://pl.wikipedia.org/wiki?curid=1360595" title="Angiografia wieńcowa">
Angiografia wieńcowa



</doc>
<doc id="1360598" url="https://pl.wikipedia.org/wiki?curid=1360598" title="Blondynka z miasta Łodzi">
Blondynka z miasta Łodzi

Blondynka z miasta Łodzi – pierwsza powieść detektywistyczna autorstwa Andrzeja Kwietniewskiego wydana w 2008. 
Opis fabuły.
"Blondynka z miasta Łodzi" to kryminał z akcją rozgrywającą się we wczesnych latach 70. XX wieku i w 2003 roku w Łodzi. Przyczyna zagadkowego morderstwa zmusza wmieszanego w wypadki redaktora telewizyjnego programu o zbrodniach, Rafała Martensa, do sięgnięcia pamięcią do czasów młodości. Historia zaczyna się zabójstwem żyjącej współcześnie blondynki, która jest podobna do innej kobiety zapamiętanej przed laty. Dodatkowo jej zwłoki znaleziono w mieszkaniu tej drugiej, kiedyś blisko związanej z bohaterami powieści. 

</doc>
<doc id="1360602" url="https://pl.wikipedia.org/wiki?curid=1360602" title="Tour de Pologne 1969">
Tour de Pologne 1969

26. edycja wyścigu kolarskiego Tour de Pologne odbyła się w dniach 22 lipca – 2 sierpnia 1969. Rywalizację rozpoczęło 95 kolarzy, a ukończyło 51. Łączna długość wyścigu – 1795 km.
Pierwsze miejsce w klasyfikacji generalnej zajął Wojciech Matusiak (Polska II), drugie Zygmunt Hanusik (Polska I), a trzecie Ryszard Szurkowski (Polska I). 
Sędzią głównym wyścigu był Tadeusz Domański.

</doc>
<doc id="1360605" url="https://pl.wikipedia.org/wiki?curid=1360605" title="Piastowski Trakt Rowerowy">
Piastowski Trakt Rowerowy

Piastowski Trakt Rowerowy – (PTR) (oznakowanie czarne ) turystyczny szlak rowerowy w Polsce, przebiega przez województwo wielkopolskie. Stanowi wariant rowerowy Szlaku Piastowskiego. Fragment szlaku od Poznania do Pobiedzisk był pierwszym oznakowanym szlakiem rowerowym w Wielkopolsce (został wytyczony w 1994) roku).
Prowadzi z Poznania przez Gruszczyn, Uzarzewo, Biskupice, Promno, Pobiedziska, Węglewo, Lednogórę, Dziekanowice, Żydówko, Rzegnowo, Braciszewo, Piekary, Gniezno, Strzyżewo Kościelne, Kozłowo, Rudki, Trzemeszno, Niewolno, Kruchowo, Wydartowo do wsi Izdby.
Szlak przebiega przez dwa parki krajobrazowe: Park Krajobrazowy Promno oraz Lednicki Park Krajobrazowy. 
Na trasie szlaku usytuowane są trzy Pomniki historii:

</doc>
<doc id="1360607" url="https://pl.wikipedia.org/wiki?curid=1360607" title="Rainy Day Women ♯12 &amp; 35">
Rainy Day Women ♯12 &amp; 35

Rainy Day Women #12 &amp; 35 (znana też jako "Everybody Must Get Stoned") – piosenka napisana przez Boba Dylana, nagrana przez niego w 1966 roku i wydana na singlu, który promował album "Blonde on Blonde" (1966).
Historia.
Według Phila Spectora inspiracją do napisania tej kompozycji była piosenka Raya Charlesa „Let’s Go Get Stoned”, którą obaj usłyszeli z szafy grającej w sklepie w Los Angeles. Zostali zaskoczeni jej otwartością i wyrazistością wypowiedzi.
10 marca 1966 roku w Columbia Music Row Studios w Nashville (Tennessee) podczas sesji nagraniowej do albumu "Blonde on Blonde" Dylan zarejsestrwał tę piosenkę (między 12 a 3 godz. w nocy). 31 sierpnia 1969 muzyk zagrał ten utwór z zespołem The Band na koncercie w miejscowości Wootton na wyspie Wight (Anglia).
Piosenka wywołała w latach 60. kontrowersje, tak że artysta musiał w końcu ogłosić publicznie: „Nigdy nie napisałem i nigdy nie napiszę piosenki narkotykowej”. Przy innej okazji wygłosił typowe dla siebie, całkowicie niejasne zdanie, że „«Rainy Day Women» wydaje się zajmować mniejszością kalek (ludzi) Wschodu i światem, w którym oni żyją”. Mimo tych wypowiedzi zabroniono nadawania „Rainy Day Women” w amerykańskich i brytyjskich stacjach radiowych. W amerykańskim tygodniku „Time” z lipca 1966 roku, napisano wręcz, że Dylan posłużył się w piosence żargonem nastolatków, w którym "get stoned" wcale nie znaczy „upić się”, ale „być na haju”, czyli pod wpływem narkotyków. W 1969 roku, blisko miesiąc po koncercie Dylana na angielskiej wyspie Wight, na łamach amerykańskiego czasopisma kulturalnego „Rolling Stone” Martin Grayson określił ten utwór jako „pyszałkowaty”.
W 1978 roku na niektórych koncertach Dylan wykonywał go w wersji instrumentalnej.
Charakterystyka.
„Rainy Day Women #12 &amp; 35” to piosenka o charakterze anarchistycznym; uznawana też za jedną z najbardziej zwariowanych kompozycji Dylana, a przy tym należy do tych, które odniosły największy sukces komercyjny. Wydana na singlu powtórzyła częściowo duży sukces „Like a Rolling Stone” (1965). Jak wiele kompozycji Dylana, także ten utwór powstał zapewne już w trakcie nagrywania albumu i został nagrany praktycznie w ostatnim dniu sesji nagraniowej. Przy całym swoim szaleństwie, piosenka jest również ożywczo śmieszna; wszystko to zostało podkreślone grą muzyków w studiu, którzy wydają się być pod wpływem jakichś używek.
Tekst.
Piosenka ta zawiera chwytliwy refren-wezwanie "Everybody must get stoned", ale cechuje ją pewna ambiwalencja: z jednej strony forma utworu wydaje się pochwalać kulturę narkotykową lat 60. XX wieku, a z drugiej strony stanowi parodię tej kultury i delikatne wyśmianie. Ta niejednoznaczność była wyraźna właściwie we wszystkich wykonaniach tego utworu w ciągu całej kariery Dylana.
Sens tytułu i refrenu.
Według autora tekstu zwrot "rainy day women" oznacza po prostu papierosa z marihuaną. Po latach obydwa tytuły (właściwy i „Everybody Must Get Stoned”) utworu nie zostały absolutnie i jednoznacznie wytłumaczone. Istnieje wiele różnorodnych hipotez, według których jest o marihuanie, alkoholu lub też o seksie; a inni łączą go z powstałą kilka lat później piosenką Waylona Jeningsa "Rainy Day Woman", w której chodzi o „tę drugą” kobietę, która przydaje się w momentach, kiedy ze stałą kobietą trudno jest wytrzymać. Są i tacy, którzy twierdzą, że w czasie „oberwania chmury”, podczas nagrywania piosenki pojawiły się w studiu dwie osoby płci żeńskiej; jedna z nich miała 12 lat, a druga 35. Jeszcze inni uważają, że mnożąc 12 przez 35 otrzymuje się 420 (czyli 4 godz. i 20 min), w kodzie oznaczające najlepszy moment do zapalenia skręta. Są również osoby, które łączą te liczby z Chrystusem i Bogiem. Istnieje także opinia, według której ten tytuł ma być zupełnie przypadkowy i nic nieznaczący.
Mimo tego, iż we wszelkich dyskusjach na temat tego utworu problem narkotyków wysuwał się na pierwsze miejsce, to w całości jest to przede wszystkim piosenka o prześladowaniach, szczególnie związanych z krytycyzmem. Dylan nie wyróżnił kogoś szczególnego, czy jakiejś grupy podległej prześladowaniu. Przekaz refrenu jest prosty – to może się przydarzyć każdemu, jednak nie ma co się z tego powodu załamywać – przede wszystkim nie należy stać się ofiarą.
Muzyka.
Aranżacja utworu, ze specyficznym wykorzystaniem instrumentów dętych (zwłaszcza puzonu i bębna basowego), przypomina muzykę z nowoorleańskich pogrzebów. Utwór ten wykazuje wielkie możliwości drzemiące w muzyce rockowej, która w najlepszych swoich przykładach jest formą całkowicie otwartą, pozwalającą na tworzenie różnego rodzaju hybryd. W najgorszych przykładach może to prowadzić zaledwie do eklektyzmu, ale wybitnym twórcom rocka pozwala na stworzenie nowych wartości, brzmień i treści muzycznych.

</doc>
<doc id="1360608" url="https://pl.wikipedia.org/wiki?curid=1360608" title="Rainy Day Women">
Rainy Day Women



</doc>
<doc id="1360612" url="https://pl.wikipedia.org/wiki?curid=1360612" title="Lysimachia vulgaris">
Lysimachia vulgaris



</doc>
<doc id="1360617" url="https://pl.wikipedia.org/wiki?curid=1360617" title="Anczelle Bożego Miłosierdzia">
Anczelle Bożego Miłosierdzia

Anczelle Bożego Miłosierdzia – świecki instytut założony (jako Towarzystwo) we Włoszech przez ks. Domenica Labellartego za radą św. Pio z Pietrelciny w 1950. Celem instytutu jest "wywyższanie życia kapłańskiego hierarchicznego i powszechnego".
Hasłem Instytutu jest: "Ecce - Fiat - Magnificat - Adveniat".
Członkinie Anczelle pracują jako katechetki i kancelistki, w hospicjach i w poradniach życia rodzinnego, biorą udział w działalności misyjnej w parafiach i krajach misyjnych.

</doc>
<doc id="1360618" url="https://pl.wikipedia.org/wiki?curid=1360618" title="Anczelle">
Anczelle



</doc>
<doc id="1360621" url="https://pl.wikipedia.org/wiki?curid=1360621" title="Diamantina (rzeka)">
Diamantina (rzeka)

Diamantina – rzeka okresowa w Australii o długości 900 km.
Źródła rzeki znajdują się na Wyżynie Selwyn, a ginie ona w bagnach Goyder's Lagoon.
Większe miasto nad rzeką Diamantina to Birdsville.

</doc>
<doc id="1360628" url="https://pl.wikipedia.org/wiki?curid=1360628" title="Ilja Frołow">
Ilja Frołow

Ilja Frołow (ur. 4 kwietnia 1984) - rosyjski pięcioboista nowoczesny, mistrz i wicemistrz świata.

</doc>
<doc id="1360629" url="https://pl.wikipedia.org/wiki?curid=1360629" title="Dinslaken">
Dinslaken

Dinslaken – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel. W 2013 roku miejscowość zamieszkiwało 67 190 osoby.
W mieście rozwinął się przemysł wydobywczy, hutniczy oraz naftowy.
Miasta partnerskie.
Poniżej wspomniane miasta, są partnerami miasta Dinslaken:

</doc>
<doc id="1360630" url="https://pl.wikipedia.org/wiki?curid=1360630" title="Chacewa">
Chacewa

Chacewa (hebr.: חצבה) – moszaw położony w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Moszaw leży przy granicy z Jordanią.
Historia.
Moszaw został założony w 1965.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.

</doc>
<doc id="1360631" url="https://pl.wikipedia.org/wiki?curid=1360631" title="Burnout velocity">
Burnout velocity



</doc>
<doc id="1360632" url="https://pl.wikipedia.org/wiki?curid=1360632" title="Ołownik uszkowaty">
Ołownik uszkowaty

Ołownik uszkowaty, o. przylądkowy ("Plumbago auriculata" Lam.) – gatunek rośliny z rodziny ołownicowatych. Pochodzi z południowej i południowo-wschodniej Afryki. Jest w Polsce uprawiany jako roślina ozdobna.
Morfologia.
Roślina wieloletnia dorastająca do 2 m wysokości i podobnej szerokości. Wytwarza odrosty korzeniowe, a jej pędy wspinają się po podporach. Ma matowozielone, podłużne liście o długości do 5 cm. Wydaje nieprzerwanie od maja do października półkuliste, baldachokształtne kwiatostany jasnoniebieskie, białe lub bladofioletowe. 
Zastosowanie i uprawa.
Uprawiana bywa w dużych pojemnikach, przez lato zazwyczaj na zewnątrz domu, na okres zimy musi być jednak wstawiona do ogrzewanych pomieszczeń. Może zimować w jasnym lub ciemnym pomieszczeniu, ale w temperaturze 4-12 °C. Nadaje się również na formowane i nieformowane żywopłoty. Roślina wymaga miejsca osłoniętego od wiatru i deszczu, w pełnym słońcu. W dużych pojemnikach nadaje się jej przeważnie formę pienną, rzadziej stożkowatą albo rozpina szpalerowo. Ołownik trzeba podlewać regularnie i dostatecznie, nawozić co 14 dni; zrywamy zwiędłe kwiaty, ponieważ same nie opadają. 

</doc>
<doc id="1360633" url="https://pl.wikipedia.org/wiki?curid=1360633" title="Papaver orientale">
Papaver orientale



</doc>
<doc id="1360634" url="https://pl.wikipedia.org/wiki?curid=1360634" title="Iddan">
Iddan

Iddan (hebr.: עידן) – moszaw położony w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Moszaw leży przy granicy z Jordanią.
Historia.
Moszaw został założony w 1980 przez imigrantów z Kanady i Stanów Zjednoczonych.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.

</doc>
<doc id="1360635" url="https://pl.wikipedia.org/wiki?curid=1360635" title="En Jahaw">
En Jahaw

En Jahaw (hebr.: עין יהב) – moszaw położony w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Moszaw leży przy granicy z Jordanią.
Historia.
Moszaw został założony w 1959.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.
Przy moszawie znajduje się port lotniczy En Jahaw.

</doc>
<doc id="1360636" url="https://pl.wikipedia.org/wiki?curid=1360636" title="Rodolfo Sandoval">
Rodolfo Sandoval

Rodolfo Ariel Sandoval (ur. 4 października 1948) – piłkarz urugwajski, rozgrywający.
Jako piłkarz klubu CA Peñarol wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał tylko w jednym spotkaniu – w meczu o trzecie miejsce z Niemcami.
Nigdy nie zagrał w turnieju Copa América.
Grając w barwach "Peñarolu" wystąpił tylko w dwóch turniejach Pucharu Wyzwolicieli – Copa Libertadores 1972 i Copa Libertadores 1974 – za każdym razem docierając do fazy półfinałowej.

</doc>
<doc id="1360637" url="https://pl.wikipedia.org/wiki?curid=1360637" title="Paran (moszaw)">
Paran (moszaw)

Paran (hebr.: פארן) – moszaw położony w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Moszaw leży przy granicy z Jordanią.
Historia.
Kibuc został założony w 1971 i w 1976 przekształcony w moszaw.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.

</doc>
<doc id="1360638" url="https://pl.wikipedia.org/wiki?curid=1360638" title="Rodolfo Ariel Sandoval">
Rodolfo Ariel Sandoval



</doc>
<doc id="1360639" url="https://pl.wikipedia.org/wiki?curid=1360639" title="Cofar">
Cofar

Cofar (hebr.: צופר) – moszaw położony w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Moszaw leży przy granicy z Jordanią.
Historia.
Osada został założona w 1976 i w 1981 przekształcona w moszaw.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.

</doc>
<doc id="1360640" url="https://pl.wikipedia.org/wiki?curid=1360640" title="Klaka">
Klaka

Klaka (z ) – sztucznie organizowane przez tzw. klakierów objawy zachwytu lub niezadowolenia publiczności podczas spektaklu teatralnego, koncertu, opery, operetki itp. pokazów artystycznych.
Odbywało się to w ten sposób, że na sygnał szefa klakierów pozostali członkowie grupy inicjowali objawy aplauzu wstając z foteli i krzycząc bis lub też odwrotnie, wygwizdując aktorów oraz śmiejąc się w najmniej odpowiednich momentach, tym samym kwestionując ich umiejętności dramatyczne. Pozostali, będący w większości widzowie, najczęściej mało obeznani z rzeczywistą wartością przedstawienia czy koncertu, na zasadzie tzw. społecznego dowodu słuszności, reagowali podobnie, wpływając na ogólną ocenę aktorów oraz całego spektaklu. Miało to także oczywisty wpływ na recenzje, popularność artystów i ich wynagrodzenie, repertuar teatru lub opery i okres wystawiania poszczególnych sztuk. Szczególne znaczenie miała klaka na przedstawieniach premierowych. Pozytywną klakę organizowali aktorzy i ich przyjaciele, a przede wszystkim dyrektorzy odpowiedzialni za przedstawienie i zainteresowani sukcesem. Dla „swoich” klakierów rezerwowali stałe miejsca i wstęp bez biletów. Negatywną klakę opłacała konkurencja i osobiści wrogowie aktorów lub autorów sztuki.
Historia klaki.
Wiadomo ze źródeł historycznych, że występy cesarza Nerona na rozkaz oklaskiwało do 5 tys. jego żołnierzy. Także francuski poeta Jean Daurat wykupował część biletów na przedstawienia swojej sztuki i rozdawał wśród znajomych za obietnicę jawnego aplauzu.
W 1820 roku Sauton oraz Porscher założyli w Paryżu przedsiębiorstwo pod nazwą "L’Assurance des Succés Dramatiques" (pol. "Zapewnienie sukcesu przedstawienia"), które jak nazwa mówi, za drobną opłatą „zabezpieczało” klaką przedstawienia. Ponieważ obaj byli miłośnikami opery początkowo takie „ubezpieczenie” obejmowało tylko spektakle operowe, wymagające kosztownych dekoracji, lecz już w latach trzydziestych XIX wieku była to usługa standardowa, stosowana w pokazach w całej Europie; organizowano ją nawet podczas odczytów naukowych. Powód był prosty: nawet najlepsze przedstawienie wyglądało skromniej niż najgorsza chałtura odpowiednio oprawiona klaką.
Usługi szybko się poszerzały, a cenniki drukowano w pismach o teatrze, np. w „Musical Times” w Londynie. Usługi klakierskie obejmowały aplauz przy wejściu aktora na scenę, po zakończeniu aktu lub sztuki, okrzyki typu „bis”, „brawo” czy wymuszenie bisowania. Nieoficjalnie można było załatwić negatywne reakcje: gwizdy, śmiechy oraz deprymujące komentarze, co było rzadsze i trzymane w tajemnicy, bo można było narazić się np. na pojedynek. Jeśli szykujący się do występu jakiś przyjezdny artysta lub trupa nie raczyli wynająć klaki, szef klakierów zwykle im przypominał o tej konieczności, grożąc darmowym pokazem takiej klaki negatywnej.
Wśród klakierów pojawiły się też specjalizacje:
Nad całością czuwał szef klakierów ("chef de claque"), który kontaktował się ze zleceniodawcą i zależnie od zapotrzebowania organizował i instruował pozostałych klakierów.
Ludziom bywających na przedstawieniach sporadycznie, klakierzy zdawali się jednymi z wielu widzów. Dla bywalców teatru byli raczej znanymi postaciami. Wokulski z powieści "Lalka" organizował klakę „własnymi siłami”, dzięki czemu sukces ulubieńca Izabeli Łęckiej wyglądał bardziej autentycznie. 
Pewne zasługi w zwalczaniu klaki mieli Mahler oraz Toscanini. Obecnie wraz ze wzrostem poziomu wykształcenia w społeczeństwie i zwiększoną rolą gazet i telewizji, klaka ma mniejsze znaczenie, a przynajmniej nikt jej nie robi oficjalnie. 

</doc>
<doc id="1360641" url="https://pl.wikipedia.org/wiki?curid=1360641" title="Sappir">
Sappir

Sappir (hebr.: ספיר) – wieś położona w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Wioska leży przy granicy z Jordanią.
Historia.
Wioskę założono w 1978 i nazwano na cześć izraelskiego polityka Pinchasa Sapiro.
Gospodarka.
Przy wiosce znajduje się port lotniczy En Jahaw.

</doc>
<doc id="1360642" url="https://pl.wikipedia.org/wiki?curid=1360642" title="Pełnia nad głowami">
Pełnia nad głowami

Pełnia nad głowami – polska komedia obyczajowa z 1974 roku.
Fabuła.
W małym miasteczku wybucha spór o wiatrak między przewodniczącym Narodowej Rady Miejskiej a jego bratem księdzem. Spór przeradza się w bójkę między adwersarzami i doprowadza do zniszczenia wiatraka. Wtedy z ruiny pojawia się diabeł. Nikt nie wie, co z nim zrobić. Diabeł zostaje aresztowany przez komendanta MO, ale to nie rozwiązuje problemu.

</doc>
<doc id="1360643" url="https://pl.wikipedia.org/wiki?curid=1360643" title="Cukim">
Cukim

Cukim (hebr.: צוקים) – wieś położona w samorządzie regionu Ha-Arawa ha-Tichona, w Dystrykcie Południowym, w Izraelu.
Leży w południowo-wschodniej części pustyni Negew, w obszarze Arawa na północ od miasta Ejlat. Wioska leży przy granicy z Jordanią.
Historia.
Osadą założono w 1996 w miejscu byłej bazy wojskowej Bildad.

</doc>
<doc id="1360653" url="https://pl.wikipedia.org/wiki?curid=1360653" title="To ja zabiłem">
To ja zabiłem

To ja zabiłem – polski kryminał z 1974 roku.
Opis fabuły.
Podczas kontroli drogowej w ciężarówce kierowanej przez Morawskiego zostają znalezione zwłoki młodej dziewczyny. Denatka spędziła poprzednią noc z kierowcą, który zostaje oskarżony o zabójstwo. Nie przyznaje się do winy. Jeden ze świadków mógł potwierdzić jego zeznania, ale zaprzecza wszystkiemu. Nagle Morawski umiera na sali sądowej.

</doc>
<doc id="1360654" url="https://pl.wikipedia.org/wiki?curid=1360654" title="Margerytka">
Margerytka



</doc>
<doc id="1360662" url="https://pl.wikipedia.org/wiki?curid=1360662" title="São Cristóvão FR">
São Cristóvão FR

São Cristóvão de Futebol e Regatas – brazylijski klub piłkarski z siedzibą w mieście Rio de Janeiro, stolicy stanu Rio de Janeiro.
Historia.
"Clube de Regatas São Cristóvão" założony został 12 października 1898 w wielkim namiocie w pobliżu plaży "São Cristóvão". Klub założyła grupa sportowców w składzie: José Galvão, José Queirós, Luís Corrêa e Sá, Luís Parisot, Antônio Maurity oraz E. Bordine e Moura e Castro.
"São Cristóvão Atlético Clube" założony został 5 lipca 1909 w domu usytuowanym na ulicy Bela. Inicjatorami założenia klubu byli João i Carlos Cantuária, Barroso Magno, A. Perdeneiras oraz João Germano.
"São Cristóvão de Futebol e Regatas" powstał 13 lutego 1943 w wyniku fuzji dwóch wcześniej założonych klubów: "Clube de Regatas São Cristóvão" i "São Cristóvão Atlético Clube".
W 1926 "São Cristóvão" zdobył mistrzostwo stanu Guanabara pokonując 21 listopada w decydującym spotkaniu aż 5:1 CR Flamengo. Jednocześnie w tym samym sezonie królem strzelców z 25 golami został grający w "São Cristóvão" Vicente.
W 2000 "São Cristóvão" wziął udział w rozgrywkach pierwszej ligi brazylijskiej pod nazwą Copa João Havelange. Klub odpadł już w pierwszym etapie tzw. "Białego Modułu", gdzie zgrupowano najsłabsze kluby tego turnieju, plasując się ostatecznie na 93 miejscu (wśród 116 uczestników).
W tym samym roku "São Cristóvão" wziął udział we wstępnej fazie I ligi stanu Rio de Janeiro (Campeonato Carioca), zajmując w grupie ostatnie, 6 miejsce. Dlatego w 2002 musiał wystąpić w drugiej lidze stanowej

</doc>
<doc id="1360664" url="https://pl.wikipedia.org/wiki?curid=1360664" title="Sao Cristovao Rio de Janeiro">
Sao Cristovao Rio de Janeiro



</doc>
<doc id="1360665" url="https://pl.wikipedia.org/wiki?curid=1360665" title="Wasil Rusak">
Wasil Rusak

Wasil Rusak, biał. Васіль Русак (ur. 4 kwietnia 1896 r. w rejonie Słucka w Rosji, zm. 23 sierpnia 1954 w ZSRR) – białoruski publicysta, wydawca, działacz narodowy i społeczno-kulturalny.
Od 1915 r. brał udział w I wojnie światowej w szeregach armii rosyjskiej jako młodszy oficer. Po rewolucji lutowej 1917 r. został przewodniczącym białoruskiej rady żołnierskiej Frontu Północnego. Wstąpił do Białoruskiej Socjalistycznej Hramady. W grudniu 1917 r. uczestniczył w Witebsku w białoruskim zjeździe wojskowym, a następnie Kongresie Wszechbiałoruskim w Mińsku. Na początku 1918 r. pracował w komitecie białoruskim w Orszy, po czym powrócił w rodzinne strony, gdzie został członkiem organizacji kulturalnej „Папараць-Кветка”. W maju tego roku wstąpił do Białoruskiej Partii Socjalistów-Rewolucjonistów (białoruskich eserów), zostając członkiem jej Komitetu Centralnego. Jesienią z tego powodu został aresztowany przez Niemców. W grudniu współorganizował Związek Obrony Kraju. Po zajęciu Słucczyzny przez bolszewików pracował w wojskowych urzędach powiatu. Jednocześnie prowadził nielegalną działalność narodowo-kulturalną, za co został w marcu 1919 r. aresztowany przez Sowietów. Wkrótce wypuszczono go na wolność pod zakład 3 tys. rubli zebranych przez okolicznych chłopów. Latem 1919 r. ukrywał się w różnych wsiach. Podczas wojny polsko-bolszewickiej prowadził konspiracyjną działalność antypolską. Działał w Białoruskim Komitecie Narodowym w Słucku. Kierował białoruskim chórem zorganizowanym przez organizację „Папараць-Кветкі” i objeżdżał powiat ze spektaklami teatralnymi, występując w nich pod pseudonimem „Базыль Карусь”. Po powrocie bolszewików na Słucczyznę w lipcu 1920 r., został zmobilizowany do wojska bolszewickiego. Odbywał służbę wojskową w Słucku. W listopadzie tego roku został wybrany do składu prezydium Białoruskiej Rady Słucczyzny, która sprawowała polityczne zwierzchnictwo nad powstaniem słuckim. Uczestniczył w walkach jako komisarz 2 hrozauskiego pułku I Brygady Słuckiej. Po niepowodzeniu powstania i przejściu resztek wojsk powstańczych na terytorium Polski w grudniu 1920 r., prowadził nielegalną agitację narodową wśród białoruskich chłopów w powiecie baranowickim i utrzymywał kontakty z białoruską partyzantką. W 1921 r. był instruktorem w Białoruskiej Komisji Wojskowej. Zagrożony aresztowaniem przez polskie władze w maju 1922 r. wyjechał do Kowna, gdzie – przy pomocy Litwinów – zajął się organizacją oddziałów partyzanckich do walki z Polakami. Pod koniec 1922 r. zamieszkał w Pradze, rozpoczynając wiosną 1923 r. studia rolnicze na politechnice. Jednocześnie udzielał się w białoruskich organizacjach emigracyjnych. Był członkiem zagranicznej grupy białoruskich eserów i kulturalno-oświatowego towarzystwa im. Franciszka Skaryny, należał do kierownictwa Stowarzyszenia Białoruskich Organizacji Studenckich. Pisał artykuły do kilku pism, m.in. gazety „Перавясла”. W 1928 r. ukończył studia. W 1931 r. współtworzył praski Białoruski Komitet Narodowy, który z jego inicjatywy wysłał do Ligi Narodów memoranda w sprawie obrony narodowych i chłopskich praw narodu białoruskiego. Od 1934 r. wspierał wydawanie pisma „Іскры Скарыны” i książek białoruskich pisarzy. W 1936 r. wraz z ukraińskimi emigrantami zorganizował wspólny festiwal pieśni ludowych. Na początku 1939 r. wydał po niemiecku broszurę „Bielarus - Weissruthenien” z etnograficzną mapą Białorusi. Po zakończeniu wojny został 2 czerwca 1945 r. w Pradze aresztowany przez sowieckich funkcjonariuszy Smiersza i deportowany do ZSRR. Po procesie 29 lipca 1946 r. w Mińsku skazano go na karę 10 lat łagru. 

</doc>
<doc id="1360667" url="https://pl.wikipedia.org/wiki?curid=1360667" title="São Cristóvão de Futebol e Regatas">
São Cristóvão de Futebol e Regatas



</doc>
<doc id="1360669" url="https://pl.wikipedia.org/wiki?curid=1360669" title="Debiutantka">
Debiutantka

Debiutantka – polski film obyczajowy z 1981 roku.
Fabuła.
Ewa Orzechowska to młoda, zdolna absolwentka wydziału architektury. Rezygnuje z zagranicznego stypendium, żeby móc pracować z wybitnym architektem, który wrócił do kraju opromieniony sławą i pracuje nad projektem Muzeum Morskiego w Gdańsku. W jego pracowni jest napięta atmosfera. Szef rzadko pokazuje się w pracy, zastępuje go nieco apodyktyczna Maria, jego najbliższa współpracowniczka. Po kilku bezskutecznych próbach Ewie w końcu udaje się spotkać z Jerzym. Podczas rozmowy dochodzi do sporu między debiutantką a mistrzem. Mimo to Jerzy proponuje jej przeniesienie do swojej willi nad morzem. Oprócz niego mieszka tam jego żona Bożena oraz asystentka i kochanka Maria.

</doc>
<doc id="1360673" url="https://pl.wikipedia.org/wiki?curid=1360673" title="Eustace Percy">
Eustace Percy

Eustace Sutherland Campbell Percy, 1. baron Percy of Newcastle (ur. 21 marca 1887, zm. 3 kwietnia 1958) – brytyjski arystokrata i polityk, członek Partii Konserwatywnej, minister w rządach Stanleya Baldwina.
Życiorys.
Przed 1953 r. znany jako „lord Eustace Percy”. Był młodszym synem Henry’ego Percy, 7. księcia Northumberland, i lady Edith Campbell, córki 8. księcia Argyll. Jego starszym bratem był Alan Percy, 8. książę Northumberland.
Wykształcenie odebrał w Eton College oraz w Christ Church na Uniwersytecie Oksfordzkim. Uczelnię ukończył w 1913 r. W latach 1911–1919 był trzecim sekretarzem służby dyplomatycznej.
W latach 1921–1937 zasiadał w Izby Gmin jako reprezentant okręgu Hastings. W latach 1923–1924 był parlamentarnym sekretarzem przy Radzie Edukacji. W 1924 r. został członkiem Tajnej Rady oraz przewodniczącym Rady Edukacji. Pozostawał na tym stanowisku do 1929 r. W latach 1935–1936 był ministrem bez teki.
W latach 30. nawoływał do utworzenia rządu regionalnego dla Anglii Północno-wschodniej. W latach 50. był przewodniczącym Królewskiej Komisji, która badała ustawodawstwo w sprawach zdrowia psychicznego. W 1953 r. otrzymał tytuł 1. barona Percy of Newcastle i zasiadł w Izbie Lordów.
Był żonaty ze Stellą Drummond i miał z nią dwie córki. Zmarł w 1958 r. Wraz z jego śmiercią wygasł tytuł barona.

</doc>
<doc id="1360674" url="https://pl.wikipedia.org/wiki?curid=1360674" title="Baron Percy of Newcastle">
Baron Percy of Newcastle



</doc>
<doc id="1360676" url="https://pl.wikipedia.org/wiki?curid=1360676" title="Elot">
Elot

Elot (hebr.: אילות) – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, w odległości 2 km na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1963.
Gospodarka.
Gospodarka kibucu opiera się na intensywnym rolnictwie. Uprawia się daktylowce, warzywa oraz różne rośliny dające owoce. Lokalna mleczarnia produkuje różne nabiały. Jednak najważniejszą gałęzią gospodarki jest turystyka.

</doc>
<doc id="1360682" url="https://pl.wikipedia.org/wiki?curid=1360682" title="Peytoia">
Peytoia

Peytoia – wymarły prehistoryczny bezkręgowiec spokrewniony z "Anomalocaris." Zamieszkiwał oceany w kambrze. W przeciwieństwie do większości swych bliskich krewnych nie był on drapieżnikiem, ale filtratorem. Odżywiał się w podobny sposób, jak dzisiejsze wieloryby, tyle że 530 mln lat temu. Miał 2 wyrostki gębowe, a także sierściowate kolce. Za otworami gębowymi znajdowały się oczy osadzone na łodygokształtnych wyrostkach. 
Historia badań.
Historia badań "Peytoia" jest powiązana z 2 innymi rodzajami z rzędu Radiodonta – "Laggania" (obecnie młodszy synonim "Peytoia") oraz "Anomalocaris". 
We wrześniu 1886 r. Richard G. McConnell odkrył na zboczach góry Stephen skamieniałości bezkręgowców, w tym skamieniałości przypominające krewetki. Opisał je w 1892 r. Joseph Whiteaves. Nowy gatunek nazwał "Anomalocaris canadensis", którego uznał za pozbawionego głowy liścioraka. Alberto Simonetta i Laura Delle Cave (w 1975 r.) oraz Briggs (w 1979 r.) zasugerowali, że "Anomalocaris" może być odnóżem dużego stawonoga.
W 1911 r. Wallcot opisał "Peytoia nathorsti", którą interpretował jako skamieniałość meduzy. W tym samym artykule opisał on także gatunek "Laggania cambria", który uznał za strzykwę. Później "Laggania" była uznawana za gąbkę.
Morris (1978) po dokładniejszym zbadaniu "Laggania" zauważył, że w miejscu, które Wallcot uznał za słabo zachowany otwór gębowy, znajdowała się "Peytoia". Rozważał możliwość, że "Laggania" to ciało "Peytoia". Twierdził jednak, że większość skamieniałości z Burgess zachowała się w całości; badacz uznał więc, że są to najprawdopodobniej skamieniałości dwóch różnych zwierząt, które znalazły się w tym samym miejscu.
W 1982 roku Whittington opublikował opis pierwszego lepiej zachowanego "Anomalocaris". Okazało się, że “krewetki” opisane przez Whiteavesa były odnóżami chwytnymi. Znajdowały się one się przy otworze gębowym, wokół którego znajdowała się złożona z płytek obręcz przypominająca "Peytoia". Whittington zbadał także inne okazy mające tego typu otwory gębowe. Różniły się one jednak kształtem pazurów na odnóżach chwytnych. W 1985 r. Whittington i Briggs uznali "Peytoia" za młodszy synonim "Anomalocaris", tworząc nową kombinację dla "P. nathorsti" – "A. nathorsti". Uznali oni "Anomalocaris" za przedstawiciela dotąd nieznanego typu zwierząt.
Collins (1996) stwierdził, że szczęki należące do "Anomalocaris canadensis" są takie same, jak "P. nathorsti", w związku z tym "P. nathorsti" jest młodszym synonimem "A. canadensis", a nie starszym synonimem "Laggania cambria". Daley i Bergström (2012) zauważyli jednak różnicę w budowie struktury wokół otworów gębowych "A. canadensis" i "P. nathorsti". Stożek gębowy "Peytoia" składał się z 32 płytek, w tym 4 większych umieszczonych względem siebie prostopadle. U "Anomalocaris" obecne były tylko 3 większe płytki, a liczba mniejszych była zmienna. Daley i Bergström uznali więc "Peytoia" za ważny rodzaj, a "Laggania" ponownie za jego młodszy synonim.
Drugi gatunek – "Peytoia infercambriensis" – został opisany w 1975 r. przez Kazimierę Lendzion. Początkowo dla tej skamieniałości utworzono zarówno nazwę gatunkową, jak i rodzajową – "Pomerania infercambriensis". Nazwa rodzajowa "Pomerania" to zlatynizowana nazwa Pomorza, gdzie skamieniałość została znaleziona. Nazwa gatunkowa oznacza “dolny kambr”. Jednak nazwa "Pomerania" była już wcześniej użyta dla rodzaju amonita, w związku z tym w 1977 r. Lendzion utworzyła nową nazwę rodzajową – "Cassubia". Jest to zlatynizowana nazwa Kaszub. Daley i Legg (2015) uznali "Cassubia" za młodszy synonim "Peytoia", tworząc nową kombinację – "Peytoia infercambriensis".
Budowa.
Ciało "Peytoia" składało się z 2 tagm. Tylna tagma (tułów) była podzielona na segmenty, z których wyrastało 14 par płatowatych, trójkątnych płetw. Na grzbiecie także znajdowały się podobne struktury, były jednak mniejsze. W przeciwieństwie do "Anomalocaris", w tylnej części tułowia nie tworzyła ogona w kształcie wachlarza. Tułów miejscami pokryty był szczecinką.
Druga tagma (głowa) była nie podzielona na segmenty. W grzbietowo-bocznej części głowy znajdowały się oczy złożone umiejscowione na słupkach, które wyrastały z tyłu głowy. Na głowie znajdował się także pancerz. Odnóża znajdujące się z przodu głowy były podzielone na 11 segmentów. Większość z nich miała kolce grzbietowe, a po brzusznej stronie ramion znajdowało się od 5 do 7 kolców brzusznych z krótkimi kolcami pomocniczymi. Na spodzie głowy znajdował się stożek gębowy, który składał się z 32 płytek, w tym z 4 większych umieszczonych względem siebie prostopadle.
Klasyfikacja.
Collins (1996) zaliczył "Anomalocaris", "Peytoia" i inne podobne zwierzęta do stawonogów, utworzył jednak dla nich nową gromadę (Dinocaridida) i rząd zwierząt (Radiodonta). "Peytoia" jest zaliczana do rodziny Hurdiidae.
Gatunki.
"Peytoia nathorsti".
Gatunek typowy "Peytoia". Skamieniałosci tego gatunku znaleziono w łupkach z Burgess (Kanada).
Liu (2013) opisał skamieniałość "Peytoia" z Chin (formacja Balang, prowincja Hunan; druga epoka kambru). Jest to okaz NIGP 156215 – skamieniałe odnóże, które jest bardzo podobne do "P. nathorsti". Różni się jednak od "P. nathorsti" liczbą kolców końcowych – skamieniałości "P. nathorsti" mają ich 2 lub 3, a okaz NIGP 156215 tylko jeden. Ponadto u NIGP 156215 zachował się tylko jeden kolec grzbietowy, a z kolców brzusznych nie wyrastają kolce pomocnicze (choć być może w tym okazie nie wszystkie cechy tego zwierzęcia są widoczne). Badacz uznał więc ten okaz za sp. cf. "P. nathorsti".
"Peytoia infercambriensis".
Gatunek "Peytoia" znany z jednej skamieniałości niekompletnego odnóża pokarmowego (okaz PIG 1432 II 22). Skamieniałość ta została wydobyta z odwiertu w pobliżu Kościerzyny, z głębokości 4920.7 m. Początkowo Lendzion (1975) uznała "P. infercambriensis" za zwierzę blisko spokrewnione ze stawonogiem "Leanchoilia". Oba rodzaje zostały wówczas zaliczone do tej samej rodziny Leanchoilidae, która miała należeć do Trilobitoidea. W 1988 r. Dzik i Lendzion uznali to zwierzę za przedstawiciela Anomalocarida. Skamieniałość "P. infercambriensis" stanowi niekompletne odnóże – prawie kompletna dystalna część i fragment części proksymalnej. Tuż obok skamieniałości odnóża "P. infercambriensis" zachował się tułów nieoznaczonego stawonoga, który był początkowo uznawany za fragment tego samego organizmu. Osady, w których znaleziono skamieniałość "P. infercambriensis", datowane są na "3 wiek kambru".

</doc>
<doc id="1360684" url="https://pl.wikipedia.org/wiki?curid=1360684" title="Indricotherium">
Indricotherium



</doc>
<doc id="1360685" url="https://pl.wikipedia.org/wiki?curid=1360685" title="Zwichnięcie (film)">
Zwichnięcie (film)

Zwichnięcie - polsko-francuski kryminał z 1991 roku na podstawie powieści Andre Lay'a.
Opis fabuły.
W więzieniu odbywa się przesłuchanie Richarda Bessona - szefa agencji artystycznej, podejrzanego o zabójstwo.
Czekając na przyjazd swego młodego współpracownika, Laurenta, Richard nabija pistolet. Przypomina sobie, jak podczas polowania niby przypadkiem strzelił do niego. Laurent jest kochankiem jego żony. Gdy nadjeżdża samochód, Richard idzie przywitać gościa. Prowadzi go do oranżerii i zabija. Nocą zakopuje go w miejscu, gdzie ma powstać droga, ale idąc, potyka się i przewraca. Ma zwichniętą nogę.

</doc>
<doc id="1360688" url="https://pl.wikipedia.org/wiki?curid=1360688" title="J.H. Thomas">
J.H. Thomas

J.H. Thomas, właśc. James Henry Thomas (ur. 3 października 1874 w Newport w hrabstwie Monmouthshire, zm. 21 stycznia 1949 w Londynie) – brytyjski polityk i działacz związków zawodowych, członek Partii Pracy i Narodowej Partii Pracy, minister w rządach Ramsaya MacDonalda i Stanleya Baldwina.
Był nieślubnym dzieckiem i został wychowany przez swoją babkę. W wieku 12 lat rozpoczął pracę na kolei, gdzie stał się aktywistą Amalgamated Society of Railway Servants. W 1913 r. brał udział w utworzeniu Narodowego Związku Pracowników Kolei ("National Union of Railwaymen", NUR). W latach 1917–1931 był sekretarzem generalnym związku. Na tym stanowisku nadzorował strajk kolejarski w 1919 r. W 1920 r. był przewodniczącym Kongresu Związków Zawodowych.
Karierę polityczną Thomas rozpoczął jako radca miasta Swindon. W 1910 r. został wybrany do Izby Gmin jako reprezentant okręgu Derby. W pierwszym rządzie Partii Pracy w 1924 r. był ministrem kolonii. Kiedy laburzyści powrócili do władzy w 1929 r. Thomas został lordem Tajnej Pieczęci, a w 1930 r. ministrem ds. dominiów. Utrzymał to stanowisko po utworzeniu rządu narodowego w 1931 r. Za poparcie tej decyzji premiera MacDonalda został usunięty z Partii Pracy i NUR. Ministrem ds. dominiów pozostał do 1935 r. Przez kilka pierwszym miesięcy istnienia rządu narodowego w 1931 r. był ponadto ministrem kolonii.
W latach 1935–1936 Thomas po raz trzeci w swojej karierze stał na czele resortu kolonii. W maju 1936 r. został zmuszony do rezygnacji ze stanowiska, kiedy wyszło na jaw, że brał udział w spekulacjach giełdowych. W tym samym roku zrezygnował z miejsca w Izbie Gmin i wycofał się z polityki. Zmarł w 1949 r.
Jego syn, Leslie Thomas, był w późniejszych latach deputowanym z ramienia Partii Konserwatywnej.

</doc>
<doc id="1360689" url="https://pl.wikipedia.org/wiki?curid=1360689" title="Mąż pod łóżkiem">
Mąż pod łóżkiem

Mąż pod łóżkiem – polska komedia z 1967 roku na podstawie noweli Fiodora Dostojewskiego. Film z cyklu "Komedie pomyłek".
Opis fabuły.
Andreicz podejrzewa swoją żonę o zdradę. Nie mogąc pozbyć się wątpliwości, postanawia ją śledzić. Ale zagalopowawszy się w śledczych zapędach, Andreicz przypadkowo trafia do obcego mieszkania, gdzie zmuszony jest ukryć się pod łóżkiem.

</doc>
<doc id="1360691" url="https://pl.wikipedia.org/wiki?curid=1360691" title="Arctocyonidae">
Arctocyonidae

Arctocyonidae – wymarła rodzina ssaków z rzędu prakopytnych. Żyły we od późnej kredy do wczesnego eocenu.

</doc>
<doc id="1360696" url="https://pl.wikipedia.org/wiki?curid=1360696" title="Stefan Szczepłek">
Stefan Szczepłek

Stefan Tadeusz Szczepłek (ur. 26 stycznia 1949 w Falenicy) – polski dziennikarz, pisarz, komentator sportowy i historyk piłki nożnej.
Życiorys.
Absolwent XXV Liceum Ogólnokształcącego im. Józefa Wybickiego w Warszawie. Ukończył studia z nauk politycznych na Uniwersytecie Warszawskim. 
Specjalizuje się w tematyce piłkarskiej. Pracował w „Sztandarze Młodych”, tygodniku „Piłka Nożna”, redakcji sportowej TVP oraz w „Życiu Warszawy”. Obecnie jest dziennikarzem redakcji sportowej „Rzeczpospolitej”. Autor książek o historii futbolu. Dwa razy w miesiącu oprowadza po Stadionie Narodowym im. Kazimierza Górskiego w Warszawie w ramach trasy "Znani i lubiani".
Życie prywatne.
Żonaty z Wandą, mają dwójkę dzieci: Martę i Jana. Jego brat Jan Szczepłek był zawodnikiem CWKS Legia Warszawa.
Nagrody i wyróżnienia.
Laureat nagrody Złote Pióro Klubu Dziennikarzy Sportowych i Nagrody im. Dariusza Fikusa za 2007. W 2012 otrzymał Srebrnego Wawrzyna Olimpijskiego PKOI. W 2014 odznaczony Złotym Krzyżem Zasługi. W 2015 otrzymał Nagrodę im. Bohdana Tomaszewskiego.

</doc>
<doc id="1360703" url="https://pl.wikipedia.org/wiki?curid=1360703" title="GS Kallithea">
GS Kallithea

PAE Jimnastikos Silogos Kalitea ( – grecki klub piłkarski, grający obecnie w drugiej lidze, mający siedzibę w mieście Ateny, stolicy kraju.
Historia.
Klub powstał w 1966 roku w wyniku fuzji czterech lokalnych zespołów: Esperos (występujący w pierwszej lidze greckiej w latach 1948-1950 i 1954-1955), Iraklis (Hercules), AE Kallitheas oraz Kallithaikos. W 1967 roku dołączył do nich zespół Pyrsos, dzięki czemu w klubowym logo widnieje pięć gwiazdek symbolizujących pięciu założycieli.
Kallithea FC swoje mecze zaczęła rozgrywać w 1966 roku w trzeciej lidze greckiej. W 1969 roku pierwszy raz awansowała do drugiej ligi, a w 2002 roku do pierwszej ligi. W swojej historii spędziła 15 sezonów w trzeciej lidze (1966-1969, 1975, 1982-1987, 1990-1993, 1994-1997), 23 w drugiej (1969-1975, 1976-1982, 1987-1990, 1993, 1997-2002, 2006-2008) i 4 w pierwszej (2002-2006). W styczniu 2005 roku z Kallithei odszedł Teofanis Gekas, król strzelców Alpha Ethniki, który zasilił drużynę Panthinaikosu Ateny. Zawodnik ten w sezonie 2006/2007 został królem strzelców niemieckiej Bundesligi.

</doc>
<doc id="1360704" url="https://pl.wikipedia.org/wiki?curid=1360704" title="Kallithea GS">
Kallithea GS



</doc>
<doc id="1360708" url="https://pl.wikipedia.org/wiki?curid=1360708" title="Głos Wybrzeża">
Głos Wybrzeża

Głos Wybrzeża – dziennik informacyjny, ukazujący się od czerwca 1947 do 2005 roku. Swoim zasięgiem obejmował dwa województwa: gdańskie i elbląskie. Na początku organ prasowy Komitetu Wojewódzkiego Polskiej Partii Robotniczej, a po zjednoczeniu tej partii w grudniu 1948 r. z Polską Partią Socjalistyczną gazeta KW Polskiej Zjednoczonej Partii Robotniczej (PZPR).
Historia.
„Głos Wybrzeża” pojawił się w grudniu 1945, jako tygodnik Komitetu Wojewódzkiego Polskiej Partii Robotniczej w Gdańsku. Pismo miało na celu umożliwić dokładniejsze naświetlenie problemów nurtujących gdańskich mieszkańców oraz przybliżyć sprawy budownictwa socjalistycznego. Po paru miesiącach „Głos Wybrzeża” stał się dziennikiem, jako mutacja „Głosu Ludu”. Redaktorem naczelnym został Jacek Groszkiewicz – II sekretarz Komitetu Wojewódzkiego Polskiej Partii Robotniczej.
Pod koniec lat 50. dwudziestego wieku wzrosło na stronach periodyku zainteresowanie regionami Kaszub i Kociewia. W prace redakcyjne zaangażowani zostali między innymi: Jan Kiedrowski, Izabella Trojanowska, Andrzej Bukowski, Lech Bądkowski, Franciszek Fenikowski, Stanisława Fleszarowa-Muskat. W 1958 roku nakład gazety wynosił 76 tysięcy egzemplarzy, w 1964 roku liczba wzrosła do 116 tysięcy, a w 1966 do 130 tysięcy.
Lata świetności gazeta przeżywała w latach siedemdziesiątych i osiemdziesiątych XX wieku, kiedy to nakład sięgał 330 tys. egzemplarzy. W styczniu 1990 rozwiązano PZPR i z gazety zniknął szyld partyjny. W 1996 roku sprzedaż dzienna spadła do 30 tys., aż w 2005 roku został zamknięty z przyczyn ekonomicznych.
28 grudnia 1970 w gazecie pojawił się dwukolumnowy artykuł "Obraz wydarzeń" – szczegółowa relacja z tragedii na Wybrzeżu; wyjątkowo jak na tamte czasy szczegółowa, jako że dotychczas władze zezwalały tylko na krótkie notki lub suche komunikaty dotyczące strajku robotników i starć z milicją oraz wojskiem, w których nie podawano najważniejszych informacji, m.in. liczby zabitych. Numer momentalnie zniknął z kiosków, a jego zakup z drugiej ręki był możliwy tylko za wielokrotność ceny. Tekst nie spodobał się najwyższym władzom partyjnym, które wkrótce zaczęły lansować tezę, jakoby wydarzenia grudniowe miały charakter incydentu.
W kulturze.
Gazeta znana z piosenki "Historia jednej znajomości" zespołu Czerwone Gitary.

</doc>
<doc id="1360711" url="https://pl.wikipedia.org/wiki?curid=1360711" title="Periptychidae">
Periptychidae

Periptychidae – rodzina paleoceńskich ssaków łożyskowych zamieszkujących Amerykę Północną.
Zwierzęta te wyewoluowały z wczesnych roślinożernych lub wszystkożernych prakopytnych, są więc spokrewnione z dzisiejszymi kopytnymi. Od innych prakopytnych odróżniały je zęby – przedtrzonowce wyglądały na napuchnięte, szkliwo tworzyło dziwne pionowe krawędzie. Rodzina obejmowała zarówno duże, jak i małe stworzenia, przy czym te większe miały mocne szkielety. Ssaki te prowadziły lądowy tryb życia.
Podrodziny i rodzaje.
†Anisonchinae
†Conacodontinae
†Periptychinae
"incertae sedis"

</doc>
<doc id="1360717" url="https://pl.wikipedia.org/wiki?curid=1360717" title="24h Le Mans 1950">
24h Le Mans 1950

24h Le Mans 1950 – 18. edycja długodystansowego wyścigu 24h Le Mans. Wyścig odbył się w dniach 24-25 czerwca 1950, udział w nim wzięło 120 kierowców z 10 państw.

</doc>
<doc id="1360722" url="https://pl.wikipedia.org/wiki?curid=1360722" title="Ectoconus">
Ectoconus

Ectoconus – wymarły ssaki wielkości owcy należący do prakopytnych, zamieszkiwał dzisiejszą Amerykę Północną we wczesnym paleocenie. Należy do tzw. fauny z Puercan. Gatunek "Ectoconus ditrigonus", znaleziono w USA, a dokłądniej w Nowym Meksyku, uważa się nawet za najlepiej poznanego przedstawiciela tej fauny.
Był solidnie zbudowany. Posiadał małą puszkę mózgową, krótkie, ale silne kończyny zaopatrzone w pięć palców zakończonych małymi kopytkami, a także ciężki ogon.

</doc>
<doc id="1360723" url="https://pl.wikipedia.org/wiki?curid=1360723" title="Chrośnica (przystanek kolejowy)">
Chrośnica (przystanek kolejowy)

Chrośnica – przystanek kolejowy w Chrośnicy, w województwie wielkopolskim, w Polsce, leżący na linii kolejowej Warszawa Zachodnia - Frankfurt n. Odrą. Znajdują się tu 2 perony.
W roku 2017 przystanek obsługiwał 100–149 pasażerów na dobę.

</doc>
<doc id="1360724" url="https://pl.wikipedia.org/wiki?curid=1360724" title="Robert Piskórz">
Robert Piskórz

Robert Piskórz (ur. 29 grudnia 1978 r. w Koszalinie) – polski aktor, reżyser filmów krótkometrażowych i teledysków, a także autor licznych wizualizacji. Absolwent Studia Aktorskiego przy Teatrze im. Stefana Jaracza w Olsztynie.
Kariera zawodowa.
W latach 2002–2003 występował w Teatrze im. Stefana Jaracza w Olsztynie, gdzie miał miejsce jego zawodowy debiut – główna rola męska w sztuce "Romeo i Julia" Williama Szekspira. Aktorowi partnerowały w roli Julii Patrycja Szczepanowska oraz wówczas jeszcze aktorka niezawodowa Julia Kołakowska.
Od 1 stycznia 2004 r., Robert Piskórz jest aktorem Teatru im. Stefana Żeromskiego w Kielcach.
Jest laureatem festiwalu JVC w Tokio, na którym w roku 2006 doceniono jego niespełna 3,5-minutowy film niemy "Bałkański romans".

</doc>
<doc id="1360730" url="https://pl.wikipedia.org/wiki?curid=1360730" title="Charles Kingsley">
Charles Kingsley

Charles Kingsley (ur. 12 czerwca 1819 w Holne, zm. 23 stycznia 1875) - duchowny, prozaik, poeta i dramaturg angielski, związany z południowo-zachodnią Anglią. 
Urodził się w hrabstwie Devon, w rodzinie pastora. Z tym regionem związane są młode lata pisarza. Odebrał gruntowne wykształcenie – skończył Uniwersytet Cambridge. Był profesorem literatury na Uniwersytecie Cambridge. Zrezygnował z profesury dla tytułu kanonika w katedrze w Chester. Podczas pobytu w tym mieście założył "Towarzystwo nauk przyrodniczych", które gorąco popierało teorię ewolucji Darwina.
Jego pierwsza książka, "Saint's Tragedy" powstała w r. 1849. W swych powieściach skupia się na życiu społecznym Anglii przedwiktoriańskiej i wiktoriańskiej. Największą sławę przyniosła mu powieść dla młodego czytelnika "Wodne dzieci" ("The Water Babies") o kominiarczyku mającym przygody pod wodą. Inna powieść, Westward Ho!, traktująca o emigracji do Ameryki, dała początek popularnemu kąpielisku nad Atlantykiem. 

</doc>
<doc id="1360732" url="https://pl.wikipedia.org/wiki?curid=1360732" title="Dingboche">
Dingboche

Dingboche – nepalska osada w regionie Khumbu, położona w dolinie Chukhung na wysokości około 4530 m n.p.m. Dingboche jest często odwiedzana przez turystów i himalaistów zdobywających Mount Everest, Ama Dablam lub Imja Tse. Grupy wspinaczkowe zazwyczaj zatrzymują się tu na dwa dni w celach aklimatyzacyjnych. Mieszkańcy utrzymują się głównie z odwiedzających – teren wioski to w większości pola namiotowe. Rzeka Imja przepływa przez wschodnią część osady.
&lt;br&gt;

</doc>
<doc id="1360736" url="https://pl.wikipedia.org/wiki?curid=1360736" title="Chriacus">
Chriacus

Chriacus – wymarły prehistoryczny ssak z grupy prakopytnych żyjący 63 miliony lat temu.
Było to podobne do szopa zwierzę paleoceńskie posiadające 1 m długości, wliczając w to długi, czepny ogon. Posiadało lekką budowę, masę ciała szacuje się na 7 kg. Dzięki temu zręcznie wspinało się na drzewa. W przeciwieństwie do dzisiejszych kopytnych było stopochodne, chodziło na całej stopie zaopatrzonej w 5 palców zakończonych długimi pazurami. Jego nogi były silnie zbudowane, stawy- elastyczne. Przednich łap stworzenie to używało prawdopodobnie do kopania, podczas gdy tylnych do wspinaczki. Było przypuszczalnie wszystkożercą, jak jego krewniak, "Arctocyon" pożywiało się owocami, jajami, owadami i małymi ssakami.

</doc>
<doc id="1360737" url="https://pl.wikipedia.org/wiki?curid=1360737" title="Port lotniczy Tajpej-Songshan">
Port lotniczy Tajpej-Songshan

Port lotniczy Tajpej-Songshan (IATA: TSA, ICAO: RCSS) – port lotniczy położony w Songshan, w dzielnicy Tajpej, na Tajwanie.

</doc>
<doc id="1360741" url="https://pl.wikipedia.org/wiki?curid=1360741" title="Cachoeiro de Itapemirim">
Cachoeiro de Itapemirim

Cachoeiro de Itapemirim – miasto w Brazylii, w stanie Espírito Santo, nad rzeką Itapemirim. W 2021 miasto to na powierzchni 864,583 km² zamieszkiwało 212 172 osób.
W mieście rozwinął się przemysł spożywczy oraz włókienniczy.

</doc>
<doc id="1360748" url="https://pl.wikipedia.org/wiki?curid=1360748" title="Muzeum papiernictwa">
Muzeum papiernictwa

Muzeum papiernictwa, muzeum papieru – rodzaj placówki muzealnej (muzeum techniki) zajmującej się gromadzeniem i udostępnianiem eksponatów z zakresu technologii produkcji i wykorzystania papieru.
Muzea papiernictwa w Polsce.
W Polsce istnieją cztery tego typu muzea:

</doc>
<doc id="1360749" url="https://pl.wikipedia.org/wiki?curid=1360749" title="The Best of Kombi live">
The Best of Kombi live

10 Years – The Best of Kombi – Live – album koncertowy zespołu Kombi, wydany pod koniec 1986 przez Wifon.
Live to rejestracja koncertu zespołu Kombi, który odbył się 3 sierpnia 1986 roku w Operze Leśnej w Sopocie z okazji dziesięciolecia zespołu. W czasie koncertu zespół wystąpił w oryginalnym składzie oraz wykonał swoje największe przeboje.

</doc>
<doc id="1360751" url="https://pl.wikipedia.org/wiki?curid=1360751" title="Muzeum papieru">
Muzeum papieru



</doc>
<doc id="1360755" url="https://pl.wikipedia.org/wiki?curid=1360755" title="Miroslav Škoro">
Miroslav Škoro

Miroslav Škoro (ur. 29 lipca 1962 w Osijeku) – chorwacki piosenkarz i polityk, parlamentarzysta, kandydat w wyborach prezydenckich.
Życiorys.
Swoją pierwszą gitarę akustyczną nabył w 1983. Początkowo grał w lokalnych zespołach rockowych – Zadnja stanica (od 1979) i OK Band (od 1983). Od 1985 występował z orkiestrą „Slavonski bećari”.
Ukończył studia z zakresu inżynierii budownictwa oraz ekonomii na Uniwersytecie w Osijeku. Pracował jako redaktor muzyczny i dziennikarz, prowadził w chorwackiej telewizji programy muzyczne "Država, selo, grad" oraz "Pjevaj moju pjesmu". W drugiej połowie lat 80. wyjechał do Stanów Zjednoczonych, kształcił się tam w Community College of Allegheny County. W USA poznał Jerry’ego Grcevicha, muzyka folkowego chorwackiego pochodzenia, wirtuoza gry na tamburicy, regionalnym instrumencie związany ze Slawonią. Od tego czasu sam zaczął tworzyć i śpiewać utwory typowo folkowe. Po powrocie do Chorwacji założył zespół muzyków grających na instrumentach ludowych pod nazwą Ravnica. W 1992 wydał swój debiutancki album "Ne dirajte mi ravnicu". Pochodząca z niego piosenka o takim samym tytule szybko stała się popularna, przynosząc również rozpoznawalność jej autorowi.
W 1993 piosenkarz nagrał album "Miroslav Škoro i Ravnica". Popularność zyskał utwór "Mata", odnoszący się do masowych mordów z 1945 dokonanych przez przedstawicieli Jugosłowiańskiej Armii Ludowej na osobach (głównie Chorwatach) oskarżonych o kolaborację. W latach 1995–1997 był konsulem generalnym Chorwacji na Węgrzech. Nie zaprzestał wówczas koncertów, a w 1996 wydał album "Sitan vez". 16 i 17 lutego 1998 Škoro wystąpił w hali sportowej w Zagrzebiu, koncert ten został wydany na dwupłytowym albumie "Miroslav Škoro, uživo".
W 1997 chorwacki reżyser Goran Rušinović nakręcił film "Mondo Bobo", w którym piosenkarza zagrał epizodyczną rolę. Wystąpił w kilkunastu odcinkach komediowego show "Večernja škola" z 2006. Zagrał później także w pojedynczych odcinkach paru seriali telewizyjnych. W 1998 założył zespół Miroslav Škoro &amp; Band iz Osijeka, z którym nagrywał swoje kolejne płyty, nadal grając na tamburicy, uzupełniając swoją twórczość elementami muzyki pop. W 2001 został dyrektorem Croatia Records, największej wytwórni płytowej w Chorwacji, którą kierował do 2006. W 2001 wydał album "Slagalica", a następnie płyty "Milo moje" (2003) i "Svetinja" (2005). Skomponował muzykę do filmu "Put lubenica" z 2006, który wyreżyserował Branko Schmidt.
W 2007 uzyskał mandat posła do Zgromadzenia Chorwackiego z listy Chorwackiej Wspólnoty Demokratycznej, z którego jednak zrezygnował w 2008. W 2012 zrezygnował z członkostwa w partii. W 2017 doktoryzował się na wydziale ekonomicznym Uniwersytetu w Osijeku. W czerwcu 2019 oficjalnie ogłosił swój start w wyborach prezydenckich. Poparcia udzieliły mu głównie różne ugrupowania konserwatywnej prawicy. W pierwszej turze głosowania z grudnia tegoż roku zajął 3. miejsce z wynikiem 24,5% głosów. W lutym 2020 ogłosił powołanie nowego ugrupowania pod nazwą Domovinski pokret.
W lipcu tego samego roku skupiona wokół jego formacji prawicowa koalicja zajęła trzecie miejsce w wyborach parlamentarnych. Uzyskała 16 mandatów deputowanych, z których jeden przypadł jej liderowi. W 2021 zrezygnował z funkcji przewodniczącego partii Domovinski pokret, a następnie wystąpił z tego ugrupowania; doszło do tego po tym, jak w formacji doszło do sporu dotyczącego finansów partii.
Życie prywatne.
Jest żonaty, ma dwoje dzieci

</doc>
<doc id="1360756" url="https://pl.wikipedia.org/wiki?curid=1360756" title="Cagayan de Oro">
Cagayan de Oro

Cagayan de Oro – miasto portowe na Filipinach, na wyspie Mindanao. W 2010 r. miasto to na powierzchni 488,86 km² zamieszkiwało 602 088 osób. W tym mieście rozwinął się przemysł spożywczy, przetwórniczy.

</doc>
<doc id="1360757" url="https://pl.wikipedia.org/wiki?curid=1360757" title="Odruch mosznowy">
Odruch mosznowy

Odruch mosznowy, odruch nosidłowy – odruch skórny występujący u mężczyzn. 
Odruch jest wywoływany przez lekkie dotknięcie przyśrodkowej, górnej części uda. Prawidłową odpowiedzią jest skurcz mięśnia dźwigacza jądra, który podciąga mosznę i jądro po dotkniętej stronie.

</doc>
<doc id="1360759" url="https://pl.wikipedia.org/wiki?curid=1360759" title="Odruch nosidłowy">
Odruch nosidłowy



</doc>
<doc id="1360760" url="https://pl.wikipedia.org/wiki?curid=1360760" title="Muzea papiernictwa">
Muzea papiernictwa



</doc>
<doc id="1360763" url="https://pl.wikipedia.org/wiki?curid=1360763" title="Chór Dziecięco-Młodzieżowy Parafii Prawosławnej św. Cyryla i Metodego w Białej Podlaskiej">
Chór Dziecięco-Młodzieżowy Parafii Prawosławnej św. Cyryla i Metodego w Białej Podlaskiej

Chór Dziecięco-Młodzieżowy Parafii Prawosławnej św. Cyryla i Metodego w Białej Podlaskiej istnieje od 2006 roku. Powstał z inicjatywy żony księdza – Moniki Gościk, która jest również opiekunem chóru. Jest to jedyny chór dziecięcy w Prawosławnej Diecezji Lubelsko-Chełmskiej. 
Chór liczy 20 członków w wieku od 4 do 16 lat. Dzieci śpiewają utwory w języku cerkiewno-słowiańskim, jak i prawosławne pieśni w języku rosyjskim, ukraińskim i białoruskim.
Głównym założeniem chóru jest śpiewanie w Cerkwi podczas niedzielnego nabożeństwa, którego fragmenty sprawowane są w języku polskim.
Chór uczestniczył w koncertach i festiwalach, m.in. w:

</doc>
<doc id="1360765" url="https://pl.wikipedia.org/wiki?curid=1360765" title="Naczelny rabin">
Naczelny rabin

Naczelny rabin – tytuł używany przez zwierzchników religijnej społeczności żydowskiej w danym państwie, rzadziej jego regionie bądź mieście.
Tytułu tego używali i używają także zwierzchnicy rabinów wojskowych w wielu państwach (m.in. armii II Rzeczypospolitej). W wielu krajach działają osobni naczelni rabini dla zwolenników różnych nurtów w łonie judaizmu lub też Żydów o różnym pochodzeniu etnicznym (np. w Izraelu działają osobni naczelni rabini dla Aszkenazyjczyków i Sefardyjczyków).

</doc>
<doc id="1360767" url="https://pl.wikipedia.org/wiki?curid=1360767" title="Air Malawi">
Air Malawi

Air Malawi – narodowe linie lotnicze Malawi z siedzibą w Lilongwe.

</doc>
<doc id="1360768" url="https://pl.wikipedia.org/wiki?curid=1360768" title="Gelimer">
Gelimer

Gelimer (również Geilamir; ur. ok. 480, zm. po 533) – król Wandalów i Alanów w latach 530–534, ostatni władca północnoafrykańskiego Królestwa Wandalów. 
Królestwo objął w 530 w wyniku rewolty przeciw swemu kuzynowi, sprzyjającemu katolicyzmowi Hilderykowi, którego zdetronizował i uwięził. Gelimer przywrócił w państwie tradycyjnie uprzywilejowaną pozycję arianizmu, którego wyznawcami byli w swej większości Wandalowie. Wywołało to reakcję cesarza Bizancjum Justyniana, który pod pretekstem pomocy Hilderykowi i katolickiej ludności romańskiej wysłał przeciw uzurpatorowi armię pod wodzą Belizariusza (533). Na wieść o zbliżającym się najeździe Gelimer zamordował swego kuzyna i jego stronników. Wraz z bratem Tzazonem usiłował powstrzymać najazd bizantyński. Wandalowie zostali jednak rozbici w dwóch bitwach: pod Ad Decimum i pod Trikamarum. Po drugiej porażce Gelimer uciekł w górzyste tereny Numidii, został wkrótce schwytany i wydany armii cesarskiej przez Berberów. Sprowadzony do Konstantynopola został tam jednak ułaskawiony, a zwycięski Justynian nadał mu majątek ziemski w Galacji.

</doc>
<doc id="1360770" url="https://pl.wikipedia.org/wiki?curid=1360770" title="Gwiazdy polskiej muzyki lat 80. (album Kombi)">
Gwiazdy polskiej muzyki lat 80. (album Kombi)

Gwiazdy polskiej muzyki lat 80. – album kompilacyjny zespołu Kombi wydany w 2007 roku jako dodatek do gazety. Zawiera 15 przebojów grupy. Płyta pochodzi z kolekcji "Dziennika" i jest dziewiątą częścią cyklu "Gwiazdy polskiej muzyki lat 80.".
Spis utworów.
źródło:.

</doc>
<doc id="1360775" url="https://pl.wikipedia.org/wiki?curid=1360775" title="Musée Baccarat">
Musée Baccarat

Musée Baccarat jest to prywatne muzeum kryształów Baccarat położone w paryskiej 16 dzielnicy na ulicy place des Etats-Unis pod numerem 11. Muzeum jest otwarte codziennie z wyjątkiem: niedziel, wtorków oraz wakacji. Za wstęp do muzeum jest pobierana opłata pieniężna.
Muzeum zostało stworzone w byłej posiadłości Marie-Laure de Noaillesa, która została zaprojektowana przez Philippe Starcka. Muzeum posiada największe i najsłynniejsze wyroby firmy Baccarat które zostały przygotowane na wystawy światowe jakie odbywały się w XIX wieku oraz na różne przyjęcia w jakich brała udział firma. 
Głównymi salami wystawowymi w muzeum są:
Musée Baccarat zawiera także prace stworzone przez znanych projektantów oraz projektantów kryształów, w tym m.in. Georges Chevaliera, Ettore Sottsassa, Roberto Samboneta, Van day Truex oraz Marcial Berro oprócz tego muzeum posiada kolekcję kryształów należących do znanych osobistości. Swoją ekspozycję w muzeum posiadają kryształy Cesarza Japonii, księcia Walii oraz Josephine Baker.

</doc>
<doc id="1360785" url="https://pl.wikipedia.org/wiki?curid=1360785" title="Ekumeniczna Droga Krzyżowa">
Ekumeniczna Droga Krzyżowa

Ekumeniczna Droga Krzyżowa – jest nabożeństwem pasyjnym organizowanym w Łodzi w Wielki Piątek przez chrześcijan różnych wyznań: katolików, luteran, kalwinów, mariawitów i polskokatolików. Nabożeństwo ma charakter procesji ulicami Łodzi i tradycyjnie wyrusza spod kościoła Ewangelicko-Augsburskiego świętego Mateusza w Łodzi. Medytacje przy kolejnych stacjach wygłaszają duchowni wyznań organizujących procesję, Krzyż natomiast niosą przedstawiciele różnych grup społecznych i zawodowych (studenci, radni miejscy, strażacy, policjanci). W połowie lutego 2013 roku nowy metropolita łódzki, abp Marek Jędraszewski zapowiedział, iż od 2013 roku nie będzie odbywała się Ekumeniczna Droga Krzyżowa. W 2020 roku na mocy decyzji abp. Grzegorza Rysia EDK została przywrócona.

</doc>
<doc id="1360788" url="https://pl.wikipedia.org/wiki?curid=1360788" title="Libero (piłka siatkowa)">
Libero (piłka siatkowa)



</doc>
<doc id="1360789" url="https://pl.wikipedia.org/wiki?curid=1360789" title="Wybory parlamentarne w Rumunii w 2008 roku">
Wybory parlamentarne w Rumunii w 2008 roku

Wybory parlamentarne w Rumunii w 2008 roku odbyły się 30 listopada 2008. W ich wyniku zostało wybranych 334 posłów do Izby Deputowanych oraz 137 członków Senatu. Po raz pierwszy w wyborach zastosowano system mieszany – kandydatów wybierano z list partyjnych oraz w okręgach jednomandatowych. Frekwencja wyniosła 39,2%.
Kampania wyborcza i sytuacja powyborcza.
Kampanię wyborczą zdominowały kwestie związane z kryzysem finansowym. Swoją produkcję wstrzymały m.in. Renault-Dacia oraz ArcelorMittal, w związku z czym pojawiły się obawy przed masowymi zwolnieniami. Ponadto rząd zablokował wypłatę podwyżek dla nauczycieli. Panujące nastroje próbowała wykorzystać przede wszystkim postkomunistyczna PSD i jej lider Mircea Geoană, który obiecał m.in. podwyżkę podatków dla bogatych, wypłatę 20 tys. euro dla każdego powracającego emigranta oraz podniesienie płacy minimalnej, oskarżając jednocześnie rządzącą PNL o brak reakcji na kryzys.
Sondaż przedwyborczy z 28 listopada 2008 wskazywał na zbliżone poparcie dla PSD i PDL (32% i 31%), a także na trzecie miejsce dla PNL (21%). Wyniki wyborów okazały się zbliżone. PDL i PSD podpisały porozumienie koalicyjne, w wyniku czego po raz pierwszy od 12 lat w tworzeniu rządu nie uczestniczył Demokratyczny Związek Węgrów w Rumunii.

</doc>
<doc id="1360790" url="https://pl.wikipedia.org/wiki?curid=1360790" title="Kevin Hannan">
Kevin Hannan

Kevin Hannan (ur. 22 stycznia 1954 w La Marque, zm. 5 stycznia 2008 w Sanoku) – amerykański językoznawca i slawista.
Dzieciństwo i młodość.
Kevin Hannan urodził się w rodzinie o śląsko-irlandzkich korzeniach. Jego rodzice John i Barbara Hannan mieli jeszcze dwie córki Theresę i Cathy. Kevin Hannan ożenił się z Hanną (Polonia amerykańska), z którą miał dwie córki Marianne i Celeste. Przez wiele lat był pracownikiem Mills Electrical Contractors. Po pewnym czasie postanowił rzucić tę dobrze płatną pracę i zająć się badaniami w dziedzinie językoznawstwa.
Kariera akademicka.
Kevin Hannan ukończył studia na Uniwersytecie Stanowym Austin w Nacogdoches w Teksasie, a następnie na Uniwersytecie Teksańskim w Austin z tytułem doktora slawistyki. Jego praca "Borders of Language and Identity in Teschen Silesia" została nagrodzona. Dzięki uzyskanemu grantowi Kevin Hannan mógł spędzić trochę czasu w Krakowie, gdzie powstało część jego wierszy. Uniwersytet w Austin powierzył mu stanowisko wykładowcy literatury rosyjskiej i czeskiej. W 2002 przeniósł się do Polski. Początkowo pracował jako lektor w prywatnej szkole w Bielsku-Białej. Następnie przeniósł się do Łodzi, gdzie otrzymał stanowisko profesora kontraktowego Uniwersytetu Łódzkiego w Katedrze Literatury i Kultury Amerykańskiej.

</doc>
<doc id="1360793" url="https://pl.wikipedia.org/wiki?curid=1360793" title="Ksantynuria">
Ksantynuria

Ksantynuria, inaczej niedobór oksydazy ksantynowej – rzadkie zaburzenie genetyczne, w którym występuje niedobór oksydazy ksantyny, enzymu niezbędnego do przekształcania ksantyny do kwasu moczowego.
U chorych występują niezwykle wysokie stężenie ksantyny i hipoksantyny we krwi i moczu, co może prowadzić do powikłań, takich jak niewydolność nerek i powstanie ksantynowych kamieni nerkowych (złogi niecieniujące), jednego z najrzadszych rodzajów kamieni nerkowych.
W surowicy i moczu kwas moczowy występuje w niskim stężeniu. Na pieluszkach chorego dziecka może wystąpić ceglasty osad.
Leczenie.
Nie ma szczególnego leczenia poza przyjmowaniem dużej ilości płynów i unikaniem żywności bogatej w puryny.

</doc>
<doc id="1360794" url="https://pl.wikipedia.org/wiki?curid=1360794" title="Niedobór oksydazy ksantynowej">
Niedobór oksydazy ksantynowej



</doc>
<doc id="1360795" url="https://pl.wikipedia.org/wiki?curid=1360795" title="Pramonoteizm">
Pramonoteizm

Pramonoteizm – kierunek w religioznawstwie uznający iż pierwotną formą religii był monoteizm, który dopiero z czasem przekształcił się w politeizm. Głosicielem pramonoteizmu był m.in. Wilhelm Schmidt.

</doc>
<doc id="1360796" url="https://pl.wikipedia.org/wiki?curid=1360796" title="Ernst Kantorowicz">
Ernst Kantorowicz

Ernst Hartwig Kantorowicz (ur. 3 maja 1895 w Poznaniu, zm. 9 września 1963 w Princeton) − niemiecki historyk pochodzenia żydowskiego, mediewista. Specjalizował się w historii prawa i teologii politycznej średniowiecza, a także w dziejach Niemiec w epoce Hohenstaufów. Do jego najgłośniejszych prac należą "Cesarz Fryderyk II" (1927) i "Dwa ciała króla" (1957).
Życiorys.
Wywodził się z zasymilowanej żydowskiej rodziny właścicieli gorzelni. Był żołnierzem w I wojnie światowej, następnie wstąpił do Freikorpsu. W jego szeregach walczył z Powstaniem Wielkopolskim i Powstaniem Spartakusa w Berlinie. W latach 1918–1921 studiował filozofię, historię i ekonomię w Berlinie, Monachium i Heidelbergu. Habilitował się w 1922 roku. Kontynuował karierę naukową na uniwersytecie we Frankfurcie, lecz w 1933 musiał zrezygnować z pracy i opuścić Niemcy (w grudniu 1938) po wprowadzeniu w życie narodowosocjalistycznej polityki rasowej. Na emigracji przez krótki czas pracował na Uniwersytecie Oksfordzkim, później przeniósł się na Uniwersytet Kalifornijski w Berkeley (1939). Ostatecznie osiedlił się w Princeton, gdzie jako pracownik naukowy Instytucie Studiów Zaawansowanych, opublikował fundamentalne dzieło "The King's Two Bodies" ("Dwa ciała króla", wyd. polskie 2007), poświęcone średniowiecznej teologii politycznej i zmianom w postrzeganiu osoby monarchy, a także kształtowaniu się idei królestwa. Jego uczniem był m.in. Michael Cherniavsky. 

</doc>
<doc id="1360799" url="https://pl.wikipedia.org/wiki?curid=1360799" title="Ludwik Święty">
Ludwik Święty



</doc>
<doc id="1360801" url="https://pl.wikipedia.org/wiki?curid=1360801" title="Kalevipoeg">
Kalevipoeg

Kalevipoeg () – estoński epos narodowy autorstwa Friedricha Reinholda Kreutzwalda, opublikowany w 1861 roku. Prace nad stworzeniem narodowego eposu zapoczątkował Friedrich Robert Faehlmann (Fählmann), jeden z założycieli Estońskiego Towarzystwa Naukowego.
Charakterystyka ogólna.
Epos wywodzi się z tradycji estońskich. Poemat składa się z artystycznie przetworzonych sag i pieśni ludowych opisujących historię tytułowego bohatera i jego rodziny. Dzieli się na dwadzieścia pieśni i liczy ponad 19 000 wersów (dokładnie 19 047). Epos był jednym z czynników inspirujących estońskie odrodzenie narodowe.
Powinowactwa.
"Kalevipoeg" jest bliski fińskiej "Kalevali", ponieważ opiera się na wspólnym folklorze i dawnej mitologii ugrofińskiej. Bohater po życiu pełnym przygód staje się strażnikiem piekieł. Jego powrót do ojczyzny ma być początkiem nowej epoki.
Forma.
Pod względem formalnym wersyfikacja eposu charakteryzuje się hybrydalnym połączeniem tradycyjnych ludowych sposobów wierszowania i wpływów obcych, zwłaszcza niemieckich. Metrum utworu (ośmiozgłoskowiec trocheiczny, bez rymu, ale z aliteracją) przejęte jest z "Kalevali".
Wpływ.
"Kalevipoeg" mieści się w szerszym nurcie estońskiego odrodzenia narodowego II połowy XIX wieku. "Kalevipoeg", obok "Kalevali", stał się wzorem dla łotewskiego eposu "Lāčplēsis".
Tłumaczenia.
Estoński epos został przetłumaczony na następujące języki: angielski, czeski, fiński, francuski, litewski, łotewski, niemiecki, rosyjski, węgierski i włoski. Fragmenty poematu przełożył na język polski z wersji niemieckiej i opublikował w chełmskiej "Kamenie" Zenon Waśniewski (1891–1945). Urywek "Kalevipoegu" w tłumaczeniu Kazimiery Zawistowicz znajduje się w drugim tomie wydawnictwa "Panteon wielkich twórców poezji i prozy: antologja literatury powszechnej". Przekład kilku krótkich fragmentów eposu, opartych na tłumaczeniu rosyjskim, w ramach artykułu opublikowanego w roku 1984 w roczniku etnograficznym „Lud”, zawarł Mieczysław Trojan. Początek inwokacji utworu przetłumaczył z wersji niemieckiej i opublikował w artykule pt. „Geneza i znaczenie estońskiego eposu Kalevipoeg" Juliusz Siemiątkowski na portalu "Przegląd Bałtycki".

</doc>
<doc id="1360802" url="https://pl.wikipedia.org/wiki?curid=1360802" title="USS Fletcher (DD-445)">
USS Fletcher (DD-445)

USS Fletcher (DD-445) – amerykański niszczyciel typu "Fletcher", służący w United States Navy w czasie II wojny światowej. Pierwszy wcielony do służby okręt tego typu.
"Fletcher" swoją nazwą upamiętniał amerykańskiego admirała Franka F. Fletchera (1855–1928).
Stępkę okrętu położono 2 czerwca 1941 w stoczni Federal Shipbuilding and Dry Dock Company w Kearny w stanie New Jersey. Zwodowano go 3 maja 1942, matką chrzestną okrętu była wdowa po patronie okrętu. Okręt oddano do służby 30 czerwca 1942 z kapitanem Williamem M. Cole'm jako dowódcą.
26 marca 1949 okręt został przeklasyfikowany na DDE-445.

</doc>
<doc id="1360805" url="https://pl.wikipedia.org/wiki?curid=1360805" title="Śródmieście (Siedlce)">
Śródmieście (Siedlce)

Śródmieście – handlowo-usługowa dzielnica Siedlec (woj. mazowieckie), leżąca w centralnej części miasta, w kwartale ulic: Armii Krajowej i Świętojańskiej, 3 Maja, Floriańskiej, bp. I. Świrskiego i Katedralnej oraz Wojskowej.
Główną ulicą w Siedlcach jest ul. J.Piłsudskiego.
W centralnym miejscu dzielnicy znajdują się :
Ponadto w dzielnicy znajdują się:
W dzielnicy tej znajduje się wiele sklepów i Domów Handlowych min.:

</doc>
<doc id="1360807" url="https://pl.wikipedia.org/wiki?curid=1360807" title="Kamica układu moczowego">
Kamica układu moczowego



</doc>
<doc id="1360813" url="https://pl.wikipedia.org/wiki?curid=1360813" title="Wagon piętrowy">
Wagon piętrowy

Wagon piętrowy – rodzaj wagonu kolejowego o dwóch poziomach. Taka konstrukcja wagonu pozwala na zwiększenie jego ładowności lub liczby pasażerów bez zwiększania jego długości.

</doc>
<doc id="1360814" url="https://pl.wikipedia.org/wiki?curid=1360814" title="Minimum Spörera">
Minimum Spörera

Minimum Sporera – okres małej aktywności słonecznej, trwający od około 1420 do 1570 roku (lub 1460 - 1550). Istnienie tego minimum zostało wywnioskowane na podstawie badań obfitości izotopu węgla 14C w słojach drzew, którego w okresie mniejszej aktywności Słońca wytworzyło się więcej niż w innych okresach. Minimum nazwano nazwiskiem niemieckiego astronoma Gustawa Spörera, badacza plam słonecznych.
Minimum Spörera i późniejsze minimum Maundera skorelowano z historycznymi opisami mroźnych zim, a zatem i niższych średnich temperatur na Ziemi. Sformułowano hipotezę o wpływie niskiej aktywności słonecznej na ziemski klimat i globalną średnią temperaturę, nie konstruując jednak fizycznego modelu wpływu aktywności słonecznej na zmiany klimatu.

</doc>
<doc id="1360815" url="https://pl.wikipedia.org/wiki?curid=1360815" title="Worthington Whittredge">
Worthington Whittredge

Worthington Whittredge (ur. 22 maja 1820, zm. 25 lutego 1910) – amerykański malarz, przedstawiciel Hudson River School.
Urodził się na farmie pod Springfield (Ohio), początkowo pracował jako portrecista i fotograf. W latach 1859-1869 podróżował po Europie, studiował malarstwo w Düsseldorfie, jego nauczycielem był Emanuel Leutze.
Po powrocie do Ameryki Whittredge zajął się malowaniem pejzaży w stylu Hudson River School. Wiele podróżował po Stanach Zjednoczonych, w czasie podróży wykonywał szkice, malował w studio w Nowym Jorku.

</doc>
<doc id="1360816" url="https://pl.wikipedia.org/wiki?curid=1360816" title="Minimum Sporera">
Minimum Sporera



</doc>
<doc id="1360821" url="https://pl.wikipedia.org/wiki?curid=1360821" title="Ethnikos Asteras">
Ethnikos Asteras

Ethnikos Asteras (gr. Εθνικός Αστέρας) - grecki klub piłkarski, grający obecnie w drugiej lidze, mający siedzibę w Kaisariani, leżącym na przedmieściach stolicy kraju, Aten.
Historia.
Klub został założony w 1927 roku jako "Ethnikos Astir". Powstał on w wyniku fuzji dwóch innych klubów: Ethnikosu oraz Asteras Kaisariani. Największe sukcesy osiągał w latach 1998-2002, kiedy występował w rozgrywkach pierwszej ligi greckiej.

</doc>
<doc id="1360827" url="https://pl.wikipedia.org/wiki?curid=1360827" title="Pomnik Stanisława Małachowskiego w bazylice archikatedralnej św. Jana Chrzciciela w Warszawie">
Pomnik Stanisława Małachowskiego w bazylice archikatedralnej św. Jana Chrzciciela w Warszawie

Pomnik Stanisława Małachowskiego w bazylice archikatedralnej św. Jana Chrzciciela w Warszawie – klasycystyczny pomnik ku czci marszałka Sejmu Czteroletniego i prezesa Senatu Księstwa Warszawskiego Stanisława Małachowskiego znajdujący się w bazylice archikatedralnej św. Jana Chrzciciela w Warszawie.
Wzniesiony w 1830 przez Henryka Marconiego. Wykonany w Rzymie według rysunku Bertela Thorvaldsena przez Francesca Massimiliana Laboureura, zwanego Cavaliere Massimiliano, prezesa Akademii Świętego Łukasza. Ufundowany przez rodzinę, kosztował ponad 100 000 złotych polskich. Projektowany z myślą postawienia w kościele św. Krzyża, gdzie pochowany jest Stanisław Małachowski, z powodu swych rozmiarów i braku odpowiedniego miejsca umieszczony został w katedrze.
Podstawa pomnika wykonana jest z czarnego marmuru, na niej spoczywa druga wyższa z białego marmuru. Na podstawie umieszczona jest statua Stanisława Małachowskiego w rzymskiej todze senatorskiej, trzymającego w prawej ręce kartę konstytucyjną, w lewej laskę marszałkowską. U podnóża pomnika dwie postacie: niewiasta płacząca, wyobrażająca Ojczyznę, oparta na tarczy z herbem Polski i Litwy oraz rycerz w ubiorze rzymskim, trzymający znak batalionowy wojsk Księstwa Warszawskiego w postaci piki z osadzonym na niej złocistym orłem i tabliczką z napisem: „WOY.-POL.” (Woysko Polskie).
Napis na marmurowej płycie głosi:
czyli: "Stanisławowi Dzierżykraj Nałęcz hrabiemu Małachowskiemu, prezesowi senatu, marszałkowi i moderatorowi Sejmu Czteroletniego, któremu przypadło być obroną i pomocną radą świeżo odrodzonej Ojczyzny, jak długo podobało się Fortunie, obywatelowi najzacniejszemu pośród najzacniejszych, zmarł dnia 29 grudnia roku 1809, wzniesiono, poświęcono i dedykowano w 1831."
Pomnik został zniszczony w sierpniu 1944 podczas walk w powstaniu warszawskim, kiedy to za ścianą eksplodowała mina samobieżna. (Wmurowany w ścianę fragment gąsienicy, to w rzeczywistości gąsienica z "czołgu-pułapki" który eksplodował na ul. Kilińskiego 13 sierpnia 1944r). Rekonstrukcji rzeźby podjął się Józef Trenarowski. Pomnik powrócił na swoje miejsce w prawej nawie katedry w 1965.

</doc>
<doc id="1360831" url="https://pl.wikipedia.org/wiki?curid=1360831" title="Acoustica">
Acoustica

Acoustica – czwarty koncertowy album Scorpions nagrany w 2001 r.
Album został nagrany podczas koncertów 8, 9 i 10 lutego 2001 roku w Lizbonie. Znalazły się na nim akustyczne wersje utworów z poprzednich albumów, trzy nowe utwory i trzy covery.

</doc>
<doc id="1360834" url="https://pl.wikipedia.org/wiki?curid=1360834" title="Rezerwat przyrody Niedźwiedzie Wielkie">
Rezerwat przyrody Niedźwiedzie Wielkie

Rezerwat przyrody „Niedźwiedzie Wielkie” – leśny rezerwat przyrody położony w województwie warmińsko-mazurskim w gminie Małdyty, w nadleśnictwie Dobrocin, obrębie ewidencyjnym Kiełkuty. Położony jest na terenie leśnictwa Sambród.
Akt powołujący ukazał się w MP nr 40, poz. 397 z 10.05.1955 r. Rezerwat zajmuje powierzchnię 34,02 ha. 
Ochroną objęty został starodrzew bukowy z domieszką grabu, dębu i lipy z licznymi stanowiskami roślin chronionych, takich jak: lilia złotogłów, podkolan biały, storczyk plamisty, wawrzynek wilczełyko, kopytnik pospolity, marzanka wonna, widłak jałowcowaty. Ponadto znajdują się tu dwa rzadkie porosty: granicznik płucnik i wzorzec geograficzny.

</doc>
<doc id="1360839" url="https://pl.wikipedia.org/wiki?curid=1360839" title="Leinestraße">
Leinestraße

Leinestraße – stacja metra w Berlinie na linii U8, w dzielnicy Neukölln, w okręgu administracyjnym Neukölln. Stacja została otwarta w 1929.

</doc>
<doc id="1360841" url="https://pl.wikipedia.org/wiki?curid=1360841" title="Rezerwat przyrody Osiek">
Rezerwat przyrody Osiek

Rezerwat przyrody Osiek – rezerwat torfowiskowy położony w województwie warmińsko mazurskim, w gminie Wilczęta, w nadleśnictwie Młynary.
Został powołany zarządzeniem Ministra Leśnictwa i Przemysłu Drzewnego z dnia 10 grudnia 1970 roku pod nazwą Osiek II. Zarządzenie Regionalnego Dyrektora Ochrony Środowiska w Olsztynie z dnia 16 sierpnia 2017 roku zmieniło jego nazwę na Osiek.
Rezerwat zajmuje powierzchnię 43,40 ha (akt powołujący podawał 43,60 ha).
Celem ochrony jest zachowanie torfowiska wysokiego ze stanowiskami maliny moroszki "Rubus chamaemorus". Jest to gatunek arktyczno-borealny, zaliczany do roślin ginących.

</doc>
<doc id="1360842" url="https://pl.wikipedia.org/wiki?curid=1360842" title="Berlin Hermannstraße">
Berlin Hermannstraße

Berlin Hermannstraße – stacja kolejowa na liniach S41, S42, S45, S46 i S47 S-Bahn w Berlinie oraz stacja końcowa metra w Berlinie na linii U8, w dzielnicy Neukölln, w okręgu administracyjnym Neukölln. Stacja została otwarta w 1899.

</doc>
<doc id="1360843" url="https://pl.wikipedia.org/wiki?curid=1360843" title="Ulica Józefa Piłsudskiego w Siedlcach">
Ulica Józefa Piłsudskiego w Siedlcach

Ulica Józefa Piłsudskiego ("do 1991 ulica im. Karola Świerczewskiego") – główna ulica w Siedlcach, w Śródmieściu.
Przebieg.
Ulica graniczy od zachodu z ulicą Warszawską, od wschodu z ulicą Starowiejską, od południa z ulicami: Floriańską, J. Kilińskiego, Armii Krajowej, Wojska Polskiego; od północy z ulicami: Wojskową i 10 Lutego.
Historia.
Ulica powstała najprawdopodobniej na przełomie XIX i XX wieku.
Początkowo droga brukowa, nawierzchnię asfaltową uzyskała w latach 60. Częściowo zmodernizowana w 1996 (odcinek centralny) i 1999 (odcinek zachodni) (wymiana chodników i oświetlenia na stylowe latarnie w centralnej części)
Ulica nosiła nazwy: Węgrowska, Różniecka, Warszawska, Świerczewskiego. Obecna nazwa poświęcona jest marszałkowi Polski Józefowi Piłsudskiemu.
Komunikacja.
Ulicą Piłsudskiego kursują autobusy nr: 3, 4, 5, 6, 7, 11, 12, 14, 15, 16, 18, 22, 23, 24, 25, 26, 30, 31, 32, 33, 34, 38

</doc>
<doc id="1360844" url="https://pl.wikipedia.org/wiki?curid=1360844" title="Mersenne Twister">
Mersenne Twister

Mersenne Twister – algorytm generatora liczb pseudolosowych opracowany w 1997 przez Makoto Matsumoto i Takuji Nishimura. Generator jest szybki i dostarcza wysokiej jakości liczby pseudolosowe. Został zaprojektowany specjalnie w celu uniknięcia wielu wad, które znajdują się w starszych algorytmach.
Nazwa generatora pochodzi od faktu, że na długość okresu wybierana jest liczba pierwsza Mersenne’a. Istnieją co najmniej dwa warianty algorytmu, które różnią się jedynie wielkością użytych liczb pierwszych Mersenne’a. Nowszy i bardziej rozpowszechniony jest Mersenne Twister z oznaczeniem MT19937 – ma on 32-bitową długość słowa. Jest też wersja z 64-bitowym słowem oznaczona jako MT19937-64, lecz generuje ona inną sekwencję.
Zastosowanie.
Inaczej niż Blum Blum Shub algorytm w swej podstawowej postaci nie nadaje się do kryptografii. Obserwacja wystarczającej liczby iteracji (624 dla MT19937) pozwala przewidzieć wszystkie kolejne.
Inną kwestią jest długi czas, który może zabrać przestawienie nielosowego stanu początkowego w stan wyjściowy, który spełnia 
testy losowości. Prosty generator Fibonacciego lub liniowy generator kongruencyjny startują dużo szybciej i mogą być
używane do wyznaczania ziarna dla Mersenne Twister.
Dla wielu innych zastosowań Mersenne Twister jest szybki. Ponieważ biblioteka jest przenośna, łatwo dostępna i szybko generuje dobrej jakości liczby pseudolosowe, to jej użycie rzadko jest złym wyborem.
Generator został zaprojektowany z myślą o metodach Monte Carlo i innych symulacjach statystycznych. Badacze przede wszystkim potrzebują dobrej jakości liczb, ale skorzystają też z jego szybkości i przenośności.
Zalety.
Powszechnie używany wariant MT19937 Mersenne Twistera posiada następujące pożądane właściwości:
Krytyka.
Algorytm Mersenne Twister otrzymał pewne krytyczne uwagi ze strony informatyków, szczególnie od George’a Marsaglia. Krytycy twierdzą, że choć jest dobry w generowaniu liczb pseudolosowych, to nie jest zbytnio elegancki i jest nazbyt skomplikowany w implementacji. Marsaglia podał kilka przykładów generatorów, które są mniej złożone i jak twierdzi mają znacząco większe okresy. Na przykład generator dopełniający mnożenie z przeniesieniem może mieć dłuższy okres – 1033000 – jest znacząco szybszy i zachowuje lepszą lub równie dobrą losowość.
Pseudokod.
Poniższy pseudokod generuje 32-bitowe liczby całkowite z przedziału [0, 232 − 1] za pomocą algorytmu MT19937.
 "// Utwórz tablicę 624 elementów do przechowywania stanu generatora"
 int[0..623] MT
 int index = 0
 "// Inicjuj generator przy użyciu ziarna"
 function initializeGenerator(int seed) {
 MT[0] := seed
 for i from 1 to 623 { "// pętla po każdym elemencie"
 MT[i] := last 32 bits of(1812433253 * (MT[i-1] xor (right shift by 30 bits(MT[i-1]))) + i) "// 0x6c078965"
 "// Utwórz pseudolosową liczbę na podstawie indeksu,"
 "// wywołaj generateNumbers() aby utworzyć nową tablicę pomocniczą co 624 liczby"
 function extractNumber() {
 if index == 0 {
 generateNumbers()
 
 int y := MT[index]
 y := y xor (right shift by 11 bits(y))
 y := y xor (left shift by 7 bits(y) and (2636928640)) "// 0x9d2c5680"
 y := y xor (left shift by 15 bits(y) and (4022730752)) "// 0xefc60000"
 y := y xor (right shift by 18 bits(y))
 index := (index + 1) mod 624
 return y
 
 "// Generuj tablicę 624 liczb"
 function generateNumbers() {
 for i from 0 to 623 {
 int y := 32nd bit of(MT[i]) + last 31 bits of(MT[(i+1) mod 624])
 MT[i] := MT[(i + 397) mod 624] xor (right shift by 1 bit(y))
 if (y mod 2) == 1 { "// y is odd"
 MT[i] := MT[i] xor (2567483615) "// 0x9908b0df"

</doc>
<doc id="1360845" url="https://pl.wikipedia.org/wiki?curid=1360845" title="Teodor Angelos Dukas Komnen">
Teodor Angelos Dukas Komnen

Teodor Angelos Dukas Komnen (ur. 1180/1185, zm. po 1252, gr. Θεόδωρος Άγγελος Δούκας Κομνηνός, "Theodōros Angelos Doukas Komnēnos") – kuzyn cesarzy bizantyjskich Izaaka II i Aleksego III Angelosów, władca Epiru od 1214 do 1227 roku, cesarz Tesaloniki od 1227 do 1230 roku.
Władca Epiru.
Teodor Dukas Komnen, a właściwie Teodor Angelos Dukas Komnen, był synem sebastokratora Jana, bratem Michała I Angelosa pierwszego władcy Epiru, a kuzynem cesarzy z dynastii Angelosów – Izaaka II i Aleksego III. Dane dotyczące wczesnych lat życia Teodora Dukasa są skromne. Początkowo przebywał na dworze cesarzy nicejskich. W 1209 roku prawdopodobnie bronił Koryntu przed łacinnikami. Po jego upadku w 1210 roku na prośbę brata Michała I znalazł się na dworze w Joaninie.
Po jego śmierci objął władzę w Epirze. Przeniósł stolicę państwa z Joaniny do Arty. Z uwagi na swoje zaangażowanie na północy kraju władzę nad południowym Epirem powierzył w 1217 roku bratu Konstantynowi, a władzę nad Tesalią, po jej podboju trzeciemu z braci – Manuelowi.
Pierwszym czynem, dzięki któremu jego imię stało się głośne poza granicami Epiru, był zuchwały zamach w 1217 roku na ukoronowanego właśnie przez papieża nowego cesarza łacińskiego Piotra de Courtenay. Po drodze z Rzymu do Konstantynopola w górskich przesmykach Albanii Piotr wpadł w zasadzkę zastawioną przez Teodora i zakończył życie w niewoli.
W krótkim czasie doprowadził do zawarcia układów pokojowych z panami albańskimi oraz z panującym w Serbii Stefanem I Koronowanym (1217 – 1227). Korzystając z wojny domowej w Bułgarii poszerzył swój stan posiadania na północy w Macedonii. Następnie przystąpił do podboju reszty Tesalii. W 1218 roku podjął rekonkwistę europejskich terenów dawnego Bizancjum. W końcu 1221 roku, wykorzystując krótkotrwały zamęt w Cesarstwie Nicejskim po śmierci cesarza Teodora I Laskarysa odciął ostatecznie Królestwo Tessaloniki od Konstantynopola. Trzy lata później, w 1224 roku, po długim oblężeniu, zdobył drugie co do wielkości miasto cesarstwa bizantyńskiego, likwidując tym samym królestwo założone przez Bonifacego z Montferratu. Młody król Tesaloniki Demetriusz próbował sprowadzić pomoc z Italii. Podjęta jednak w następnym roku, przez przyrodniego brata Wilhelma, interwencja załamała się na skutek śmierci jej wodza na dyzenterię, w obozie na równinie tesalskiej. W 1225 roku Teodor zajął jeszcze Adrianopol, stolicę Tracji, zmuszając wojska nicejskie do wycofania się.
Cesarz Tesaloniki.
Po zdobyciu Tesaloniki Teodor czuł się dostatecznie potężny by sięgnąć po purpurę cesarską. Wykorzystał fakt, że w 1219 roku syn księcia serbskiego Stefana Nemanji, Saba zwrócił się z pominięciem biskupa Ochrydy, któremu kościół w Serbii podlegał, do patriarchy nicejskiego i otrzymał od niego sakrę autokefalicznego biskupa Serbii. Teodor zwrócił się do rozgoryczonego arcybiskupa Ochrydy, Demetriusza Chomatiana, spod którego jurysdykcji patriarcha Nicei wyłączył kościół serbski, i z jego rąk najprawdopodobniej w 1227 roku przyjął koronę cesarską. Tytułował się odtąd basileusem i autokratorem wszystkich Romajów, przez co zgłaszał pretensje do dziedzictwa cesarzy bizantyńskich. Ambicje Teodora najlepiej charakteryzuje fakt, że przybrał sobie trzy cesarskie nazwiska: Angelosów, Dukasów i Komnenów (sam Angelos po ojcu, nazwisko Dukas przyjął po swoje matce, a Komnenos po babce Teodorze, córce cesarza Aleksego I). Po koronacji cesarskiej, obawiając się konkurencji w walce o Konstantynopol zerwał sojusz z dotychczasowym sprzymierzeńcem carem bułgarskim Iwanem Asenem II. Tym bardziej że rządzący Konstantynopolem łacinnicy, po śmierci cesarza Roberta de Courtenay w 1228 roku i objęciu władzy przez jedenastoletniego Baldwina II, niezdolnego do przeciwstawienia się energicznemu władcy Epiru, chcieli przekazać regencję carowi. Po zerwaniu sojuszu Teodor zaatakował Bułgarów i 9 marca 1230 roku pod Kłokotnicą poniósł swoją pierwszą i od razu druzgoczącą klęskę. Dostał się do niewoli i został oślepiony. Trację z Adrianopolem, Macedonię Egejską i ziemie albańskie zajęli Bułgarzy. Państwo Teodora rozpadło się. Władzę w Tesalonice objął tolerowany przez Bułgarów brat cesarza Manuel. W Epirze w krótkim czasie usamodzielnił się Michał II Angelos, nieślubny syn Michała I, brata Teodora. Akarnania i Etolia przeszły pod panowanie trzeciego brata Teodora, Konstantyna.
Ostatnie lata.
W 1236 roku car bułgarski, który przez dwa lata wspólnie z cesarzem nicejskim Janem III Watatzesem oblegał Konstantynopol, zaatakował swego dotychczasowego sojusznika. Potrzebował teraz silniejszego niż Manuel sojusznika na zachodzie, wypuścił więc z niewoli oślepionego ekscesarza Teodora. Teodorowi mimo doznanych klęsk nie zabrakło energii i zdolności. W krótkim czasie zdołał odsunąć od władzy Manuela i powierzyć ją synowi Janowi, którego nakłonił do przyjęcia tytułu cesarskiego. Jan, pozbawiony ambicji i większych talentów politycznych sprawowanie władzy pozostawił ojcu. Sytuacja małego cesarstwa dalej się jednak komplikowała. Car bułgarski pod wrażeniem epidemii, która zabrała mu najbliższych, jeszcze w tym samym roku wycofał się z zaczepnych kroków przeciw cesarzowi nicejskiemu W 1239 roku wypędzony Manuel, przy poparciu cesarza nicejskiego Jana III Dukasa Watatzesa zdołał opanować Tesalię i zmusił Teodora do uznania swoich nabytków. W 1241 roku zmarł Iwan Asen II, a Bułgaria znalazła się w kryzysie. Wykorzystując sytuację w 1242 roku z silną armią pod murami Tessaloniki stanął Jan III Dukas Watatzes. Na szczęście dla oblężonych Cesarstwo Nicejskie najechali właśnie Mongołowie i cesarz musiał zaniechać zdobywania miasta. Przewaga sił nicejskich była jednak na tyle poważna, że Teodor skłonił syna do zrzeczenia się godności cesarskiej i uznania zwierzchnictwa nicejskiego władcy. Jan III obdarzył Jana Angelosa tytułem despotesa i przyrzekł uszanować odrębność podporządkowanych mu ziem.
Jan zmarł w 1244 roku. Dwa lata utrzymał władzę w Tesalonice jego brat Demetriusz, do czasu aż niezadowoleni z rządów rozpustnego i nieudolnego władcy, mieszkańcy Tesaloniki wydali miasto cesarzowi Nicei. Cesarz uwięził go i wywiózł do Azji Mniejszej, likwidując tym samym cesarstwo Teodora Dukasa Komnena (1246). Teodor otrzymał wówczas od cesarza posiadłości w okolicach Wodeny (Edessy). Namówił stamtąd swego bratanka Michała II do podjęcia próby zagarnięcia nicejskich zdobyczy w Macedonii. W 1249 roku Michał II zajął szereg twierdz macedońskich. Po początkowych sukcesach epirockich do kontrnatarcia przeszły wojska cesarza Jana III Dukasa Watatzesa, odzyskały tereny w Macedonii, zajęły posiadłości Teodora i przeniosły działania wojenne na teren Epiru. Ostatecznie w 1252 roku Michał II był zmuszony zawrzeć w Larisie pokój z Cesarstwem, na mocy którego zrzekał się swych ziem w Macedonii i Albanii, przyjmował tytuł despotesa, uznając zwierzchnictwo nicejskie i wydawał Teodora cesarzowi. Teodor zakończył swe burzliwe życie w więzieniu w Nicei.

</doc>
<doc id="1360849" url="https://pl.wikipedia.org/wiki?curid=1360849" title="Michał II Angelos">
Michał II Angelos

Michał II Angelos – władca Despotatu Epiru w latach 1230-1271, nieślubny syn Michała I Angelosa.
Zdobycie władzy.
Michał II Angelos, właściwie Michał II Angelos Dukas Komnen, gdyż do tych trzech nazwisk cesarskich miała prawo pierwsza dynastia władców Epiru, był nieślubnym synem Michała I Angelosa, założyciela państwa. Urodzony około 1205 roku, po nagłej śmierci ojca w 1215 roku został władcą Epiru. Wygnany przez rządzącego państwem w jego imieniu stryja Teodora Dukasa Komnena, schronił się wraz z matką na Peloponezie.
Po klęsce Teodora Dukasa Komnena w bitwie pod Kłokotnicą, władzę w państwie przejął jego brat Manuel. Możliwe, że jeszcze w ciągu 1230 roku Michał powrócił z wygnania, osiadł w starej stolicy ojca Arcie i usamodzielnił się od stryja, który nie był mu się w stanie przeciwstawić. Wydaje się, że Manuel uznał jego władzę w zamian za uznanie go przez Michała II za suzerena. To uznanie sugeruje fakt nazywania go przez Manuela despotą. Tytuł ten wedle hierarchii dworu bizantyńskiego mógł być nadawany tylko przez cesarza (basileusa). Kiedy Teodor był cesarzem mianował swych braci Manuela i Konstantyna despotami. To samo mógł uczynić Manuel po objęciu tronu cesarskiego w stosunku do Michała II. 
Pierwsze starcia z Cesarstwem.
Po śmierci stryja Manuela w 1241 roku Michał II poszerzył swoje panowanie o Tesalię. Po 1246 oślepiony ekscesarz Teodor, który po likwidacji Królestwa Tessaloniki otrzymał ziemię w okolicach Wodeny, namówił Michała II do podjęcia próby zagarnięcia posiadłości nicejskich w Macedonii. Po pierwszych sukcesach i obsadzeniu garnizonami epirockimi szeregu miast, Michał II musiał się jednak wycofać pod naporem sił nicejskich. Cesarz Jan III Dukas Watatzes, zajął posiadłości Teodora, a następnie na tyle poważnie zagroził wojskom epirockim, że zgromadzeni w Kastorii arystokraci poddali mu się. Ostatecznie w Larisie podpisano pokój na mocy którego Michał II zrzekał się nie tylko ostatnich nabytków, ale i części posiadłości albańskich. W tym też czasie, pomiędzy 1249 a 1252 rokiem, Michał II otrzymał od cesarza Jana III Dukasa Watatzesa tytuł despotesa. Od tego czasu można więc dopiero w pełni zasadnie mówić o Despotacie Epiru.
Po wybuchu wojny bułgarsko-nicejskiej (1255) Michał II podjął działania wymierzone przeciw Nicei, zawierając sojusz z królem Serbii Stefanem Uroszem I. Zwyciężywszy Bułgarów Teodor II zmusił w tym samym 1256 roku syna despoty Epiru, Nicefora do poślubienia swojej córki, Marii, doprowadzając do zawarcia unii personalnej Nicei z Epirem, projektowanej jeszcze przez jego ojca. Michał II przezornie nie wziął udziału w uroczystości. Udała się na nią jednak jego żona i została zatrzymana jako zakładnik do czasu wydania Cesarstwu Nicejskiemu ziem epirockich w Macedonii i Albanii z twierdzami: Draczem i Serwią. Wiosną 1257 roku Michał II podburzył górali albańskich do wystąpienia przeciw Cesarstwu. Równoczesny atak armii epirockiej i serbskiej pozwolił mu na opanowanie utraconych wcześniej ziem w Albanii z wyjątkiem Dracza. Następnie przerzucił swe siły do Macedonii zajmując Kastorię i Prilep.
Decydująca próba sił.
W latach 1258 – 1259 Michał II wszedł w układy z królem Sycylii Manfredem Hohenstaufem wydając ostatecznie za niego córkę Helenę i uznając adriatyckie nabytki zięcia. Poprzez małżeństwo drugiej córki Anny z księciem Achai Wilhelmem II zyskał kolejnego sojusznika. Zdobył również poparcie króla Serbów Stefana Urosza I, który rozpoczął właśnie podbój należących do Cesarstwa Nicejskiego miast w Macedonii.
Uprzedzając działania sprzymierzonych wiosną 1259 roku wojska bizantyńskie pod dowództwem Jana Paleologa, brata Michała Paleologa, od kilku miesięcy współcesarza, zaatakowały Epir zajmując między innymi Ochrydę, Prespę i Pelagonię. Po tych sukcesach wódz bizantyński czekał na reakcję nieprzyjaciela. Sprzymierzeni zgromadzili znaczne siły: oddziały epirockie, achajskie, tesalskich Włachów pod wodzą Jana, nieślubnego syna Michała II oraz 400 ciężkozbrojnych rycerzy wysłanych przez Manfreda. Była to potężna armia rozdzierana jednak wewnętrznymi niesnaskami. Wilhelm II i Manfred nie byli bowiem zainteresowani wzrostem potęgi władcy Epiru. Michał II nie ukrywał z kolei zamiaru zdobycia Konstantynopola i obwołania się cesarzem. A te same plany snuł również Manfred. Siły sprzymierzonych, mimo rosnących napięć, posuwały się z wolna w stronę Pelagonii, niepokojone przez lekką jazdę i łuczników nicejskich. Jeszcze przed spotkaniem obu armii Janowi Paleologowi udało się nakłonić do wycofania się Jana Dukasa z wojskami tesalskimi. W nocy przed bitwą uciekli Michał II i jego syn Nicefor. Naprzeciw armii Paleologa stanęły więc ostatecznie siły Achai wspierane przez ciężkozbrojnych rycerzy Manfreda. W dodatku Jan Dukas zablokował tyły oddziałów achajskich. W bitwie stoczonej pod Pelagonią polegli niemal wszyscy rycerze Manfreda, książę Achai poniósł druzgoczącą klęskę, a uciekając z pola bitwy, dostał się do niewoli. Wojska nicejskie zajęły stołeczną Artę. Despotes Michał II i jego syn Nicefor szukali schronienia na morzu. Wojskom Paleologa nie udało się jednak zająć całego Epiru, a gwałty i rabunki żołnierzy wywołały żywiołowy opór całej ludności. W tej sytuacji Michał II wsparty ponownie przez Manfreda przystąpił do odzyskiwania swego władztwa i odbił stolicę. Wiosną następnego roku jego syn Nicefor zadał klęskę armii nicejskiej dowodzonej przez Aleksego Strategopula. W tej sytuacji cesarz nicejski zawarł pokój z Epirem.
Kiedy cesarz Michał VIII Paleolog w 1261 roku wkroczył do odzyskanego Konstantynopola i uroczyście restytuował Cesarstwo Bizantyńskie, epirocki władca nie uznał jego zwierzchnictwa. Doprowadziło to do kolejnego konfliktu, zakończonego w 1264 roku małżeństwem młodego Nicefora z siostrzenicą cesarza Anną Paleologiną i podporządkowaniem Epiru Cesarstwu.
Michał II zmarł najprawdopodobniej pomiędzy 1266 a 1268 rokiem lub około 1271 roku.

</doc>
<doc id="1360850" url="https://pl.wikipedia.org/wiki?curid=1360850" title="Celebrities">
Celebrities



</doc>
<doc id="1360851" url="https://pl.wikipedia.org/wiki?curid=1360851" title="Ulica Warszawska w Siedlcach">
Ulica Warszawska w Siedlcach

Ulica Warszawska – jedna z głównych ulic wylotowych w Siedlcach na trasie W-Z, w kierunku Warszawy.
Przebieg.
Ulica swój początek bierze na skrzyżowaniu ulic: J. Piłsudskiego, Szkolnej i Wojska Polskiego, kończy się zaś zachodnią granicą miasta (Nowe Iganie) – wjazdem na drogę krajową nr 2.
Na odcinku od ul. I. Łukasińskiego do ul. I. Daszyńskiego (kierunek wschód–zachód) i od mostu na Muchawce do ul. I. Łukasińskiego (kierunek zachód–wschód), równolegle do ulicy znajdują się drogi dojazdowe do posesji z nawierzchnią kostki brukowej, z wyznaczoną ścieżką rowerową. Część dochodzących ulic krzyżuje się z drogą dojazdową.
Na tej ulicy w większości dominuje zabudowa jednorodzinna, wyjątkiem są:
Historia.
Ulica powstała najprawdopodobniej na przełomie XIX i XX wieku (tzw. "trakt brzeski" z Warszawy do Brześcia), początkowo droga brukowa, nawierzchnię asfaltową uzyskała w latach 60. XX w. Od lat 60. do reformy sieci drogowej w grudniu 1985 roku stanowiła część drogi państwowej nr 13 i drogi międzynarodowej E8. Gruntownie zmodernizowana w 1999 roku z uwagi na wizytę Jana Pawła II w Siedlcach.
Pochodzenie nazwy.
Nazwa pochodzi od miasta st. Warszawy.
Komunikacja.
Ulicą Warszawską kursują autobusy nr: 1, 4, 12, 13, 18, 19, 27, 28, 30, 33, 43.

</doc>
