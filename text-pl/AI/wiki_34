<doc id="1360853" url="https://pl.wikipedia.org/wiki?curid=1360853" title="Nicefor I Angelos">
Nicefor I Angelos

Nicefor I Angelos – władca Despotatu Epiru w latach 1271 – 1296. Syn Michała II Dukasa.
Nicefor I Dukas, właściwie Nicefor I Angelos Dukas Komnen, gdyż do tych trzech nazwisk cesarskich miała prawo pierwsza dynastia władców Epiru.
Życiorys.
W 1256 roku pod naciskiem cesarza nicejskiego Teodora II Laskarysa Nicefor poślubił córkę cesarza Marię. Jego ślub stał się dodatkowo dla cesarza okazją do przyłączenia do Cesarstwa części epirockich ziem w Macedonii i portu Dyrrachion. Doprowadziło to do kolejnego zaognienia w stosunkach Nicei z Epirem i do wybuchu konfliktu w dwa lata później. Po klęsce ojca Michała II w 1259 roku w bitwie pod Pelagonią z wojskami cesarza nicejskiego Michała VIII Paleologa Nicefor schronił się wraz z ojcem na wyspie Leukas należącej do hrabiego Kefalenii Maio Orsiniego. Stamtąd po otrzymaniu wsparcia od króla Sycylii obaj Dukasowie rozpoczęli jeszcze w tym samym roku odzyskiwanie utraconego państwa. Wiosną następnego roku Nicefor zadał nawet klęskę wojskom nicejskim dowodzonym przez Aleksego Strategopula, co ostatecznie skłoniło cesarza do zawarcia pokoju z Epirem. Kolejny konflikt ojca z cesarzem Michałem VIII Paleologiem, w tym czasie już cesarzem odnowionego Cesarstwa Bizantyńskiego, doprowadził do kolejnego ślubu Nicefora w 1264 roku, tym razem z siostrzenicą Michała VIII Anną Paleologiną.
Po śmierci Michała II Nicefor II objął władzę w Epirze, a jego przyrodni brat Jan uniezależnił się w zarządzanej przez siebie Tesalii, powołując na okres pięćdziesięciu lat do życia kolejne państwo w Grecji - Tesalię. Korzystając z zamętu w Epirze król sycylijski Karol Andegaweński zajął dawne posiadłości Manfreda Hohenstaufa dodając do nich epirocki Dyrrachion i ogłosił się władcą Królestwa Albanii (Regnum Albaniae). Zwalczający Andegawena Bizantyńczycy zajęli w trakcie działań wojennych tereny w Epirze, co skłoniło Nicefora II do zawarcia w 1276 roku sojuszu z Karolem Andegaweńskim. Jednak z jednej strony porażki wojsk króla sycylijskiego w Grecji, a potem utrata Sycylii i uwikłanie w wojnę z Aragonią, z drugiej strony zabiegi żony Anny Paleologiny, zmusiły Nicefora II do zmiany stanowiska. Po 1282 roku stosunki Despotatu Epiru z Bizancjum uległy wyraźnej poprawie. W 1289 roku po śmierci Jana I Dukasa Annie udało się przejąć faktyczną władzę nad sąsiednią Tesalią, nominalnie rządzoną przez synów dotychczasowego władcy Konstantyna i Teodora Dukasów. Przeciwne polityce despoiny Anny stronnictwo andegaweńskie rozpoczęło w tej sytuacji zabiegi zmierzające do wydania Tamary córki Nicefora II za Filipa Andegaweńskiego księcia Tarentu. Zabiegi te doprowadziły do najazdu sił bizantyńskich, które zajęły północny Epir i przystąpiły do oblężenia Joaniny. Na pomoc Epirowi posiłki przysłali wówczas książę Achai Florens i hrabia Kefalenii Ryszard Orsini. Ostatecznie wojska bizantyńskie, mimo odnoszonych sukcesów, musiały wycofać się z Epiru z powodu zagrożenia serbskiego. W 1294 roku Filip Andegaweński hrabia Tarentu poślubił córkę Nicefora II Tamarę uzyskując prawo do sukcesji Epiru. Zięciem Nicefora II został również Ryszard Orsini poślubiając inną jego córkę Marię. W 1295 roku Konstantyn Angelos Dukas władca Tesalii zrzucił zwierzchnictwo despoiny Anny i podjął próbę zdobycia części Epiru.
Nicefor II Dukas zmarł pomiędzy 1296 a 1298 rokiem.

</doc>
<doc id="1360855" url="https://pl.wikipedia.org/wiki?curid=1360855" title="Ulica Starowiejska w Siedlcach">
Ulica Starowiejska w Siedlcach

Ulica Starowiejska ("do 1991 roku ulica Michała Żymierskiego") – jedna z głównych ulic w Siedlcach. Przebiega przez dzielnice: Śródmieście, Stara Wieś i osiedle Topolowa. Nazwa pochodzi od gminy Stara Wieś przyłączonej do miasta w 1907 r.
Przebieg.
Ulica zaczyna się na skrzyżowaniu z ulicą J. Piłsudskiego, a kończy się na skrzyżowaniu z ul. Modrzewiową.
Na skrzyżowaniu z ulicą Janowską (rondo) początek swój bierze droga wojewódzka nr 698 w kierunku Łosic.
Historia.
Ulica powstała najprawdopodobniej na przełomie XIX i XX wieku (tzw. "trakt Brzeski" z Warszawy do Brześcia), początkowo droga brukowa, nawierzchnię asfaltową uzyskała w latach 60. Gruntownie zmodernizowana w 1999 z uwagi na wizytę Jana Pawła II w Siedlcach.
Komunikacja.
Ulicą Starowiejską kursują autobusy nr: 6, 14, 16, 18, 23, 26, 27, 34.

</doc>
<doc id="1360858" url="https://pl.wikipedia.org/wiki?curid=1360858" title="Ulica Terespolska w Siedlcach">
Ulica Terespolska w Siedlcach

Ulica Terespolska – jedna z głównych ulic wylotowych w Siedlcach, w Południowej Dzielnicy Przemysłowej, na trasie W-Z, w kierunku na Terespol.
Przebieg.
Ulica zaczyna się na rondzie krzyżującym się z ulicą Starowiejską, a kończy na granicy miasta (Ujrzanów).
Historia.
Ulica wybudowana na początku lat 70., wraz z nowo powstającą dzielnicą przemysłową. Przed reformą sieci drogowej w grudniu 1985 roku była częścią drogi międzynarodowej E8. W 2001 roku skrzyżowanie z ulicą Starowiejską zostało gruntownie zmodernizowane (powstało rondo).
Pochodzenie nazwy.
Nazwa pochodzi od miasta Terespol.
Komunikacja.
Ulicą Terespolską kursują autobusy nr: 16, 30, 31, 32, 33, 38.

</doc>
<doc id="1360859" url="https://pl.wikipedia.org/wiki?curid=1360859" title="Stockerauer Schnellstraße">
Stockerauer Schnellstraße

Droga ekspresowa S5 – droga ekspresowa w Austrii, w kraju związkowym Dolna Austria, o długości 44,5 km. Łączy autostradę A22 z Krems an der Donau. 

</doc>
<doc id="1360862" url="https://pl.wikipedia.org/wiki?curid=1360862" title="Finley, wóz strażacki">
Finley, wóz strażacki

Finley, wóz strażacki (ang. "Finley the Fire Engine") – serial animowany produkcji amerykańskiej z 2006 roku. Zawiera 78 odcinków. Emitowany na antenie CBeebies od 2 czerwca 2008.
Wersja polska.
Opracowanie i udźwiękowienie wersji polskiej: Studio SonicaWystąpili:
i inni
Śpiewał: Modest Ruciński, Katarzyna Pysiak, Łukasz Talik
Lektorzy:

</doc>
<doc id="1360863" url="https://pl.wikipedia.org/wiki?curid=1360863" title="Wong Fei-hung">
Wong Fei-hung

Wong Fei-hung (; ur. 1847, zm. 1924) – chiński mistrz sztuk walki (kung-fu), nauczyciel, medyk, rewolucjonista.
Mieszkał w Kantonie. Praktykował akupunkturę i starożytną chińska medycynę. Swoją postacią dał początek wielu filmom, np. "Pewnego razu w Chinach". Wong Fei-hung pomagał i bronił słabszych niezależnie od stanu majątkowego czy koloru skóry, był człowiekiem pokoju. Szanował i dbał o tradycyjną kulturę Chin.

</doc>
<doc id="1360865" url="https://pl.wikipedia.org/wiki?curid=1360865" title="Obwodnica Siedlec">
Obwodnica Siedlec

 
Obwodnica Siedlec – obwodnica miasta Siedlce o długości około 10 km, przebiega ok. 3 km na południe od centrum miasta. Obwodnica jest częścią drogi krajowej nr 2 Świecko – Terespol i trasy europejskiej E30 Cork – Omsk. Oddano ją do użytku w II połowie lat 80.
Przebieg.
Obwodnica ma swój początek w Nowych Iganiach, w Żelkowie-Kolonii znajduje się zjazd na drogę wojewódzką nr 803 następnie droga przebiega przez teren miasta (Sekuła). Na skrzyżowaniu w Białkach do obwodnicy włącza się droga krajowa nr 63. Obwodnica kończy się w Ujrzanowie, tutaj również droga nr 63 odchodzi w kierunku północno-zachodnim, do miasta Siedlce.
Przebudowa.
Obwodnica została gruntownie przebudowana w latach 2008-2009. Skrzyżowania w Ujrzanowie, Białkach i Nowych Iganiach zostały przebudowane na skrzyżowania o ruchu okrężnym (rondo). Pasy jezdniowe zostały przebudowane z 1+1 z poboczami na 2+1(dwa pasy stałe i jeden naprzemienny do wyprzedzania w każdym kierunku)bez poboczy. Ponadto w Nowych Iganiach wykonano ekrany akustyczne. Wykonawcą remontu była firma Mostostal Warszawa S.A.

</doc>
<doc id="1360866" url="https://pl.wikipedia.org/wiki?curid=1360866" title="Tomasz Angelos">
Tomasz Angelos

Tomasz Angelos (właściwie Tomasz Angelos Dukas Komnen, zm. 1318) – władca Despotatu Epiru w latach 1296–1318. Syn Nicefora I Dukasa i Anny Kantakuzen, siostrzenicy cesarza Michała VIII Paleologa. Był ostatnim władcą z dynastii Angelosów.
Życiorys.
Po śmierci Nicefora I władzę w państwie w imieniu małoletniego Tomasza objęła jego matka Anna Paleologina Kantakuzena. W 1296 roku odparła ostatecznie próbę zajęcia części terytoriów Epiru, podjętą przez Konstantyna Angelosa (Dukasa), władcę księstwa Tesalii. W tym samym roku z roszczeniami do sukcesji państwa epirockiego wystąpił Filip Andegaweński, hrabia Tarentu, który dwa lata wcześniej poślubił córkę Nicefora II i odtąd rościł sobie prawo do następstwa po teściu. Filip zaatakował i zdobył Wonitsę, Angelokastron i leżący nad Zatoką Koryncką port Naupaktos (Lepanto). W odpowiedzi wojska bizantyńskie wkroczyły nawet na ziemie Despotatu. Pomoc bizantyńska nasiliła się jeszcze w następnych latach. Sprawująca regencję matka, nie godząc się by Tomasz złożył hołd Filipowi, doprowadziła do zerwania z Neapolem i do zbliżenia z Bizancjum, co zostało przypieczętowane małżeństwem Tomasza z Anną Paleologiną, wnuczką cesarza Andronika II Paleologa.
Tomasz Dukas został zamordowany w 1318 roku przez swego siostrzeńca, hrabiego Kefalenii, Mikołaja Orsiniego. Wraz ze śmiercią Tomasza wygasł ród Angelosów-Dukasów-Komnenów władający Epirem od 1204 roku.

</doc>
<doc id="1360869" url="https://pl.wikipedia.org/wiki?curid=1360869" title="Ugress">
Ugress

Ugress – muzyczny projekt Gisle'a Martensa Meyera z Bergen w Norwegii. W ramach tego projektu Meyer tworzy muzykę elektroniczną.
Ugress wydał cztery albumy: "Resound" (w 2002), który dostał się na drugie miejsce norweskiej listy przebojów, "Cinematronics" (w 2004), który dostał się na trzecie miejsce tej samej listy trzeci, zatytułowany "Unicorn" (28 stycznia 2008) oraz ostatni – "Reminiscience" (2009).
Słowo "ugress" oznacza w języku norweskim chwast.
Muzyka Ugressa może być porównywana z muzyką takich wykonawców, jak The Crystal Method, The Chemical Brothers czy Propellerheads. Niektórzy uważają, że jest ona także podobna do muzyki zespołu Röyksopp, jednak sam Ugress mówi, że jego muzyka ma bardziej "brudny" (ang. "dirty") charakter. Ugress używa masy sampli z utworów innych artystów, filmów (szczególnie starych horrorów) oraz programów telewizyjnych. Ugress to jeden z kilku projektów Gisle'a Martensa Meyera realizowanych w ramach wytwórni Uncanny Planet Records.
Dyskografia.
Ugress wypuścił także kilka darmowych albumów EP:

</doc>
<doc id="1360870" url="https://pl.wikipedia.org/wiki?curid=1360870" title="The Clay People">
The Clay People

The Clay People jest zespołem, grającym rock industrialny założonym w Albany, stanie Nowy Jork. Wokalista-programista Daniel Neet jest jedynym stałym członkiem poprzez całą historię zespołu, kierując grupę w stronę wpływów gotyku, industrialu oraz metalu. Neet jest także członkiem chicagowskiego zespołu Iron Lung Corp.
Pierwotnie znani jako "Clay People," grupa dodała "The" do ich nazwy razem z publikacją ich albumu a tej samej nazwie z 1998 roku, cechując zmianę w kierunku mniej syntetycznym, a z pojawieniem się samplerów podczas występów na żywo w składzie Neet (śpiew), Brian McGarvey (gitara), Mike Guzzardi (gitara), D. Patrick Walsh (bas) and Dan Dinsmore (perkusja). Płyta The Clay People została wyprodukowana przez Neila Kernona dla Slipdisc Records; Kernon także pracował z Queensrÿche i Davidem Bowiem, pośród wielu innych. To był największy sukces komercyjny grupy, a piosenki z nagrania zostały zamieszczone na ścieżce dźwiękowej filmów Strangeland i , jak również na ścieżkach dźwiękowych kilku gier wideo.
Po kilku zmianach w składzie, zespół zrobił sobie przerwę na początku XXI wieku a członkowie kontynuowali solowe lub boczne projekty albo zakładali nowe zespoły, włączając w to Idols Never Die , razem z Guzzardim i Dinsmore`em. Nowa płyta The Clay People, "Waking the Dead", została opublikowana 22 maja 2007 via Overit Records za składem zawierającym Neet`a, Dinsmore`a i McGarveya z roku 1998.
Pośród nowych publikacji pojawił się teledysk do pierwszego singla z albumu "Supersonic Overdrive," wyreżyserowany przez Jay Bender z Phobic Films.

</doc>
<doc id="1360871" url="https://pl.wikipedia.org/wiki?curid=1360871" title="Beatyfikowani i kanonizowani przez Jana Pawła II">
Beatyfikowani i kanonizowani przez Jana Pawła II

Beatyfikowani i kanonizowani przez Jana Pawła II – święci i błogosławieni wyniesieni na ołtarze w czasie pontyfikatu Jana Pawła II.
Papież Jan Paweł II w okresie od 1979 do 2004 roku kanonizował 482 i beatyfikował 1343 świeckich i duchownych w tym dwóch swoich poprzedników Piusa IX i Jana XXIII.
Poniższe tabele przedstawia listę osób beatyfikowanych/kanonizowanych przez Jana Pawła II w poszczególnych latach.

</doc>
<doc id="1360873" url="https://pl.wikipedia.org/wiki?curid=1360873" title="Rezerwat przyrody Piekiełko">
Rezerwat przyrody Piekiełko

Rezerwat przyrody Piekiełko – rezerwat leśny położony w województwie warmińsko-mazurskim, w gminie Grodziczno, w nadleśnictwie Lidzbark. Leży w granicach Welskiego Parku Krajobrazowego. Akt powołujący ukazał się w Dz.Urz. Woj. Warm.-Maz. Nr 126, poz.1716 z 22.11.2001 r.
Zajmuje powierzchnię 24,58 ha (akt powołujący podawał 26,19 ha).
Celem ochrony rezerwatu jest zachowanie przełomowego, o charakterze górskim, odcinka rzeki Wel z otaczającym go grądem zboczowym "Aceri-Tilietum", z licznymi chronionymi i rzadkimi gatunkami roślin i zwierząt.
Rośliny.
Na dnie rzeki Wel występuje krasnorost hildenbrandia rzeczna "Hildenbrandia rivularis" tworzący na kamieniach zanurzonych w nurcie rzeki skorupiaste plechy koloru czerwonego. Na terenie rezerwatu Piekiełko spotkać można kilkanaście gatunków roślin objętych ochroną gatunkową między innymi wspomnianą hildenbrandię rzeczną "Hildenbrandia rivularis", pluskwicę europejską "Cimicifuga europaea", wawrzynka wilczełyko "Daphne mezereum", turówkę leśną "Hierochloë australis" oraz gnieźnika leśnego "Neottia nidus-avis".
Ptaki.
Wśród ornitofauny rezerwatu na szczególną uwagę zasługują dwa gatunki objęte ochroną ścisłą: pluszcz "Cinclus cinclus" gatunek związany z potokami górskimi oraz pliszka górska "Motacilla cinerea".
Turystyka.
W 2014 roku w ramach projektu: „Ochrona cennych zasobów przyrodniczych na terenie parków krajobrazowych Pomorza, Kujaw, Warmii i Mazur przed nadmierną i niekontrolowaną presją turystów” na terenie rezerwatu (na lewym brzegu) powstała ścieżka turystyczna wraz z tablicami informacyjnymi o walorach przyrodniczych i krajobrazowych rezerwatu Piekiełko.

</doc>
<doc id="1360874" url="https://pl.wikipedia.org/wiki?curid=1360874" title="Cordylus">
Cordylus

Cordylus – rodzaj jaszczurki z rodziny szyszkowcowatych (Cordylidae).
Zasięg występowania i siedlisko.
Rodzaj obejmuje gatunki zamieszkujące suche sawanny południowo-wschodniej Afryki.
Systematyka.
Etymologia.
"Cordylus": "kordulē" „guz, nabrzmiałość”.
Podział systematyczny.
Do rodzaju należą następujące gatunki: 
Analiza filogenetyczna przeprowadzona przez Stanleya i współpracowników (2011) wykazała, że gatunki tradycyjnie zaliczane do rodzaju "Cordylus" nie tworzą kladu, który nie obejmowałby również gatunków z rodzajów "Chamaesaura" i "Pseudocordylus". W związku z tym autorzy wydzielili z rodzaju "Cordylus" nowe rodzaje "Smaug", "Ninurta", "Ouroborus", "Karusasaurus" i "Namazonurus", a także wskrzesili opisany w 1838 r. rodzaj "Hemicordylus".

</doc>
<doc id="1360878" url="https://pl.wikipedia.org/wiki?curid=1360878" title="Beatyfikowani i kanonizowani w 1988 roku">
Beatyfikowani i kanonizowani w 1988 roku



</doc>
<doc id="1360879" url="https://pl.wikipedia.org/wiki?curid=1360879" title="Beatyfikowani i kanonizowani w 1989 roku">
Beatyfikowani i kanonizowani w 1989 roku



</doc>
<doc id="1360880" url="https://pl.wikipedia.org/wiki?curid=1360880" title="PAE Weria">
PAE Weria

PAE Weria (gr. Π.Α.Ε. Βέροια) – grecki klub piłkarski, grający obecnie w Gamma Ethniki, mający siedzibę w mieście Weria, leżącym w regionie Macedonia.
Historia.
Klub został założony w 1960 w wyniku fuzji dwóch lokalnych zespołów Hermes i Vermio. W swojej historii nie osiągnął większych sukcesów poza grą w pierwszej lidze greckiej. Ostatni raz na najwyższym szczeblu rozgrywek w kraju występował w sezonie 2007/2008, jednak zajmując przedostatnią 15. pozycję spadł z ligi.

</doc>
<doc id="1360881" url="https://pl.wikipedia.org/wiki?curid=1360881" title="Beatyfikowani i kanonizowani w 1990 roku">
Beatyfikowani i kanonizowani w 1990 roku



</doc>
<doc id="1360882" url="https://pl.wikipedia.org/wiki?curid=1360882" title="Jan Malczewski">
Jan Malczewski



</doc>
<doc id="1360883" url="https://pl.wikipedia.org/wiki?curid=1360883" title="Beatyfikowani i kanonizowani w 1991 roku">
Beatyfikowani i kanonizowani w 1991 roku



</doc>
<doc id="1360884" url="https://pl.wikipedia.org/wiki?curid=1360884" title="Beatyfikowani i kanonizowani w 1992 roku">
Beatyfikowani i kanonizowani w 1992 roku



</doc>
<doc id="1360885" url="https://pl.wikipedia.org/wiki?curid=1360885" title="Beatyfikowani i kanonizowani w 1993 roku">
Beatyfikowani i kanonizowani w 1993 roku



</doc>
<doc id="1360886" url="https://pl.wikipedia.org/wiki?curid=1360886" title="Beatyfikowani i kanonizowani w 1994 roku">
Beatyfikowani i kanonizowani w 1994 roku



</doc>
<doc id="1360887" url="https://pl.wikipedia.org/wiki?curid=1360887" title="Beatyfikowani i kanonizowani w 1995 roku">
Beatyfikowani i kanonizowani w 1995 roku



</doc>
<doc id="1360888" url="https://pl.wikipedia.org/wiki?curid=1360888" title="Beatyfikowani i kanonizowani w 1996 roku">
Beatyfikowani i kanonizowani w 1996 roku



</doc>
<doc id="1360889" url="https://pl.wikipedia.org/wiki?curid=1360889" title="Project Chanology">
Project Chanology

Project Chanology (pol. „Projekt Chanologia”), zwany także Operation Chanology – anonimowy protest grupy użytkowników głównie imageboardu 4chan i portalu Encyclopedia Dramatica przeciwko praktykom "Kościoła Scjentologii", największej organizacji promującej scjentologię na świecie. Projekt został stworzony w odpowiedzi na próby usunięcia w styczniu 2008 roku materiałów z wywiadu z Tomem Cruise na temat Scjentologii; jest przykładem efektu Streisand.
Projekt publicznie rozpoczął się wraz z publikacją 21 stycznia 2008 roku w serwisie YouTube nagrania wideo zatytułowanego "Message to Scientology" (pol. „Wiadomość do Scjentologii”). Wideo przedstawia pogląd tej grupy, iż próby usunięcia wywiadu są próbami ocenzurowania internetu. Niedługo potem odbyło się kilka dystrybuowanych ataków typu DoS na strony internetowe scjentologii, wysyłanie "czarnych faksów" oraz dowcipne dzwonienie na numery telefonów organizacji. W lutym tego samego roku metody grupy zostały zamienione na pokojowe protesty.

</doc>
<doc id="1360890" url="https://pl.wikipedia.org/wiki?curid=1360890" title="Beatyfikowani i kanonizowani w 1997 roku">
Beatyfikowani i kanonizowani w 1997 roku



</doc>
<doc id="1360891" url="https://pl.wikipedia.org/wiki?curid=1360891" title="Beatyfikowani i kanonizowani w 1998 roku">
Beatyfikowani i kanonizowani w 1998 roku



</doc>
<doc id="1360894" url="https://pl.wikipedia.org/wiki?curid=1360894" title="Beatyfikowani i kanonizowani w 1999 roku">
Beatyfikowani i kanonizowani w 1999 roku



</doc>
<doc id="1360896" url="https://pl.wikipedia.org/wiki?curid=1360896" title="Beatyfikowani i kanonizowani w 2000 roku">
Beatyfikowani i kanonizowani w 2000 roku



</doc>
<doc id="1360899" url="https://pl.wikipedia.org/wiki?curid=1360899" title="Rezerwat przyrody Bartosze">
Rezerwat przyrody Bartosze

Rezerwat przyrody Bartosze (do 2018 roku Ostoja Bobrów Bartosze) – leśny rezerwat przyrody położony w województwie warmińsko-mazurskim w gminie Ełk, w nadleśnictwie Ełk.
Został powołany zarządzeniem Ministra Leśnictwa i Przemysłu Drzewnego z dnia 30 czerwca 1964 roku () pod nazwą „Ostoja Bobrów Bartosze” w celu ochrony stanowisk bobra europejskiego, które znajduje się bagnistym brzegu jeziora Szarek.
Zajmuje powierzchnię 190,15 ha (akt powołujący podawał 190,17 ha).
Teren rezerwatu w większości porastają trudno dostępne podmokłe lasy w typie lasu mieszanego bagiennego, lasu wilgotnego, lasu mieszanego świeżego, lasu świeżego i olsu.
Ponieważ z biegiem lat populacja bobrów w Polsce silnie się rozrosła, stwierdzono, że ochrona rezerwatowa tego gatunku nie jest już konieczna, uznano jednak za zasadne dalszą ochronę obiektu. Zarządzenie Regionalnego Dyrektora Ochrony Środowiska w Olsztynie z dnia 10 stycznia 2018 roku zmieniło typ rezerwatu z faunistycznego na leśny, zaś jako nowy cel ochrony podano: „zachowanie i ochronę procesów ekologicznych w siedliskach bagiennych”; zarządzeniem tym zmieniono także nazwę rezerwatu na „Bartosze”.

</doc>
<doc id="1360900" url="https://pl.wikipedia.org/wiki?curid=1360900" title="Bernardyn z Portogruaro">
Bernardyn z Portogruaro

Bernardyn z Portogruaro OFM lub Giuseppe Dal Vago (ur. 15 stycznia 1822 w Portogruaro we Włoszech, zm. 7 maja 1895 w Quaracchi koło Florencji) – włoski franciszkanin, Sługa Boży Kościoła katolickiego, generał założonego przez św. Franciszka z Asyżu zakonu (lata 1869–1889), stróż pieczęci zakonu franciszkańskiego, teolog, arcybiskup.
Życiorys.
Przyszedł na świat w rodzinie Antoniego Dal Vago i Nikoletty Antoniny Barbarigo. Ojciec był aptekarzem. Bernardyn Dal Vago ukończył Kolegium św. Katarzyny i Liceum Foscarini w Wenecji. W listopadzie 1839 wstąpił do franciszkanów. W 1844 został wyświęcony na kapłana przez patriarchę Wenecji kardynała Giacomo Monico. Wykładał teologię. Mając 33 lata został wybrany na prowincjała weneckiej prowincji reformatów. W 1862 został prokuratorem generalnym tej gałęzi braci mniejszych. Papież Pius IX mianował go 19 marca 1869 generałem całego zakonu franciszkańskiego.
Okres jego generalatu był szczególnie delikatny i ważny dla rozwoju ruchu franciszkańskiego. Po okresie kasat na terenie Italii (1867, za rządów Urbano Rattazziego) i w innych krajach (Prusy 1871–1875, Francja 1880) należało zadbać o stworzenie nowych centrów studiów franciszkańskich, zreorganizować strukturę zakonu i stworzyć nowe prawodawstwo, które regulowałoby dyscyplinę w międzynarodowej wspólnocie.
W czasie pełnienia urzędu generała zakonu Bernardyn z Portogruaro odwiedził Austrię, Bośnię, Polskę, Węgry, Wielką Brytanię, Irlandię, Hiszpanię, i Portugalię. Założył w 1877 Kolegium św. Bonawentury w Quaracchi koło Florencji (w 1970 przeniesiono je do Grottaferrata) oraz w 1887 rzymski Uniwersytet Antonianum. Był ojcem duchownym wielu założycielek zgromadzeń żeńskich na terenie Włoch. Wraz z o. Fedele di Fanna założył czasopismo urzędowe Zakonu Braci Mniejszych "Acta Ordinis Minorum" (dzisiaj "Acta Ordinis Fratrum Minorum"). Przygotował nowy tekst Konstytucji Generalnych Braci Mniejszych, który został przyjęty na kapitule w 1889. Szczególną troską otaczał Kustodię Ziemi Świętej.
Kilkakrotnie odmawiał nominacji biskupiej i kardynalskiej. Z woli jednak Leona XIII został konsekrowany na arcybiskupa tytularnego 18 września 1892 przez kardynała Lucido Marię Parocchiego w bazylice św. Antoniego w Rzymie.
Zmarł w Quaracchi 7 maja 1895. Jego doczesne szczątki zostały przeniesione do Wenecji w listopadzie 1960. Od 1961 znajdują się w klasztorze minorytów na wyspie San Francesco del Deserto. W 1919 został wszczęty proces beatyfikacyjny. Ojciec Bernardyn z Portogruaro uważany jest za reformatora i odnowiciela Zakonu Braci Mniejszych.

</doc>
<doc id="1360901" url="https://pl.wikipedia.org/wiki?curid=1360901" title="Göppingen (stacja kolejowa)">
Göppingen (stacja kolejowa)

Göppingen – stacja kolejowa w Göppingen, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1360902" url="https://pl.wikipedia.org/wiki?curid=1360902" title="Giuseppe Dal Vago">
Giuseppe Dal Vago



</doc>
<doc id="1360903" url="https://pl.wikipedia.org/wiki?curid=1360903" title="Józef Dal Vago">
Józef Dal Vago



</doc>
<doc id="1360904" url="https://pl.wikipedia.org/wiki?curid=1360904" title="Bernardino da Portogruaro">
Bernardino da Portogruaro



</doc>
<doc id="1360905" url="https://pl.wikipedia.org/wiki?curid=1360905" title="Poliploidy">
Poliploidy



</doc>
<doc id="1360907" url="https://pl.wikipedia.org/wiki?curid=1360907" title="Big Shiny Spears">
Big Shiny Spears

Big Shiny Spears (1996) jest pierwszym albumem zespołu Iron Lung Corp., bocznym projektem Acumen (aktualnie Acumen Nation) i The Clay People.

</doc>
<doc id="1360908" url="https://pl.wikipedia.org/wiki?curid=1360908" title="Rezerwat przyrody Ostrów Tarczyński">
Rezerwat przyrody Ostrów Tarczyński

Rezerwat przyrody Ostrów Tarczyński położony jest w województwie warmińsko-mazurskim, w gminie Rybno, nadleśnictwo Lidzbark. Leży w granicach Welskiego Parku Krajobrazowego. Zajmuje powierzchnię 106,83 ha.
Akt powołujący ukazał się w .
Celem ochrony rezerwatu jest zachowanie ze względów naukowych, dydaktycznych i krajobrazowych urozmaiconego pod względem rzeźby terenu z mozaiką siedlisk i zespołów roślinnych oraz ostoi licznych gatunków ptaków.
Rezerwat otoczony jest od północy rzeką Wel, od wschodu Jeziorem Tarczyńskim, od zachodu jeziorem Grądy. Duże zróżnicowanie siedliskowe rezerwatu powoduje różnorodność zespołów roślinnych. Występuje tu bór wilgotny, bór mieszany świeży i wilgotny, las mieszany i wilgotny, ols, łęg jesionowo-olszowy.
Rośliny.
W runie borów mieszanych rosną liczne widłaki objęte ochroną częściową (jałowcowaty "Lycopodium annotinum" i goździsty "Lycopodium clavatum"). Urozmaiceniem terenu są zagłębienia terenowe z roślinnością torfowiskową. Największe i najciekawsze pod tym względem torfowisko znajduje się w południowej części rezerwatu. Jest to zbudowany z mchów torfowców "Sphagnum" mszar wełniankowy z intensywnie rozrośniętymi kępami wełnianki pochwowatej "Eriophorum vaginatum". Torfowisko otacza silnie nawodniony okrajek z dużym udziałem czermienia błotnego "Calla palustris".
Ptaki.
Ekosystemy leśne rezerwatu oraz przylegające do nich ekosystemy bagienno-jeziorowe jeziora Tarczyńskiego i jeziora Grądy, są bardzo cenne pod względem ornitologicznym. Ostrów Tarczyński jest ostoją wielu gatunków ptaków, gnieżdżą się tu m.in. dzięcioł czarny "Dryocopus martius", dzięcioł średni "Dendrocopos minor", muchołówka mała "Ficedula parva", puszczyk "Strix aluco", bielik "Haliaeetus albicilla". Na okalających rezerwat jeziorach spotkać można ptaki przelotne - krakwę "Mareca strepera", głowienkę "Aythya ferina", świstuna "Mareca pelopone" oraz lęgowe "-" perkoza dwuczubego "Podiceps cristatus", gągoła "Bucephala clangula", nurogęś "Mergus merganser" i zimorodka "Alcedo atthis." 

</doc>
<doc id="1360909" url="https://pl.wikipedia.org/wiki?curid=1360909" title="Kehl (stacja kolejowa)">
Kehl (stacja kolejowa)

Kehl – stacja kolejowa w Kehl, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1360910" url="https://pl.wikipedia.org/wiki?curid=1360910" title="Carolina Ardohain">
Carolina Ardohain

Carolina Ardohain, ps. „Pampita” (ur. 17 stycznia 1978 w General Acha w prowincji La Pampa) – argentyńska modelka i osobowość telewizji.

</doc>
<doc id="1360912" url="https://pl.wikipedia.org/wiki?curid=1360912" title="Jan Borkowski (dziennikarz)">
Jan Borkowski (dziennikarz)

Jan Borkowski, właśc. Jan Narkiewicz-Jodko (ur. 23 października 1934 w Warszawie, zm. 27 sierpnia 2021 tamże) – polski dziennikarz muzyczny, producent nagrań i koncertów radiowych, wieloletni pracownik Polskiego Radia, w Trójce od 1970 roku.
Życiorys.
Był współtwórcą i następnie kierownikiem powstałego w 1957 Hot Clubu Hybrydy, należał do pomysłodawców Jazz Jamboree.
Od 1963 pracował w Polskim Radiu. W latach 1963–1970 prowadził w Programie I audycję "Radiowe Studio Piosenki" (z Agnieszką Osiecką i Wojciechem Młynarskim). Od 1970 pracował w Programie III, gdzie w latach 1970–2002 prowadził m.in. audycję "Trzy kwadranse jazzu" (i jej mutacje o różnej długości), a w 1999 kierował Redakcją Muzyczną. Z Programu III odszedł ostatecznie w 2014.
W 2006 został członkiem Akademii Muzycznej Trójki.
Był m.in. autorem albumów fotograficznych, antologii „Jazz w Polsce” oraz antologii piosenek z festiwali w Opolu. Należał do Polskiego Stowarzyszenia Jazzowego.
Był długoletnim przewodniczącym i współzałożycielem Fundacji „Okularnicy”, która zajmuje się opieką nad dorobkiem poetki Agnieszki Osieckiej, między innymi organizuje konkurs na interpretację jej piosenek „Pamiętajmy o Osieckiej”. Wraz z Agatą Passent redagował 14-tomowy "Wielki śpiewnik Agnieszki Osieckiej".
W 1997 otrzymał Specjalnego Mateusza w ramach nagród muzycznych Programu III. W 2000 został odznaczony Krzyżem Oficerskim Orderu Odrodzenia Polski.
Od 1972 był mężem Wandy Orlańskiej, piosenkarki występującej w zespole Alibabki (zm. 2020). W dniu wykrycia u niej guza mózgu Jan cierpiący na chorobę neurologiczną doznał wypadku w mieszkaniu, co skończyło się unieruchomieniem lewego barku. Stres spowodowany stanem Wandy Borkowskiej spowodował, że znany dziennikarz przestał poruszać się samodzielnie i wymagał stałej opieki.

</doc>
<doc id="1360915" url="https://pl.wikipedia.org/wiki?curid=1360915" title="Mühlacker (stacja kolejowa)">
Mühlacker (stacja kolejowa)

Mühlacker – stacja kolejowa w Mühlacker, w kraju związkowym Badenia-Wirtembergia, w Niemczech. Znajdują się tu 3 perony.

</doc>
<doc id="1360917" url="https://pl.wikipedia.org/wiki?curid=1360917" title="Łomnicki Szczyt">
Łomnicki Szczyt



</doc>
<doc id="1360918" url="https://pl.wikipedia.org/wiki?curid=1360918" title="Plochingen (stacja kolejowa)">
Plochingen (stacja kolejowa)

Plochingen – stacja kolejowa w Plochingen, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1360919" url="https://pl.wikipedia.org/wiki?curid=1360919" title="Tło">
Tło

Zobacz też

</doc>
<doc id="1360921" url="https://pl.wikipedia.org/wiki?curid=1360921" title="Bartek Kasprzykowski">
Bartek Kasprzykowski



</doc>
<doc id="1360922" url="https://pl.wikipedia.org/wiki?curid=1360922" title="Mikołaj Pac Pomarnacki (szermierz)">
Mikołaj Pac Pomarnacki (szermierz)

Mikołaj Pac Pomarnacki (ur. 19 września 1934 w Rybinie, zm. 11 listopada 2022) – polski szermierz, uczestnik jako zawodnik XVIII Letnich Igrzysk Olimpijskich w Tokio oraz, jako trener, w Seulu. Uczestnik Poznańskiego Czerwca w 1956 roku jeden z oskarżonych w Procesie dziesięciu (5.10. 1956).
Był zawodnikiem klubów:
Medalista mistrzostw Polski w konkurencji indywidualnej:
konkurencja drużynowa:
Zasłużony Mistrz Sportu. Jeszcze w czasie trwania kariery sportowej – trener GKS Katowice. Później trener kadry narodowej PZS: florecistek (1965-69) i szpadzistów (1970-75). Na igrzyskach olimpijskich w 1964 w Tokio startował w konkurencji szpada drużynowo w grupie eliminacyjnej zajmując 2. miejsce w turnieju plasując się na 5 miejscu. Trener w klubie Piast Gliwice.

</doc>
<doc id="1360924" url="https://pl.wikipedia.org/wiki?curid=1360924" title="Schorndorf (stacja kolejowa)">
Schorndorf (stacja kolejowa)

Schorndorf – stacja kolejowa w Schorndorfie, w kraju związkowym Badenia-Wirtembergia, w Niemczech. Znajdują się tu 4 perony.

</doc>
<doc id="1360928" url="https://pl.wikipedia.org/wiki?curid=1360928" title="Ditch the Attitude, Pally">
Ditch the Attitude, Pally

Ditch the Attitude, Pally jest drugim albumem zespołu Iron Lung Corp.
Lista utworów.
Liryka: Jason Novak, Dan Neet
Muzyka: Jason Novak, Jamie Duffy oraz Dan Neet

</doc>
<doc id="1360934" url="https://pl.wikipedia.org/wiki?curid=1360934" title="Triberg (stacja kolejowa)">
Triberg (stacja kolejowa)

Triberg – stacja kolejowa w Triberg im Schwarzwald, w kraju związkowym Badenia-Wirtembergia, w Niemczech. Znajdują się tu 2 perony.

</doc>
<doc id="1360935" url="https://pl.wikipedia.org/wiki?curid=1360935" title="Wanda Orlańska">
Wanda Orlańska



</doc>
<doc id="1360938" url="https://pl.wikipedia.org/wiki?curid=1360938" title="Islamistyka">
Islamistyka

Islamistyka (inaczej islamoznawstwo) – jedna z dziedzin orientalistyki i jednocześnie religioznawstwa, zajmująca się naukowym badaniem: islamu i ugrupowań w ramach islamu, społeczeństw muzułmańskich, polityki, ale także literatury, filozofii i kultury muzułmańskiej. Jest ściśle powiązana z innymi dziedzinami orientalistyki, takimi jak: arabistyka, turkologia, afrykanistyka oraz iranistyka. 
Osoba zajmująca się islamistyką zwana jest islamistą, a w ostatnim czasie coraz częściej islamoznawcą, ponieważ słowo "islamista" nabrało pejoratywnego znaczenia przez bezkrytyczne stosowanie kalki z języka francuskiego i angielskiego. 
Studia.
Islamistyka powstała jako nauka pomocnicza biblistyki i misjologii, a jej największy rozwój w Europie Zachodniej datuje się od XVII w.
W Polsce największym ośrodkiem islamistyki jest Katedra Arabistyki i Islamistyki Wydziału Orientalistycznego Uniwersytetu Warszawskiego założona w 1964 przez Józefa Bielawskiego. Na Wydziale Orientalistycznym Uniwersytetu Warszawskiego istnieje także Zakład Islamu Europejskiego, który zajmuje się muzułmanami mieszkającymi w krajach niemuzułmańskich.
Najbardziej znanymi polskimi islamoznawcami są:

</doc>
<doc id="1360939" url="https://pl.wikipedia.org/wiki?curid=1360939" title="Jason Novak">
Jason Novak

Jason Novak – amerykański muzyk, wokalista, gitarzysta i producent muzyczny.
W 1988, podczas gdy on i jego brat uczęszczali na DePaul University, Jason i jego brat Ethan Novak zapoczątkowali rock industrialny projekt Acumen Nation. Jason później także przysłużył się jako producent i muzyk dla elektronicznego duetu DJ? Acucrack, bocznym projektem Acumen Nation.

</doc>
<doc id="1360943" url="https://pl.wikipedia.org/wiki?curid=1360943" title="Batko">
Batko



</doc>
<doc id="1360945" url="https://pl.wikipedia.org/wiki?curid=1360945" title="Więzień (film)">
Więzień (film)

Więzień (oryg. tytuł 火燒島, Huo shao dao) – chińsko-hongkońsko-amerykański film akcji z 1990 roku w reżyserii Chu Yin-pinga.
Obsada.
Źródło: Filmweb

</doc>
<doc id="1360946" url="https://pl.wikipedia.org/wiki?curid=1360946" title="Münchhausen">
Münchhausen

Polska.
Dawna nazwa miejscowości:

</doc>
<doc id="1360947" url="https://pl.wikipedia.org/wiki?curid=1360947" title="Mikolog">
Mikolog



</doc>
<doc id="1360948" url="https://pl.wikipedia.org/wiki?curid=1360948" title="Algolog">
Algolog



</doc>
<doc id="1360949" url="https://pl.wikipedia.org/wiki?curid=1360949" title="The Unreleased Themes for Hellraiser">
The Unreleased Themes for Hellraiser

The Unreleased Themes for Hellraiser: The Consequences of Raising Hell – czwarty z czterech albumów wydanych przez grupę Coil w 1987 roku. Album został wydany na nośniku CD, na kasecie i 10"-winylu. Muzyka powstała jako ścieżka dźwiękowa do filmu "Hellraiser" Clive'a Barkera, jednak została uznana za zbyt trudną w odbiorze i nie została włączona do filmu. 
Ścieżki ze strony A 10"-winyla/kasety i wszystkie utwory z edycji CD znalazły się później na kompilacyjnym albumie "Unnatural History II". Utwory ze strony B jako jedna ścieżka stanowiły zawartość albumu "Unnatural History III".
"The Unreleased Themes for Hellraiser" to jedyne wydawnictwo wytwórni Solar Lodge, opatrzone numerem katalogowym COIL 1. Wersja kasetowa na licencji Soleilmoon została wydana w 1990 roku z numerem katalogowym SOL 4. Wersja na kasecie miała inną okładkę niż winyl i CD. 
Lista utworów.
10"/kaseta.
Strona A: "The Unreleased Themes For Hellraiser"
Strona B: "Music For Commercials"

</doc>
<doc id="1360951" url="https://pl.wikipedia.org/wiki?curid=1360951" title="Elżbieta Jung">
Elżbieta Jung

Elżbieta Jung (ur. 1956) – polska badaczka, naukowiec, mediewistka.
Profesor nadzwyczajna, kierowniczka Zakładu Filozofii Starożytnej, Średniowiecznej i Przednowożytnej Katedry Historii Filozofii na Wydziale Filozoficzno-Historycznym Uniwersytetu Łódzkiego. Specjalizacja filozofia nauki, filozofia średniowieczna. Napisała rozprawy "Tomasz Wilton i dyskusje wokół nieskończonej mocy pierwszego poruszyciela – Boga" (UŁ; Wydział Filozoficzno-Historyczny 1991 promotor prof. zw. dr hab. Zdzisław Kuksewicz) oraz "Między filozofią przyrody a nowożytnym przyrodoznawstwem. Ryszard Kilvington i fizyka matematyczna w średniowieczu," (UŁ Wydział Filozoficzno-Historyczny 2002, recenzenci: Andrzej Bednarczyk dr hab. (Uniwersytet Warszawski) Zdzisław Kuksewicz prof. zw. dr hab. (Instytut Filozofii i Socjologii PAN) Barbara Tuchańska prof. dr hab. (Uniwersytet Łódzki). Jest autorką wielu artykułów i publikacji naukowych. Od 2008 roku prodziekan ds. nauki Wydziału Filozoficzno-Historycznego Uniwersytetu Łódzkiego. W 2017 otrzymała tytuł naukowy profesora nauk humanistycznych.
Redaktor Naczelny "Mediaevalia Philosophica Polonorum".
Kariera naukowa.
Stypendia.
Otrzymała szereg stypendiów naukowych, m.in. od:

</doc>
<doc id="1360957" url="https://pl.wikipedia.org/wiki?curid=1360957" title="Ulica Lwowska">
Ulica Lwowska



</doc>
<doc id="1360964" url="https://pl.wikipedia.org/wiki?curid=1360964" title="Europejski Dzień Sąsiada">
Europejski Dzień Sąsiada

Europejski Dzień Sąsiada, fr. "Fête des voisins", ang. "European Neighbours' Day" – święto obchodzone w ostatni piątek maja z inicjatywy European Federation of Local Solidarity (EFLS, "Europejskiej Federacji dla Lokalnej Solidarności"). Pierwsze obchody odbyły się w Paryżu w 2000 roku.
Dzień jest obchodzony w ponad 30 krajach europejskich, w tym 27 z UE, a także w Kanadzie.
Jest to największe święto społeczności lokalnych w Europie, objęte patronatem Komisji Europejskiej i wspierane przez Komitet Regionów. W 2008 roku Dzień Sąsiada został włączony w obchody "Europejskiego Roku Dialogu Międzykulturowego".
W 2007 roku w obchodach uczestniczyło już 7 mln ludzi z ponad 700 miast i organizacji z 28 krajów, a w 2008 - 8 mln ludzi z 800 miast i organizacji całej Europy.
W obchodach, od 2007 roku, uczestniczy również kilkanaście miast z Polski, m.in.: Gdańsk, Katowice, Łódź, Poznań, Warszawa, Wisła i Wrocław (w 2008 uroczystości odbyły się w Polsce w 1. sobotę czerwca).
W tym dniu są organizowane festyny, konkursy i zabawy. Idea, która narodziła się w Paryżu w 1999 r. (akcja "Dzielnice bez obojętności") staje się coraz bardziej popularna w Europie. Raz w roku zachęca się mieszkańców do spotkań z sąsiadami, po to, by spokojnie porozmawiać, lepiej się poznać, poczęstować domowym wypiekiem.
Organizatorzy – władze miejskie mają nadzieję, że wspólne świętowanie Europejskiego Dnia Sąsiada to początek autentycznych i trwałych więzi i otwartości na innych. 
Oficjalne obchody w 2010 roku odbyły się 28 maja.

</doc>
<doc id="1360966" url="https://pl.wikipedia.org/wiki?curid=1360966" title="Sogndal Fotball">
Sogndal Fotball

Sogndal Fotball – norweski klub piłkarski, grający obecnie w 1. divisjon, mający siedzibę w mieście Sogndal, leżącym w regionie Sogn og Fjordane.
Historia.
Klub został założony w 1926 roku jako "Sogndal Idrettslag" (Sogndal IL). Swój największy sukces w historii osiągnął w 1976 roku, kiedy to dotarł do finału Pucharu Norwegii. Przegrał w nim wówczas 1:2 z drużyną SK Brann. Sogndall w swojej historii występował w rozgrywkach pierwszej ligi Norwegii. W 1988 roku zajął 6. miejsce, najwyższe w swojej historii. Po raz ostatni w najwyższej klasie rozgrywkowej kraju grał w 2004 roku. Od tego czasu występuje na boiskach drugiej ligi. W 2006 roku klub został przemianowany na "Sogndal Fotball". W 2011 zespół awansował do pierwszej ligi.

</doc>
<doc id="1360967" url="https://pl.wikipedia.org/wiki?curid=1360967" title="Windowpane">
Windowpane

"Windowpane" – singel grupy Coil, wydany w 1990 roku. Utwór promowany był przez teledysk w reżyserii Petera Christophersona. Tytuł i tekst piosenki były odbierane jako nawiązujące do LSD: kartoniki nasączone narkotykiem bywają nazywane "window panes", a fragmenty tekstu jak "see microscopic, see world view, see the future leaking through; see the person who once was you" miałyby odnosić się do wrażeń po zażyciu LSD. Tytuł albumu z którego pochodzi "Windowpane", "Love's Secret Domain", skracany był i jest przez Balance'a i Christophersona do "LSD". 
Wydano trzy wersje singla na winylu 12": promo, picture disc i standardowa edycja na czarnym winylu. Wytłoczono 5000 egzemplarzy picture disc, z czego 2000 celowo zniszczono. Wszystkie winylowe single wydano w 1990, mają taki sam zestaw utworów i długości ścieżek. Na wszystkich trzech wytłoczone są napisy: na stronie A "Side A: THE CLEARLIGHT...", na stronie B "Side B: AND THE DIAMOND PATH".
Jedna z wersji CD została wydana przez label Torso, z numerem katalogowym TORSO CD 174. Druga wersja wydana przez WaxTrax! miała numer katalogowy WAXCDS 9142. 
Spis utworów.
12" winyl.
Strona A:
Strona B:

</doc>
<doc id="1360968" url="https://pl.wikipedia.org/wiki?curid=1360968" title="Sogndal IL">
Sogndal IL



</doc>
<doc id="1360971" url="https://pl.wikipedia.org/wiki?curid=1360971" title="USS Jenkins (DD-447)">
USS Jenkins (DD-447)

USS Jenkins (DD-447) - amerykański niszczyciel typu "Fletcher", służący w United States Navy w czasie II wojny światowej.
"Jenkins" był drugim okrętem Marynarki noszącym nazwę upamiętniającą kontradmirała Thortana A. Jenkinsa (1811–1893).
Stępkę okrętu położono 27 listopada 1941 w stoczni Federal Shipbuilding and Dry Dock Company w Kearny w stanie New Jersey. Zwodowano go 21 czerwca 1942, matką chrzestną okrętu była pani Marion Parker Embry. Okręt oddano do służby 31 lipca 1942, z komandorem podporucznikiem H. F. Millerem jako dowódcą.
Brał udział m.in. w bitwie w zatoce Kula (1943).
2 stycznia 1951 okręt został przeklasyfikowany na DDE-447 i 2 listopada 1951 r. trafił ponownie do służby, z której został wycofany w lutym 1969 roku.

</doc>
<doc id="1360972" url="https://pl.wikipedia.org/wiki?curid=1360972" title="Synagoga w Dolsku">
Synagoga w Dolsku

Synagoga w Dolsku – synagoga znajdująca się w Dolsku przy ulicy Podgórnej.
Została zbudowana na początku XX wieku. Nie wiadomo, czy budynek został zbudowany od początku jako synagoga, czy też dostosowano do tego celu starszy obiekt.
Synagoga została zamknięta na skutek likwidacji gminy żydowskiej w 1921. Po 1945 budynek został znacznie przebudowany. Obecnie służy on jako dom mieszkalny.

</doc>
<doc id="1360974" url="https://pl.wikipedia.org/wiki?curid=1360974" title="Elifaz (kibuc)">
Elifaz (kibuc)

Elifaz (hebr.: אליפז) – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1983.
Gospodarka.
Gospodarka kibucu opiera się na sadownictwie - między innymi uprawia się daktylowce.

</doc>
<doc id="1360977" url="https://pl.wikipedia.org/wiki?curid=1360977" title="Świadkowie Jehowy w San Marino">
Świadkowie Jehowy w San Marino

Świadkowie Jehowy w San Marino – społeczność wyznaniowa w San Marino, należąca do ogólnoświatowej wspólnoty Świadków Jehowy, licząca w 2022 roku 191 głosicieli, należących do 2 zborów (San Marino Serravalle i San Marino Città). Na dorocznej uroczystości Wieczerzy Pańskiej w 2022 roku zgromadziło się 312 osób. Działalność miejscowych głosicieli koordynuje włoskie Biuro Oddziału w Rzymie.
Historia.
W roku 1958 do San Marino przybyli Świadkowie Jehowy z Włoch, aby prowadzić regularną działalność kaznodziejską.
W roku 1972 grupa wyznawców przekształciła się w zbór; w San Marino otwarto Salę Królestwa. Władze wyraziły również zgodę na zorganizowanie pierwszego zgromadzenia obwodowego na terenie San Marino w budynku rządowym Kursaal. Uczestniczyło w nim 1749 osób, z których 35 ochrzczono.
W 1974 w kraju działało 35 głosicieli. Drugi zbór powstał w roku 1987. W roku 2010 w San Marino zanotowano najwyższą liczbę – 215 głosicieli.
Sytuacja prawna.
Konstytucja i inne akty prawne San Marino zapewniają obywatelom wolność religijną. Zabroniona jest dyskryminacja z powodów religijnych. Podatnicy mogą wyznaczyć, na którą z głównych organizacji religijnych przeznaczą 0,3% płaconego przez siebie podatku dochodowego. Jedną z tych organizacji religijnych są Świadkowie Jehowy.
Statystyki.
Liczba głosicieli (w tym pionierów).
Dane na podstawie oficjalnych raportów o działalności:

</doc>
<doc id="1360978" url="https://pl.wikipedia.org/wiki?curid=1360978" title="Gerofit">
Gerofit

Gerofit (hebr.: גרופית) – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1963.
Gospodarka.
Gospodarka kibucu opiera się na sadownictwie.

</doc>
<doc id="1360980" url="https://pl.wikipedia.org/wiki?curid=1360980" title="Dzień Sąsiada">
Dzień Sąsiada



</doc>
<doc id="1360982" url="https://pl.wikipedia.org/wiki?curid=1360982" title="Semitystyka">
Semitystyka

Semitystyka (inaczej semitologia) – jedna z dziedzin orientalistyki zajmująca się badaniem języków semickich, językoznawstwem porównawczym i historycznym tychże języków, ale również współczesnymi dialektami języków semickich. 
Osoba zajmująca się semitystyką nazywana jest semitystą.
Idea studiów semitystycznych narodziła się w Niemczech i do tej pory są one prowadzone na wielu niemieckich uniwersytetach. Za założycieli semitystyki uznaje się dwóch Niemców, Theodora Nöldeke oraz Carla Brockelmanna. 
Studenci w czasie studiów semitystycznych przyswajają język syryjski, język arabski, dialekty języka arabskiego oraz inne języki semickie. Zapoznają się także z historią i kulturą Semitów tak współczesną, jak i starożytną. Dodatkowo otrzymują niezbędne informacje praktyczne na temat sposobów badania i opisywania współczesnych języków i dialektów semickich, gdyż obecnie jest to jeden z głównych priorytetów badań semitystycznych na świecie.
W Polsce w latach 1950–1973 w Instytucie Orientalistycznym Uniwersytetu Warszawskiego istniała Katedra Semitystyki, na której czele stał prof. Stefan Strelcyn, a w latach 1969–1973 prof. Witold Tyloch. Głównymi kierunkami badań były języki Afryki oraz język hebrajski, co doprowadziło do podziału Katedry Semitystyki na mniejsze zakłady. W chwili obecnej studia semitystyczne nie są prowadzone na żadnym polskim uniwersytecie. Wiąże się to z tym, iż niektóre języki semickie wykłada się w Polsce na oddzielnych kierunkach takich jak arabistyka, hebraistyka, etiopistyka bądź asyrologia, które zarazem są dziedzinami pokrewnymi z punktu widzenia semitystyki.

</doc>
<doc id="1360987" url="https://pl.wikipedia.org/wiki?curid=1360987" title="Jahel">
Jahel

Yahel (hebr.: יהל) - kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1977.
Gospodarka.
Gospodarka kibucu opiera się na sadownictwie.

</doc>
<doc id="1360990" url="https://pl.wikipedia.org/wiki?curid=1360990" title="USS La Vallette (DD-448)">
USS La Vallette (DD-448)

USS La Vallette (DD-448) - amerykański niszczyciel typu "Fletcher", służący w United States Navy w czasie II wojny światowej.
"La Vallette" był drugim okrętem Marynarki noszącym nazwę upamiętniającą kontradmirała Elie'go A. F. La Vallette'a (1790–1862).
Stępkę okrętu położono 27 listopada 1941 w stoczni Federal Shipbuilding and Dry Dock Company w Kearny w stanie New Jersey. Zwodowano go 21 czerwca 1942; matką chrzestną okrętu była pani Lucy La Vallette Littel, prawnuczka kontradmirała. Okręt oddano do służby 12 sierpnia 1942 r., z komandorem podporucznikiem H. H. Hendersonem jako dowódcą.

</doc>
<doc id="1360991" url="https://pl.wikipedia.org/wiki?curid=1360991" title="Waka (Wilno)">
Waka (Wilno)

Waka bądź Waka Trocka (lit. "Trakų Vokė") - część Wilna wchodząca w skład dzielnicy Ponary, położona ok. 14 km na południowy zachód od centrum miasta, przy trasie do Trok. Znajduje się tu jeden z najlepiej zachowanych na Litwie zespół pałacowy hr. Jana Tyszkiewicza (pałac, zabudowa gospodarcza, wieża ciśnień, lodownia, stajnie, bramy wjazdowe, kaplica, grobowiec, ogrody).

</doc>
<doc id="1360995" url="https://pl.wikipedia.org/wiki?curid=1360995" title="Lotan">
Lotan

Lotan (hebr.: לוטן) - kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1983.
Gospodarka.
Gospodarka kibucu opiera się na sadownictwie palm, hodowli bydła mlecznego oraz kóz.
Ważną dziedziną tutejszej gospodarki jest ekoturystyka.

</doc>
<doc id="1361003" url="https://pl.wikipedia.org/wiki?curid=1361003" title="Dzień bez krawata">
Dzień bez krawata



</doc>
<doc id="1361006" url="https://pl.wikipedia.org/wiki?curid=1361006" title="Aleksandros Dzorwas">
Aleksandros Dzorwas

Aleksandros Dzorwas (gr. Αλέξανδρος Τζόρβας, "Aléxandros Tzórvas"; ur. 12 sierpnia 1982 w Atenach) – piłkarz grecki grający na pozycji bramkarza.
Kariera klubowa.
Dzorwas urodził się w Atenach. Pierwsze piłkarskie kroki stawiał w szkółce jednego z najbardziej utytułowanych klubów w kraju, Panathinaikosu. Nie mógł jednak przebić się do podstawowego składu i był rezerwowym dla kolejnych reprezentantów kraju, Andoniosa Nikopolidisa, Konstandinosa Chalkiasa i Stefanosa Kotsolisa. W 2002 roku trafił na wypożyczenie do trzecioligowego zespołu AO Agios Nikolaos, w którym spędził rok. Natomiast w 2003 roku wypożyczono go do innego zespołu z tej ligi, GS Marko Markopoulo. Latem wrócił do Panathinaikosu, ale występował głównie w rezerwach tego klubu, a na początku 2006 roku znów został wypożyczony, tym razem do Thrasyvoulos. Na sezon 2006/2007 Dzorwas wrócił do Aten i był rezerwowym dla Chorwata Mario Galinovicia i Kameruńczyka Pierre'a Ebéde. Rozegrał jedno spotkanie w pierwszej lidze.
W lipcu 2007 Dzorwas opuścił Panathinaikos i przeszedł do OFI 1925 w ramach wymiany za innego golkipera Orestisa Karnezisa. W drużynie OFI zadebiutował 4 listopada w przegranym 0:1 wyjazdowym spotkaniu z Atromitosem. Do końca sezonu był podstawowym zawodnikiem klubu z miasta Iraklion i wygrał rywalizację z Belgiem Tristanem Peersmanem. W 2008 roku wrócił do Panathinaikosu i w 2010 roku został z nim mistrzem kraju.
W 2011 roku Dzorwas przeszedł do włoskiego US Palermo. Następnie grał w Genoi, Apollonie Smyrnis oraz w indyjskim NorthEast United. W 2014 roku zakończył karierę.
Kariera reprezentacyjna.
W 2003 roku Dzorwas wystąpił w jednym spotkaniu młodzieżowej reprezentacji Grecji U-21. 21 marca 2008 został powołany jako trzeci bramkarz przez selekcjonera Otto Rehhagela do kadry na towarzyskie spotkanie z Portugalią. Wiosną znalazł się w 23-osobowej kadrze na Euro 2008.

</doc>
<doc id="1361012" url="https://pl.wikipedia.org/wiki?curid=1361012" title="Ne’ot Semadar">
Ne’ot Semadar

Ne’ot Semadar (hebr. לוטן) – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, w otoczeniu kibuców Jahel i Newe Charif. Na północ od kibucu znajduje się baza wojskowa "Shizafon", na południowym zachodzie wojskowa szkoła inżynieryjna oraz tajne bazy Sił Obronnych Izraela. Na południe od kibucu znajduje się baza lotnicza Owda oraz port lotniczy Owda.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1989 w miejscu wcześniejszego - założonego w 1980 - nieistniejącego kibucu Shizafon (hebr. שִׁזָּפוֹן). Jego założyciele kierowali się zasadami hinduskiego filozofa Jiddu Krishnamurti, według którego można osiągnąć pełną wolność poprzez uważną obserwację własnego umysłu, wolną od idealizmu.
Kultura i sport.
Członkowie kibucu wybudowali Centrum Sztuki, w którym mieści się 14 warsztatów artystycznych, takich jak witraże, ceramika, tkaniny, drzewo i metal.
W kibucu znajduje się basen pływacki.
Gospodarka.
Gospodarka kibucu opiera się na rolnictwie ekologicznym: winnicy, sadownictwie oliwek i produkcji oliwy. Dodatkowo uprawia się tutaj warzywa, hoduje kozy i ryby.
Ważną dziedziną tutejszej gospodarki jest turystyka.
Komunikacja.
Z kibucu wyjeżdża się na południe na drogę ekspresową nr 40 (Kefar Sawa–Ketura), którą jadąc na zachód dojeżdża się do skrzyżowania "Shizafon" z drogą ekspresową nr 12 (Ne’ot Semadar-Ejlat) lub jadąc na południowy wschód dojeżdża się do drogi ekspresowej nr 90 (Taba-Metulla).

</doc>
<doc id="1361015" url="https://pl.wikipedia.org/wiki?curid=1361015" title="Hooters">
Hooters

Hooters, Inc. – nazwa handlowa dwóch prywatnie zarządzanych sieci amerykańskich restauracji: Hooters of America, Incorporated z siedzibą w Atlancie w stanie Georgia oraz Hooters, Incorporated z siedzibą w Clearwater, na Florydzie. Słowo „Hooters” ma dwa znaczenia, jedno z nich odnosi się do logo restauracji, na którym widnieje sowa, znana ze swojego „pohukiwania”. Drugie natomiast jest slangowym określeniem kobiecych piersi w potocznej angielszczyźnie amerykańskiej, wymyślonym przez komika Steve'a Martina w swoim popularnym programie rozrywkowym „Sobotnia noc na żywo” (ang. „Saturday Night Live”).
Hooters jest restauracją, w której kelnerkami są głównie atrakcyjne młode kobiety, często nazywane po prostu „Hooter Girls”, których wydekoltowane stroje i seksapil są wykorzystywane jako główny komponent wizerunku firmy. Restauracja, oprócz kobiet, zatrudnia także mężczyzn jako kucharzy, promotorów (w niektórych franczyzach), pomocników kelnera oraz menadżerów. Menu restauracji zawiera hamburgery, kanapki, steki, dania główne z owocami morza, przystawki oraz specjalność restauracji – skrzydełka z kurczaka. Niemal każda restauracja sieci Hooters posiada koncesję na sprzedaż piwa, wina oraz, gdzie zezwala na to prawo miejscowe, wszelkich trunków wysokoprocentowych. Sprzedawane są również koszulki, bluzy, różne pamiątki i unikaty związane z restauracją.
Od roku 2014, więcej niż 460 lokalizacji i franczyz w Stanach Zjednoczonych stanowi prywatną własność firmy Hooters. Posiada ona restauracje w 44 stanach USA, na Wyspach Dziewiczych Stanów Zjednoczonych oraz na terytorium Guamu. Sieć Hooters kieruje również restauracjami w 24 innych krajach. Pierwszym miejscem za granicą, w którym firma rozpoczęła swoją działalność jest Singapur. Restauracje sieci Hooters znajdziemy również na Arubie, Filipinach, w Australii, Brazylii, Dominikanie, Kanadzie, Chinach, Kolumbii, Kostaryce, Czechach, Ekwadorze, Salwadorze, Niemczech, Gwatemali, Węgrzech, Japonii, Meksyku, Panamie, Południowej Afryce, Korei Południowej, Szwajcarii, Tajwanie, Tajlandii, Rosji oraz jedną w Wielkiej Brytanii, po zamknięciu pozostałych franczyz w tym kraju. Największe 3 restauracje sieci Hooters znajdują się w Singapurze, Tokio oraz São Paulo. W 2015 roku firma Hooters ogłosiła, że w przeciągu kolejnych 6 lat planuje otworzyć więcej niż 30 restauracji w południowo-zachodniej Azji.
W styczniu 2011 roku Chanticleer Holdings LLC of Charlotte, North Carolina wykupiła Hooters of America od rodziny Brooks.
Sześciu biznesmenów pochodzących z Clearwater (Lynn D. Stewart, Gil DiGiannantonio, Ed Droste, Billy Ranieri, Ken Wimmer oraz Dennis Johnson) 1 kwietnia 1983 roku utworzyło spółkę w Clearwater na Florydzie. Dniem, w którym tego dokonali był prima aprilis, gdyż pierwsi właściciele potraktowali to jako żart i nie sądzili, że ich pomysł zakończy się sukcesem. Swoją pierwszą restaurację wybudowali na terenie dawnego podupadającego klubu nocnego, który zakupili po bardzo niskiej cenie. W tej samej lokalizacji funkcjonowało przelotnie tak wiele przedsiębiorstw, że właściciele firmy Hooters wybudowali mały „cmentarz” przy drzwiach wejściowych, aby upamiętnić wszystkie biznesy, który „pojawiały się i znikały” na tamtym terenie. Pierwsza restauracja otworzyła swoje drzwi 4 października 1983 roku w Clearwater.
W roku 1984 Hugh Connerty wykupił prawa do firmy Hooters od 6 pierwszych właścicieli. Robert H. Brooks wraz z grupą inwestorów z Atlanty wykupili udziały od Hugh Connerty'ego. W 2002 roku Brooks przejął większością udziałów i został prezesem. Firma, urzędująca w Clearwater, utrzymała kontrolę nad restauracjami w Tampa Bay Area, na przedmieściach Chicago oraz jedną na Manhattanie w Nowym Jorku, podczas gdy wszystkie pozostałe lokalizacje pozostawały pod egidą firmy Hooters of America, która sprzedała koncesję dla pozostałych miejsc na obszarze Stanów Zjednoczonych i za granicą. Pod kierownictwem Brooksa, marka Hooters rozwinęła swoją działalność z jednej, do ponad 425 restauracji na świecie należących do sieci Hooters. Brooks zmarł na atak serca 15 lipca 2006 roku w Myrtle Beach w Południowej Kalifornii. Zapisał on w testamencie większość udziałów w firmie Hooters of America swojemu synowi (Coby Brooks) oraz swojej córce (Boni Belle Brooks).
Drugiego lutego 2006 roku otwarto hotel The Hooters Casino w pobliżu Las Vegas Strip, na obszarze Paradise (census-designated place w hrabstwie Clark, w amerykańskim stanie Nevada). Hotel posiada 696 pokoi oraz kasyno, które zajmuje powierzchnię 3300 m². Jest on własnością korporacji East Tropicana LCC. Sąsiaduje z Tropicaną, po drugiej stronie ulicy od MGM Grand Las Vegas. Począwszy od 2014 roku, hotel jest jedynym miejscem oferującym zakwaterowanie przez firmę Hooters od czasu, gdy motel Hooters Inn usytuowany wzdłuż Interstate 4 w Lakeland na Florydzie został wyburzony.
W ramach rocznicy 25-lecia istnienia firmy, magazyn Hooters opublikował listę najlepszych Hooters Girls wszech czasów. Wśród najbardziej znanych jest Lynne Austin (jedna z pierwszych Hooters Girls), następnie Kelly Jo Dowd (matka golfistki Dakody Dowd), Bonnie-Jill Laflin, Leeann Tweeden oraz Holly Madison.
Po śmierci Brooks'a, 240 potencjalnych nabywców wykazało zainteresowanie firmą Hooters of America, 17 z nich złożyło ofertę w przetargu. Liczbę kandydatów zredukowano najpierw do 8, a następnie do 3, zanim wyłoniono członków Wellspring Capital Management. Spółka Chanticleer Holdings LLC, która miała prawo zablokować sprzedaż po udzieleniu 5 milionów dolarów pożyczki w 2006 roku, uczyniła to 1 grudnia 2010 roku. W rezultacie, Chanticleer wraz z innymi inwestorami kupili firmę.
Od 2013 roku 160 restauracji jest własnością firmy Hooters of America, która dodatkowo prowadzi franczyzy lub ich udziela jeszcze ponad 430 restauracjom.
Zmiana wyglądu restauracji.
W 2013 roku, firma ogłosiła plan zmiany każdej restauracji należącej do sieci Hooters. Prototypem restauracji, w której po raz pierwszy dokonano zmiany wyglądu jest obiekt położony w Houston, w Teksasie, przy Southwest Freeway w Kirby Driver. Nowy wystrój (zaprojektowany przez ASD skydesign) cechuje większa liczba okien, część jadalna na świeżym powietrzu i ulepszone urządzenia audiowizualne, by zachęcić miłośników sportu. Pierwszym obiektem, którego wygląd ma zostać całkowicie zmieniony, ma być restauracja w Nowym Orleanie, której otwarcie zaplanowano na lipiec 2013 roku. Sieć restauracji zapowiada również zmiany w menu, takie jak dodanie sałatek do dań głównych.
Hooters Girls.
Wygląd kelnerek jest główną cechą charakterystyczną, przynoszącą zysk restauracji. Kelnerka, zatrudniona przez sieć restauracji Hooters, jest określana mianem „Hooters Girl”. Dziewczyny wyróżniają się swoim strojami, składającymi się z białej koszulki bez rękawów z logo „Hootie the Owl” (przedstawiającym sowę i wyróżnioną nazwę miejsca) oraz krótkich, dopasowanych, pomarańczowych szortów. Pozostałą część ubrania kelnerek stanowi brązowa (bądź czarna do czarnego stroju) sakiewka, cieliste rajstopy, białe luźne skarpety i czyste białe buty. Mężczyźni, którzy pracują w sieci restauracji Hooters, noszą kapelusze, koszulki, długie spodenki, bermudy bądź ubiór bardziej odpowiedni przy pracy na kuchni.

</doc>
<doc id="1361021" url="https://pl.wikipedia.org/wiki?curid=1361021" title="Newe Charif">
Newe Charif

Newe Charif (hebr.: נווה חריף) - kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1983.
Gospodarka.
Gospodarka kibucu opiera się na sadownictwie i turystyce.
Komunikacja.
Przy kibucu przebiega droga ekspresowa nr 40 (Kefar Sawa-Ketura).

</doc>
<doc id="1361022" url="https://pl.wikipedia.org/wiki?curid=1361022" title="Tarantula">
Tarantula

Tarantula – zwyczajowa nazwa nadawana kilku południowo- i środkowoeuropejskim rodzajom dużych pająków z rodziny pogońcowatych – "Hogna", "Lycosa" i "Geolycosa".
Zwyczajowo w kilku językach, m.in. w polskim, mianem „tarantuli” nazywa się niesłusznie wiele większych gatunków pająków, zwłaszcza ptaszników. Jednak w języku angielskim również oficjalnie nazwy wielu ptaszników zawierają słowo „tarantula”.

</doc>
<doc id="1361023" url="https://pl.wikipedia.org/wiki?curid=1361023" title="Zachodnia obwodnica Gorzowa Wielkopolskiego">
Zachodnia obwodnica Gorzowa Wielkopolskiego

Zachodnia obwodnica Gorzowa Wielkopolskiego – dwujezdniowa trasa, zlokalizowana w ciągu drogi ekspresowej S3 i tym samym trasy europejskiej E65, obiegająca od strony zachodniej miasto Gorzów Wielkopolski (obwodnica pozamiejska), posiadająca trzy węzły drogowe: Gorzów Wielkopolski Północ, Gorzów Wielkopolski Zachód, Gorzów Wielkopolski Południe. Otwarcie drugiej jezdni nastąpiło 9 października 2017.
Przebieg drogi.
W ciągu obwodnicy zlokalizowane są trzy węzły drogowe (od północy): 
Historia.
Pierwszy odcinek wschodniej jezdni zachodniej obwodnicy Gorzowa Wlkp. wraz z węzłem drogowym "Zakanale" oddano do użytku 25 października 2003. Inwestorem jego budowy było miasto Gorzów Wlkp., a wykonawcą firma Berger Bau. Umowę z wykonawcą podpisano 23 sierpnia 2001. Akt erekcyjny został podpisany 20 września 2001 przez członka zarządu Berger Bau Manfreda Weissa i prezydenta miasta Tadeusza Jędrzejczaka. Fragment posiadał długość 2,38 km i zlokalizowany był pomiędzy węzłem "Zakanale", a tymczasowym rondem na skrzyżowaniu z ul. Sulęcińską (nazwanym "Rondem Zielonogórskim" i rozebranym w trakcie budowy odcinka S3 z Gorzowa Wlkp. do Międzyrzecza). 30 grudnia 2003, podczas XXII sesji Rady Miasta, całemu odcinkowi obwodnicy w granicach administracyjnych Gorzowa Wlkp. nadano nazwę Trasa Zgody (rozważana była też nazwa "Trasa Zjednoczonej Europy", ale nie zyskała ona akceptacji).
Pomiędzy 11 kwietnia 2005, a 27 listopada 2007 konsorcjum Strabag-Kirchner wybudowało na zlecenie zielonogórskiego oddziału GDDKiA dalszą część obwodnicy wraz z dwoma węzłami: "Wieprzyce" i "Małyszyn". Odcinek liczył 9,5 km i został oddany do użytkowania z blisko dwumiesięcznym opóźnieniem, spowodowanym dużą liczbą usterek.
30 września 2014 podpisano umowę na budowę zachodniej jezdni obwodnicy z firmą Dragados SA. Przebudowa blisko 12 kilometrowego odcinka kosztowała ponad 289 mln zł. Wykonawca inwestycji zadeklarował przejezdność i udostępnienie obydwu jezdni kierowcom do końca czerwca 2017, natomiast całość prac miała zostać wykonana do października 2017.

</doc>
<doc id="1361024" url="https://pl.wikipedia.org/wiki?curid=1361024" title="Jotwata">
Jotwata

Jotwata (hebr.: יטבתה) – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1983.
Gospodarka.
Gospodarka kibucu opiera się na intensywnym rolnictwie, sadownictwie, mleczarstwie i turystyce. W kibucu znajduje się port lotniczy Jotwata.

</doc>
<doc id="1361025" url="https://pl.wikipedia.org/wiki?curid=1361025" title="Eros Ramazotti">
Eros Ramazotti



</doc>
<doc id="1361026" url="https://pl.wikipedia.org/wiki?curid=1361026" title="Penalizacja kontaktów homoseksualnych">
Penalizacja kontaktów homoseksualnych

Współcześnie prawo przewidujące kary za kontakty homoseksualne jest obecne w 74 krajach i terytoriach świata. W 47 krajach i terytoriach karane są zarówno kontakty między kobietami, jak i mężczyznami, a w 28 tylko kontakty seksualne między mężczyznami. Prawa te są obecne w krajach Afryki, Azji, niewielkich państwach Oceanii, Ameryki Środkowej oraz w Europie (Czeczenia).
Rodzaj kary jest zróżnicowany, w zależności od kraju. Najwyższym wymiarem kary za kontakty homoseksualne jest kara śmierci, zapisana w systemach prawnych następujących krajów: Afganistan, Arabia Saudyjska, Czeczenia, Iran, Jemen, Mauretania, Somalia, Sudan, Zjednoczone Emiraty Arabskie (z wyjątkiem emiratu Dubaj, gdzie za stosunek homoseksualny grozi 10 lat więzienia), w Nigerii (12 stanów). Amnesty International notuje także tortury, "okrutne i nieludzkie traktowanie" (w tym kary cielesne, gwałty i przymusowe terapie konwersyjne), ataki na obrońców praw człowieka należących do mniejszości seksualnych (np. FannyAnn Eddy), odmowa legalizacji organizacji osób LGBT, więzienie i inne formy dyskryminacji.
Kary za kontakty homoseksualne są potępiane przez Komitet Praw Człowieka ONZ, Human Rights Watch i Amnesty International i inne organizacje praw człowieka i obywatela, oraz przez przywódców państw i organizacji religijnych.
Historia.
Starożytność i średniowiecze.
Najstarszy zachowany zapis penalizujący kontakty homoseksualne pochodzi z kodeksu Asyrii z 1075 roku p.n.e., który za stosunek seksualny pomiędzy mężczyznami przewidywał karę kastracji. Seks analny między osobami tej samej płci był ogólnie potępiany przez bliskowschodnie kultury w starożytności.
W krajach zachodnich karalność kontaktów homoseksualnych była konsekwencją rozprzestrzeniania się wizji świata podyktowanej przez religie abrahamiczne, zwłaszcza chrześcijaństwo i judaizm, które odnoszą się do homoseksualizmu w Księdze Kapłańskiej (18,22 i 20,13). Według najczęściej przyjmowanej interpretacji (i niegdyś jedynej), ten cytat potępia kontakty homoseksualne, twierdząc, że kontakty homoseksualne będą ukarane śmiercią (przez niejasnego agensa – Boga, wyznawców danej religii lub innego). Sami badacze biblijni nie są zgodni, czy grzechem sodomskim był homoseksualizm, który jest jedną z teorii. Inne teorie skupiają się na tym, że mieszkańcy tych miast byli niegościnni lub chcieli zgwałcić gości (stosunek bez obopólnej zgody).
Mimo to, historycznie fragmenty te były cytowane przez chrześcijan i żydów jako uzasadnienia prześladowania osób homoseksualnych na przestrzeni wieków, a instytucje kościelne żądały za homoseksualizm kary śmierci (podczas soboru laterańskiego w 1179).
W roku 342 chrześcijański cesarz rzymski Konstans wydał ustawę zakazującą kontaktów homoseksualnych, tolerowanych lub akceptowanych wcześniej w świecie grecko-rzymskim. Paradoksalnie, źródła historyczne potwierdzają fakt, że sam władca znany był ze swoich skłonności do osób tej samej płci.
Cesarz Teodozjusz I ustanowił w 390 r. karę śmierci przez spalenia na stosie dla biernych partnerów homoseksualnych stosunków seksualnych. Ten sam cesarz wcześniej uczynił chrześcijaństwo religią państwową, 
W 533 r. bizantyjski cesarz Justynian, który wykorzystywał chrześcijaństwo do umacniania władzy, rozszerzył karalność także na aktywnych partnerów homoseksualnych. Karą była kastracja.
Jak dowodził św. Augustyn spośród wszystkich grzechów najgorszy jest „grzech przeciw naturze”, bo „pożycie samo jest tu pogwałcone, a przecież winno ono być z Bogiem; bo perwersyjną lubieżnością plami się naturę, której On sam jest Twórcą”. Za grzech taki uchodziły praktycznie wszystkie praktyki seksualne nieukierunkowane na prokreację: masturbacja, seks homoseksualny, seks heteroseksualny dla przyjemności w oderwaniu od prokreacji i inne zachowania seksualne określane łącznie mianem „sodomii”, za którą chrześcijański cesarz Teodozjusz I Wielki, za namową ówczesnego biskupa Mediolanu świętego Ambrożego, w 390 roku wprowadził karę śmierci poprzez spalenie na stosie.
W 1252 św. Tomasz uznał homoseksualizm za „herezję” i, w ślad za św. Augustynem, „grzech przeciwko naturze”. W 1450 papież upoważnił inkwizycję do ścigania homoseksualizmu (karą był stos). W późniejszych czasach, wiele kodeksów świeckich, pod wpływem presji kościoła, utrzymało kary za homoseksualizm.
Czasy nowożytne.
Począwszy od XVIII wieku stopniowo znoszono karalność kontaktów homoseksualnych, zwłaszcza w krajach zachodnich, w których kontakty homoseksualne zwykle były karalne de facto lub de jure. Pierwszym krajem na świecie, który oficjalnie zdepenalizował kontakty homoseksualne (po wcześniejszym okresie karania), była Francja w 1791 roku, natomiast państwami, które powróciły do karania homoseksualizmu po wcześniejszym okresie niekarania są:
były:
Stan obecny.
Obecnie kontakty homoseksualne są karalne de facto lub de iure w następujących państwach lub terytoriach:
Między mężczyznami albo kobietami.
W Afryce:
W Ameryce:
W Azji:
W Europie:
W Oceanii:
Między mężczyznami.
W Afryce:
W Ameryce:
W Azji:
W Oceanii:
Krytyka.
Organizacje chroniące prawa człowieka krytykują penalizację kontaktów homoseksualnych, podkreślając, że jakakolwiek forma dyskryminacji osób o orientacji homo- czy biseksualnej jest łamaniem tychże praw.
Kryminalizacja kontaktów homoseksualnych poprzez skazywanie kobiet i mężczyzn za podejmowanie dobrowolnych stosunków seksualnych z osobami tej samej płci stanowi według Amnesty International "poważne pogwałcenie praw człowieka" – w tym prawa do prywatności, wolności od dyskryminacji, wolności ekspresji, prawa do stowarzyszeń. Kryminalizacja kontaktów homoseksualnych została potępiona m.in. przez Komitet Praw Człowieka, Rada Gospodarcza i Społeczna ONZ, a także Komitet ds. Likwidacji Dyskryminacji Kobiet.
Organizacje broniące praw człowieka, w tym Komitet Praw Człowieka ONZ (od 1999 roku), wzywają państwa nie tylko do usunięcia przepisów penalizujących stosunki homoseksualne, lecz także do włączania do konstytucji zakazu dyskryminacji ze względu na orientację seksualną.
Zadośćuczynianie.
Oficjalne przeprosiny.
Daniel Andrews, premier australijskiego stanu Wiktoria, przedstawił oficjalne przeprosiny za dawne przepisy, na mocy których osoby homoseksualne karano więzieniem. To pierwsze oficjalne przeprosiny tego typu w tym kraju.
W 2016 r. kanadyjski premier Justin Trudeau przeprosił w imieniu Kanady za dekady systematycznej opresji i odrzucenia, wspieranych przez państwo. Trudeau nazywając dekady historycznej niesprawiedliwości wspólnym wstydem, złożył też propozycję wypłacania odszkodowań i umożliwienia osobom skazanym za dobrowolne stosunki homoseksualne możliwości usunięcia imienia z rejestru karnego.
W 2018 r. irlandzki premier Leo Varadkar przeprosił osoby LGBT za historyczne prześladowanie gejów i lesbijek.
Przywracanie dobrego imienia.
W 2017 r. rząd niemiecki przyjął ustawę o wymazaniu wyroków za homoseksualność.
W 2018 r. australijski stan Terytorium Północne przeprosił za homofobiczne prawo i umożliwił osobom z wyrokiem za homoseksualizm przywrócenie dobrego imienia.

</doc>
<doc id="1361030" url="https://pl.wikipedia.org/wiki?curid=1361030" title="Samar (kibuc)">
Samar (kibuc)

Samar () – kibuc położony w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1976.
Gospodarka.
Gospodarka kibucu opiera się na sadownictwie i turystyce.

</doc>
<doc id="1361033" url="https://pl.wikipedia.org/wiki?curid=1361033" title="Lubomscy herbu Pomian">
Lubomscy herbu Pomian

Lubomscy – szlachecki ród pieczętujący się herbem Pomian, zamieszkujący dawniej w ziemi chełmińskiej.
Istnieją trzy poglądy dotyczące pochodzenia rodu, dwie prawdopodobne i trzecia mniej wiarygodna.
Współcześnie potomkowie rodu rozproszeni są na ziemi chełmińskiej i Kujawach, na ziemi legnickiej, w Wielkopolsce.

</doc>
<doc id="1361039" url="https://pl.wikipedia.org/wiki?curid=1361039" title="Ketura (kibuc)">
Ketura (kibuc)

Ketura (hebr. קטורה) - kibuc położony w Samorządzie Regionu Chewel Elot, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Leży w południowej części pustyni Negew, na północ od miasta Ejlat.
Historia.
Kibuc został założony w 1973 przez imigrantów ze Stanów Zjednoczonych.
Gospodarka.
Gospodarka kibucu opiera się na intensywnym rolnictwie, sadownictwie i turystyce.
Komunikacja.
Na północ od kibucu przebiega droga ekspresowa nr 40 (Kefar Sawa-Ketura).

</doc>
<doc id="1361043" url="https://pl.wikipedia.org/wiki?curid=1361043" title="Szczyr roczny">
Szczyr roczny

Szczyr roczny ("Mercurialis annua" L.) – gatunek roślin z rodzaju szczyr należący do rodziny wilczomleczowatych. Występuje we wschodniej, środkowej i południowo-wschodniej Europie, w Zachodniej Azji i na Kaukazie oraz w Afryce Północnej. Występuje również w Ameryce Północnej, gdzie został zawleczony. W Polsce rzadki, głównie na zachodzie kraju. Roślina trująca.
Biologia i ekologia.
Rośnie na nieużytkach, polach. Uważany za chwast. Kwitnie od czerwca do września.
Ziele szczyru rocznego zawiera metyloaminę, zw. cyjanogenne, merkuralinę, flawonoidy (rutyna, narcyzyna), trójmetyloaminę, olejek eteryczny, sapominę, hermidynę. Powoduje zatrucia u zwierząt domowych (krowy, owce, konie).

</doc>
<doc id="1361045" url="https://pl.wikipedia.org/wiki?curid=1361045" title="Be’er Ora">
Be’er Ora

Be’er Ora (hebr.: באר אורה) – wieś położona w samorządzie regionu Chewel Elot, w Dystrykcie Południowym, w Izraelu.
Leży w południowej części pustyni Negew, na północ od miasta Ejlat.
Historia.
Osadę założono w 2001.

</doc>
<doc id="1361047" url="https://pl.wikipedia.org/wiki?curid=1361047" title="Ramon Pichot">
Ramon Pichot

Ramon Pichot i Gironès (ur. 1872, zm. 1 marca 1925) – hiszpański malarz impresjonistyczny. 
Był przyjacielem Picassa i pierwszym mistrzem Salvadora Dalego. Od 1901 żonaty z Germaine Pichot, popularną wówczas modelką artystyczną. 
Rodziny Pichotów i Dalich utrzymywały ze sobą kontakt towarzyski, jeżdżąc od czasu do czasu na wycieczki. Na jednej z nich, latem 1916 w Cadaqués, Ramon zapoznał młodego Salvadora Dalego z prawidłami malarstwa impresjonistycznego, które stało się obiektem wczesnej fascynacji przyszłego surrealisty.

</doc>
<doc id="1361048" url="https://pl.wikipedia.org/wiki?curid=1361048" title="Poliglikol">
Poliglikol



</doc>
<doc id="1361049" url="https://pl.wikipedia.org/wiki?curid=1361049" title="Szacharut">
Szacharut

Szacharut (hebr. שחרות; pol. "Młodość") – wieś położona w samorządzie regionu Chewel Elot, w Dystrykcie Południowym, w Izraelu.
Leży na górze Szacharut położonej w południowej części pustyni Negew, w otoczeniu kibuców Ne’ot Semadar, Newe Charif, Ketura, Gerofit, Jotwata i Samar. Na północny zachód od wioski znajduje się baza lotnicza Owda oraz port lotniczy Owda.
Historia.
Osadą założono w 1985. Nazwano go od góry, na której jest położony.
Edukacja.
W wiosce znajduje się szkoła podstawowa.
Gospodarka.
Gospodarka wioski opiera się na hodowli drzewek oliwnych i turystyce.
Turystyka.
Największą tutejszą atrakcją turystyczną są organizowane wycieczki wielbłądami po pustyni Negew. Podczas przejażdżki można podziwiać florę i faunę, oraz zrozumieć życie mieszkańców pustyni. Tuż obok wioski znajduje się głęboki na 250 metrów kanion.
Komunikacja.
Z wioski wyjeżdża się lokalną drogą w kierunku północno-zachodnim i dojeżdża do drogi wyjazdowej z bazy lotniczej Owda, którą jadąc na północ dojeżdża się do drogi ekspresowej nr 12 (Ne’ot Semadar-Ejlat).

</doc>
<doc id="1361052" url="https://pl.wikipedia.org/wiki?curid=1361052" title="Jad Mordechai">
Jad Mordechai



</doc>
<doc id="1361056" url="https://pl.wikipedia.org/wiki?curid=1361056" title="Służba wojskowa osób LGBT">
Służba wojskowa osób LGBT

Orientacja seksualna a służba wojskowa – armie poszczególnych państw stosowały i stosują różną politykę w stosunku do żołnierzy i rekrutów o homoseksualnej i biseksualnej orientacji psychoseksualnej, a także do osób transpłciowych. W niektórych krajach geje lub lesbijki, którzy nie ukrywają swojej orientacji seksualnej, mogą odbywać służbę wojskową; inne państwa nie dają im takiej możliwości. Wiele państw nie reguluje wyraźnie tej kwestii w swoim prawie wojskowym.
Stan prawny.
LGBT.
Wszystkie osoby LGBT mogą służyć w następujących państwach (w nawiasach podano rok wprowadzenia tej możliwości, jeśli jest znany):
GBT.
Państwa, w których geje, osoby biseksualne lub transpłciowe mogą służyć w wojsku:
LGB.
Państwa, w których lesbijki, geje i biseksualiści mogą służyć w wojsku:
GB.
Państwa, w których mężczyźni homo- i biseksualni mogą służyć w wojsku:
Brak możliwości służby.
Państwa, w których osoby LGBT nie mogą odbywać służby wojskowej to:
Kraje bez armii.
Służba wojskowa nie jest możliwa dla nikogo z powodu braku armii w następujących krajach i terytoriach:
LGBT Military Index.
LGBT Military Index jest wskaźnikiem sytuacji osób LGBT w służbie wojskowej, autorstwa think tanku „The Hague Centre for Strategic Studies”, inaczej HCSS. Indeks skupia się na pięciu aspektach:
Kraje o najwyższym wskaźniku (rok 2014) to:
Kraje o najniższym wskaźniku (na rok 2014) to:
„Don’t ask, don’t tell”.
W Stanach Zjednoczonych służba wojskowa osób LGBT w latach 1993–2011 była teoretycznie możliwa, jednak w tamtym czasie istniało prawo „Don’t ask don’t tell” (ang. „Nie pytaj, nie mów”, DADT). Polegało ona na tym, iż kandydaci do służby wojskowej mieli zachować swoją orientację w tajemnicy, a dowódcom wojskowym zakazano pytania się o seksualność żołnierzy. Szacuje się, że wskutek egzekwowania prawa, pracę straciło około 17 tysięcy osób. Kalifornijski sąd federalny orzekł w październiku 2010 roku, że prawo jest niezgodne z konstytucją USA; 15 grudnia Izba Reprezentantów przyjęła ustawę znoszącą DADT. Weszła ona w życie w roku 2011.

</doc>
<doc id="1361061" url="https://pl.wikipedia.org/wiki?curid=1361061" title="Kościół SubGeniuszu">
Kościół SubGeniuszu

Kościół SubGeniuszu – współczesna grupa religijna, parodiująca wiarę, teorie spiskowe, UFO i kulturę masową, założona w Dallas w Teksasie. Centralną postacią religii jest uśmiechnięty J.R. „Bob” Dobbs z fajką w ustach – prorok, który doznał wizji boga JHVH-1 we własnoręcznie zrobionym odbiorniku telewizyjnym. Główne założenia kultu zostały opisane w książce The Book of the SubGenius. Wiernym w kościele SubGeniuszu może zostać każdy, kto nie uważa się za geniusza.
Podstawową prawdą wiary w Kościele jest dążenie do osiągnięcia Slacka (luzu), który oznacza ogólne poczucie wolności, niezależność i oryginalności myślenia, pojawiające się, gdy osiąga się swe osobiste cele. Kościół twierdzi, że wszyscy rodzimy się z Pierworodnym Slackiem, ale zostaje on nam ukradziony przez ogólnoświatową konspirację normalnych ludzi, czyli „różowych”. Kościół popiera oryginalność i podchodzi z dezaprobatą do działań postrzeganych jako „różowość”, które przytrafiają się nam, gdy uginamy się przed autorytetami i akceptujemy społeczne ograniczenia. „Bob”, pozostając w centrum Slacka, nie może ponieść porażki – nawet jego niepowodzenia są zaskakującymi sukcesami w wyniku jego absurdalnie wysokiego Slacka.

</doc>
<doc id="1361066" url="https://pl.wikipedia.org/wiki?curid=1361066" title="Ryōtarō Okiayu">
Ryōtarō Okiayu

 – japoński seiyū i aktor dubbingowy.
Był w związku z Naomi Nagasawą, z którą ma córkę, lecz małżeństwo zakończyło się rozwodem. Od 2013 roku jest żonaty z Ai Maedą.

</doc>
<doc id="1361069" url="https://pl.wikipedia.org/wiki?curid=1361069" title="Aleksander Stanisław Dzieduszycki">
Aleksander Stanisław Dzieduszycki

Aleksander Stanisław Dzieduszycki herbu Sas (ur. 21 lipca 1813 w Gwoźdźcu (pow. kołomyjski), zm. 12 maja 1879 w Izydorówce) – ziemianin, prawnik, powstaniec listopadowy, polityk demokratyczny potem konserwatywny, poseł do Sejmu Stanowego Galicji, Sejmu Ustawodawczego w Kromieryżu i Sejmu Krajowego Galicji, hrabia.
Życiorys.
Otrzymał staranne wykształcenie domowe. Studiował i ukończył prawo na uniw. lwowskim (1836). Wraz ze swoim bratem Edmundem uczestniczył w powstaniu listopadowym, gdzie jako ochotnik służył w pułku Legii Nadwiślańskiej z którym odbył całą kampanię 1831 r. W 1841 osiadł w odziedziczonych dobrach Izydorówka, od 1842 także znaczącego klucza dóbr w Żydaczowskim, który w 1862 zamienił na Dzieduszyce Łany i Sokołów. Członek galicyjskiego Sejmu Stanowego. W 1845 członek komisji tegoż sejmu do uregulowania stosunków włościańskich. 
Aktywny politycznie w okresie Wiosny Ludów. Członek Rady Narodowej Centralnej we Lwowie. Poseł do Sejmu Ustawodawczego w Wiedniu i Kromieryżu (26 lipca 1848 - 7 marca 1849) wybranym z okręgu wyborczego Stryj. W parlamencie należał do "Stowarzyszenia" skupiającego polskich posłów demokratycznych. Mimo to głosował 6 września 1848 przeciw wnioskowi Löhnera o wyjęciu spod sankcji cesarskiej aktów ustawodawczych parlamentu. Opowiedział się jednak 9 września za przyjęciem delegacji węgierskiej. Zaprzyjaźnił się wówczas z Franciszkiem Smolką. 
Po powrocie do Galicji, związany z obozem demokratycznym odbył w 1854 i 1859 podróże do Paryża celem zorientowania się czy powstanie w Polsce może liczyć na pomoc zachodniej Europy. Po powrocie do kraju nie krył swego krytycznego stosunku do Napoleona III a także planów powstańczych. Mimo tego po wybuchu powstania styczniowego zaangażował się w działalność na jego rzecz. Członek Komitetu Galicji Wschodniej w 1863 roku. 
Od 1860 działał w Galicyjskim Towarzystwie Gospodarskim. Związał się wówczas z konserwatystami krakowskimi. Sympatyzował z pomysłami przekształcenia monarchii habsburskiej w państwo federacyjne i był rzecznikiem współpracy Słowian w tej federacji. W latach 1861-1865 był posłem I kadencji galicyjskiego Sejmu Krajowego. Odgrywał także od 1867 główną rolę w radach powiatowych: stryjskiej i żydaczowskiej.
Rodzina i życie prywatne.
Urodził się w rodzinie ziemiańskiej. Syn Stanisława Kostki Dzieduszyckiego (1776-1841) i Marianny z Pietruskich (1770-1848). Jego bratem był Edmund (1811-1853) ziemianin i powstaniec listopadowy. Z małżeństwa z Domicelą Pietruskich (1815-1886) miał dwóch synów i sześć córek: Izydora (1841-1888), żonatego z Anastazją Jełowicką i Edmunda (1854-1914), żonatego z Aleksandrą Winogrodzką, oraz Józefę (1839-1910) za Kazimierzem Wodzickim, Marię (1850-1880) za Antonim Jabłonowskim, Wandę (1846-1932) za Kornelem Suchodolskim, Olgę (1844-1931) za Bronisławem Skibniewskim, Aleksandrę (1859-1893) za Emanuelem Dunin-Borkowskim i Sewerynę (1852-1925) za Wojciechem Dzieduszyckim.

</doc>
<doc id="1361071" url="https://pl.wikipedia.org/wiki?curid=1361071" title="Tryb przypuszczający">
Tryb przypuszczający

Tryb przypuszczający (łac. "conditionalis") – jeden z podstawowych trybów w mowie, występujący w większości języków. Wyraża przypuszczenie, wątpliwość, niezdecydowanie, wskazuje na zdystansowanie się mówcy od opisywanych przez niego faktów. Fakty opisane trybem przypuszczającym mogą być nierzeczywiste, hipotetyczne lub co najmniej wątpliwe. W wielu językach (np. angielski, niemiecki, polski) tryb przypuszczający służy do wyrażania życzeń i rozkazów w sposób grzeczny, np. ang. "Would you…", pol. "zrobiłbyś to?" itp. Występuje w czasie teraźniejszym i przeszłym. W wielu językach tryb przypuszczający nie ma morfologicznej formy, a jedynie jest konstrukcją modalną, przykładowo w języku angielskim "I would/should have done that". W innych językach tryb morfologiczny, mimo że istnieje, ustępuje konstrukcjom omownym i modalnym, na przykład w języku niemieckim forma "würde" + bezokolicznik zastępuje coraz częściej formy I i II koniunktiwu.
We wszystkich językach słowiańskich istnieje "tryb przypuszczający potencjalny". Tworzy się go przez dodanie cząstki "bi"/"b(y)" do formy imiesłowu na "-l", np. głuż. "bych čitał", słc. "volal by som", ukr. "я ходив би", pol. "śpiewałbym". W językach polskim, czeskim, słowackim, serbskim/chorwackim i słoweńskim (a dawniej również górnołużyckim i ukraińskim) występuje też "tryb przypuszczający irrealny", np. cz. "byl bych prosil", słc. "bol by som volal", s./ch. "bio bih uradio", pol. "byłbym śpiewał".

</doc>
<doc id="1361074" url="https://pl.wikipedia.org/wiki?curid=1361074" title="Tiszafüred">
Tiszafüred

Tiszafüred − miasto powiatowe na Węgrzech w Komitacie Jász-Nagykun-Szolnok. Liczy mieszkańców (styczeń 2011).

</doc>
<doc id="1361075" url="https://pl.wikipedia.org/wiki?curid=1361075" title="Defari">
Defari

Defari (właściwie "Duane Johnson Jr.") - raper z Los Angeles. Przede wszystkim wykonawca solowy. Ponadto wspólnie z DJ Babu tworzy duet o nazwie Likwit Junkies. Uczęszczał do Uniwersytetu Kalifornijskiego w Berkley. Swoją przygodę z DJingiem rozpoczął już w 1982 roku. Bardziej jednak skupił się na sztuce rymowania. W 1995 roku wydał swój pierwszy singiel "Bionic" za pośrednictwem "ABB Records". Z pomocą E-Swifta z The Alkaholiks w 1999 roku nagrał swój pierwszy album wypuszczony przez Tommy Boy Records.
Defari wykładał historię świata i geografię w Inglewood High School. Otrzymał tytuł licencjata na Uniwersytecie Kalifornijskim w Berkley oraz tytuł magistra na Uniwersytecie Columbia w Nowym Jorku. Z pracą wykładowcy rozstał się w 1998 roku i obecnie rezyduje w Los Angeles.

</doc>
<doc id="1361076" url="https://pl.wikipedia.org/wiki?curid=1361076" title="Tiszafured">
Tiszafured



</doc>
<doc id="1361081" url="https://pl.wikipedia.org/wiki?curid=1361081" title="Synagoga w Bzencu">
Synagoga w Bzencu

Synagoga w Bzencu () – nieistniejąca synagoga, która znajdowała się w Bzencu w Czechach.
Synagoga została zbudowana w 1863 roku według projektu wiedeńskiego architekta Ludwiga Förstera. Była to budowla w stylu neoromańskim, która stanowiła jedną z dominant miasta. Nabożeństwa odbywały się do II wojny światowej. W grudniu 1941 synagoga została zdemolowana przez członków NSDAP.
W latach 50. XX wieku zamierzano adaptację budowli na dom kultury, ale plan nie został zrealizowany. W 1960 roku synagoga została zburzona.

</doc>
<doc id="1361086" url="https://pl.wikipedia.org/wiki?curid=1361086" title="Wielka Synagoga w Bukareszcie">
Wielka Synagoga w Bukareszcie

Wielka Synagoga () – synagoga znajdująca się w Bukareszcie, stolicy Rumunii.
Synagoga została zbudowana w 1845 roku przez Żydów przybyłych z Polski. Została odremontowana w 1865 roku. Była przebudowywana w 1903 i 1909 roku oraz przemalowana w stylu neorokokowym w 1936 roku przez Gerszona Horowitza. Podczas II wojny światowej została zdewastowana przez rumuńskie bojówki skrajnej prawicy. W 1945 roku została ponownie wyremontowana. Obecnie mieści wystawę poświęconą pamięci ofiar Holokaustu.

</doc>
<doc id="1361087" url="https://pl.wikipedia.org/wiki?curid=1361087" title="Kōji Yusa">
Kōji Yusa

 – japoński seiyū i aktor dubbingowy pochodzący z prefektury Osaka.

</doc>
<doc id="1361090" url="https://pl.wikipedia.org/wiki?curid=1361090" title="Sd.Kfz. 7/2">
Sd.Kfz. 7/2

Sd.Kfz. 7/2 - 3,7cm Flak 36 auf Selbstfahrlafette – niemieckie samobieżne działo przeciwlotnicze z okresu II wojny światowej.
Historia.
W 1942 roku zbudowano na podwoziu półgąsienicowego ciągnika artyleryjskiego Sd.Kfz. 7 w wersji opancerzonej samobieżne działo przeciwlotnicze przez umieszczenie na platformie z tyłu pojazdu działa przeciwlotniczego 3,7cm FlaK 36 kalibru 37 mm. Wcześniej działa te były montowane na podwoziach lżejszych ciągników Sd.Kfz.6 (pojazd Sd.Kfz. 6/2).
Produkcję seryjną pojazdów rozpoczęto w 1942 i trwała ona do 1945 roku. W tym czasie wyprodukowano około 1000 pojazdów tego typu. Pojazd miał lekko opancerzoną kabinę kierowcy oraz płytę pancerną z przodu, przed chłodnicą silnika.
Służba.
Działo Sd.Kfz. 7/2 wprowadzone zostało do użycia w 1942 roku do pododdziałów artylerii przeciwlotniczej, gdzie służyły do walki z nisko latającymi samolotami przeciwnika, jak również do niszczenia celów naziemnych. Użytkowano je do zakończenia II wojny światowej.
Eksponaty muzealne.
Armata 37 mm z pojazdu Sd.Kfz. 7/2 znajduje się w ekspozycji Pomorskiego Muzeum Wojskowego w Bydgoszczy.
Wrak transportera Sd.Kfz. 7/2 został w 2002 roku wydobyty z rzeki Pilicy i znajduje się w ekspozycji Muzeum Polskiej Techniki Wojskowej w Warszawie.

</doc>
<doc id="1361100" url="https://pl.wikipedia.org/wiki?curid=1361100" title="Autostrada Brescia-Verona-Vicenza-Padova">
Autostrada Brescia-Verona-Vicenza-Padova

Autostrada Brescia-Verona-Vicenza-Padova S.p.A. – włoska spółka będąca operatorem autostrady A4 na odcinku Brescia – Wenecja (182 km.). Koncesja została wydana przez ANAS w grudniu 1999 roku. Prezesem spółki jest Attilio Schneck. Oprócz trasy A4 w gestii koncesjonariusza leży także obsługa autostrady A31. Siedziba firmy znajduje się przy Via Flavio Gioia w Weronie.

</doc>
<doc id="1361102" url="https://pl.wikipedia.org/wiki?curid=1361102" title="Synagoga w Bechyně">
Synagoga w Bechyně

Synagoga w Bechyně () – synagoga znajdująca się w Bechyně w Czechach, przy ulicy Široké.
Synagoga została zbudowana w 1827 roku w stylu neoromańskim. Nabożeństwa w niej odbywały się do II wojny światowej. Od 1973 roku w budynku mieściło się muzeum strażackie. 1 lipca 2006 roku w synagodze otwarto Muzeum Turystyki.

</doc>
<doc id="1361110" url="https://pl.wikipedia.org/wiki?curid=1361110" title="Synagoga Kahal Zur Israel w Recife">
Synagoga Kahal Zur Israel w Recife

Synagoga Kahal Zur Israel w Recife (port. "Sinagoga Kahal Zur Israel do Recife") – synagoga znajdująca się w Recife, w brazylijskim stanie Pernambuco. Jest najstarszą synagogą obu Ameryk.
Synagoga została zbudowana w 1637 roku podczas krótkotrwałego okresu rządów holenderskich w Pernambuco. Jej pierwszym rabinem był Izaak Aboab da Fonseca. Obecnie mieści Centrum Kultury Żydowskiej w Pernambuco.

</doc>
<doc id="1361112" url="https://pl.wikipedia.org/wiki?curid=1361112" title="Plumbago auriculata">
Plumbago auriculata



</doc>
<doc id="1361113" url="https://pl.wikipedia.org/wiki?curid=1361113" title="Wilhelm von Wied">
Wilhelm von Wied



</doc>
<doc id="1361115" url="https://pl.wikipedia.org/wiki?curid=1361115" title="Synagoga Kahal Zur Israel">
Synagoga Kahal Zur Israel



</doc>
<doc id="1361119" url="https://pl.wikipedia.org/wiki?curid=1361119" title="Autostrada A31 (Włochy)">
Autostrada A31 (Włochy)

Autostrada A31 (Autostrada Doliny Astico) (wł. "Autostrada della Val d’Astico") – autostrada w północnych Włoszech. Trasa została oddana do użytku w roku 1976. Obecnie liczy ok. 50 km. jednak do 2010 roku ma być wydłużona (przez szereg tuneli) do Autostrady Brennerskiej. Koncesjonariuszem trasy jest spółka Autostrada Brescia-Verona-Vicenza-Padova.

</doc>
<doc id="1361120" url="https://pl.wikipedia.org/wiki?curid=1361120" title="Zgromadzenie Narodowe (Nepal)">
Zgromadzenie Narodowe (Nepal)



</doc>
<doc id="1361129" url="https://pl.wikipedia.org/wiki?curid=1361129" title="Dielektryki gazowe">
Dielektryki gazowe

Dielektryki gazowe są to dielektryki w stanie gazowym. Są one wykorzystywane w układach izolacyjnych wielu urządzeń elektrycznych. Zwykle wypełniają znaczną część przestrzeni między ich elementami przewodzącymi. Nie mogą jednak pełnić roli konstrukcyjnej, dlatego współpracują z elementami izolacyjnymi wykonanymi z materiałów stałych.
Stosowane dielektryki gazowe są jedno- lub wieloskładnikowe. Charakteryzują się rezystywnością rzędu 101-1018 Ωm i praktycznie pomijalną stratnością (tg"δ" = 10-8…10-7). Ich przenikalność elektryczna różni się minimalnie od przenikalności próżni, np. względna przenikalność elektryczna powietrza atmosferycznego wynosi "εr" = 1,00059.
Między dielektrykami gazowymi naturalnymi (powietrze atmosferyczne, wydzielone składniki powietrza) i dielektrykami syntetycznymi (sześciofluorek siarki) istnieją znaczne różnice wytrzymałości elektrycznej.

</doc>
<doc id="1361131" url="https://pl.wikipedia.org/wiki?curid=1361131" title="Synagoga Portugalska Szaare Tikwa w Lizbonie">
Synagoga Portugalska Szaare Tikwa w Lizbonie

Synagoga Porugalska Szaare Tikwa w Lizbonie – synagoga znajdująca się w Lizbonie, stolicy Portugalii, w dzielnicy São Mamede.
Synagoga została uroczyście otwarta w 1904 roku. Została zaprojektowana w 1897 roku przez architekta Miguela Venturę Terrę. Jest zorientowana na wschód – w stronę Jerozolimy.

</doc>
<doc id="1361139" url="https://pl.wikipedia.org/wiki?curid=1361139" title="Ola Went">
Ola Went



</doc>
<doc id="1361144" url="https://pl.wikipedia.org/wiki?curid=1361144" title="Nokia N82">
Nokia N82

Nokia N82 – model telefonu komórkowego (smartphone) firmy Nokia wprowadzony na rynek w listopadzie 2007. Jest następcą telefonu Nokia N73.
Pamięć.
Telefon jest wyposażony w 130 MB wewnętrznej pamięci. Zwiększyć ją można za pomocą kart microSD HC (do 32 GB).

</doc>
<doc id="1361145" url="https://pl.wikipedia.org/wiki?curid=1361145" title="Metoda Warda-Hale’a">
Metoda Warda-Hale’a

Metoda Warda-Hale’a jest metodą iteracyjną, umożliwiającą rozwiązanie równań sieci elektroenergetycznej w oparciu o układ równań nieliniowych wiążących ze sobą formula_1 i formula_2 w każdym węźle. Odpowiednio zależnie od rodzaju węzła wybiera się także zmienne niezależne i zależne oraz przyjmuje część wielkości za znane. Podstawą rozpoczęcia procesu rozwiązywania równań jest przyjęcie rozwiązania wyjściowego (przybliżenie zerowe), z którego wyznacza się rozwiązania po pierwszym kroku iteracyjnym. Rozwiązanie to jest rozwiązaniem wyjściowym drugiego kroku iteracyjnego itd. Jeżeli proces iteracyjny jest zbieżny to kolejne rozwiązania są coraz dokładniejsze, proces przerywa się, gdy różnica między kolejnymi krokami iteracyjnymi jest dostatecznie mała.
Schemat szukania rozwiązania można przedstawić następująco:
gdzie formula_8 jest przyjętą małą liczbą.
Metoda ta jest metodą bardzo pomocną w przypadku obliczania układów elektroenergetycznych, gdyż umożliwia dokonywanie wielu obliczeń w krótkim przedziale czasowym.
Metoda Warda-Hale’a, najstarsza ze znanych metod, niewymagająca złożonych obliczeń macierzowych, obecnie nie jest stosowana w praktyce z uwagi na długi czas obliczeń i słabą ich zbieżność.

</doc>
<doc id="1361148" url="https://pl.wikipedia.org/wiki?curid=1361148" title="Połączenie tarciowe">
Połączenie tarciowe



</doc>
<doc id="1361149" url="https://pl.wikipedia.org/wiki?curid=1361149" title="Biedronka azjatycka">
Biedronka azjatycka

Biedronka azjatycka ("Harmonia axyridis") – pochodzący z Azji gatunek chrząszcza z rodziny biedronkowatych (Coccinellidae). Przez około 20 lat rozprzestrzenił się w obydwu Amerykach i Europie. W Polsce jest gatunkiem inwazyjnym, stwierdzonym po raz pierwszy w 2006 w Poznaniu. W mediach nazywana jest też "arlekinem", "harlekinem" (od angielskiej nazwy "Harlequin ladybug").
Występowanie.
Za naturalny zasięg występowania tej biedronki uważana jest wschodnia i środkowa Azja od Ałtaju po wybrzeża Oceanu Spokojnego i od południowej Syberii do południowych Chin. Od 1916 była wielokrotnie wprowadzona do walki z mszycami ("Aphidoidea") na terenie Stanów Zjednoczonych, początkowo w Kalifornii, w 1988 w Luizjanie i w 1982 w Europie Zachodniej, gdzie była sprzedawana przez prywatne firmy. Na nowych terenach wymknęła się spod kontroli. Okazała się gatunkiem bardzo ekspansywnym i szybko się rozprzestrzeniła. Stwierdzono jej pojawienie się w Ameryce Południowej i wielu krajach Europy Zachodniej, a ostatnio na południu Afryki.
Do Europy została sprowadzona po raz pierwszy w 1964 (Ukraina), a następnie w 1968 (Białoruś). W 1982 introdukowano ją we Francji. Jej występowanie w Europie w warunkach naturalnych po raz pierwszy odnotowano w 1991 roku we Francji. Kolejnym krajem była Grecja (1998) oraz Belgia i Niemcy (1999). W Holandii została zaobserwowana w 2002, a w 2004 stwierdzono jej obecność w hrabstwie Essex w Wielkiej Brytanii oraz we Francji. Do krajów, w których odnotowano jej występowanie, należą: Kanada, USA, Argentyna, Brazylia, Belgia, Francja, Grecja, Holandia, Niemcy i Wielka Brytania, od 2006 także Włochy, Austria, Czechy, Polska i Dania, a od 2007 Norwegia i Szwecja.
W Polsce udokumentowano pojawienie się "Harmonia axyridis" we wrześniu 2006 w Poznaniu-Ogrodach i w październiku tego samego roku w Mokrzu koło Wronek, a później w Zielonej Górze, we Wrocławiu i na Mazowszu. Prawdopodobnie rozprzestrzeniła się w zachodniej części Polski. Wschodnią granicą zasięgu w 2007 był Dziekanów Leśny pod Warszawą. W 2008 zaobserwowano jej masowe wystąpienia w Gdańsku. Pojawiła się również na południowym wschodzie Polski – we wrześniu 2009 r. zaobserwowano ją w Lublinie a w 2010 roku odnotowano obecność w Olsztynie. Pod koniec 2011 pojawiła się w masowych ilościach na Górnym Śląsku. W 2020 odnotowano jej występowanie w całej Polsce.
Morfologia i ekologia.
"Harmonia axyridis" jest biedronką średniej wielkości, o bardzo zmiennym ubarwieniu pokryw – od żółtego i pomarańczowego, przez czerwone aż do czarnego. Jej ciało jest owalne, wypukłe, o długości 5–8 mm, zbliżone wielkością do biedronki siedmiokropki ("Coccinella septempunctata"). Liczba kropek od 0 do 23.
Jest spotykana w różnych środowiskach, głównie na krzewach i drzewach liściastych, także na terenach zurbanizowanych. Biedronka azjatycka skutecznie ogranicza populacje mszyc, które są jej podstawowym pokarmem. W okresie około 10-dniowego rozwoju larwa zjada od 90 do 370 mszyc. Owad dorosły zjada od 15 do 65 mszyc dziennie. W okresie niedoboru mszyc dietę uzupełnia innymi stawonogami, ich jajami i larwami, w tym także innych biedronek. Zjada też pyłek kwiatowy i nektar, nadgryza dojrzałe owoce. W winogronach przegryza skórkę i wchodzi do owocu. Jesienią podejmuje długodystansowe loty w poszukiwaniu miejsc do przezimowania. Podobnie jak kilka innych gatunków biedronek występujących w Polsce "H. axyridis" zimuje w zacisznych, ciemnych miejscach w budynkach. Jej skupiska składają się nawet z tysięcy osobników. 
W sprzyjających warunkach wytwarza do 5 pokoleń w ciągu roku. Żyje przeciętnie od 30 do 90 dni, maksymalnie do 3 lat.
Zagrożenia.
Dla rodzimych gatunków.
Obserwacje przeprowadzone w Stanach Zjednoczonych i Wielkiej Brytanii wskazują, że "Harmonia axyridis" jest gatunkiem zagrażającym rodzimym gatunkom biedronek. Są też bardzo płodne i szybko zajmują nisze dotychczas zajmowane przez lokalne biedronki. Są bardziej drapieżne, żywią się tym samym pokarmem, a ponadto zjadają jaja i larwy innych gatunków biedronek – co jest zjawiskiem powszechnym wśród biedronkowatych. Z obserwacji przeprowadzonych w Polsce wynika, że larwy biedronki azjatyckiej mogą być atakowane przez biedronkę siedmiokropkę.
Dla upraw.
Stwierdzono żerowanie "Harmonia axyridis" na owocach uszkodzonych przez ptaki lub inne owady. Istnieją obawy, że biedronka nadgryzająca owoce i wnikająca do wnętrza owoców winorośli może stać się uciążliwym szkodnikiem sadów owocowych i winnic. Pruszyński i Fiedler podkreślają jednak, że inne gatunki biedronek również są spotykane na dojrzałych owocach. Głównym aspektem problematyczności owada jest więc jego liczebność.
Na nowo zajmowanych terenach "H. axyridis" praktycznie nie ma naturalnych wrogów, a walka z nią metodami chemicznymi pociągnęłaby zniszczenie populacji rodzimych gatunków biedronek.
Dla ludzi.
Częściej niż w przypadku innych biedronek odnotowano przypadki ukąszeń ludzi (nie są one bolesne), u niektórych osób stwierdzono reakcje alergiczne dotyczące skóry i dróg oddechowych.
Pierwsze przypadki alergii wywołanej kontaktem z biedronką azjatycką zanotowano w 1998 r. Do kontaktu najczęściej dochodzi w warunkach domowych, albowiem jesienią grupy biedronek szukają w ludzkich domach dogodnego miejsca na odbycie zimowej hibernacji. Alergia na biedronkę pojawia się najczęściej jesienią, ale także wiosną. Uczulenie dotyczy wszystkich grup wiekowych (1-78 lat) i płci. Alergeny, oznaczone "Har a 1" oraz "Har a 2", są obecne w hemolimfie. Objawy nadwrażliwości obejmują: alergiczne zapalenie spojówek, astmę, pokrzywkę i obrzęk naczynioruchowy.
Na jednym z obszarów odnotowano częstość występowania u ludzi alergii na biedronkę na poziomie 10%. W pierwszej kolejności zaleca się unikania kontaktu z biedronką azjatycką, zamiast stosowania leczenia farmakologicznego. W alergicznych testach skórnych należy uwzględnić test na "Harmonia axyridis" dla pacjentów zamieszkałych na terenach, gdzie ta biedronka występuje.
Uciążliwą dla człowieka substancją wydzielaną przez stawy udowo-goleniowe biedronki jest żółta hemolimfa, a dokładniej zawarte w niej metoksypyrazyny. Wydzielina ta jest wystrzykiwana z tzw. gruczołów obronnych biedronek w przypadku zagrożenia lub przy zgnieceniu chrząszcza. Pozostawia trwałe plamy na przedmiotach. Zdaniem Lingshuang Cai z Iowa State University skład hemolimfy jest związany z ubarwieniem danego osobnika i jest, przynajmniej częściowo, zależny od jego diety w okresie larwalnym.
Monitoring w Polsce.
Systematyczną rejestrację rozprzestrzeniania się "Harmonia axyridis" w Polsce, od 2008 roku, prowadzi Centrum Badań Ekologicznych PAN.
Kontrolowanie populacji.
Do tej pory zbadano liczne metody zwalczania na obszarach, na których biedronki te zostały wprowadzone i stanowią zagrożenie dla rodzimych gatunków oraz bioróżnorodności. Metody zwalczania obejmują przede wszystkim środki owadobójcze, pułapki, usuwanie skupisk chrząszczy oraz mechaniczne zapobieganie przedostawaniu się do budynków. Opracowywane metody obejmują badanie naturalnych pasożytów i patogenów, w tym wykorzystanie pasożytniczych roztoczy przenoszonych drogą płciową i chorób grzybicznych.
Najlepsze metody radzenia sobie z "Harmonia axyridis" w prywatnych domach obejmują w pierwszej kolejności działania prewencyjne i uszczelnianie otworów, do których chrząszcze mogą wejść. Odkurzanie osobników, które przedostaną się do środka, jest uznane za skuteczną metodę usuwania ich z domu, chociaż zaleca się wykonywać to ostrożnie, aby nie wywołać odruchowego wydzielenia żółtej hemolimfy.

</doc>
<doc id="1361151" url="https://pl.wikipedia.org/wiki?curid=1361151" title="Synagoga Szaare Tikwa">
Synagoga Szaare Tikwa



</doc>
<doc id="1361153" url="https://pl.wikipedia.org/wiki?curid=1361153" title="Sieć rybacka">
Sieć rybacka

Sieć rybacka – narzędzie do połowu ryb (też innych organizmów morskich), wykonane z tkaniny sieciowej, produkowanej z nici rybackiej, o oczkach dostosowanych do wielkości i kształtu łowionych ryb. 
Biorąc pod uwagę różne kryteria, wyróżnia się sieci rybackie:
W zależności od charakteru pracy sieci można zaliczyć do dwóch kategorii narzędzi połowowych:
Ze względu na rodzaj zastosowanych tkanin sieciowych sieci rybackie można podzielić na:
Statystyczna klasyfikacja narzędzi połowowych została opracowana przez FAO. Konstrukcja i sposób użycia sieci jest regulowane przez prawodawstwo krajowe i unijne.

</doc>
<doc id="1361154" url="https://pl.wikipedia.org/wiki?curid=1361154" title="Karcher">
Karcher

Osoby o nazwisku "Karcher":
Inne:
Zobacz też:

</doc>
<doc id="1361157" url="https://pl.wikipedia.org/wiki?curid=1361157" title="Fur dich">
Fur dich



</doc>
<doc id="1361159" url="https://pl.wikipedia.org/wiki?curid=1361159" title="Bitwa pod Tykocinem (1656)">
Bitwa pod Tykocinem (1656)

Bitwa pod Tykocinem miała miejsce 13 lipca 1656 roku podczas II wojny północnej.
Karol Gustaw, który 8 lipca przybył do obozu swego brata, księcia Adolfa Jana, leżącego w okolicach Modlina i Nowego Dworu Mazowieckiego, zaniepokoił się sytuacją obleganego przez pułkownika Samuela Oskierkę zamku w Tykocinie. Upadek tej twierdzy oznaczałby znaczne utrudnienie w komunikacji wojsk szwedzkich znajdujących się przy Karolu Gustawie ze Żmudzią i Inflantami. Ponadto wiele kłopotów sprawiały szybkie chorągwie litewskie, krążące między Tykocinem a Warszawą w celu utrzymania łączności między siłami Oskierki a wojskiem Jana Kazimierza.
Król Szwecji, który miał przy sobie 10 000 żołnierzy, ze względu na zdecydowaną przewagę wojsk Rzeczypospolitej stojących pod Warszawą, musiał czekać na przybycie sił swego sojusznika, elektora Bradenburgii Fryderyka Wilhelma. Nie zamierzał jednak czekać biernie i postanowił uwolnić od oblężenia Tykocin. Zadanie to powierzył znajdującemu się już w szwedzkim obozie księciu Bogusławowi Radziwiłłowi.
Tykocin oblegany był już od dwóch miesięcy przez siły złożone z pospolitego ruszenia szlachty łomżyńskiej, wiskiej i podlaskiej wspomagane przez regularne wojska litewskie Samuela Oskierki, który jednocześnie dowodził całością sił oblężniczych.
Bogusław Radziwiłł, wzmocniony siłami szwedzkimi Roberta Douglasa, ruszył na Tykocin 10 lipca. Akcja Radziwiłła była całkowitym zaskoczeniem dla polsko-litewskiego dowództwa. Radziwiłł dotarł na miejsce 13 lipca i natychmiast uderzył na wojska Oskierki. Niespodziewany atak doprowadził do bitwy, w wyniku której pospolite ruszenie szlachty, nie mogąc sprostać regularnym siłom brandenbursko-szwedzkim, rzuciło się do ucieczki. Duże straty poniosła jedna z grup pospolitego ruszenia, która skierowała się na Suraż.
Zwycięskie wojska Radziwiłła ruszyły w pościg za uciekającymi Polakami i Litwinami. W pościgu udział wzięły trzy skwadrony dawnego regimentu brandenburskiego w służbie szwedzkiej, dowodzone przez podpułkownika Fryderyka Kanitza oraz oddziały Israela Ridderhielma i Andrzeja Platinga-Bergloo z pułku rajtarii feldmarszałka Carla Gustafa Wrangla. W wyniku bitwy wojska Radziwiłła zdobyły 8 sztandarów oraz cały tabor zbiegłej z pola walki szlachty.
Radziwiłł wkroczył do Tykocina następnego dnia po bitwie i po trzydniowym odpoczynku ruszył 17 lipca w drogę powrotną. Marsz był bardzo szybki, gdyż już 22 lipca, przebywszy w ciągu 5 dni ponad 200 km, Bogusław Radziwiłł przybył do Nowego Dworu Mazowieckiego.
Ponieważ Radziwiłł działał nadzwyczaj szybko, zaskoczeni Polacy i Litwini zbyt późno wysłali na pomoc Oskierce wojska hetmana polnego litewskiego Wincentego Gosiewskiego.
Dzięki zwycięstwu pod Tykocinem znajdujący się w węźle modlińskim Szwedzi odzyskali komunikację z Podlasiem, Żmudzią oraz przede wszystkim z Inflantami, gdzie toczyły się ciężkie boje z wojskami rosyjskimi o Rygę.

</doc>
<doc id="1361162" url="https://pl.wikipedia.org/wiki?curid=1361162" title="Josiah Bartlett">
Josiah Bartlett

Josiah Bartlett (ur. 21 listopada 1729, zm. 19 maja 1795) – amerykański lekarz i polityk. W latach 1775, 1776 i 1778 był delegatem stanu New Hampshire na Kongresie Kontynentalnym. Był jednym z sygnatariuszy Deklaracji niepodległości Stanów Zjednoczonych.
W latach 1790–1794 był najpierw prezydentem, a następnie gubernatorem stanu New Hampshire.

</doc>
<doc id="1361165" url="https://pl.wikipedia.org/wiki?curid=1361165" title="Ulica Józefa w Krakowie">
Ulica Józefa w Krakowie

Ulica Józefa – ulica w Krakowie na Kazimierzu. 
Opis.
Przed lokacją Kazimierza w 1335 r., na miejscu dzisiejszej ulicy znajdowała się droga łącząca wieś Bawół ze Skałką, prawdopodobnie wykładana drewnem, która biegła grzbietem niewielkiej wyniosłości ciągnącej się pośród mokradeł (teren Kazimierza był wtedy w dużej mierze podmokły i bagienny). 
Podczas lokowania miasta, w miejscu dawnej wiejskiej drogi wytyczono ulicę, której nazwa pojawia się pod koniec XIV w. jako "ul. Sukiennicza", ale w wersji łacińskiej: "Platea Textorum, Platea Lanificum, Platea Pannificum" (polska postać nazwy nie zachowała się do naszych czasów, ale "lanifex" – tkacz, ("texor"); sukiennik, "lanificus" – tkacz, textor, "pannifex" – sukiennik). Istnienie sukienników na Kazimierzu i zamieszkiwanie ich w tym rejonie potwierdzone jest od 1369 r. Ulicę tę prawdopodobnie zamykała brama Bydlna.
Od 1494 r. północno-wschodnią część Kazimierza zaczęli zajmować wysiedlani z Krakowa Żydzi. Dzisiejszą ulicę Józefa przecięła w 1533 r. na dwie części brama Żydowska, znajdująca się na skrzyżowaniu z obecną ulicą Jakuba, dlatego też w XVI wieku wschodnią część ulicy zaczęto nazywać ulicą Żydowską ("Platea Iudeorum, Na zydowskiey ulicy przed broną zydowską, Ulica Żydowska"). Na przełomie XVIII i XIX wieku cała dzisiejsza ulica nosiła już nazwę Żydowskiej, a z czasem Chrześcijańsko-Żydowskiej ("in der christlichen-Judengasse" w 1807 r.).
W 1866 roku, gdy ulica zamieszkana była niemal wyłącznie przez Żydów, pojawiła się nazwa obecna, nawiązująca do pobytu cesarza Józefa II w kamienicy Wojewodzińskiej przy ulicy Krakowskiej 20/Józefa 2. Pierwotnie nazwa ta odnoszona była jedynie do odcinka zachodniego, między ulicami Krakowską a dzisiejszą Nową, później objęła całą ulicę. Była ona jedną z ulic okalających teren dawnego Miasta Żydowskiego, na jej przecięciu z ulicą Jakuba znajdowała się brama wjazdowa. Brama była ważnym miejscem w życiu mieszkańców miasta żydowskiego. Tutaj ogłaszano ważne wiadomości, rozporządzenia oraz ugody między władzami miejskimi Kazimierza a gminą żydowską. 
Przy ulicy Józefa znajdują się m.in. Synagoga Wysoka (nr 38, tuż przy ul. Szerokiej), Dom Aktora (nr 16), w którym mieszka i mieszkało wielu krakowskich aktorów oraz oddział Staromiejskiego Centrum Kultury Młodzieży (nr 12). Kiedyś przy numerze 11 mieściła się szkoła parafialna Bożego Ciała. Ulica Józefa od kilku lat obchodzi swoje święto.

</doc>
<doc id="1361168" url="https://pl.wikipedia.org/wiki?curid=1361168" title="Sieć łowiecka">
Sieć łowiecka

Sieć łowiecka – sznur wykonany z konopi, lnu lub innego materiału wiązany w oka różnej wielkości, używany od czasów najdawniejszych do chwytania zwierzyny. Sieć łowiecka w średniowieczu była podstawowym narzędziem łowieckim stosowanym także na grubą zwierzynę, którą po schwytaniu skłuwano oszczepem. 
Obecnie używanie sieci łowieckiej dozwolone jest tylko do odłowu żywej zwierzyny w celach hodowlanych i naukowych lub na eksport.

</doc>
<doc id="1361170" url="https://pl.wikipedia.org/wiki?curid=1361170" title="Mill Hill East">
Mill Hill East

Mill Hill East - naziemna stacja metra londyńskiego położona w dzielnicy Barnet. W latach 1867-1939 była stacją kolejową. W 1941 została ponownie otwarta, już jako część metra. Obecnie wchodzi w skład Northern Line, jednak od maja 2007 dojeżdżają do niej wyłącznie pociągi wahadłowe, łączące ją ze stacją Finchley Central, gdzie pasażerowie mogą przesiąść się do innych pociągów. Rocznie korzysta z niej ok. 960 tysięcy pasażerów. Leży w czwartej strefie biletowej.

</doc>
<doc id="1361172" url="https://pl.wikipedia.org/wiki?curid=1361172" title="Kärcher">
Kärcher

Alfred Kärcher GmbH &amp; Co. KG, znana pod marką Kärcher – globalnie działająca niemiecka firma rodzinna z siedzibą w Winnenden, znana z produkcji urządzeń i systemów czyszczących, a zwłaszcza urządzeń wysokociśnieniowych. Firma Kärcher jest obecna w 47 krajach świata.
Historia.
Firma została założona w 1935 roku przez Alfreda Kärchera w dzielnicy Stuttgartu – Bad Cannstatt. W 1939 roku siedziba firmy została oficjalnie przeniesiona do Winnenden. Początkowo Kärcher zajmował się produkcją pieców przemysłowych, np. do hartowania metalu. Wraz z rozwojem pierwszego w Europie wysokociśnieniowego urządzenia czyszczącego DS 350 w roku 1950 firma zmieniła profil swojej działalności na produkcję maszyn czyszczących. Od tego czasu Kärcher odgrywa znaczącą rolę w rozwoju urządzeń wysokociśnieniowych, o czym świadczy posiadanie 381 patentów (stan na koniec 2010). Również asortyment został znacząco poszerzony i obejmuje dzisiaj: odkurzacze, myjnie samochodowe, parownice, środki czyszczące, szorowarki, urządzenia do czyszczenia suchym lodem, zamiatarki oraz myjki wysokociśnieniowe. Poza tym Kärcher oferuje pompy i systemy nawadniania.
W 1974 roku niebieskie kolory firmowe zostały zmienione na żółte. Od tego roku firma kierowana przez Irene Kärcher – wdowę po Alfredzie Kärcherze skoncentrowała się na produkcji urządzeń wysokociśnieniowych. W 1984 roku pojawia się urządzenie HD 555 – pierwsze na świecie urządzenie czyszczące dla prywatnego odbiorcy.
W ramach sponsoringu kultury Kärcher wspierał prace czyszczenia znanych na całym świecie historycznych pomników i budynków, takich jak Space Needle w Seattle (2008), głów prezydentów na Mount Rushmore (2005), Kolosów Memnona w Egipcie (2003), kolumn wokół Placu Św. Piotra w Rzymie (1998), Bramy Brandenburskiej w Berlinie (1990) oraz Pomnika Chrystusa Odkupiciela w Rio de Janeiro (1980).
17 września 2009 roku w 50 rocznicę śmierci założyciela firmy w budynku dawnej fabryki zostało otwarte muzeum Kärcher.
W Polsce firma za sprawą swojego przedstawicielstwa – Kärcher Sp. z o.o. jest obecna od 1993 roku.

</doc>
<doc id="1361174" url="https://pl.wikipedia.org/wiki?curid=1361174" title="Grodzisko w Motyczu">
Grodzisko w Motyczu

Grodzisko w Motyczu (zwane "Bębnem") znajduje się we wschodniej części Płaskowyżu Nałęczowskiego przy trakcie wiodącym z Lublina przez Wąwolnicę do Kazimierza nad Wisłą. Zlokalizowano je na lessowym cyplu prawego brzegu Czechówki. Cypel o długości około 300 m przy szerokości do 60 m, stanowi wyróżniającą się w krajobrazie jednostkę fozjograficzną. Większe wypłaszczenia na nim - podobnie jak i majdan grodziska - zajęte są pod uprawę, natomiast strome zbocza i obrzeże pokrywa gęsta, krzaczasta roślinność.
Przeprowadzona w latach sześćdziesiątych penetracja okolic wsi Motycz stała się podstawą do identyfikacji miejsca z pozostałością wczesnośredniowiecznego grodziska. Wiosną 1980 r. mieszkanka Motycza, pani Daniela Górniak, przyniosła do Zakładu Archeologii UMCS dużą ilość ceramiki datowanej na VIII-IX wiek. W ciągu następnych kilku dni rozpoznanie stanowiska przeprowadziły dr S. Hoczyk-Siwkowa i mgr M. Szewczyk-Libera. Stwierdziły one występowanie w sąsiedztwie "Bębna" ceramiki kultury pucharów lejkowatych i wczesnośredniowiecznej na obszarze kilku hektarów. W latach 1980-1983 wykonano pomiar grodziska i przeprowadzono na nim weryfikacyjno-sondażowe badania archeologiczne.
Pozostałości zewnętrznych, skrzyniowych konstrukcji wału od tej strony, a najprawdopodobniej także od strony północnej i wschodniej, zostały zniszczone podczas prac ziemnych, związanych z adaptacją wczesnośredniowiecznego grodziska na nowożytne fortalicjum, które na podstawie skromnych materiałów ceramicznych można datować nie wcześniej, jak na wiek XVII.
Makieta autorstwa Tomasza Krajewskiego, będąca rekonstrukcją gródka, dostępna jest dla zwiedzających w Pokoju Pamięci w Motyczu.

</doc>
<doc id="1361179" url="https://pl.wikipedia.org/wiki?curid=1361179" title="Atramentowa krew">
Atramentowa krew

Atramentowa krew (tyt. oryg. niem. "Tintenblut") – druga część młodzieżowej trylogii fantastycznej o Atramentowym świecie niemieckiej pisarki Cornelii Funke. 
Opisuje dalsze losy Meggie, jej ojca, matki oraz Smolipalucha i Farida.
Fabuła.
Od czasu wydarzeń opisanych w Atramentowym sercu minął rok. Smolipaluch tęskni za światem powieści, z której przybył. Kiedy spotyka lektora, Orfeusza, obdarzonego takimi zdolnościami jak Meggie i Mo, płaci mu, by przeniósł jego i Farida, jego ucznia, do Atramentowego Świata. Niestety, zdradliwy lektor czytając słowa mające przenieść ich do Nieprzebytego Lasu, omija fragment mówiący o chłopcu i wysyła do powieści jedynie Smolipalucha. Farid zostaje razem z książką, którą jednak odbiera mu Basta. Zrozpaczony Farid udaje się na poszukiwanie Meggie, by ostrzec ją i jej rodzinę przed ludźmi Capricorna, a także by prosić ją o pomoc w przedostaniu się do książki. Dziewczyna zgadza się, lecz pod warunkiem, że wraz z chłopcem przeniesie się do świata powieści. Za pomocą lekko przerobionych słów Orfeusza i cudownego głosu Meggie udaje im się. W Atramentowym Świecie spotykają Fenoglia, autora Atramentowego serca, który żyje obecnie w świecie swojej powieści. Tłumaczy dzieciom, że historia zaczęła pisać się sama, a jej zakończenie może nie być zbyt wesołe. Dziewczyna za pomocą słów napisanych przez Fenoglia i siły własnego głosu ratuje ojca, którego postrzeliła Mortola, która dzięki Orfeuszowi także trafia do Atramentowego Świata. Razem z nią pojawia się tam Basta. To także Orfeusz umieścił Mo i Resę w świecie powieści. Mo i resztę ludzi z Tajnego Obozu, w tym Resę, porywają pancerni Żmijogłowego. Teraz ocalić sytuację są w stanie jedynie słowa Fenoglia oraz głos i spryt Meggie.

</doc>
<doc id="1361180" url="https://pl.wikipedia.org/wiki?curid=1361180" title="Raab Karcher">
Raab Karcher

Raab Karcher - niemiecka sieć hurtowni z materiałami budowlanymi, jedna z trzech największych sieci w Europie. Siedziba firmy znajduje się we Frankfurcie nad Menem, swoim zasięgiem obejmuje Niemcy, Czechy, Węgry, Słowację i Polskę. 
Od 2000 roku wchodzi w skład francuskiego koncernu Saint-Gobain. Sieć oferuje 5 grup asortymentu: materiały budowlane, instalacje, technikę grzewczą, technikę sanitarną oraz płytki ceramiczne.

</doc>
<doc id="1361181" url="https://pl.wikipedia.org/wiki?curid=1361181" title="Andrzej Krucz">
Andrzej Krucz

Andrzej Krucz (ur. 15 listopada 1959 w Warszawie) – polski aktor teatralny i filmowy, prezenter telewizyjny.
W roku 1987 ukończył PWSFTviT im. Leona Schillera w Łodzi. Aktor warszawskich teatrów: Komedia (1987–1990) oraz Północnego (1990–1992). Później związany z telewizją Polsat, gdzie prowadził programy rozrywkowe. Najczęściej występował w duecie z Wojciechem Asińskim.

</doc>
<doc id="1361184" url="https://pl.wikipedia.org/wiki?curid=1361184" title="George Clymer">
George Clymer

George Clymer (ur. 16 marca 1739, zm. 23 stycznia 1813) – amerykański przedsiębiorca i polityk. W latach 1775–1777 i 1780–1782 był delegatem stanu Pensylwania w Kongresie Kontynentalnym. Był jednym z sygnatariuszy Deklaracji Niepodległości Stanów Zjednoczonych oraz Konstytucji Stanów Zjednoczonych.
W latach 1789–1791 podczas pierwszej kadencji Kongresu Stanów Zjednoczonych był przedstawicielem stanu Pensylwania w Izbie Reprezentantów Stanów Zjednoczonych.

</doc>
<doc id="1361185" url="https://pl.wikipedia.org/wiki?curid=1361185" title="Qin Shi Huangdi">
Qin Shi Huangdi



</doc>
<doc id="1361188" url="https://pl.wikipedia.org/wiki?curid=1361188" title="Ivan Passer">
Ivan Passer

Ivan Passer (ur. 10 lipca 1933 w Pradze, zm. 9 stycznia 2020 w Reno) – czesko-amerykański reżyser filmowy. Jedna z kluczowych postaci czeskiej nowej fali lat 60. XX w. Bliski współpracownik Miloša Formana. Po wydarzeniach praskiej wiosny mieszkał i tworzył w Stanach Zjednoczonych.
W szkole z internatem na zamku w Podiebradach dzielił pokój z Milošem Formanem, Václavem Havlem i Jerzym Skolimowskim.

</doc>
<doc id="1361189" url="https://pl.wikipedia.org/wiki?curid=1361189" title="Czarny trójkąt">
Czarny trójkąt

Czarny trójkąt () – jeden z symboli oznakowania więźniów niemieckich obozów używany w III Rzeszy do oznaczenia w obozach koncentracyjnych więźniów, którzy zostali umieszczeni tam za szeroko rozumiane zachowania aspołeczne – sutenerstwo, prostytucję, narkomanię, alkoholizm, a także osoby bezdomne, kobiety homoseksualne (homoseksualnych mężczyzn oznaczano trójkątem różowym) oraz Romów (później: brązowy trójkąt).
Po II wojnie światowej czarny trójkąt stał się symbolem środowisk lesbijskich.

</doc>
<doc id="1361195" url="https://pl.wikipedia.org/wiki?curid=1361195" title="Sparta Gryfice">
Sparta Gryfice

Miejski Klub Sportowy "Sparta" Gryfice – klub sportowy w Gryficach, z siedzibą przy ul. Sportowej. Klub został założony 1 lipca 1947 roku, jako wielosekcyjny. Obecnie prowadzi jedną sekcję: piłki nożnej.
Historia.
1 lipca 1947 roku, na bazie Wojskowego Klubu Sportowego "Bałtyk" powstał Robotniczy Klub Sportowy "Świt" Gryfice. Pierwszym prezesem klubu został Kazimierz Kowalczyk. W sierpniu drużyna piłki nożnej zgłoszona została do rozgrywek okręgowych. Pierwszy, wygrany mecz (2:1) piłkarze "Świtu" rozegrali 17 lipca 1947 roku w Dobrej Nowogardzkiej. W 1949 roku "Świt" zmienił nazwę na Klub Sportowy "Związkowiec". W 1951 roku nastąpiła kolejna zmiana nazwy i powstało Koło Sportowe "Unia", które w 1952 roku przekształciło się w Koło Sportowe Zrzeszenia Sportowego "Spójnia" Gryfice. Z inicjatywy pioniera sportu na ziemi gryfickiej – Karola Kucharskiego w 1955 roku założony został wielosekcyjny Terenowy Klub Sportowy "Sparta". W 1980 roku doszło do połączenia Sparty, z drugim gryfickim klubem – "Nasiennik" i pod tą nazwą piłkarze występowali do 1990 roku, kiedy klub powrócił do poprzedniej nazwy, znanej wszystkim kibicom w okręgu, tj. Miejski Klub Sportowy "Sparta" Gryfice.
Wychowankowie.
Skład zespołu MKS Sparta Gryfice sezon 2014/2015 :
Sztab szkoleniowy : 
Ranking według monografii.
Miejski Klub Sportowy Sparta Gryfice 1947–2007
Najlepsi w 60-leciu według monografii :

</doc>
<doc id="1361199" url="https://pl.wikipedia.org/wiki?curid=1361199" title="Realna stopa procentowa">
Realna stopa procentowa

Realna stopa procentowa – stopa równoważąca podaż i popyt na rynku kapitałowym.
Podaż oszczędności w gospodarce uzależniona jest od tego w jakim stopniu ludzie są skłonni poświęcać dzisiejszą konsumpcję na rzecz przyszłej konsumpcji. Popyt na oszczędności uzależniony jest od efektywności produktywnego wykorzystania zasobów rzeczowych zaangażowanych w działalność gospodarczą.
Realna stopa procentowa to stopa procentowa po odjęciu inflacji (nominalna stopa procentowa minus inflacja).

</doc>
<doc id="1361201" url="https://pl.wikipedia.org/wiki?curid=1361201" title="Gewaram">
Gewaram

Gewaram (hebr. גברעם; w oficjalnej pisowni ang. Gevar'am) - kibuc położony w Samorządzie Regionu Chof Aszkelon, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w północno-zachodniej części pustyni Negew, w otoczeniu moszawów Mawki’im, Ge’a, Talme Jafe i Chelec, kibuców Beror Chajil, Or ha-Ner, Erez i Jad Mordechaj.
Historia.
Kibuc został założony w 1942 przez żydowskich imigrantów z Europy.
Podczas I wojny izraelsko-arabskiej wojska egipskie rozpoczęły swoje natarcie na Izrael 15 maja 1948 od ostrzału artyleryjskiego przygranicznych osiedli żydowskich, w tym kibucu Gewaram. Wczesnym rankiem 24 maja do kibucu wycofali się obrońcy pobliskiego kibucu Jad Mordechaj. W następnym okresie izraelskie oddziały toczyły ciężkie walki w obronie konwojów zmierzających do Gewaram z zaopatrzeniem.
Kultura i sport.
W kibucu znajduje się ośrodek kultury i sportu, przy którym jest boisko do piłki nożnej, korty tenisowe oraz basen kąpielowy.
Gospodarka.
Gospodarka kibucu opiera się na intensywnym rolnictwie i hodowli zwierząt.
Tutejsze zakłady "Gevaram Quality Envelopes Ltd." produkują różnorodne koperty.
Komunikacja.
Z kibucu w kierunku zachodnim wychodzi lokalna droga, która prowadzi do drogi ekspresowej nr 4 (Erez-Kefar Rosz ha-Nikra).

</doc>
<doc id="1361202" url="https://pl.wikipedia.org/wiki?curid=1361202" title="Partia Socjalistyczna (Walonia)">
Partia Socjalistyczna (Walonia)

Partia Socjalistyczna (fr. "Parti Socialiste", PS) – belgijska, frankofońska partia polityczna o profilu socjaldemokratycznym, działająca na terenie Walonii i Regionu Stołecznego Brukseli.
Historia.
PS powstała w 1978 w wyniku ostatecznego podziału Belgijskiej Partii Socjalistycznej na ugrupowanie flamandzkich socjalistów i walońską Partię Socjalistyczną, posiadającą także swój oddział we wspólnocie niemieckojęzycznej ("Sozialistische Partei"). Partia Socjalistyczna od czasu swojego powstania brała udział w wielu koalicjach rządowych. W opozycji na szczeblu krajowym znajdowała się w latach 1981–1988, tj. w okresie trzech rządów Wilfrieda Martensa.
Socjaliści kontrolują lub kontrolowali także urząd ministra-prezydenta wspólnoty francuskiej (1981–1985, 1988–1999, 2004–2019), premiera Walonii (1981–1985 z krótką przerwą w 1982, 1988–2017 z krótką przerwą w 2005 oraz ponownie od 2019), ministra-prezydenta regionu stołecznego Bruksela (1989–1999 i od 2004), ministra-prezydenta wspólnoty niemieckojęzycznej (1999–2014). W przedterminowych wyborach parlamentarnych w 2010 partia po raz kolejny zwyciężyła w Regionie Walońskim, uzyskując (w skali kraju) około 13,7% głosów, co przełożyło się na 26 mandatów w Izbie Reprezentantów i 7 w Senacie. W 2011, po wielomiesięcznych negocjacjach, jej lider Elio Di Rupo stanął na czele rządu. W 2014 walońscy socjaliści znaleźli się w opozycji wobec władz federalnych. Pozostawali w niej do 2020, kiedy to ponownie współtworzyli koalicję rządową na szczeblu centralnym.
Wyniki wyborcze.
Wybory do Izby Reprezentantów:

</doc>
<doc id="1361208" url="https://pl.wikipedia.org/wiki?curid=1361208" title="Jednolity rynek">
Jednolity rynek

Jednolity rynek (, lub ) – wspólny rynek Unii Europejskiej, którego celem jest zapewnienie na terenie UE i uczestniczących w nim państw trzecich tzw. czterech swobód, czyli:
Jest kolejnym etapem europejskiej integracji gospodarczej. Został ustanowiony w 1986 jednolitym aktem europejskim.
Uczestnikami jednolitego rynku są państwa członkowskie Unii Europejskiej oraz Norwegia, Islandia, Liechtenstein i Szwajcaria.

</doc>
<doc id="1361209" url="https://pl.wikipedia.org/wiki?curid=1361209" title="Skałki (Miękinia)">
Skałki (Miękinia)

Skałki – wzgórze o wysokości 453 m n.p.m. w północnej części Miękini, na granicy z Filipowicami. Na południu łączy się z Kowalską Górą, a na północy ze wzgórzem Szybiska.

</doc>
<doc id="1361212" url="https://pl.wikipedia.org/wiki?curid=1361212" title="Szybiska (góra)">
Szybiska (góra)

Szybiska – wzgórze o wysokości 456 m n.p.m., położone przy granicy Miękini z Nową Górą, na terenie administracyjnym Miękini (działka nr 364). Na południe od wzgórza znajduje się szczyt Skałki. Północne zbocze nosi nazwę Sikorowskie.

</doc>
<doc id="1361214" url="https://pl.wikipedia.org/wiki?curid=1361214" title="Gregor Braun">
Gregor Braun

Gregor Braun (ur. 31 grudnia 1955 w Neustadt an der Weinstraße) – niemiecki kolarz torowy i szosowy, dwukrotny złoty medalista olimpijski z Montrealu i czterokrotny medalista torowych mistrzostw świata.
Triumfował w wyścigu na 4000 m na dochodzenie, w rywalizacji indywidualnej i w drużynie (tworzyli ją także Peter Vonhof, Hans Lutz i Günther Schumacher). W latach 1977-1989 startował jako profesjonalista, m.in. w barwach francuskich i włoskich grup zawodowych. W rywalizacji zawodowców sięgał po tytuły mistrza świata (na 5 km).

</doc>
<doc id="1361223" url="https://pl.wikipedia.org/wiki?curid=1361223" title="Góra Kamionka">
Góra Kamionka

Góra Kamionka – zalesione wzgórze o wysokości 452 m n.p.m., położone na południe od wsi Gorenice. 200 m na południe od wzgórza znajduje się Jaskinia Gorenicka.
Zobacz też: Kamionka

</doc>
<doc id="1361224" url="https://pl.wikipedia.org/wiki?curid=1361224" title="Zikim">
Zikim

Zikim (hebr. זיקים) – kibuc położony w samorządzie regionu Chof Aszkelon, w Dystrykcie Południowym, w Izraelu.
Leży na wybrzeżu Morza Śródziemnego w północno-zachodniej części pustyni Negew, w otoczeniu kibuców Karmijja i Jad Mordechaj, moszawu Netiw ha-Asara, oraz strefy przemysłowej miasta Aszkelon. Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1949 przez członków syjonistycznego ruchu młodzieżowego Ha-Szomer Ha-Cair, którzy przed 1947 przyjechali do Palestyny z Rumunii. W owym czasie liczba żydowskich osiedli na pustyni Negew była niewielka i mówiło się, że każda nowa osada jest „świecącym punktem” (hebr. "Zik") na pustkowiu. Stąd wzięła się nazwa kibucu.
Osiedliło się tutaj wielu imigrantów z Ameryki Południowej.
Z powodu bliskości Strefy Gazy kibuc bardzo często pada ofiarą ataków terrorystycznych, ostrzałów moździerzowych lub rakietowych.
Na południowy wschód od kibucu powstała w 1949 baza Sił Obronnych Izraela nazwana "Bahad-4" (hebr. בה"ד 4). To właśnie stąd wielokrotnie zmechanizowane kolumny wojskowe wkraczały do Strefy Gazy by przeprowadzać operacje antyterrorystyczne i przeciwdziałać ostrzałowi rakietowemu terytorium Izraela. Na terenie bazy utworzono wojskowy ośrodek szkoleniowy dla dziewięciu kompanii. 11 września 2007 na bazę spadły dwie rakiety Kassam wystrzelone przez palestyńskich terrorystów ze Strefy Gazy. W tym ataku rannych zostało 69 izraelskich żołnierzy. Z tego powodu 19 listopada 2008 przeprowadzono ewakuację ośrodka szkoleniowego w inne miejsce. Ewakuację bazy palestyńska organizacja terrorystyczna Islamski Dżihad określiła swoim „zwycięstwem”.
Kultura i sport.
W kibucu znajduje się ośrodek kulturalno-sportowy, przy którym jest boisko do piłki nożnej oraz basen kąpielowy.
Gospodarka.
Gospodarka kibucu opiera się na sadownictwie (mango, awokado) i uprawach w szklarniach.
Z przemysłu znajdują się tutaj zakłady "Polyron Zikim Agricultural Cooperative Society Ltd.", które produkują materace, wersalki oraz sprzęt ortopedyczny.
Komunikacja.
Przy północno-wschodniej granicy kibucu przebiega droga nr 3411 , którą jadąc na północ dojeżdża się do strefy przemysłowej miasta Aszkelon, lub jadąc na wschód dojeżdża się do kibucu Karmijja, a następnie do drogi ekspresowej nr 4 (Erez-Kefar Rosz ha-Nikra).

</doc>
<doc id="1361227" url="https://pl.wikipedia.org/wiki?curid=1361227" title="Southern">
Southern



</doc>
<doc id="1361230" url="https://pl.wikipedia.org/wiki?curid=1361230" title="Epifauna">
Epifauna

Epifauna (epibentos) – zwierzęta bentosowe (stale przebywające w pobliżu dna) żyjące na powierzchni dna; organizmy te są albo przytwierdzone do powierzchni podłoża albo swobodnie poruszają się po nim. Te wodne gatunki zwierząt mogą być przyczepione do podłoża specjalnie ukształtowanymi wypustkami lub przyssawkami bądź bisiorem, zrośnięte z podłożem albo przebywające w wydrążonych otworach lub kanalikach. Jako podłoże wykorzystywane są dna zbiorników wodnych, skały, inne organizmy oraz kadłuby statków.
Przykłady epifauny: gąbki, stułbiopławy, koralowce, mszywioły, osłonice, a także niektóre gatunki liliowców i małży (np. racicznica zmienna) i skorupiaków (wąsonogi).

</doc>
<doc id="1361231" url="https://pl.wikipedia.org/wiki?curid=1361231" title="Sytuacja prawna osób LGBT w Serbii">
Sytuacja prawna osób LGBT w Serbii



</doc>
<doc id="1361233" url="https://pl.wikipedia.org/wiki?curid=1361233" title="Podbrzezie (gmina w województwie wileńskim)">
Podbrzezie (gmina w województwie wileńskim)

Podbrzezie – dawna gmina wiejska istniejąca do 1939 roku na obszarze Ziemi Wileńskiej/woj. wileńskiego (obecnie na Litwie). Siedzibą gminy było Podbrzezie ("Paberžės").
Początkowo gmina należała do powiatu wileńskiego w guberni wileńskiej. 7 czerwca 1919 weszła w skład utworzonego pod Zarządem Cywilnym Ziem Wschodnich okręgu wileńskiego, przejętego 9 września 1920 przez Tymczasowy Zarząd Terenów Przyfrontowych i Etapowych. W związku z powstaniem Litwy Środkowej 9 października 1920 gmina wraz z główną częścią powiatu wileńskiego znalazła się w jej strukturach. 13 kwietnia 1922 roku gmina weszła w skład objętej władzą polską Ziemi Wileńskiej (powiat wileński połączono z powiatem trockim w nowy powiat wileńsko-trocki), przekształconej 20 stycznia 1926 roku w województwo wileńskie.
Po wojnie obszar gminy wszedł w struktury administracyjne Związku Radzieckiego.

</doc>
<doc id="1361234" url="https://pl.wikipedia.org/wiki?curid=1361234" title="Nanoplankton">
Nanoplankton

Nanoplankton – organizmy planktonowe, których wielkość mieści się w przedziale 0,005 – 0,06 mm. Są one niezatrzymywane przez powszechnie stosowane siatki planktonowe o średnicy 2–20 μm.
Przykłady nanoplanktonu: bakterie, niektóre orzęski, złotowiciowce i glony.

</doc>
<doc id="1361235" url="https://pl.wikipedia.org/wiki?curid=1361235" title="Góra Krzyżowa (Wyżyna Olkuska)">
Góra Krzyżowa (Wyżyna Olkuska)

Góra Krzyżowa – zalesione wzgórze lasem Bory z wapienną skałą, o wysokości 450 m n.p.m., położone przy granicy Paczółtowic (na ich terenie) i Racławic. Ok. 300 m na wschód od wzgórza znajduje się Jaskinia Racławicka, zachodnie stoki łączą się z polem golfowym.
Przypisy.
Zobacz też: Góra Krzyżowa

</doc>
<doc id="1361236" url="https://pl.wikipedia.org/wiki?curid=1361236" title="Holoplankton">
Holoplankton

Holoplankton (plankton właściwy) – stały składnik planktonu; należą do niego organizmy, które cały cykl życiowy odbywają zawieszone w toni wodnej, bez kontaktu ze stałym podłożem. Typowy dla wód słodkich.

</doc>
<doc id="1361238" url="https://pl.wikipedia.org/wiki?curid=1361238" title="Gazety">
Gazety



</doc>
<doc id="1361243" url="https://pl.wikipedia.org/wiki?curid=1361243" title="Apteka Dworska">
Apteka Dworska

Apteka Dworska – zabytkowa kamienica w Słupsku znajdująca się przy Starym Rynku 5. Wybudowana w 1723 lub 1783 r. na piwnicach z XV/XVI wieku, na najszerszej działce w zachodniej pierzei rynku. Fasada o formach przejściowych z baroku do klasycyzmu. Reprezentuje typ budynku mieszkalno-handlowego.
Kamienica wzięła swą potoczną nazwę od jednego z jej właścicieli, aptekarza dworu Starka, który w 1852 r. zainstalował w budynku komin. W 1860 r. przebudowano wozownię, stajnię i bramę w podwórzu kamienicy. W 1905 r. kamienica została podłączona do wodociągów i kanalizacji (z tego roku pochodzi pierwsza inwentaryzacja całego budynku). Do 1945 r. dom był wielokrotnie przebudowywany, m.in. w 1928 r. wyremontowano jego elewację.
Po II wojnie światowej w kamienicy funkcjonowała apteka. W 1965 r. powstał projekt, by adaptować ją na klub lekarza. W latach 1966–1987 na parterze istniała apteka szpitalna, na piętrze i poddaszu mieszkania. Następnie kamienicę zajęła na swe biura Dyrekcja Rewaloryzacji i Modernizacji Miasta Słupska i Spółka „Starówka”. Od 1991 r. na parterze kamienicy znajduje się ponownie apteka, na piętrze są gabinety lekarskie i laboratorium, natomiast poddasze jest nieużytkowane.

</doc>
<doc id="1361244" url="https://pl.wikipedia.org/wiki?curid=1361244" title="Karmijja">
Karmijja

Karmijja (hebr. כרמיה) – kibuc położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu kibuców Zikim i Jad Mordechaj, moszawów Mawki’im i Netiw ha-Asara, oraz strefy przemysłowej miasta Aszkelon. Członek Ruchu Kibuców ("Ha-Tenu’a ha-Kibbucit").
Historia.
Pierwotnie znajdowała się w tym miejscu arabska wioska Hiribja, która została zniszczona 1 listopada 1948 podczas wojny o niepodległość.
Współczesny kibuc został założony 20 maja 1950 przez członków syjonistycznego ruchu młodzieżowego Ha-Szomer Ha-Cair, którzy przyjechali do Izraela z Tunezji i Francji. Przeszli oni przeszkolenie w kibucu Bet Zera na północy kraju. Założyli oni kibuc Karmijja przy budynku dawnej szkoły założonej przez brytyjskie władze w dawnej arabskiej wiosce Hiribja. Nazwa nawiązuje do hebrajskiej nazwy winnicy (hebr. כרם, "Kerem"), która istniała w tym rejonie.
W latach 50. w kibucu osiedliła się grupa imigrantów z Argentyny i Maroka.
Po ewakuacji żydowskich osiedli ze Strefy Gazy w 2005, osiedliły się tutaj 54 rodziny z ewakuowanych osiedli Elei Sinai i Nisanit.
Z powodu bliskości granicy Strefy Gazy, kibuc bardzo często pada ofiarą ataków terrorystycznych, ostrzałów moździerzowych lub rakietowych.
Kultura i sport.
W kibucu jest ośrodek kultury i sportu. Znajdują się tutaj korty tenisowe, boisko do piłki nożnej oraz basen kąpielowy.
Gospodarka.
Gospodarka kibucu opiera się intensywnym rolnictwie i sadownictwie.
Komunikacja.
Przy północnej granicy kibucu przebiega droga nr 3411 , którą jadąc na zachód dojeżdża się do kibucu Zikim i następnie na północ do strefy przemysłowej miasta Aszkelon, lub jadąc na wschód dojeżdża się do drogi ekspresowej nr 4 (Erez–Kefar Rosz ha-Nikra).

</doc>
<doc id="1361245" url="https://pl.wikipedia.org/wiki?curid=1361245" title="Dmitrij Kuruta">
Dmitrij Kuruta

Dmitrij Dmitrijewicz Kuruta (ros. Дмитрий Дмитриевич Курута, ur. 1769 w Konstantynopolu, zm. 13 marca 1833) – rosyjski generał piechoty od 1828, generał-lejtanant od 1816, generał-major od 1812, hrabia Imperium Rosyjskiego.
Był z pochodzenia Grekiem. W służbie od 1787. Przydzielony wielkiemu księciu Konstantemu Pawłowiczowi dla nauczenia go języka greckiego. Uczestnik wojen napoleońskich, m.in. bitwy pod Austerlitz w 1805, kampanii w Prusach w 1807, bitwie pod Borodino i pod Krasnym. Od stycznia 1808 pułkownik, od grudnia 1812 generał-major. Od 1815 był szefem sztabu wielkiego księcia Konstantego Pawłowicza w Warszawie.
Odbierał raporty i donosy, przeznaczone do wiadomości Konstantego. Kuruta miał specjalne biuro, gdzie czytano raporty i korespondencję wysyłaną i wpływającą do Królestwa Kongresowego. Otwierano tam nawet listy prywatne najwyższych dostojników. W 1831 brał udział w tłumieniu powstania listopadowego. Odznaczony Orderem Świętego Andrzeja Apostoła Pierwszego Powołania, Orderem Świętego Aleksandra Newskiego, Orderem Świętego Jerzego III klasy, Orderem Świętego Włodzimierza I klasy, Orderem Świętej Anny I klasy, austriackim Orderem Leopolda, pruskim Orderem Czerwonego Orła, Orderem Świętego Jana Jerozolimskiego, bawarskim Orderem Maksymiliana Józefa.

</doc>
<doc id="1361248" url="https://pl.wikipedia.org/wiki?curid=1361248" title="Niccanim">
Niccanim

Niccanim (hebr. ניצנים) – kibuc położony w Samorządzie Regionu Chof Aszkelon, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na niewielkim wzgórzu górującym nad nadmorską równiną, na granicy uprawnych terenów rolniczych z pasem piaszczystych wydm. Na południe od wzgórza znajduje się wadi Nachal Ewta.
W otoczeniu kibucu znajdują się: miasto Aszkelon, moszawy Bet Ezra, Giwati i Nir Jisra’el, oraz wioski Niccan i Niccan B.
Demografia.
Liczba mieszkańców Niccanim:
Historia.
Początki kibucu Niccanim sięgają 1942, kiedy to Żydowski Fundusz Narodowy zakupił w tym rejonie 400 akrów ziemi, z sadem drzew cytrusowych, winnicą i dwupiętrowym domem nazywanym „Pałacem”. Kibuc utworzono w 1943. Pierwszymi mieszkańcami osady byli żydowscy imigranci z Polski i Rumunii.
Utworzone tutaj gospodarstwo rolnicze było wykorzystywane do przyjmowania nielegalnych żydowskich imigrantów lądujących na pobliskich plażach Morza Śródziemnego. Imigranci byli ukrywani przed poszukującymi ich brytyjskimi żołnierzami i policjantami (Mandat Palestyny).
Podczas wojny domowej w Mandacie Palestyny kibuc był wielokrotnie atakowany przez uzbrojonych mieszkańców pobliskich wiosek, których wspierali członkowie egipskiego stowarzyszenia paramilitarnego Braci Muzułmańskich. Ostatecznie kibuc znalazł się w oblężeniu, a wszystkie drogi prowadzące do niego zostały odcięte. W marcu 1948 do Niccanim udało się przedrzeć konwojowi Hagany z Be’er Towijji. Jednak w drodze powrotnej konwój został zaatakowany i zginął jego dowódca, Szlomo Rubinstein. W dniach 26 marca i 20 kwietnia doszło do dwóch silnych arabskich ataków na kibuc. Zostały one odparte przez jego mieszkańców.
W obliczu nadchodzącej wojny, mieszkańcy kibucu ufortyfikowali swoją osadę. W odległości 2 km na północny wschód znajdowało się Wzgórze 69, na którym umiejscowiono punkt obserwacyjny. Na samym początku wojny o niepodległość przeprowadzono ewakuację dzieci i kobiet z Niccanim (w nocy z 16 na 17 maja). W następnych dniach na froncie południowym doszło do serii bitew, z których najsłynniejszą była bitwa o kibuc Jad Mordechaj (19-24 maja 1948). Popołudniem 29 maja punkt obserwacyjny przy Niccanim zauważył marsz egipskiej kolumny zmechanizowanej drogą nadbrzeżną na północ. Raport mówił o około 2-3 tys. egipskich żołnierzy i około 1,3 tys. pojazdów, w tym czołgów, bojowych wozów opancerzonych i artylerii. W izraelskiej ocenie, wojska egipskie przeprowadzały natarcie w kierunku na miasto Aszdod. Aby temu przeciwdziałać, Izraelczycy przeprowadzili operację Filistia, w której ponieśli taktyczną porażkę. Izraelczycy odnieśli jednak strategiczne zwycięstwo powstrzymując natarcie Egipcjan na północ. Egipskie dowództwo zmieniło wówczas swoją strategię z ofensywnej na bardziej defensywną. W opinii wielu historyków był to moment zwrotny w walkach na froncie południowym.
W następnych dniach mniejsze egipskie oddziały przeprowadziły uderzenia w kierunku wschodnim, zajmując 1 czerwca arabskie wioski Bait Jibrin (obecnie kibuc Bet Guwrin) i Al-Faludża (na północny zachód od dzisiejszego miasta Kirjat Gat. Doszło wówczas do bitwy o kibuc Negba. W dniu 7 czerwca doszło bitwy o kibuc Niccanim, który po ciężkiej walce został zdobyty i zniszczony przez Egipcjan. W bitwie o Niccanim zginęło 33 żydowskich obrońców, a 105 trafiło do niewoli. Kibuc został odbity w październiku 1948 podczas operacji Jo’aw. Osada była w znacznej mierze zniszczona. Ciała poległych żydowskich obrońcy pochowano w masowym grobie.
Mieszkańcy kibucu, którzy powrócili z niewoli w dniu 7 marca 1949, założyli kibuc Niccanim w nowym miejscu, w odległości 3 kilometrów na południe od pierwotnej lokalizacji. Na miejscu zniszczonego kibucu w 1949 powstała wioska młodzieżowa Niccanim, którą w 1990 przekształcono w wioskę Niccan. W kibucu Niccanim osiedliło się wielu imigrantów z Ameryki Południowej, szczególnie z Argentyny.
Kultura i sport.
W kibucu jest ośrodek kultury i sportu, przy którym jest boisko do piłki nożnej, korty tenisowe i basen kąpielowy. Tutejszy klub może pomieścić do 100 osób.
Szczególnym miejscem jest Muzeum Niccanim, które upamiętnia bitwę o kibuc Nistanim w 1948. Jest to nowoczesne muzeum wykorzystujące techniki audio-video.
Gospodarka.
Gospodarka kibucu opiera się intensywnym rolnictwie. Hodowane jest tutaj bydło (produkcja około 3 mln litrów mleka rocznie), oraz uprawiane słoneczniki, cieciorka, arbuzy i bawełna. Tutejszy sad owocowy zajmuje powierzchnię prawie 1 tys. ha.
Dodatkowo w kibucu znajduje się zakład produkujący krzesła „Paltechnica”, oraz przetwórnia owoców z chłodniami oraz zakładem pakowania owoców i warzyw.
Infrastruktura.
W kibucu znajduje się pralnia, sklep wielobranżowy i ośrodek zdrowia.
Komunikacja.
Wzdłuż zachodniej granicy kibucu przebiega droga ekspresowa nr 4 (Erez–Kefar Rosz ha-Nikra), brak jednak możliwości bezpośredniego wjazdu na nią. Z kibucu wychodzi lokalna droga, którą jadąc na północ dojeżdża się do drogi nr 232, którą jadąc na zachód dojeżdża się do drogi ekspresowej nr 4, lub jadąc na południowy wschód dojeżdża się do drogi ekspresowej nr 3 (Aszkelon-Modi’in-Makkabbim-Re’ut).
Wojsko.
Na północny wschód oraz na południowy zachód od kibucu znajdują się dwie bazy wojskowe Sił Obronnych Izraela - Niccanim i Lahaw.

</doc>
<doc id="1361250" url="https://pl.wikipedia.org/wiki?curid=1361250" title="Rolf Edling">
Rolf Edling

Rolf Edling (ur. 30 listopada 1943 w Mumbaju) – szwedzki szermierz, szpadzista. Złoty medalista olimpijski z Montrealu.
Na igrzyskach startował czterokrotnie, w latach 1968–1980. W 1973 i 1974 został indywidualnym mistrzem świata (ponadto dwukrotnie stawał na podium tej imprezy), zwyciężał także w drużynie. W Montrealu triumfował w drużynie. Trzy razy był mistrzem Szwecji (1975, 1976 i 1977).
W 1973, po zdobyciu pierwszego tytułu mistrza świata, został uhonorowany nagrodą Svenska Dagbladets guldmedalj.

</doc>
<doc id="1361252" url="https://pl.wikipedia.org/wiki?curid=1361252" title="Wydra cętkogardła">
Wydra cętkogardła



</doc>
<doc id="1361253" url="https://pl.wikipedia.org/wiki?curid=1361253" title="Gorc Troszacki (polana)">
Gorc Troszacki (polana)

Gorc Troszacki – polana na grzbiecie Gorca Troszackiego (1235 m). Położona jest na wysokości około 1195–1235 m n.p.m. i ma powierzchnię ok. 6 ha. Od wschodniej strony przylega do niej polana Gorc Porębski, na której znajduje się jeden odremontowany szałas pasterski. Drugi spłonął w 2004 r., prawdopodobnie w wyniku pozostawienia przez turystów niedogaszonego ogniska.
Z Gorca Troszackiego można oglądać widoki na Tatry, Magurę Spiską, Beskid Sądecki, Beskid Wyspowy i liczne szczyty Gorców. Opracowana przez Gorczański Park Narodowy tablica informacyjna zamontowana na polanie zawiera panoramę widokową z opisem szczytów.
Z tablicy tej dowiadujemy się również, że na polanie występuje 10 zbiorowisk roślinnych i liczne stanowiska roślin chronionych. Wiosną na polanie obficie zakwita krokus spiski. Wschodnią część polany porastają ubogie zbiorowiska roślinne z trzcinnikiem owłosionym, a także bogatsze gatunkowo zbiorowiska traworośli z bujnymi kępami silnie trującej ciemiężycy zielonej. Polana przestała być użytkowana pastersko w latach 80. XX w. W wyniku tego jej środkowa część zarosła już borówczyskami i maliniskami. Na polanę przychodzą nocą żerować dziki poszukujące bulw krokusów i pożywnych kłączy innych roślin. W runie traw występują licznie gryzonie, na które z kolei poluje lis i ptaki drapieżne. Nad polaną zobaczyć można czasami szybującego myszołowa, żyje tutaj też rzadki gatunek sowy – puszczyk uralski. Zmierzchem lub o świcie na polanę przychodzą paść się sarny, a nawet jelenie.
Polana znajduje się w granicach wsi Lubomierz w województwie małopolskim, w powiecie limanowskim, w gminie Mszana Dolna.

</doc>
<doc id="1361257" url="https://pl.wikipedia.org/wiki?curid=1361257" title="Naqaab">
Naqaab

Naqaab (inaczej: „Naqaab: Disguised Intentions”) – indyjski thriller z 2007, remake brytyjskiego filmu "Kropka nad i" ("Dot the i") z 2003 roku.
Film został wyreżyserowany przez braci Abbas-Mustan z Akshaye Khanna i Bobby Deolem w rolach głównych (ostatni raz razem w "Humraaz" w tej samej reżyserii). Reżyserzy filmu są też autorami "Wyścig", "Aitraaz" i "Baazigar". W filmie w głównej roli kobiecej debiutuje Urvashi Sharma.
Fabuła.
Dubaj w Emiratach Arabskich. Sophia D'Souza (Urvashi Sharma) pracuje jako kelnerka w „Burger King”, ale los szykuje jej odmianę. Udało jej się rozkochać w sobie multimilionera Karana Oberoi (Bobby Deol). Niedługo przed zaplanowanym ślubem na wieczorze panieńskim zgodnie z egipską tradycją ma zatańczyć swój ostatni taniec kobiety jeszcze niezamężnej. Z przypadkowo wybranym nieznajomym. Sophia wybiera filmującego ją cały wieczór Vicky Malhotrę (Akshaye Khanna). Taniec tak ich rozpala, że mało brakuje, aby Sophia zakończyła go całując obcego mężczyznę. Na oczach wszystkich. Spłoszona ucieka, ale Vicky nie daje za wygraną. Odnajduje ją i pochlebiając lub rozśmieszając namawia na spotkanie. Poznając się stają się sobie coraz bliżsi. Sophia nie chce skrzywdzić zakochanego w niej milionera, ale szczęśliwsza czuje się w towarzystwie bezrobotnego aktora.

</doc>
<doc id="1361258" url="https://pl.wikipedia.org/wiki?curid=1361258" title="Krakowiak (taniec)">
Krakowiak (taniec)

Krakowiak – polski taniec ludowy, zaliczany do polskich tańców narodowych, w metrum parzystym (zwykle) 2/4. 
W regionie krakowskim taniec posiadał różne lokalne nazwy: "mijany", "dreptany", "ścigany", "skalmierzak", "przebiegany" i in. W XVIII w. w coraz większym stopniu krakowiak wiązał się z charakterystycznym synkopowanym rytmem.
Krakowiak stylizowany.
Stylizowane melodie krakowiaków były tworzone przez zawodowych kompozytorów.
Utwory muzyczne oparte na ludowym krakowiaku stworzyli:

</doc>
<doc id="1361262" url="https://pl.wikipedia.org/wiki?curid=1361262" title="Ulica Wojskowa w Siedlcach">
Ulica Wojskowa w Siedlcach

Ulica Wojskowa – jedna z głównych ulic w Siedlcach, w dzielnicy Śródmieście.
Przebieg.
Ulica rozpoczyna się na skrzyżowaniu ulic: J. Piłsudskiego i Armii Krajowej, na końcu przechodzi Sokołowską.
Historia.
Ulica powstała najprawdopodobniej na przełomie XIX i XX wieku, początkowo droga brukowa, nawierzchnię asfaltową uzyskała w latach 60. W 2002 roku została częściowo zmodernizowana (wymiana oświetlenia na stylowe latarnie oraz chodników).
Komunikacja.
Ulicą Wojskową kursują autobusy nr: 3, 4, 10, 17, 27, 32, 38, 42, 43

</doc>
<doc id="1361263" url="https://pl.wikipedia.org/wiki?curid=1361263" title="Tangjiashan">
Tangjiashan



</doc>
<doc id="1361267" url="https://pl.wikipedia.org/wiki?curid=1361267" title="Jezioro Wydmińskie">
Jezioro Wydmińskie

 
Jezioro Wydmińskie – jezioro w woj. warmińsko-mazurskim, w pow. giżyckim, w gminie Wydminy.
Jezioro leży na terenie Pojezierza Ełckiego na pograniczu z Krainą Wielkich Jezior Mazurskich, w dorzeczu rzeki Gawlik – dopływu Ełku.
Jest to zbiornik polodowcowy, rynnowo-wytopiskowy o powierzchni zlewni całkowitej 33,6 km²; objęty strefą ciszy.
Powierzchnia zwierciadła wody według różnych źródeł wynosi od 332,5 ha do 336,6 ha.
Zwierciadło wody położone jest na wysokości 130,8 m n.p.m. lub 130,5 m n.p.m. Średnia głębokość jeziora wynosi 3,0 m, natomiast głębokość maksymalna 9,0 m lub 9,8 m.
Jezioro jest mocno rozciągnięte z północnego zachodu na południowy wschód. Ma bardzo urozmaiconą linię brzegową z licznymi zatokami i półwyspami. Największa z wysp (47 ha) leżąca przy południowym krańcu akwenu jest wydłużona i wysoko wzniesiona ponad lustro wody. Łączy się ona mostem z zachodnim brzegiem. Między nią a wschodnim brzegiem znajdują się trzy niewielkie, płaskie i porośnięte drzewami wyspy. Na wschodnim brzegu jeziora pomiędzy półwyspem o kształcie trójkąta a zachodnim brzegiem leżą dwie niewielkie, zadrzewione wyspy. Zaś duży półwysep znajdujący się na wysokości wsi Sucholaski tworzy zatokę z niewielką, porośnięta lasem "Wyspą Miłości". Ósma wysepka leży w północnej części, bliżej brzegu zachodniego.
Brzegi zbiornika są wysokie, czasami strome, płaskie miejscami jest tylko obrzeże części południowo-wschodniej. Zbiornik jest zasilany głównie przez dopływ ze wschodniej części zlewni. Przy brzegach zbiornika usytuowane są dwie wsie: Sucholaski i Wydminy. Obszar zlewni w dużej części zalesiony, wykorzystywany do produkcji rolnej. Nie zarejestrowano punktowych źródeł zanieczyszczeń jeziora i dopływów.
W oparciu o badania przeprowadzone w 1997 roku wody jeziora zaliczono do III klasy czystości.

</doc>
<doc id="1361270" url="https://pl.wikipedia.org/wiki?curid=1361270" title="Redaktor naczelna">
Redaktor naczelna



</doc>
<doc id="1361271" url="https://pl.wikipedia.org/wiki?curid=1361271" title="Herbert Samuel">
Herbert Samuel

Herbert Louis Samuel, 1. wicehrabia Samuel (ur. 6 listopada 1870, zm. 2 lutego 1963), GCB, OM, GBE – brytyjski polityk i dyplomata, członek Partii Liberalnej, minister w rządach Herberta Henry’ego Asquitha i Ramsaya MacDonalda. Członek Tajnej Rady Wielkiej Brytanii.
Życiorys.
Dzieciństwo i młodość.
Urodził się w 1870 w Liverpoolu w Anglii, w domu przy Belvidere Road 11 w dzielnicy Toxteth. Obecnie w budynku tym mieści się szkoła The Belvedere Academy. Był synem bankiera Edwina Louisa Samuela i Clary Yates. Odebrał tradycyjne religijne wychowanie żydowskie. Następnie ukończył University College School w Hampstead (w Londynie) i Balliol College w Oksfordzie. Podczas nauki w Oksfordzie przeszedł radykalną transformację i wyrzekł się swoich przekonań religijnych. W 1892 napisał list do matki, że zaprzestaje przestrzegać zewnętrznych zasad judaizmu, i byłby w stanie nigdy nie uczęszczać do synagogi. Pozostał jednak członkiem społeczności żydowskiej i „ze względów higienicznych” przestrzegał zasad szabatu oraz koszerności.
W 1897 poślubił swoją kuzynkę, Beatrice Franklin. Miał z nią trzech synów i córkę.
Początek kariery politycznej.
Dwukrotnie (w 1895 i 1900) bez powodzenia startował w wyborach w okręgu wyborczym South Oxfordshire, zanim w 1902 został deputowanym w okręgu wyborczym Cleveland (do 1918). Był deputowanym z ramienia Partii Liberalnej.
Rząd Henry’ego Campbell-Bannermana.
W 1905 premier Henry Campbell-Bannerman powołał Samuela do swojego gabinetu, powierzając mu urząd podsekretarza stanu w Ministerstwie Spraw Wewnętrznych. Awans ten umożliwił mu zdobycie pierwszego doświadczenia w administracji rządowej.
Rząd Herberta Asquitha.
W 1908 r. premier Herbert Henry Asquith powołał Samuela do swojego pierwszego rządu, powierzając mu początkowo urząd podsekretarza stanu w Ministerstwie Spraw Wewnętrznych (do 1909), a potem honorowy tytuł kanclerza Księstwa Lancaster (1909–1910). Następnie w latach 1910–1914 Samuel był poczmistrzem generalnym Wielkiej Brytanii. Pod koniec kadencji rządu był przewodniczącym Rady Zarządu Lokalnego (1914–1915). Gdy w maju 1915 został utworzony drugi rząd Herberta Henry’ego Asquitha, Samuel był początkowo poczmistrzem generalnym (1915–1916), a następnie otrzymał dodatkowy tytuł honorowy kanclerza Księstwa Lancaster (1915–1916). W 1915 przedstawił koncepcję utworzenia brytyjskiego Protektoratu nad Palestyną, która spodobała się 1 Lordowi Admiralicji Arthurowi Balfour. Wpłynęło to na opublikowanie późniejszej deklaracji Balfoura. W 1916 Samuel został ministrem spraw wewnętrznych. Stanął w obliczu niedoboru żołnierzy potrzebnych do walki na frontach I wojny światowej i pogłębiającego się jednocześnie niedoboru siły roboczej potrzebnej dla przemysłu zbrojeniowego. Drugim trudnym problemem była kwestia tysięcy rosyjskich uchodźców (wielu z nich było młodymi Żydami), przed którymi postawiono wybór między poborem do British Army lub powrotem do Imperium Rosyjskiego i służbą w armii carskiej. Gdy w 1916 nastąpiła seria niepowodzeń wojennych, którym towarzyszyła coraz większa liczba ofiar, rządząca Partia Liberalna straciła zaufanie do rządu Asquitha i poparła pro-syjonistycznego kandydata na premiera Davida Lloyd George’a. Rządem od początku targały spory między liberałami a nieusatysfakcjonowanymi podziałem ministerstw konserwatystami. Rząd upadł 5 grudnia 1916, kiedy konserwatyści odmówili współpracy z Asquithem. Były premier i jego stronnicy przeszli do opozycji. Samuel opowiedział się za Asquithem i stracił miejsce w rządzie. Konserwatyści utworzyli natomiast gabinet z pozostałymi liberałami, na którego czele stanął lider tych ostatnich David Lloyd George. Jego secesja oznaczała rozłam w Partii Liberalnej, który ostatecznie odsunął liberałów od władzy w Wielkiej Brytanii. W następnych wyborach powszechnych w 1918 Samuel stracił mandat deputowanego.
Palestyna.
Podczas działań wojennych prowadzonych przez Brytyjczyków na Bliskim Wschodzie przeciwko Imperium osmańskiemu w 1917 zajęto Palestynę oraz obszar dzisiejszego Libanu, Jordanii i Syrii. Nad całością tego obszaru władzę sprawowała brytyjska administracja wojskowa. W kwietniu 1920 na konferencji w San Remo podjęto decyzję o utworzeniu na tym obszarze francuskiego Mandatu Syrii i Libanu i brytyjskiego Mandatu Palestyny. Podjęto przy tym decyzję o zastąpieniu administracji wojskowej Palestyny administracją cywilną, kierowaną przez wysokiego komisarza Palestyny. Samuel automatycznie stał się kandydatem do reprezentowania interesów Wielkiej Brytanii na tym terytorium, zwłaszcza że brytyjskie stanowisko było mocno związane z obietnicą deklaracji Balfoura o utworzeniu w Palestynie „żydowskiej siedziby narodowej”. W tym celu 20 czerwca 1920 r. Herbert Samuel przybył do Palestyny i 1 lipca oficjalnie został pierwszym wysokim komisarzem Palestyny. Tymczasem władze wojskowe wycofały się do Egiptu, oczekując na oficjalne przyznanie Mandatu Palestyny przez Ligę Narodów (nastąpiło to w 1922).
Powołanie Samuela na urząd wysokiego komisarza Palestyny było mocno kontrowersyjne. Dla środowiska żydowskiego – zwłaszcza ruchu syjonistycznego – było to niezwykle ważne wydarzenie. Po raz pierwszy od prawie dwóch tysięcy lat Żyd stanął na czele władzy administracyjnej w Ziemi Izraela. Jednak wojskowe władze spostrzegały jego powołanie jako „wysoce niebezpieczne” dla sytuacji w Palestynie. Od strony formalnej ustanowienie cywilnej administracji w Palestynie było niezgodne z prawem, ponieważ nastąpiło przed podpisaniem 10 sierpnia 1920 traktatu pokojowego z Turcją. Wcześniej cywilna administracja nie mogła wymagać na mieszkańcach Palestyny podporządkowania się jej władzy – terytorium to powinno wciąż znajdować się pod wojskową okupacją. Ustanowienie cywilnego wysokiego komisarza Palestyny spotkało się z krytyką brytyjskich wojskowych. Generał Louis Bols powiedział, że powołanie Samuela spotkało się z „konsternacją, przygnębieniem i rozdrażnieniem muzułmańskiej oraz chrześcijańskiej ludności ... przekonanej, że będzie faworyzował syjonistów i reprezentuje żydowski, a nie brytyjski rząd”. Natomiast generał Edmund Allenby powiedział, że Arabowie postrzegają to jako „przekazanie kraju pod administrację syjonistyczną”, i przewidywał wybuch dużych niepokojów społecznych.
Jako wysoki komisarz Palestyny Samuel starał się udowodnić swoją bezstronność i występował jako pośrednik między żydowskimi i arabskimi interesami. Było to niezwykle trudne zadanie, ponieważ rosnące osadnictwo żydowskie w Palestynie budziło uzasadniony niepokój i niezadowolenie Arabów. Doprowadziło to do zamieszek Nabi Musa w kwietniu 1920. W ich rezultacie społeczność żydowska rozpoczęła tworzenie własnej paramilitarnej organizacji samoobrony Hagana. Samuel, poszukując rozwiązania konfliktu żydowsko-arabskiego, usiłował zdobyć zaufanie ludności arabskiej i przekonać jej liderów do współuczestniczenia w administracji mandatowej. Przekonywał ich, że jest to jedyna skuteczna droga, aby mogli bronić swoich praw obywatelskich i ekonomicznych. W tych staraniach napotkał jednak na opór arabskich przywódców, którzy odmówili współpracy z jakąkolwiek instytucją, w skład której weszliby Żydzi. W maju 1921 doszło do kolejnych krwawych arabskich wystąpień – zamieszki w Jafie. Brytyjskie wojska mandatowe przez pierwsze trzy dni nie angażowały się w starcia, umożliwiając im rozszerzenie się na prawie całe terytorium państwa. W ich rezultacie zginęło 47 Żydów i 48 Arabów, a rannych było 146 Żydów i 73 Arabów.
Wydarzenia te wstrząsnęły Samuelem, który zdecydował się dokładnie przeanalizować stosunki arabsko-żydowskie w kraju. 14 maja 1921 nakazał tymczasowo zatrzymać napływ nowych żydowskich imigrantów do Palestyny, aby w ten sposób zyskać czas potrzebny na analizę faktów. 3 czerwca odbyły się uroczystości z okazji urodzin brytyjskiego króla Jerzego V. W swoim wystąpieniu Samuel powiedział, że brytyjski rząd nigdy nie pozwoli na powstanie żydowskiego rządu w Palestynie, który panowałby nad arabską większością i zagarnąłby arabską ziemię. Dodał, że deklaracja Balfoura ma na celu umożliwienie napływu do Palestyny żydowskich imigrantów, których praca i wiedza umożliwią „rozwinąć kraj dla dobra wszystkich jej mieszkańców”. Mowa ta miała na celu uspokojenie Arabów, stanowiła jednak zasadniczy zwrot w stanowisku zajmowanym przez Samuela. Doszedł on do wniosku, że aby umożliwić dalszą realizację programu ruchu syjonistycznego, musi być pozyskana współpraca arabska. W tym duchu zaproponował utworzenie żydowskich i arabskich instytucji przedstawicielskich. W rezultacie powstały żydowskie Zgromadzenie Reprezentantów i arabska Najwyższa Rada Muzułmańska. Aby uspokoić nastroje społeczności arabskiej, brytyjskie władze uzyskały zgodę Ligi Narodów na wydzielenie z terytorium Mandatu Palestyny obszaru położonego na wschód od rzeki Jordan, tworząc tam arabski Emirat Transjordanii (obszar ten wyłączono z deklaracji Balfoura). Następnie sir Samuel wyraził zgodę, aby Al-Hadżdż Muhammad Amin al-Husajni powrócił do Palestyny i został wielkim muftim Jerozolimy. Decyzja ta okazała się niezwykle bolesnym błędem dla brytyjskiej dyplomacji, ponieważ okazał się on arabskim nacjonalistą, który odegrał kluczową rolę w gwałtownej opozycji wobec żydowskiego osadnictwa w Palestynie. Amin al-Husajni postanowił wykorzystać dla własnych politycznych celów Wzgórze Świątynne w Jerozolimie, a szczególnie meczet al-Aksa i Kopułę na Skale. Był on zdecydowany przekształcić meczet al-Aksa w symbol panarabskiego i palestyńskiego nacjonalizmu w walce z napływem żydowskich imigrantów do Palestyny. Prowadząc swoją kampanię często oskarżał Żydów o planowanie przejęcia kontroli nad Murem Zachodnim, który był niezbywalną własnością i częścią meczetu al-Aksa.
Równocześnie Samuel poprosił Chaima Weizmana, aby jak najszybciej wyjechał do Wielkiej Brytanii i przez pewien czas nie przyjeżdżał do Palestyny. Weizman po przyjechaniu do Londynu ostro skrytykował brytyjską politykę ustępstw wobec Arabów, argumentując, że interesy brytyjskie i syjonistyczne wymagają zupełnie innych działań, będących w zgodzie z deklaracją Balfoura. Z tego powodu spotkał się z Winstonem Churchillem, któremu przedstawił swoje argumenty i propozycje działań. Churchill był pod wrażeniem rozmowy. 22 lipca 1921 spotkał się z premierem Davidem Lloyd George’em i Lordem Arthurem Balfourem. W spotkaniu tym uczestniczył Weizman, który otrzymał zapewnienie, że celem brytyjskiego rządu jest utworzenie „żydowskiej siedziby narodowej” w Palestynie. Weizman przekazał tę informację Światowej Organizacji Syjonistycznej. Decyzje rządu brytyjskiego znalazły także odbicie w polityce realizowanej przez władze w Palestynie. Podjęły one współpracę przy realizacji kilku projektów syjonistycznych, między innymi projektu elektryfikacji Pinchasa Rutenberga. Rozpoczęto także rekrutację Żydów do policji, a sprawców arabskich zaburzeń ostro karano. W międzyczasie brytyjski rząd wysłał do Palestyny komisję śledczą Haycrafta, która miała zbadać przyczyny tych wydarzeń. Następnie Syjoniści użyli wszystkich swoich wpływów, aby poprzeć w Lidze Narodów projekt przyznania Wielkiej Brytanii mandatu nad Palestyną. Starano się, aby dokument w tej sprawie został przyjęty jeszcze w maju 1922, jednak bez powodzenia – podpisano go dopiero 11 września 1922. Zwłoka ta umożliwiła wysokiemu komisarzowi Palestyny Samuelowi przedstawienie w Londynie nowej interpretacji deklaracji Balfoura. Wywołało to burzliwą dyskusję, a Izba Lordów potępiła naruszenie brytyjskich obietnic złożonych Arabom, domagając się wprowadzenia odpowiednich zmian. W rezultacie Winston Churchill rozpoczął pracę nad odpowiednim dokumentem, który został 3 czerwca 1922 przyjęty w Izbie Lordów większością głosów. Biała księga Churchilla w znacznym stopniu ograniczała liczebność nowych żydowskich imigrantów napływających do Palestyny i ograniczała polityczne aspiracje Syjonistów. Arabowie, poprzez przyznanie im środków rządowych, uzyskali znaczną samodzielność i przekonanie o poparciu Wielkiej Brytanii. Aby uspokoić niezadowolenie społeczności żydowskiej, Samuel zezwolił w kwietniu 1925 na formalne otwarcie Uniwersytetu Hebrajskiego. W dniu 30 czerwca 1925 Samuel zakończył służbę w Palestynie i przekazał obowiązki wysokiego komisarza Palestyny swojemu następcy.
Powrót do Wielkiej Brytanii.
Po powrocie do Wielkiej Brytanii premier Stanley Baldwin poprosił Samuela, aby stanął na czele komisji do spraw przemysłu górniczego. Komisja Samuela przedstawiła swój raport w marcu 1926. Zasugerowała ona konieczność przeprowadzenia gruntownej reorganizacji tej gałęzi przemysłu, ale sprzeciwiała się postulatowi jego nacjonalizacji. Raport postulował także wycofanie rządowego wsparcia finansowego oraz obniżenie płac górników. Te postulaty stały się jedną z przyczyn strajku generalnego górników z maja 1926.
Podczas wyborów powszechnych w 1929 Herbert Samuel wygrał wybory w okręgu wyborczym Darwen i powrócił do Izby Gmin. W 1931 został wiceliderem Partii Liberalnej, a latem przejął obowiązki lidera partii w związku z chorobą Lloyda George’a.
Rząd Herberta Asquitha.
W sierpniu 1931 Samuel poparł utworzenie rządu narodowego premiera Ramsaya MacDonalda. W latach 1931–1932 Samuel sprawował obowiązki Ministra Spraw Wewnętrznych. Jednak sprawa ceł protekcjonistycznych, których wprowadzenia domagał się rząd, podzieliła Partię Liberalną na trzy odrębne frakcje. Przed kolejnymi wyborami, które miały odbyć się w 1931, Samuel usiłował doprowadzić do pojednania liberałów. Pomimo to Partia Liberalna wystartowała do wyborów podzielona. Lloyd George wraz z kilkoma stronnikami wystartował jako niezależny liberał, natomiast Samuel pozostał liderem partii. Po wyborach Partia Liberalna uległa kolejnemu podziałowi – z partii wyodrębniła się Narodowa Partia Liberalna z Johnem Simonem na czele. Dalszy spór o cła protekcjonistyczne doprowadził w październiku 1932 do dymisji liberalnych ministrów, w tym również Samuela. Partia Liberalna wycofała się z rządu, ale w głosowaniach popierała posunięcia gabinetu. Dopiero w listopadzie 1933 Partia Liberalna przeszła do opozycji. Samuel pozostał jej liderem do 1935, kiedy to przegrał wybory parlamentarne i znalazł się poza Izbą Gmin.
Izba Lordów.
W 1937 otrzymał tytuł 1. wicehrabiego Samuel i zasiadł w Izbie Lordów. Poparł premiera Neville’a Chamberlaina w jego polityce ustępstw wobec kolejnych ekspansji Adolfa Hitlera, argumentując, że Niemcy odkupili już swoje winy za I wojnę światową i powinni odzyskać swoje tereny przemysłowe oraz dawne kolonie. Odmówił jednak wstąpienia do rządu Chamberlaina. Gdy później narodowy socjalizm pokazał swoje oblicze antysemityzmu, Samuel poparł akcję organizowania Kindertransportów, aby ratować żydowskie dzieci z terenów III Rzeszy lub zagrożonych okupacją niemiecką.
W latach 1944–1955 stał na czele Partii Liberalnej w Izbie Lordów. Przed wyborami w 1951, jako pierwszy brytyjski polityk, wygłosił w dniu 15 października orędzie wyborcze w telewizji.
Późniejsze lata.
Ostatnie lata życia poświęcił pisarstwu. Zmarł w 1963. Tytuł wicehrabiego odziedziczył jego najstarszy syn, Edwin Herbert.

</doc>
<doc id="1361272" url="https://pl.wikipedia.org/wiki?curid=1361272" title="Ser domowy smażony">
Ser domowy smażony

Ser domowy, ser zgliwiały, ser smażony (śl. "Hauskyjza", niem. "Hauskäse") – popularny w kuchni niemieckiej, śląskiej, wielkopolskiej i galicyjskiej; ser wytwarzany z dojrzałego (zgliwiałego) twarogu z mleka krowiego. .
Twaróg pokruszony i posolony pozostawiany jest w ciepłym miejscu, aż do uzyskania charakterystycznego ostrego zapachu i ciągnącej konsystencji. Czasem dla przyśpieszenia procesu gliwienia dodawana jest soda oczyszczona. Następnie jest on w zależności od lokalnego zwyczaju, gotowany, często na łaźni wodnej, lub smażony na maśle. Jako tradycyjna przyprawa stosowany jest kminek, ale dodawane bywają też majeranek, pieprz, papryka, cząber. Pod koniec obróbki termicznej dodawane są żółtka jaj i całość po dokładnym wymieszaniu wlewana jest do foremek jako gotowy już produkt. Niektóre przepisy zalecają używanie całych jajek.
W zależności od wilgotności twarogu, ilości użytego masła i żółtek ser może mieć po wystygnięciu konsystencję pomazankową lub półtwardą. Charakteryzuje się ostrym, charakterystycznym zapachem, smakiem i żółtawą barwą.
Niektórzy smakosze cenią szczególnie ten ser przed wystygnięciem, spożywając go w sposób podobny do fondue.
Lista produktów tradycyjnych (Polska).
Na "Liście produktów tradycyjnych" Ministerstwa Rolnictwa i Rozwoju Wsi znajdują się następujące smażone sery twarogowe:

</doc>
<doc id="1361273" url="https://pl.wikipedia.org/wiki?curid=1361273" title=".nato">
.nato

.nato – zlikwidowana funkcjonalna domena internetowa najwyższego poziomu. Powstała w późnych latach 80. dla użytku NATO. Jednak krótko potem powstała domena .int dla organizacji międzynarodowych, więc NATO zaczęło używać domeny .nato.int. Mimo to domena została usunięta dopiero w lipcu 1996.

</doc>
<doc id="1361274" url="https://pl.wikipedia.org/wiki?curid=1361274" title="Hans Lutz">
Hans Lutz

Hans Lutz (ur. 31 marca 1949 w Stuttgarcie) – niemiecki kolarz torowy i szosowy, dwukrotny medalista olimpijski oraz sześciokrotny medalista torowych mistrzostw świata.
Kariera.
Specjalizował się w wyścigu na 4 km na dochodzenie. Pierwszy sukces osiągnął w 1970 roku, kiedy wspólnie z Günterem Haritzem, Peterem Vonhofem i Ernim Claussmeyerem zdobył złoty medal w drużynie podczas mistrzostw świata w Leicesterze. W tej samej konkurencji reprezentanci RFN z Lutzem w składzie zwyciężyli również podczas mistrzostw w San Sebastián w 1973 roku, mistrzostw w Montrealu w 1974 roku i mistrzostw w Liège w 1973 roku, a na rozgrywanych w 1977 roku mistrzostwach świata w San Cristóbal zdobyli srebrny medal. Na mistrzostwach w Montrealu zdobył ponadto złoty medal w indywidualnej rywalizacji amatorów, bezpośrednio wyprzedzając Włocha Orfeo Pizzoferrato i Thomasa Huschke z NRD. W 1972 roku Hans Lutz wystartował na igrzyskach olimpijskich w Monachium, gdzie indywidualnie był trzeci za Knutem Knudsenem z Norwegii i Szwajcarem Xaverem Kurmannem. Cztery lata później, podczas igrzysk olimpijskich w Montrealu razem z Peterem Vonhofem, Gregorem Braunem i Güntherem Schumacherem zwyciężył w drużynie. Ponadto wielokrotnie zdobywał medale torowych mistrzostw kraju, a w 1975 roku został także mistrzem na szosie w drużynowej jeździe na czas.

</doc>
<doc id="1361275" url="https://pl.wikipedia.org/wiki?curid=1361275" title="Wicehrabia Samuel">
Wicehrabia Samuel

Wicehrabiowie Samuel 1. kreacji (parostwo Zjednoczonego Królestwa)

</doc>
<doc id="1361278" url="https://pl.wikipedia.org/wiki?curid=1361278" title="Sawinda Wielka">
Sawinda Wielka

 
Sawinda Wielka – jezioro w woj. warmińsko-mazurskim, w pow. ełckim, w gminie Stare Juchy. Położone w dorzeczu rzeki Ełk, na terenie Pojezierza Ełckiego, łączy się z Jeziorem Ełckim poprzez jeziora Woszczelskie i Sunowo.
Powierzchnia zwierciadła wody według różnych źródeł wynosi od 191,0 ha do 224,8 ha do 224,8.
Zwierciadło wody położone jest na wysokości 123,6 m n.p.m. lub 124,6 m n.p.m. Średnia głębokość jeziora wynosi 4,7 m, natomiast głębokość maksymalna 9,5 m. Powierzchnia zlewni całkowitej jeziora wynosi 43,1 km².
W oparciu o badania przeprowadzone w 1997 roku wody jeziora zaliczono do II klasy czystości.
Jezioro typu leszczowego, poza użytkowaniem rybackim, wykorzystywane także do celów rekreacyjnych. W otoczeniu jeziora przeważają lasy, punktowych źródeł zanieczyszczeń nie zarejestrowano. Woda ze zlewni jeziora, spływająca trzema głównymi dopływami, odprowadzana jest do Jeziora Woszczelskiego. Jezioro jest umiarkowanie podatne na degradację, z uwagi na małą głębokość średnią, stosunek objętości jeziora do długości linii brzegowej zbiornika, brak stratyfikacji wody. Duże obszary lasów hamują spływ zanieczyszczeń. Korzystny wpływ powoduje także niewielka powierzchnia dna czynnego w stosunku do objętości epilimnionu oraz stosunkowo mała powierzchnia zlewni jeziora. Wiosną wartości wskaźników zanieczyszczeń odpowiadają I klasie czystości, jedynie zawartość soli rozpuszczonych przekraczać może normy (przewodność elektrolityczna właściwa). Latem następuje całkowite odtlenienie wody w warstwie naddennej, z czym związany jest wzrost zawartości azotu amonowego i związków fosforu.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sawinda Wielka". W różnych publikacjach i na mapach topograficznych jezioro to występuje pod nazwą "Zawindy".

</doc>
<doc id="1361281" url="https://pl.wikipedia.org/wiki?curid=1361281" title="Okręg wyborczy Cleveland">
Okręg wyborczy Cleveland

Okręg wyborczy Cleveland powstał w 1885 r. i wysyłał do brytyjskiej Izby Gmin jednego deputowanego. Okręg położony był w North Riding w hrabstwie Yorkshire. Został zlikwidowany w 1974 r.

</doc>
<doc id="1361286" url="https://pl.wikipedia.org/wiki?curid=1361286" title="Günther Schumacher">
Günther Schumacher

Günther Schumacher (ur. 27 czerwca 1949 w Rostocku) – niemiecki kolarz torowy reprezentujący RFN, dwukrotny mistrz olimpijski oraz pięciokrotny medalista mistrzostw świata.
Kariera.
Günther Schumacher urodził się w Rostocku, jednak reprezentował RFN. Specjalizował się w wyścigu na 4 km na dochodzenie. Pierwszy sukces osiągnął w 1972 roku, kiedy wspólnie z Jürgenem Colombo, Günterem Haritzem, Udo Hempelem i Peterem Vonhofem zwyciężył w drużynowym wyścigu na dochodzenie podczas igrzysk olimpijskich w Monachium. W tej samej konkurencji reprezentanci RFN z Güntherem w składzie zwyciężyli również podczas mistrzostw świata w San Sebastián w 1973 roku, mistrzostw w Montrealu w 1974 roku oraz mistrzostw w Liège w 1975 roku. Na rozgrywanych w 1976 roku igrzyskach olimpijskich w Montrealu razem z Hansem Lutzem, Gregorem Braunem i Peterem Vonhofem powtórzył sukces z Monachium. Ostatnie medale zdobył podczas mistrzostw świata w San Cristóbal w 1977 roku. Razem z Vonhofem, Lutzem i Henrym Rinklinem zdobył srebro w drużynie, a indywidualnie zajął także drugie miejsce w wyścigu na 1 km, ulegając jedynie Lotharowi Thomsowi z NRD. Ponadto wielokrotnie zdobywał medale torowych mistrzostw kraju, w tym siedem złotych. W latach 1977-1984 startował w barwach grup zawodowych, zajmując między innymi drugie miejsce w kryterium w Hamburgu w 1979 roku i trzecie miejsce w Bielefeld w 1981 roku.

</doc>
<doc id="1361288" url="https://pl.wikipedia.org/wiki?curid=1361288" title="Gunther Schumacher">
Gunther Schumacher



</doc>
<doc id="1361289" url="https://pl.wikipedia.org/wiki?curid=1361289" title="Jan Krzemiński">
Jan Krzemiński

Jan Krzemiński (ur. 8 września 1922 w miejscowości Królówlas k. Tczewa, zm. 13 maja 2008) – weteran 1. Dywizji Pancernej gen. Stanisława Maczka, uhonorowany polskimi i brytyjskimi odznaczeniami wojennymi; Honorowy Obywatel Bredy.
Zmarł w wieku 86 lat. Pochowany został na cmentarzu katolickim Zuylen w Bredzie (Holandia).

</doc>
<doc id="1361291" url="https://pl.wikipedia.org/wiki?curid=1361291" title="ADULT.">
ADULT.

ADULT. – amerykański zespół muzyczny założony w 1998 r. przez Adama Lee Millera i Nicole Kuperus.
Przed utworzeniem grupy, oboje należeli do różnych projektów. Miller był członkiem Le Car, Kuperus zaś udzielała się wokalnie w takich projektach jak Death in Vegas, Swayzak i Chicks On Speed. Artyści podjęli współpracę w 1998 r., początkowo wydając albumy pod pseudonimem "Plasma Co." Ich personalia przedstawione zostały dopiero w albumie "Anxiety Always" z 2003 r. Oprócz popularności w rodzinnym mieście Detroit, ADULT. znani są również w Niemczech i Wielkiej Brytanii. Popularność artystów wzrosła podczas tournée przez Stany Zjednoczone i wydanie całego materiału niezależnie. W 2005 r. podczas trasy koncertowej i promowaniu płyty "D.U.M.E.", zespół oznajmił przyjęcie do składu nowego członka, gitarzysty Samuela Consiglio. Po krótkotrwałej współpracy odszedł on w 2006 r.
Muzyka ADULT. integruje ze sobą wokale, rytmy z automatów perkusyjnych, brzmienia analogowych syntezatorów oraz elementy punku. Oprócz tworzenia własnych kompozycji, dokonali oni remiksów utworów takich wykonawców jak Felix da Housecat, A Number of Names, The Faint czy też Fischerspooner. Za fotografie oraz projekty okładek odpowiedzialna jest Nicola Kuperus, posiadając w tej dziedzinie wykształcenie. Miller i Kuperus są także założycielami własnej wytwórni muzycznej, Ersatz Audio.

</doc>
<doc id="1361292" url="https://pl.wikipedia.org/wiki?curid=1361292" title="Nominalna stopa procentowa">
Nominalna stopa procentowa

Nominalna stopa procentowa () – wartość odsetek naliczanych od udzielonej pożyczki, który należy zapłacić wierzycielowi. Nominalną stopę procentową wylicza się na podstawie czystej stopy procentowej, kosztu ryzyka inwestycyjnego, stawki WIBOR(R) (ustalanej przez Radę Polityki Pieniężnej), marży wierzyciela oraz oczekiwanej stopy inflacji.

</doc>
<doc id="1361294" url="https://pl.wikipedia.org/wiki?curid=1361294" title="Taxidea taxus">
Taxidea taxus



</doc>
<doc id="1361297" url="https://pl.wikipedia.org/wiki?curid=1361297" title="Okręg wyborczy Darwen">
Okręg wyborczy Darwen

Okręg wyborczy Darwen powstał w 1885 r. i wysyłał do brytyjskiej Izby Gmin jednego deputowanego. Okręg obejmował miasto Darwen w hrabstwie Lancashire. Został zlikwidowany w 1983 r.

</doc>
<doc id="1361301" url="https://pl.wikipedia.org/wiki?curid=1361301" title="Jazz-rock">
Jazz-rock

Jazz-rock (jazz fusion, fusion) – nurt w muzyce jazzowej i rockowej będący wypadkową elementów tych dwóch koncepcji muzycznych.
Charakterystyka.
Charakterystyczne elementy jazz rocka to: mocny rockowy rytm, bardzo istotna rola improwizujących solistów – wirtuozów, użycie elektrycznych instrumentów takich jak gitara elektryczna, gitara basowa, skrzypce czy instrumenty klawiszowe. W muzyce fusion ważną rolę odgrywa saksofon tenorowy i sopranowy oraz aparatura wzmacniająca. Brzmienie instrumentów często urozmaicane jest przez efekty elektroniczne. Muzycy fusion jazzowi, tacy jak Jaco Pastorius, Stanley Clarke, Scott Ambush, John Patitucci czy Tetsuo Sakurai zrewolucjonizowali brzmienie gitary basowej i uczynili z niej instrument solowy.
Historia.
Początków jazz-rocka należy szukać w latach 60. XX wieku, gdy jazzmani zainteresowali się intensywnością i rosnącą popularnością rocka, a ambitni rockmani szukali sposobów poszerzenia granic swojej twórczości. Do prekursorskich grup, które rozpoczęły swoją działalność przed 1965 r. lub ok. 1965 r. należą Graham Bond Organisation, Soft Machine, Free Spirits Larry'ego Coryella i Paul Butterfield Blues Band (album "East West"). W drugiej połowie lat 60. pojawiły się takie grupy, jak Blood, Sweat and Tears, Chicago Transit Authority, Brian Auger &amp; The Trinity i Colosseum. W 1969 r. jazz-rockowy album "Hot Rats" wydaje Frank Zappa, a Tony Williams Lifetime album "Emergency"!
Jazz-rock stał się popularnym zjawiskiem na scenie muzycznej wraz z pojawieniem się płyt Milesa Davisa "In a Silent Way" i "Bitches Brew", który z kolei inspirował się muzyką Jimiego Hendrixa
. Chociaż pomysł połączenia tych gatunków nie pochodził od genialnego trębacza, za jego jednak sprawą nowa koncepcja stała się znana i powszechnie uznana (jeśli nie brać pod uwagę kręgów „purystów jazzowych”, odmawiających temu gatunkowi miejsca w środowisku jazzowym).
Najwybitniejsze dokonania tego nurtu należą do Milesa Davisa i jego współpracowników: Chicka Corei, Herbiego Hancocka, Billy'ego Cobhama, Tony'ego Williamsa, Wayne'a Shortera, Joe Zawinula (zespół Weather Report) i Johna McLaughlina. Grupa McLaughlina The Mahavishnu Orchestra popularnością dorównywała gwiazdom rocka i właśnie jej brzmienie powszechnie jest kojarzone z jazz-rockiem. Za jeden z najwybitniejszych zespołów fusion jazzu uznano Return to Forever.
Popularność jazz-rocka apogeum osiągnęła w pierwszej połowie lat 70. XX wieku. Do dzisiaj jazz-rock jest często grany i słuchany (np. Spyro Gyra, Kazumi Watanabe, Niacin, Tribal Tech i wielu innych).
W stronę jazzu zerkali rockmani, którzy także dążyli do syntezy. Ciekawe rezultaty osiągnęły m.in. takie grupy jak: Soft Machine, orkiestra Centipede, Brand X, King Crimson (zwłaszcza Robert Fripp) czy Blood, Sweat and Tears. W Polsce z powodzeniem jazz-rock prezentowali: SBB, Czesław Niemen, Dżamble, Laboratorium, String Connection, Air Condition, Extra Ball oraz współcześnie Snowman.
Jednym z prekursorów polskiego fusion była krakowska formacja Laboratorium z Markiem Stryszowskim (saksofon, wokal) oraz Januszem Grzywaczem (instrumenty klawiszowe) na czele. Wśród obecnych polskich grup grających fusion jazz wyróżnić można: ΠR2 (trio: Pilichowski, Raduli, Łosowski), Walk Away oraz zespół Krzak.

</doc>
<doc id="1361305" url="https://pl.wikipedia.org/wiki?curid=1361305" title="Ulica Armii Krajowej w Siedlcach">
Ulica Armii Krajowej w Siedlcach

Ulica Armii Krajowej – jedna z głównych ulic w Siedlcach, w dzielnicy Śródmieście, poświęcona Armii Krajowej.
Przebieg.
Ulica zaczyna się na skrzyżowaniu ulic: J. Piłsudskiego i Wojskowej, kończy się na placu im. St. Zdanowskiego. Ulica łączy dworzec PKP z centrum miasta.
Historia.
Ulica powstała najprawdopodobniej na przełomie XIX i XX wieku. Początkowo była drogą brukową. Nawierzchnię asfaltową uzyskała w latach 60. Częściowo zmodernizowana w 1999 (wymiana chodników).
Komunikacja.
Ulicą Armii Krajowej kursują autobusy nr: 1, 3, 5, 6, 7, 9, 10, 11, 13, 14, 15, 16, 17, 19, 22, 23, 24, 25, 26, 27, 31, 34, 42.

</doc>
<doc id="1361306" url="https://pl.wikipedia.org/wiki?curid=1361306" title="Baza lotnicza Chacerim">
Baza lotnicza Chacerim

Baza Lotnicza Chacerim (hebr. בסיס חיל-האוויר חצרים, "Basis Hayil-HaAvir Hatzerim") – wojskowa baza Sił Powietrznych Izraela położona przy kibucu Chacerim, na zachód od Beer Szewa w środkowej części pustyni Negew w Izraelu. 
W bezpośrednim sąsiedztwie bazy wojskowej znajduje się Muzeum Izraelskich Sił Powietrznych, w którym prezentowanych jest ponad sto różnych samolotów używanych przez Siły Powietrzne Izraela.
Historia.
Budowa nowej bazy lotniczej w rejonie Beer Szewy rozpoczęła się na początku lat 60. XX wieku. Otwarcie bazy do działań operacyjnych nastąpiło 3 października 1966.
We wrześniu 1997 Palestyńczycy odrzucili izraelską propozycję, by ich samoloty stojące na zniszczonym porcie lotniczym w Gazie zostały ze względów bezpieczeństwa przeniesione do bazy Hatzerim.
19 stycznia 1998 w bazie odbyła się uroczystość przywitania pierwszych dwóch nowych myśliwców F-15I Ra'am.
Obecna eksploatacja.
Eskadry bojowe używają dwóch pasów południowych, natomiast do celów szkoleniowych używa się pasów startowych położonych w północno-zachodniej części bazy.
Na terenie bazy funkcjonuje Akademia Pilotażu Sił Powietrznych Izraela, której głównym zadaniem jest szkolenie oraz doskonalenie umiejętności członków załóg samolotów. Przy Akademii działa Izraelska Eskadra Akrobatyczna, latająca na czterech samolotach Fouga CM.170 Magister.
Eskadry.
W bazie stacjonuje kilka eskadr bojowych:
Największą wartość bojową przedstawia 69 strategicznych myśliwców przewagi powietrznej F-15I Ra'am, które mogą przeprowadzić uderzenie na irańskie instalacje atomowe. Przez wiele miesięcy piloci prowadzili przygotowania i szkolenia w lotach na dalekie odległości, które są niezbędne przy nalocie na Iran.

</doc>
<doc id="1361307" url="https://pl.wikipedia.org/wiki?curid=1361307" title="Opactwo w Saint Germer de Fly">
Opactwo w Saint Germer de Fly

Opactwo Saint Germer de Fly – dawne opactwo benedyktyńskie, a następnie cysterskie w miejscowości o tej samej nazwie. Dwukrotnie niszczone w czasie najazdów Normanów oraz ostatecznie w czasie rewolucji francuskiej, zachowało się fragmentarycznie. Reprezentuje mieszankę stylów romańskiego i gotyckiego, będąc równocześnie jednym z najcenniejszych francuskich zabytków architektury wczesnogotyckiej. Ma status zabytku o wyjątkowej wartości.
Historia.
Fundatorem i zarazem pierwszym przeorem opactwa był Germer de Fly, były wysoki urzędnik państwowy (spokrewniony przez matkę z królami Francji), który po śmierci swojej żony Domany został zakonnikiem w opactwie benedyktynów w Saint-Ouen. De Fly nadzorował osobiście budowę klasztoru i pozostawał na jego czele do swojej śmierci w 658. W dwieście lat później nieźle prosperujące opactwo zostało całkowicie zniszczone przez Normanów, a po odbudowie, w 902, ponownie przez normańskiego wodza Rolfa. Pozostawione bez właściciela resztki zabudowań zostały rozkazem królewskim przekazane biskupstwu w Beauvais z poleceniem ponownego zagospodarowania.
W 1036 opactwo zostało ponownie odbudowane, dzięki licznym dotacjom prywatnym, a jego nowymi gospodarzami zostali cystersi. W 1132, dla podniesienia prestiżu miejsca, uzyskali oni zgodę na przeniesienie do kościoła klasztornego relikwii założyciela klasztoru, do tej pory przechowywanych w katedrze w Beauvais. Do końca XII wieku trwała rozbudowa zabudowań klasztornych. W wieku XIII z polecenia opata Pierre’a de Wessencourta podjęto kolejne prace budowlane, wznosząc dokładną kopię starszej o jedenaście lat paryskiej Sainte Chapelle, która, poświęcona w 1270, została kaplicą grobową kolejnych opatów.
Nowe zniszczenia opactwo poniosło w czasie wojny stuletniej, tracąc całkowicie zachodnią fasadę oraz część zabudowań mieszkalnych. W 1414 oddział Burgundczyków samowolnie kwaterował w zabudowaniach zakonnych, wywołując dalszą dewastację wnętrz i niszcząc dwie wieże kościelne. Dopiero w XVIII wieku rozpoczęto częściową rekonstrukcję: odbudowano 60-metrową dzwonnicę i dokonano renowacji sklepień i portali w kościele. Prace trwały w latach 1739-1754.
W czasie rewolucji francuskiej zabudowania klasztorne zostały sprzedane, a następnie rozebrane. Pozostał jedynie fragment dawnego kościoła oraz kaplica, kopia Sainte Chapelle, które na mocy dalszych dekretów Konwentu Narodowego oddano wspólnocie katolickiej. W 1808 dokonano remontu pozostałych fragmentów kompleksu.
W październiku w opactwie odbywają się koncerty muzyki organowej.
Architektura.
Długość zachowanego kościoła wynosi ok. 65 metrów, wysokość - ok. 20. Obiekt wzniesiony jest na planie krzyża łacińskiego, z niezwykle skromną fasadą z XVI w. kontrastującą z przepychem wnętrza. Obiekt jest jednonawowy, z rzędem ośmiu kaplic bocznych. W architekturze mieszają się cechy romańskie i gotyckie: chociaż budowlę oparto na typowo gotyckim systemie przypór i nadano jej strzelistą sylwetkę, większość okien, położonych na dwóch poziomach, ma romański półkolisty kształt. Również ciężkie, półkoliste absydy mają typowo romańską formę. Jedynie w Sainte Chapelle pojawiają się gotyckie ostrołuki z wimpergami oraz maswerkami, sterczyny i gotycka attyka, naśladująca paryski pierwowzór. Nad całością góruje renesansowa dzwonnica zwieńczona hełmem. Kościół przykryty jest sklepieniem krzyżowym.

</doc>
<doc id="1361308" url="https://pl.wikipedia.org/wiki?curid=1361308" title="Synagoga Portugalska Szaare Tikwa">
Synagoga Portugalska Szaare Tikwa



</doc>
<doc id="1361309" url="https://pl.wikipedia.org/wiki?curid=1361309" title="Czaohuzaur">
Czaohuzaur

Czaohuzaur ("Chaohusaurus") – delfinopodobny gad morski z rzędu Grippidia. Spokrewniony był bliżej z takimi rodzajami, jak "Grippia", "Cymbospondylus" czy miksozaur, niż z bardziej rozwiniętymi formami – jak ichtiozaur. Nie posiadał jeszcze aż tak bardzo rybiego kształtu ciała – zachowało się w nim więcej dawnych jaszczurzych cech. Miał co prawda płetwy, ale brakowało płetwy grzbietowej, a jego szyja była dość długa.
Nazwa.
Nazwa rodzajowa oznacza "jaszczur z Chaohu" (Chiny). Epitet gatunkowy stanowi przymiotnik od wyrazu gejsza. Znany był także jako "Anhuisaurus" i "Chensaurus".
Wielkość.
Był to jeden z najmniejszych przedstawicieli nadrzędu Ichthyopterygia – mierzył 0,7- 1,8 m. Masę ciała ocenia się na około 10 kg.
Występowanie.
Zamieszkiwał tereny dzisiejszych Chin we wczesnym triasie.
Odkrycie.
Opisany został przez Younga i Donga w 1972.

</doc>
<doc id="1361310" url="https://pl.wikipedia.org/wiki?curid=1361310" title="Leone Brancaleone">
Leone Brancaleone

Leone Brancaleone (zm. 25 sierpnia 1224) – włoski duchowny katolicki. Był członkiem kongregacji kanoników regularnych San Frediano di Lucca. W czerwcu 1200 papież Innocenty III mianował go kardynałem diakonem S. Lucia in Septisolio, a w marcu 1202 promował go do rangi kardynała prezbitera Santa Croce in Gerusalemme. Sygnował bulle papieskie wydane między 4 lipca 1200 a 23 maja 1224. W 1204 był legatem papieskim w Bułgarii, gdzie wynegocjował z carem Kałojanem unię tego kraju z Rzymem i koronował go na króla według ceremoniału łacińskiego. W 1207 i 1209 służył jako legat w Niemczech, gdzie razem z kardynałem Ugolino z Ostii próbował mediować między dwoma pretendentami do tronu Ottonem z Saksonii i Filipem Szwabskim. Legat w Lombardii (wspólnie z kardynałem Raniero Capocci) latem 1216 roku. Był przyjacielem Franciszka z Asyżu oraz protektorem wspólnoty waldensów, którzy pod wodzą Duranda z Huesca w 1208 pojednali się z Kościołem Katolickim.

</doc>
<doc id="1361315" url="https://pl.wikipedia.org/wiki?curid=1361315" title="Funkcja prądu">
Funkcja prądu

Funkcja prądu (ang. "stream function") – funkcja rzeczywista opisująca ruch płynu, której pochodne przestrzenne wyrażają składowe wektora prędkości płynu. Pojęcie funkcji prądu związane jest ściśle z pojęciem linii prądu.
Koncepcja funkcji prądu.
Funkcję prądu tworzy się w ten sposób, aby równanie ciągłości przepływu stanowiące hydrodynamiczny odpowiednik zasady zachowania masy spełnione było tożsamościowo. Funkcję prądu definiuje się wówczas jako funkcję formula_1 której pochodne przestrzenne wyrażają składowe wektora prędkości płynu formula_2
Funkcję prądu tworzy się najczęściej dla przepływu płynu nieściśliwego. Równanie ciągłości przepływu odnoszące się do wektora prędkości płynu formula_3 przyjmuje wówczas postać:
Dla przepływów płynów nieściśliwych funkcję prądu zdefiniować można alternatywnie jako funkcję wektorową formula_5 której rotacja równa jest wektorowi prędkości płynu formula_3
Równanie ciągłości przepływu jest wówczas spełnione tożsamościowo, gdyż
dla każdego pola wektorowego formula_9
Znacznie trudniejsze jest tworzenie funkcji prądu dla przepływu płynu ściśliwego, dla którego równanie ciągłości przepływu przyjmuje bardziej skomplikowaną formę:
gdzie formula_11 jest gęstością płynu, a formula_12 czasem.
Funkcję prądu najłatwiej utworzyć dla dwuwymiarowego przepływu płynu nieściśliwego. Natomiast dla przepływu płynu ściśliwego funkcja prądu może być utworzona jedynie w nielicznych przypadkach szczególnych.
Funkcja prądu w przepływie dwuwymiarowym we współrzędnych prostokątnych.
W przepływie trójwymiarowym rozpatrywanym we współrzędnych prostokątnych formula_13 równanie ciągłości dla przepływów płynów nieściśliwych przyjmuje postać:
gdzie formula_15 są składowymi wektora prędkości formula_2
W przepływie dwuwymiarowym rozpatrywanym na płaszczyźnie formula_17 równanie ciągłości redukuje się do postaci:
Funkcję prądu można definiować wówczas jako funkcję formula_19 dla której:
Alternatywnie funkcję prądu można definiować jako funkcję formula_19 dla której:
Nietrudno zauważyć, że podstawienie każdej z alternatywnych par powyższych wyrażeń do równania ciągłości dla przepływów płynów nieściśliwych powoduje, że jest ono spełnione tożsamościowo. Istnieją więc dwie alternatywne definicje funkcji prądu, różniące się jedynie znakiem.
Funkcje prądu dla przepływów dwuwymiarowych w płaszczyznach formula_25 oraz formula_26 definiuje się analogicznie jak dla płaszczyzny formula_27
Funkcja prądu w przepływie dwuwymiarowym we współrzędnych cylindrycznych.
Współrzędne cylindryczne formula_28 otrzymywane są ze współrzędnych prostokątnych formula_13 poprzez następującą transformację układu współrzędnych:
W przepływie trójwymiarowym rozpatrywanym we współrzędnych cylindrycznych formula_28 równanie ciągłości dla przepływów płynów nieściśliwych przyjmuje postać:
lub
gdzie formula_36 są składowymi wektora prędkości formula_2
W przepływie dwuwymiarowym na powierzchni płaskiej rozpatrywanym we współrzędnych cylindrycznych formula_38 równanie ciągłości dla przepływów płynów nieściśliwych redukuje się do postaci:
Funkcję prądu można definiować wówczas jako funkcję formula_19 dla której:
lub:
Podstawienie każdej z alternatywnych par powyższych wyrażeń do równania ciągłości dla przepływów płynów nieściśliwych we współrzędnych cylindrycznych powoduje, że jest ono spełnione tożsamościowo.
W przepływie dwuwymiarowym rozpatrywanym na powierzchni cylindrycznej, tj. we współrzędnych cylindrycznych formula_45 równanie ciągłości dla przepływów płynów nieściśliwych redukuje się do postaci:
Funkcję prądu można definiować wówczas jako funkcję formula_19 dla której:
lub:
Podobnie jak w przypadku poprzednim nietrudno zauważyć, że podstawienie każdej z alternatywnych par powyższych wyrażeń do równania ciągłości dla przepływów płynów nieściśliwych we współrzędnych cylindrycznych powoduje, że jest ono spełnione tożsamościowo.
Funkcja prądu a linie prądu.
W przepływie płaskim każdej linii prądu przypisać można odpowiadającą jej funkcję prądu. Funkcja prądu uzyskuje wówczas konkretny sens fizykalny. Natężenie przepływu strugi zawartej między dwoma liniami prądu (oznaczonymi poniżej jako ‘2’ oraz ‘1’) równe jest różnicy wartości odpowiadających im funkcji prądu:
Znaczenie pojęcia funkcji prądu.
Pojęcie funkcji prądu wykorzystywane jest często w mechanice płynów do analizy rozmaitych przypadków przepływu płynów idealnych i rzeczywistych.

</doc>
<doc id="1361321" url="https://pl.wikipedia.org/wiki?curid=1361321" title="Rock for Choice">
Rock for Choice

Rock For Choice – seria charytatywnych koncertów wspierających amerykański i kanadyjski ruch pro-choice, które odbywały się w latach 1991-2001.
Początki.
Genezy "Rock For Choice" można się dopatrywać w wywiadzie dziennikarki "LA Weekly" – Sue Cummings z członkiniami amerykańskiego feministycznego zespołu L7, podczas którego przyznały się one do planów przeznaczenia zysków z nadchodzącego koncertu na jedną z organizacji pro-choice. Sue namówiła je, aby zrobiły z tego akcję na szerszą skalę, wzorując się na organizowanych przez Boba Geldofa koncertach z cyklu Live Aid. Skontaktowała się z organizacjami feministycznymi, znalazła sponsora i zaaranżowała spotkanie z organizacją Feminist Majority, która wkrótce wyraziła chęć uczestniczenia w przedsięwzięciu.
Pierwszy koncert z udziałem zespołów: Nirvana, Hole, L7 i Sister Double Happiness odbył się 21 października 1991 roku w Hollywood Palladium w Los Angeles.
Seria koncertów przerodziła się w organizację kierowana przez Feminist Majority, która wydała kilka muzycznych kompilacji, m.in. "Spirit of '73: Rock for Choice".

</doc>
<doc id="1361324" url="https://pl.wikipedia.org/wiki?curid=1361324" title="Historia Żydów w Luksemburgu">
Historia Żydów w Luksemburgu

Historia Żydów w Luksemburgu – pierwsze wzmianki o Żydach na terenie obecnego Luksemburga pochodzą z 1276 roku.
Przez następne pięćdziesiąt lat sukcesywnie rosła wskutek migracji z pobliskiego Trewiru. Podczas epidemii czarnej śmierci Żydzi byli obwiniani o rozpętanie zarazy, dochodziło do pogromów i wypędzenia Żydów z Luksemburga i Echternachtu. Nieliczni, którzy pozostali, otoczeni zostali opieką cesarza Karola IV. Po jego śmierci kolejny władca Wacław przykładał niewielką uwagę do spraw Luksemburga. Żydzi pozbawieni opieki cesarskiej zostali ostatecznie wypędzeni.
Przepisy zabraniające Żydom osadnictwa w Luksemburgu nie były ściśle egzekwowane i wiele rodzin żydowskich powróciło do Luksemburga na początku XV wieku. Zostali ponownie wygnani w 1530 roku; tym razem prawo było ściślej egzekwowane i Żydzi powrócili do Luksemburga dopiero w końcu XVIII wieku. Po zajęciu Luksemburga przez wojska francuskie w 1794 roku pozwolono Żydom ponownie osiedlać się na terytorium przyszłego Wielkiego Księstwa. W 1810 roku Luksemburg zamieszkiwało 10 rodzin żydowskich. W 1823 roku otwarto pierwszą synagogę, a w 1843 roku Samuel Hirsz został pierwszym naczelnym rabinem Luksemburga. W 1927 roku liczba Żydów zamieszkujących Luksemburg wynosiła 1171 osób; w przeddzień wybuchu II wojny światowej było to już 4200 osób głównie z uwagi na napływ uchodźców z Niemiec.
Po niemieckiej agresji na Luksemburg 10 maja 1940 roku część Żydów uciekła do Belgii i Holandii, reszta pozostała w kraju – wielu przeżyło dzięki ofiarności i odwadze Luksemburczyków. Spośród 3500 Żydów zamieszkujących przedwojenny Luksemburg Holokaust przeżyło 1555. Po wojnie część Żydów, którzy opuścili Luksemburg, uciekając przed Wehrmachtem, wróciła. Odtworzono gminy żydowskie w całym kraju, szczególnie w stolicy i Esch-sur-Alzette. Odbudowano synagogi, i pomimo emigracji do Izraela Żydzi odgrywają dużą rolę w życiu Luksemburga. Religia żydowska jest nauczana w niektórych szkołach publicznych.

</doc>
<doc id="1361329" url="https://pl.wikipedia.org/wiki?curid=1361329" title="Guala Bicchieri">
Guala Bicchieri

Guala Bicchieri (ur. ok. 1150, Vercelli — zm. 31 maja 1227, Rzym) — włoski duchowny katolicki, kardynał i dyplomata papieski.
Życiorys.
W młodości studiował prawo na uniwersytecie bolońskim, uzyskując tytułu doktora praw. W 1187 roku był kanonikiem kapituły katedralnej w Vercelli. W grudniu 1204 papież Innocenty III mianował go kardynałem, początkowo z tytułem diakona S. Maria in Portico, a następnie (od 1211) prezbitera Santi Silvestro e Martino ai Monti. W następnych latach wielokrotnie służył jako legat papieski w Anglii, południowej Francji, północnych Włoszech i w Niemczech. Szczególnie ważna była legacja w Anglii w latach 1216-1219, w trakcie której sprawował faktyczne zwierzchnictwo nad Kościołem angielskim. Sygnował bulle papieskie wydane między 9 stycznia 1205 a 31 maja 1227. Uczestniczył w papieskiej elekcji w marcu 1227. W ostatnich latach życia sprawował funkcję protoprezbitera Kolegium Kardynalskiego. Zmarł krótko po wyborze papieża Grzegorza IX.

</doc>
<doc id="1361334" url="https://pl.wikipedia.org/wiki?curid=1361334" title="That Green Gentelman (Things Have Changed)">
That Green Gentelman (Things Have Changed)

"That Green Gentleman (Things Have Changed)" jest drugim singlem z drugiego albumu Panic! at the Disco, "Pretty. Odd.". Piosenka, była pierwszą (Razem z "When The Day Met The Night" i "Nine in the Afternoon"), którą Panic! at the Disco, napisali po decyzji nagrania albumu w innym stylu, jednak nie była ona prezentowana na festiwalach, z wymienionymi wcześniej piosenkami. Utwór rozpoczyna się wersem "Things are shaping up to be pretty odd." z którego wywodzi się tytuł całego albumu- "Pretty. Odd.". Piosenka pierwszy raz została zaprezentowana razem z piosenkami "Mad as Rabbits" i "She's a Handsome Woman", na jednym z festiwalów w Europie.
10 Lutego na MTV, w wywiadzie, PATD potwierdzili, że piosenka "That Green Gentleman (Things Have Changed)" będzie drugim singlem z albumu "Pretty. Odd.", a teledysk do niego będzie opowiadał o wszystkich latach, przez które przechodzili członkowie zespołu. Teledysk miał premierę 2 Maja 2008 roku.
Linki zewnętrzne.
Oficjalna strona zespołu

</doc>
<doc id="1361336" url="https://pl.wikipedia.org/wiki?curid=1361336" title="Edward Bożek">
Edward Bożek

Edward Bożek (ur. 21 marca 1937 w Tucquegnieux) – polski lekkoatleta, olimpijczyk.
Choć urodził się we Francji, związany był z Zabrzem. Ukończył tam technikum górnicze i startował w zabrzańskich klubach: Zrywie i Górniku, a także w Zrywie Katowice.
Specjalizował się w biegach krótkich. Wystąpił w sztafecie 4 × 400 metrów podczas igrzysk olimpijskich w 1960 w Rzymie, która odpadła w półfinale. Zdobył dwa tytuły mistrza Polski w sztafecie 4 × 100 metrów (w 1959 i 1960). Był także wicemistrzem Polski w biegu na 100 metrów w 1956 i w biegu na 400 metrów w 1959.
Wystąpił w 13 meczach reprezentacji Polski (bez zwycięstw indywidualnych). Był rekordzistą Polski w klubowej sztafecie 4 × 100 metrów oraz w reprezentacyjnej sztafecie 10 × 100 metrów.
Rekordy życiowe:
Obecnie mieszka w Niemczech.

</doc>
<doc id="1361338" url="https://pl.wikipedia.org/wiki?curid=1361338" title="Julia Zabłocka">
Julia Zabłocka

Julia Zabłocka, właściwie Rosalia Julianna Zabłocka, (ur. 14 lutego 1931 w Zabrzu, zm. 26 marca 1993 w Poznaniu) – polska historyk starożytności, specjalizująca się w historii Starożytnego Bliskiego Wschodu, związana z Uniwersytetem im. Adama Mickiewicza w Poznaniu. Uczennica Tadeusza Zawadzkiego. Inicjatorka badań nad dziejami bliskowschodnimi na poznańskim uniwersytecie. 
Życiorys.
Młodość.
Wychowywała się w niezamożnej rodzinie robotniczej. W 1938 rozpoczęła naukę w szkole podstawowej, a po II wojnie światowej w szkole średniej. Edukację szkolną zakończyła w 1950.
Działalność naukowa.
W 1950 została skierowana na studia do Kazańskiego Uniwersytetu Państwowego. Studia w ZSRR ukończyła w 1955, po czym powróciła do Polski. Otrzymała wówczas zatrudnienie w Zakładzie Historii Starożytnej Uniwersytetu im. Adama Mickiewicza na etacie pracownika naukowo-dydaktycznego (od 1956 w Instytucie Historii Uniwersytetu im. Adama Mickiewicza w Poznaniu). W 1962 uzyskała doktorat na podstawie rozprawy o arystokracji Anatolii we wczesnym okresie rzymskim, a jej promotorem był profesor Tadeusz Zawadzki. Po uzyskaniu doktoratu skierowała swoje zainteresowania naukowe wyraźnie w stronę Starożytnego Bliskiego Wschodu. Zainicjowane wówczas badania nad tym okresem dziejów kontynuowała do końca kariery naukowej, co zaowocowało z czasem stworzeniem na UAM-ie samodzielnego, jednego z najprężniejszych w Polsce ośrodka badawczego w tym zakresie. W latach 1963-1965 odbyła stypendium w Instytucie Orientalistycznym w ówczesnym Leningradzie pod opieką naukową profesora Igora Diakonowa. Rozpoczęła wówczas studia nad dziejami społeczno gospodarczymi, która zaowocowały później kilkoma publikacjami z pracą "Stosunki agrarne w państwie Sargonidów" na czele. Na podstawie tej rozprawy w 1970 uzyskała habilitację. 
W tym samym roku brała udział w światowym kongresie asyriologicznym (Rencontre Assyriologique) w Monachium. Od tego czasu zaczęła też wygłaszać gościnne wykłady za granicą - słuchano jej w ośrodkach naukowych w Tybindze, Hanowerze, Zurychu, Moskwie i Leningradzie. Uzyskała też stanowisko docenta. Podjęła także pracę nad pierwszej w polskiej historiografii syntezie dziejów Starożytnego Bliskiego Wschodu, co zaowocowało publikacją w wydawnictwie "Ossolineum" pt. "Historia Bliskiego Wschodu w starożytności" (1982, wydanie uzupełnione w 1987). Uczestniczyła we wszystkich konferencjach z serii „Šulmu” (historyków starożytnego Bliskiego Wschodu z krajów socjalistycznych), kolejno w Budapeszcie, Lipsku oraz Pradze (1986) i była główną organizatorką jej ostatniej, czwartej edycji w Poznaniu (1989). 1982 uzyskała tytuł profesorski z nominacji Rady Państwa, a od 1983 była profesorem nadzwyczajnym na UAM. W 1984 została kierownikiem Zakładu Historii Starożytnej UAM, które pełniła aż do zakończenia pracy zawodowej, finalizując dzieło budowy poznańskiego ośrodka badań nad starożytnym Wschodem, z nauką języka akadyjskiego i pisma klinowego. Ukoronowaniem tego procesu było jego usamodzielnienie się w odrębny zakład kilka lat po jej śmierci. W 1991 przeszła na emeryturę. Jej ostatnią publikacją była redakcja materiałów z konferencji Šulmu IV. Pracę musiał ukończyć jej uczeń i następca Stefan Zawadzki, gdyż Zabłocka zmarła nagle 26 marca 1993 w Poznaniu. 
Jej uczniami byli m.in.: prof. dr hab. Stefan Zawadzki, prof. UAM dr hab. Maria Musielak, prof. dr hab. Michał Musielak.
Działalność organizacyjna.
W latach 1973-1974 pełniła funkcję dyrektora szkoły letniej dla Polonii. Przez wiele lat zasiadała w komitecie badań historii starożytnej Polskiej Akademii Nauk. W okresie od 1984 do 1991 piastowała godność kierownika Zakładu Historii Starożytnej UAM. W latach 1986-1987 zasiadała w Senacie UAM z wyboru samodzielnych pracowników nauki, a w latach 1987-1990 była wicedyrektorem Instytutu Historii UAM..
Działalność społeczno-polityczna.
W latach 1955-1990 należała do PZPR (okresowo sekretarz POP na Wydziale Historycznym UAM), była także działaczką Zjednoczenia Patriotycznego „Grunwald”.
Ciekawostki.
W 1974 Ministerstwo Nauki wprowadziło nowy program studiów historycznych, którego osobliwością było wykładanie historii starożytnej dopiero na drugim roku (równolegle z nowożytną) i rozpoczęcie kursu historii od chronologicznie późniejszego okresu średniowiecza. Propozycję taką złożyła na naradzie resortowej Julia Zabłocka, jednak - jak stwierdziła później - w formie żartu. Pomysł jednak zdobył poparcie (zmianę argumentowano zbyt trudnym poziomem historii starożytnej dla nowych studentów) i był realizowany przez kilka następnych lat.

</doc>
<doc id="1361339" url="https://pl.wikipedia.org/wiki?curid=1361339" title="Edgware (stacja metra)">
Edgware (stacja metra)

Edgware – naziemna stacja metra londyńskiego położona w dzielnicy Barnet. Leży na trasie Northern Line i stanowi jeden z północnych krańców tej linii. Została otwarta w roku 1924. Korzysta z niej ok. 3,4 mln pasażerów rocznie. Należy do piątej strefy biletowej.

</doc>
<doc id="1361344" url="https://pl.wikipedia.org/wiki?curid=1361344" title="ALCA">
ALCA



</doc>
<doc id="1361345" url="https://pl.wikipedia.org/wiki?curid=1361345" title="Ubrania">
Ubrania



</doc>
<doc id="1361346" url="https://pl.wikipedia.org/wiki?curid=1361346" title="Burnt Oak (stacja metra)">
Burnt Oak (stacja metra)

Burnt Oak - naziemna stacja metra londyńskiego położona w dzielnicy Barnet. Leży na trasie Northern Line. Została otwarta w roku 1924. Projektantem budynku stacji był Stanley Heaps. Obecnie korzysta z niej ok, 3,2 mln pasażerów rocznie. Należy do czwartej strefy biletowej. Stacja Burnt Oak jest umiejscowiona na pozostałej z czasów rzymskich drodze teraz znanej jako Watling Avenue, co wyjaśnia dawną nazwę którą ta stacja nosiła do 1950 roku, "Burnt Oak (Watling)".

</doc>
<doc id="1361347" url="https://pl.wikipedia.org/wiki?curid=1361347" title="Dom mody">
Dom mody

Dom mody – przedsiębiorstwo handlowo-produkcyjne świadczące usługi w zakresie projektowania i sprzedaży dóbr konsumpcyjnych (luksusowych) jakimi są odzież oraz perfumy. 
Zakres jego działalności to moda "haute couture" (ubrania szyte na zamówienie) oraz "prêt-à-porter" (kolekcje ubrań dostępnych w butikach do nich należących), a także produkcja i sprzedaż markowych perfum. Skupia ono projektantów mody, którzy projektują kolekcje ubrań opatrzonych najczęściej marką danego domu mody.

</doc>
<doc id="1361348" url="https://pl.wikipedia.org/wiki?curid=1361348" title="Ciała niebieskie">
Ciała niebieskie



</doc>
<doc id="1361354" url="https://pl.wikipedia.org/wiki?curid=1361354" title="Klub Sportowy „Gryf”">
Klub Sportowy „Gryf”

Klub Sportowy „Gryf” – klub sportowy istniejący do 1995 roku w Słupsku. Jego kontynuatorem jest KS Gryfa Słupsk, z sekcją judo.
Początki sekcji.
Judo w Słupsku pojawiło się w latach pięćdziesiątych XX w. wraz z Janem Sańpruchem. W październiku 1958 r. w TKKF „Zdrowie” w Słupsku zorganizowano pierwsze zajęcia połączone z nauką samoobrony. Treningi odbywały się w sali II Liceum Ogólnokształcącego przy ulicy Mickiewicza dwa razy w tygodniu. Pierwszą próbę utworzenia sekcji judo w Gryfie Słupsk podjęto w 1959 r. Mimo że starania te zakończyły się niepowodzeniem, treningi odbywały się dalej w ramach działalności ogniska TKKF „Zdrowie”. Od 1962 r. były prowadzone przez dr. Stefana Teresińskiego, który nie ograniczał się tylko do nauczania, ale organizował również pokazy w celu popularyzacji tego sportu. Dostrzegając te wysiłki Polski Związek Judo powierzył słupskim działaczom organizację Mistrzostw Polski Juniorów w 1966 r.
Rozwój.
Decyzja o powołaniu sekcji judo w klubie sportowym Gryf zapadła ostatecznie w lutym 1968 r. Klub korzystał z sali treningowej Szkoły Milicyjnej przy ul. Krakusa. W niedługim czasie sekcja zaczęła odnosić sukcesy, najpierw w regionie, a potem w ramach gwardyjskiego pionu sportowego na ogólnopolskich igrzyskach młodzieży szkolnej, spartakiadach różnego szczebla, mistrzostwach Polski. Największe sukcesy wśród chłopców odnosił Jerzy Weland (waga lekka), wielokrotny mistrz okręgu w kategorii juniorów i juniorów starszych. W 1973 r. został mistrzem Polski w wadze 58 kg na Ogólnopolskiej Spartakiadzie Młodzieży w Krakowie i mistrzem Gwardyjskiego Pionu Sportowego. W styczniu 1974 r. doskonale wypadł w reprezentacji kraju w meczu z Republiką Federalną Niemiec, wygrywając 2 pojedynki oraz w Międzynarodowym Turnieju w Katowicach, gdzie zajął w wadze piórkowej II miejsce.
Pod koniec lat siedemdziesiątych wraz z poprawą bazy szkoleniowej klubu zajęcia przeniesiono do specjalistycznej hali na stadionie 650-lecia. Pozyskano nowych szkoleniowców, zwiększyła się liczba grup szkoleniowych. Wielu zawodników osiągało znaczące sukcesy, a drużyna klubu Gryf w 1979 r. zajęła IV miejsce (wraz z Gwardią Opole) w Mistrzostwach Polski juniorów w Łodzi. Mimo znaczących sukcesów w kategorii juniorów nie udało się jednak stworzyć drużyny, która odnosiłaby sukcesy indywidualne w kategorii seniorów.
Pod koniec lat siedemdziesiątych w 1968 roku klub przejął nazwę Gwardyjski Klub Sportowy „Gryf” a od 1980 roku do czasu rozwiązania w 1995 r. – KS „Gryf”.
W „Gryfie” judo kobiet zapoczątkowało swoją działalność we wrześniu 1978 r. Już w I Mistrzostwach Polski Kobiet rozegranych w Kielcach w kwietniu 1980 r. brązowy medal zdobyła Bogusława Juryś reprezentująca słupski klub. W następnych latach medalistkami Mistrzostw Polski były: Bogusława Olechnowicz, Stefania Drzewiecka, Anna Udycz, Beata Czaban, Marzena Kostrzewa, Irena Waszkinel, Danuta Wójcik, Lucyna Gołuchowska, Dorota Kosidło.
Sukcesy.
Największe sukcesy w historii klubu i polskiego judo kobiet odniosła Bogusława Olechnowicz. Dwukrotna uczestniczka Olimpiad: w Seulu w 1988 r. (brązowy medal w turnieju pokazowym) i Barcelonie w 1992 r. Trzykrotna złota medalistka Mistrzostw Europy: w Landskronie w 1985, Paryżu w 1987 i 1992, brązowa medalistka Mistrzostw Świata w Essen w 1987 r. Dwukrotna brązowa medalistka Akademickich Mistrzostw Świata, wielokrotna medalistka Mistrzostw Polski, w tym dwukrotnie w kategorii wszechwag (open). Jej sukcesy sportowe cieszyły się dużym uznaniem kibiców w kraju (dwukrotnie w plebiscycie Przeglądu Sportowego znalazła się w pierwszej dziesiątce najpopularniejszych sportowców) oraz w regionie (czołowe lokaty w konkursie Głosu Pomorza na najpopularniejszego sportowca województwa słupskiego).
Drugą zawodniczką, która zdobywała dla sekcji medale była Stefania Drzewiecka – brązowa medalistka Mistrzostw Europy w Paryżu w 1987 r., brązowa medalistka Akademickich Mistrzostw Świata, wielokrotna medalistka Mistrzostw Polski.
Oprócz sukcesów indywidualnych, dziewczęta judoczki prowadzone przez trenera Jerzego Welanda, osiągały sukcesy drużynowe. Zawodniczki zostały Drużynowym Mistrzem Polski w latach: 1984 (turniej w Olsztynie), 1985 (turniej we Wrocławiu), 1986 (turniej w Słupsku), 1987 (turniej w Opolu), 1988 (turniej w Kielcach).
Obecnie.
Mimo załamania pracy sekcji pod koniec lat osiemdziesiątych (głównie w wyniku odejścia wielu doświadczonych trenerów), klub działa nadal. W 1995 r. sekcja judo usamodzielniła się tworząc klub STS „Gryf-3” Słupsk. Obecnie wychowankowie odnoszą sukcesy na Ogólnopolskiej Spartakiadzie Młodzieży i Mistrzostwach Polski Juniorów, a sekcja rozwija swą działalność tworząc filie w szkołach podstawowych nr 4 w Słupsku i w Kończewie. Od 2000 r. popularyzuje judo wśród młodzieży szkolnej organizując zawody w ramach Ligi Szkolnej Judo (początkowo dla szkół podstawowych, później także dla szkół gimnazjalnych).

</doc>
<doc id="1361355" url="https://pl.wikipedia.org/wiki?curid=1361355" title="Struga (mechanika płynów)">
Struga (mechanika płynów)

Struga (rurka prądu) – spójny pęk sąsiadujących ze sobą linii prądu.
Przez strugę rozumie się też często spójny obszar płynu zawierający pęk sąsiadujących ze sobą linii prądu.
Zewnętrzne granice strugi, a więc ‘rozmiary’ pęku, określane są w sposób arbitralny, w zależności od potrzeb. Na przykład całość płynu przepływającego przez rurę tworzy strugę.
Równanie ciągłości strugi.
Dla każdej strugi obowiązuje równanie ciągłości wyrażające zasadę zachowania masy:
gdzie:
Występująca w prawej stronie równania wielkość stała jest charakterystyczna dla danej strugi. Jest to prędkość przepływu masy przez przekrój poprzeczny rurki prądu o wymiarze [kg/s].

</doc>
<doc id="1361359" url="https://pl.wikipedia.org/wiki?curid=1361359" title="Colindale (stacja metra)">
Colindale (stacja metra)

Colindale - naziemna stacja metra londyńskiego położona w dzielnicy Barnet na trasie Northern Line otwarta w roku 1924. Projektantem pierwotnego budynku stacji był Stanley Heaps. Podczas II wojny światowej budowla uległa zniszczeniu w wyniku bombardowań. Po latach funkcjonowania stacji w formie prowizorycznej nowy budynek oddano do użytku w 1962.
Obecnie ze stacji korzysta ok. 3,8 mln pasażerów rocznie. Należy do czwartej strefy biletowej.

</doc>
<doc id="1361360" url="https://pl.wikipedia.org/wiki?curid=1361360" title="Nina Ricci (firma)">
Nina Ricci (firma)



</doc>
<doc id="1361361" url="https://pl.wikipedia.org/wiki?curid=1361361" title="Kenzo (firma)">
Kenzo (firma)



</doc>
<doc id="1361366" url="https://pl.wikipedia.org/wiki?curid=1361366" title="Władcy wszechświata (film)">
Władcy wszechświata (film)

Władcy wszechświata () – amerykański film science fantasy z roku 1987, powstały na podstawie serialu animowanego "He-Man i władcy wszechświata".
Opis fabuły.
Planeta Eternia walczy ze Szkieletorem, który pragnie ją podbić i posiąść moc Posępnego Czerepu. Podczas potyczki ze Szkieletorem, He-Man i jego przyjaciele za pomocą magicznego klucza otwierają portal do innego wymiaru i przenoszą się na Ziemię. Niestety, klucz ginie, a odnajduje go dwoje młodych ludzi. Szkieletor wysyła swoje oddziały, aby odzyskały klucz, podczas gdy sam postanawia ostatecznie podbić Eternię.

</doc>
<doc id="1361372" url="https://pl.wikipedia.org/wiki?curid=1361372" title="Dritte Wahl">
Dritte Wahl

Dritte Wahl — niemiecki zespół punkrockowy z Rostocku.
Powstał w 1988 roku z inicjatywy Holm'a, który opuścił zespół w 1991. Zespół tworzy teksty apolityczne. W 1998 zespół założył własną wytwórnię Rausch Records. W 2005 w wieku 35 lat na raka wątroby zmarł wokalista Marko Busch.

</doc>
<doc id="1361374" url="https://pl.wikipedia.org/wiki?curid=1361374" title="Posąg Żubra w Spale">
Posąg Żubra w Spale

Posąg Żubra w Spale – statua żubra naturalnej wielkości znajdująca się w Spale, która pierwotnie była częścią pomnika stojącego w Zwierzyńcu, upamiętniającego polowanie zorganizowane przez cesarza Aleksandra II w Puszczy Białowieskiej. 
Historia.
Pomnik żubra wzniesiono pierwotnie w Zwierzyńcu koło Białowieży, gdzie w roku 1860 cesarz Aleksander II polował wraz z gośćmi i Wydarzenie to upamiętniono, fundując potężny pomnik, który został odlany w Petersburgu w zakładach Ogariewa. Pomnik Żubra, którego projektantem był Mihály Zichy stanął w Zwierzyńcu w 1862.
W czasie I wojny światowej przez Białowieżę przeszedł front. Wycofujący się Rosjanie – z osobistego rozkazu cesarza Mikołaja II – zabrali rzeźbę w głąb Rosji. W 1915 przewieziono posąg do Moskwy. Po wojnie rząd polski wystąpił o jego zwrot. W 1924 posąg żubra trafił do Warszawy i stanął na dziedzińcu Zamku Królewskiego. W 1928 roku prezydent Ignacy Mościcki zadecydował o przeniesieniu rzeźby do Spały, gdzie znajdowała się prezydencka rezydencja myśliwska. 
Siedem lat później potężne zwierzę stało się znakiem graficznym Jubileuszowego Zlotu Harcerstwa Polskiego. 
II wojnę światową posąg żubra przetrwał nienaruszony. Według miejscowej legendy pod koniec wojny Niemcy podjęli decyzję o przewiezieniu rzeźby do Berlina. Z przyczyn logistycznych zrezygnowali z tego przedsięwzięcia. Jeden z oficerów odciął jednak łeb zwierzęcia i w styczniu 1945 próbował wywieźć do Niemiec. Niemiecki oficer został zastrzelony, a głowa żubra powróciła na miejsce.
Od 1981 władze Białowieży bezskutecznie ubiegały się o zwrot rzeźby. W Spale powstało wówczas Towarzystwo Obrony Spalskiego Żubra. Ostatecznie, w 2014, w Zwierzyńcu odsłonięto wierną replikę posągu.

</doc>
<doc id="1361376" url="https://pl.wikipedia.org/wiki?curid=1361376" title="Archaeopotamus">
Archaeopotamus

Archaeopotamus – wymarły rodzaj hipopotama żyjący 8,1–7,5 miliona lat temu w Afryce i na Bliskim Wschodzie. Został opisany w 2005 i obejmuje gatunki pierwotnie zgrupowane jako Hexaprotodon. Oczodoły usadowione miał nieco niżej niż współczesne hipopotamy, gdyż znajdowały się one na wysokości sklepienia czaszki (a nie ponad nią). Analiza radioizotopowa kości wykazała, iż żywił się on głównie roślinami typu C4.
Nazwa.
"Archaeopotamus" oznacza „starożytny z rzeki”. Ze wszystkich znanych hipopotamów jedynie Kenyapotamus jest od niego starszy, ale za to znany jedynie z fragmentarycznych pozostałości – "Archaeopotamus" to najwcześniejszy dobrze poznany rodzaj.
Wiele prehistorycznych hipopotamów znanych było początkowo ze skamieniałości żuchwy. A., podobnie jak "Hexaprodon", posiadał 3 pary siekaczy. W przeciwieństwie zaś do niego miał wydłużone spojenie żuchwy. Z powodu takiej dolnej szczęki zaproponowano dla tego zwierzęcia angielską nazwę „narrow muzzled hippos”.
Gatunki.
"A. lothagamensis".
Pozostałości tego gatunku odkryte zostały w Lothaganna południowy zachód od jeziora Turkana w Kenii i opisany w 2000 r. jako "Hexaprotodon lothagamensis", aczkolwiek zauważono pewne różnice pomiędzy tym i innymi gatunkami tego rodzaju.
Gatunek ten był mniejszy od dzisiejszego hipopotama oraz od "A. harvardi", miał też smuklejszy szkielet. Był jednak większy niż dzisiejszy hipopotam karłowaty.
"A. harvardi".
Ten z kolei gatunek opisany został po raz pierwszy już w 1977 także jako członek rodzaju "Hexaprotodon". Choć proporcje obydwu gatunków opisywanego rodzaju są podobne, poprzedni jest mniejszy. "A. harvardi" dorastał do rozmiaru dzisiejszego hipopotama nilowego.
Istnieje grupa skamieniałości opisanych jako "Hexaprotodon sahabiensis" (zwany hipopotamem Abu Zabi), która dzisiaj jest uważana za pozostałości właśnie "Archaepotamus". Zapis kopalny większego gatunku jest obszerniejszy.
Odnalezienie.
Pozostałości odnaleziono w okolicy:
Ewolucja.
Bezpośredni przodek opisywanego tu zwierzęcia jest nieznany. Może nim być "Kenyapotamus", ale zapis kopalny jest zbyt ubogi, by rozstrzygnąć tę kwestię. Jest on bardziej prymitywny niż inne rodzaje ze swej rodziny, być może pochodził on od jakiegoś wcześniejszego zwierzęcia.
Skamieniałości podobne do omawianego rodzaju datowane są na 2 000 000 lat (koniec pliocenu). Różnią się znacznie od szczątków innych rodzajów takich jak "Hexaprotodon" i "Hippopotamus" z tego czasu.

</doc>
<doc id="1361379" url="https://pl.wikipedia.org/wiki?curid=1361379" title="Ratusz w Gorlicach">
Ratusz w Gorlicach

Ratusz w Gorlicach – najstarsza część ratusza miejskiego w Gorlicach mieszcząca się przy Rynku pochodzi z lat 1780-1790. W latach 1948-1950 ratusz został rozbudowany. W XIX wieku w ratuszu mieściła się apteka, którą prowadził Ignacy Łukasiewicz - wynalazca lampy naftowej. Ratusz posiada wieżę zegarową. Obecnie w budynku mieści się Urząd Miejski.

</doc>
<doc id="1361381" url="https://pl.wikipedia.org/wiki?curid=1361381" title="Yves Saint Laurent (dom mody)">
Yves Saint Laurent (dom mody)

Yves Saint Laurent SAS – francuski dom mody, założony przez Yves’a Saint Laurenta oraz jego partnera Pierre’a Bergé w 1961 roku we Francji. Jest jednym z najbardziej znanych domów mody na świecie.
Obecnie Yves Saint Laurent SAS jest spółką zależną francuskiego holdingu Kering, skupiającego producentów produktów markowych.

</doc>
<doc id="1361382" url="https://pl.wikipedia.org/wiki?curid=1361382" title="Jezioro Zyzdrój Wielki">
Jezioro Zyzdrój Wielki



</doc>
<doc id="1361384" url="https://pl.wikipedia.org/wiki?curid=1361384" title="Przetacznik pierzastosieczny">
Przetacznik pierzastosieczny

Przetacznik pierzastosieczny ("Veronica jacquinii" Baumg.) – gatunek rośliny należący do rodziny babkowatych ("Plantaginaceae"), w systemach XX-wiecznych klasyfikowany zwykle do trędownikowatych ("Scrophulariaceae"). Rodzimy obszar występowania obejmuje wschodnią i południowo-wschodnią Europę, Azję zachodnią i Kaukaz. W Polsce gatunek bardzo rzadki, występuje prawdopodobnie tylko w południowo-wschodniej części kraju (brak szczegółowych informacji o występowaniu).
Biologia i ekologia.
Bylina. Kwitnie od maja do lipca.

</doc>
<doc id="1361386" url="https://pl.wikipedia.org/wiki?curid=1361386" title="Bertrannus">
Bertrannus

Bertrannus, Bertrandus lub (błędnie) Bertinus (zm. 1222) – francuski kardynał, kreowany przez papieża Innocentego III na konsystorzu 19 maja 1212. Pochodził prawdopodobnie z Langwedocji. Sygnował bulle papieskie wydane między 8 sierpnia 1212 a 17 listopada 1216 jako diakon San Giorgio in Velabro, a 18 stycznia 1217 jako prezbiter Santi Giovanni e Paolo. Papież Honoriusz III w styczniu 1217 wysłał go jako legata do południowej Francji, gdzie spędził około trzech lat. Głównym celem jego misji była walka z herezją katarską oraz doprowadzenie do pokoju między Szymonem Montfortem a hrabią Tuluzy. Reprezentował bezkompromisową postawę wobec heretyków i ich sprzymierzeńców, nakładając zbiorowe kary kościelne na mieszkańców kilku największych miast Langwedocji (w tym Tuluzy). Mimo tych środków jego legacja nie przyniosła zamierzonych efektów i pod koniec 1219 został odwołany do Rzymu. Jego późniejsze losy nie są znane; ostatnia wzmianka o nim pochodzi z 23 grudnia 1221 i wedle wszelkiego prawdopodobieństwa zmarł krótko po tej dacie. W dokumencie datowanym 19 lutego 1233 papież Grzegorz IX określił go mianem "bone memorie" ("świętej pamięci").

</doc>
<doc id="1361387" url="https://pl.wikipedia.org/wiki?curid=1361387" title="Veronica jacquini">
Veronica jacquini



</doc>
<doc id="1361388" url="https://pl.wikipedia.org/wiki?curid=1361388" title="Bet Szikma">
Bet Szikma

Bet Szikma (hebr. בית שקמה) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszkelon, moszawów Maszen, Kochaw Micha’el, Talme Jafe, Ge’a i Mawki’im, oraz wioski Bat Hadar.
Historia.
Pierwotnie w miejscu tym znajdowała się arabska wioska Al-Dżijja, która została wyludniona i zniszczona podczas wojny o niepodległość w dniu 4 listopada 1948.
Współczesny moszaw został założony w 1950 przez żydowskich imigrantów z Maroka i Libii. Nazwano go na cześć rosnących tutaj dużych drzew figowca sykomory.
20 września 1954 palestyńscy terroryści zastrzelili dwóch mieszkańców wioski w tutejszym sadzie. Miejsce to jest upamiętnione pomnikiem. Prawdopodobnie atak ten został przeprowadzony przy współpracy sił specjalnych egipskiego wywiadu.
Kultura i sport.
W moszawie znajduje się dom kultury oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie oraz uprawach w szklarniach.
Komunikacja.
Przez moszaw przebiega droga nr 3412 , którą jadąc na południe dojedzie się do moszawów Talme Jafe i Ge’a, natomiast jadąc na zachód dojedzie się do drogi ekspresowej nr 4 (Erez–Kefar Rosz ha-Nikra).

</doc>
<doc id="1361390" url="https://pl.wikipedia.org/wiki?curid=1361390" title="Hrabstwo Abbeville">
Hrabstwo Abbeville

Hrabstwo Abbeville – hrabstwo w stanie Karolina Południowa w USA. Centrum administracyjnym hrabstwa jest Abbeville. W 2000 roku populacja hrabstwa wynosiła 26 167 osób. Powierzchnia wynosi 1 323 km², z czego 1 316 km² to powierzchnia lądowa, a pozostałe 8 km² to wodna (rzeki, jeziora).
Zarówno hrabstwo jak i jego siedziba swoją nazwę wzięły od francuskiego miasta Abbéville. Utworzone zostało w 1785 roku. Początkowo osiedlali się tam irlandzcy i hugenoccy farmerzy.

</doc>
<doc id="1361393" url="https://pl.wikipedia.org/wiki?curid=1361393" title="Berechja">
Berechja

Berechja (hebr.: ברכיה) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży w północno-zachodniej części pustyni Negew, w odległości 4 km na wschód od miasta Aszkelon, w otoczeniu wioski Kefar Silwer, oraz moszawów Nir Jisra’el, Hodijja i Maszen.
Historia.
Pierwotnie w miejscu tym znajdowała się arabska wioska Julis, jednak podczas wojny o niepodległość w 1948 jej mieszkańcy uciekli w obawie przed pogromami ze strony żydowskiej Hagany.
Moszaw został założony zimą 1950 przez żydowskich imigrantów z tunezyjskiej wyspy Dżerba. Nazwa jest związana z mocnym pragnieniem pierwszych założycieli moszawu, aby otrzymać błogosławieństwo od Boga.
Edukacja.
W moszawie znajdują się religijne szkoły: "Ha-Jeshiva Letse'irim Religious Center" i "Morasha Berkiya Religious School".
Gospodarka.
Gospodarka moszawu opiera się na intensywnym rolnictwie, uprawach w szklarniach, oraz hodowli bydła mlecznego i drobiu.
Komunikacja.
Przez wioskę przebiega droga nr 3500, którą jadąc na południe dojeżdża się do skrzyżowania z drogą ekspresową nr 35 (Aszkelon–Hebron) i moszawu Maszen. Natomiast jadąc na północny wschód dojeżdża się do moszawu Hodijja i skrzyżowania z drogą ekspresową nr 3 (Aszkelon–Modi’in-Makkabbim-Re’ut).

</doc>
<doc id="1361394" url="https://pl.wikipedia.org/wiki?curid=1361394" title="Ge’a">
Ge’a

Ge’a (hebr. גיאה) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszkelon, moszawów Bet Szikma, Kochaw Micha’el, Talme Jafe i Mawki’im, oraz wioski Bat Hadar.
Historia.
Pierwotnie w miejscu tym znajdowała się arabska wioska al-Jiyya, która została wyludniona i zniszczona podczas wojny o niepodległość w dniu 4 listopada 1948.
Współczesny moszaw został założony w 1949 przez żydowskich imigrantów z Węgier i Czechosłowacji.
Edukacja, kultura i sport.
W moszawie znajduje się szkoła podstawowa, ośrodek kultury i sportu, oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie, hodowli bydła mlecznego i drobiu, oraz uprawach w szklarniach.
Swoją siedzibę ma tutaj firma "CMD Engineering Equipment Supplies Co. Ltd." oferująca kompleksowe rozwiązania z zakresu budowy infrastruktury, robót ziemnych, górniczych i innych. Firma współpracuje z kilkoma przedsiębiorstwami i prowadzi działalność o zasięgu globalnym.
Komunikacja.
Przez moszaw przebiega droga nr 3412 , którą jadąc na południowy wschód dojedzie się do moszawu Talme Jafe, natomiast jadąc na północny wschód dojedzie się do moszawu Bet Szikma, a następnie do drogi ekspresowej nr 4 (Erez–Kefar Rosz ha-Nikra).

</doc>
<doc id="1361402" url="https://pl.wikipedia.org/wiki?curid=1361402" title="Hodijja">
Hodijja

Hodijja (hebr. הודיה) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży w północno-zachodniej części pustyni Negew, w odległości 6 km na wschód od miasta Aszkelon, w otoczeniu moszawów Berechja, Maszen i Nir Jisra’el, oraz kibucu Negba.
Historia.
Pierwotnie w miejscu tym znajdowały się ziemie należące do arabskiej wioski Dżulis. Podczas wojny domowej w Mandacie Palestyny w dniu 12 maja 1948 wioskę Julis zaatakowali członkowie żydowskiej organizacji paramilitarnej Hagana. Zdołali oni zająć tutejsze byłe brytyjskie koszary wojskowe, jednak nie zdołali przejąć kontroli nad samą wioską. W trakcie wojny o niepodległość w jej rejonie przechodziła linia frontu izraelsko-egipskiego. Egipcjanie wielokrotnie atakowali izraelskie pozycje w koszarach Julis. W dniu 11 czerwca Izraelczycy zajęli całą wioskę. W trakcie walk została prawie doszczętnie zniszczona. Mieszkańcy uciekli, a pozostałych wypędzono.
Współczesny moszaw został założony w 1949 przez żydowskich imigrantów z Indii, do których później dołączyli imigranci z Iranu i Jemenu.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach. Spółka "Yodiah Grocery" dostarcza warzywa do licznych sklepów w regionie.
Działa tutaj firma "Shay&amp;Snir" zajmująca się sprzedażą komputerów i akcesoriów informatycznych.
Komunikacja.
Przy wschodniej granicy moszawu przebiega droga nr 3500, którą jadąc na północ dojeżdża się do drogi ekspresowej nr 3 (Aszkelon–Modi’in-Makkabbim-Re’ut), a w kierunku południowo-zachodnim do moszawu Berechja i położonego na południu skrzyżowania z drogą ekspresową nr 35 (Aszkelon–Hebron). Z moszawu można także wyjechać lokalną drogą na wschód, gdyż w odległości 100 metrów znajduje się skrzyżowanie z drogą nr 232 , która łączy z sobą drogi ekspresowe nr 3 z nr 35.

</doc>
<doc id="1361404" url="https://pl.wikipedia.org/wiki?curid=1361404" title="Alexander Keith’s Tankard 2008 Final 8">
Alexander Keith’s Tankard 2008 Final 8

Alexander Keith’s Tankard Final 8, turniej finałowy prowincjonalnych mistrzostw Nowego Brunszwiku mężczyzn w curlingu odbył się w fniach 13-17 lutego 2008 we Fredericton, na lodowisku Capital Winter Club. W ostatniej fazie turnieju rywalizowało ze sobą 8 drużyn wyłonionych z Alexander Keith’s Tankard 2008 32 Team TKO.
W finale spotkały się drużyny Grattana i Mallaisa, z wynikiem 9:2 reprezentantem prowincji na Tim Hortons Brier 2008 została drużyna pod przewodnictwem Jamesa Grattana.
Wyniki.
Playoff.
Finał.
17 lutego; 14:00
Półfinał.
17 lutego; 9:00
3-4.
16 lutego; 19:00
Tie breaker.
16 lutego; 14:00
Round Robin.
Runda 1.
13 lutego; 19:00
Runda 2.
14 lutego; 9:00
Runda 3.
14 lutego; 14:00
Runda 4.
14 lutego; 20:00
Runda 5.
15 lutego; 14:00
Runda 6.
15 lutego; 19:00
Runda 7.
16 lutego; 9:00

</doc>
<doc id="1361405" url="https://pl.wikipedia.org/wiki?curid=1361405" title="Autovie Venete">
Autovie Venete

Autovie Venete S.p.A. – włoska spółka będąca operatorem trzech autostrad: A4 (na odcinku Wenecja - Triest), A23 (między węzłami Udine Sud - A4) oraz A28 (na całej długości). W sumie odcinki zarządzane przez firmę Autovie Venete liczą 210 km. Spółka powstał w roku 1928, a jej siedziba znajduje się w Trieście.

</doc>
<doc id="1361406" url="https://pl.wikipedia.org/wiki?curid=1361406" title="Chelec">
Chelec

Chelec (hebr. חלץ; oficjalna pisownia w ang. Heletz) – moszaw położony w Samorządzie Regionu Chof Aszkelon, w Dystrykcie Południowym, w Izraelu.
Położenie.
Leży w północno-zachodniej części pustyni Negew, w pobliżu miasta Aszkelon.
Historia.
Moszaw został założony w 1949 przez imigrantów z Jemenu.
Gospodarka.
Gospodarka moszawu opiera się na intensywnym rolnictwie.

</doc>
<doc id="1361407" url="https://pl.wikipedia.org/wiki?curid=1361407" title="Kochaw Micha’el">
Kochaw Micha’el

Kochaw Micha’el (hebr. כוכב מיכאל) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży w północno-zachodniej części pustyni Negew, w pobliżu miasta Aszkelon.
Historia.
W czasie wypraw krzyżowych miejsce to było znane jako Coquebel. Wykopaliska archeologiczne z tego okresu odkryły fundamenty budynków, kolumny, kapitele, cysterny oraz basen. Wskazuje to, że Coquebel było zamożną miejscowością.
W 1596 istniała tutaj arabska wioska Kaukaba, która posiadała 88 mieszkańców. Utrzymywali się oni z hodowli pszenicy, jęczmienia, sezamu, drzew owocowych i winorośli. Podczas wojny domowej w Mandacie Palestyny w dniu 12 maja 1948 wioskę Kaukaba zajęli członkowie żydowskiej organizacji paramilitarnej Hagana. Większość mieszkańców uciekła wówczas. W trakcie wojny o niepodległość w jej rejonie przechodziła linia frontu izraelsko-egipskiego. Wioska kilkakrotnie przechodziła z rąk do rąk. W trakcie walk została doszczętnie zniszczona. Podczas operacji Jo’aw w nocy z 27 na 28 października wypędzono ostatnich mieszkańców wioski.
Współczesny moszaw został założony w 1950 przez imigrantów z Iraku. W 1962 osiedlili się tutaj imigranci z Argentyny.
Gospodarka.
Gospodarka moszawu opiera się na intensywnym rolnictwie.

</doc>
<doc id="1361409" url="https://pl.wikipedia.org/wiki?curid=1361409" title="Black/death metal">
Black/death metal



</doc>
<doc id="1361410" url="https://pl.wikipedia.org/wiki?curid=1361410" title="Maison de Balzac">
Maison de Balzac

Maison de Balzac – dom-muzeum oraz była rezydencja francuskiego pisarza Honoré de Balzaca. Muzeum znajduje się w 16. dzielnicy Paryża na ulicy rue Raynouard pod numerem 47. Wstęp jest darmowy. Opłata pobierana jest tylko w trakcie trwania tymczasowych ekspozycji.
Skromna rezydencja z ogrodem oraz dziedzińcem usytuowana jest w paryskim okręgu Passy położonym niedaleko Lasku Bulońskiego. Balzac wynajmował w tej posiadłości mieszkanie w latach 1840–1847. W 1949 roku władze Paryża nabyły budynek i założyły w nim muzeum literackie.
Ze wszystkich domów, posiadłości oraz mieszkań, w których mieszkał Balzac, jedynie Maison de Balzac przetrwał do dnia dzisiejszego.
Pięciopokojowy apartament Balzaka znajduje się na najwyższym piętrze budynku. Wejście na piętro znajduje się od ogrodu posiadłości. Tu właśnie powstawał słynny cykl powieściowy Balzaka, "Komedia ludzka". W zbiorach muzeum znajdują się rzeczy codziennego użytku należące do Balzaka, w tym m.in. krzesło i biurko w jego sypialni oraz zestaw do parzenia kawy i herbaty otrzymany od jego przyjaciółki Zulmy Carraud w 1832 roku.
W muzeum znajduje się także unikatowy dagerotyp Balzaka autorstwa Louisa-Auguste Bissona oraz portrety olejne Balzaka, jego matki i ojca.
Od 1971 roku na parterze rezydencji mieści się biblioteka zawierająca oryginalne powieści, ilustracje oraz manuskrypty wykonane lub podpisane przez Balzaka. Gromadzi również wycinki oraz artykuły poświęcone Balzakowi w ówczesnych dziennikach i czasopismach.

</doc>
<doc id="1361411" url="https://pl.wikipedia.org/wiki?curid=1361411" title="Panachaiki GE">
Panachaiki GE

Panachaiki Gymnastiki Enosi (gr. Παναχαϊκή Γυμναστική Ένωση, Panachaiki Jimnastiki Enosi) – grecki klub piłkarski, grający obecnie w Superleague Ellada 2, mający siedzibę w mieście Patras, leżącym na półwyspie Peloponez.
Historia.
Klub został założony w 1891 roku jako "Panachaikos Gymnastikos Syllogos". W 1894 roku w mieście Patras utworzono inny klub "Gymnastiki Eteria Patron", a w 1923 roku doszło do fuzji obu zespółów, dzięki czemu powstał nowy o nazwie "Panachaiki Gymnastiki Enosi". Największymi sukcesami Panachaiki były występy w pierwszej lidze greckiej. W 1973 roku drużyna zajęła w niej 4. miejsce, dzięki czemu w sezonie 1973/1974 wystąpiła w Pucharze UEFA, jednak odpadła w 2. rundzie po spotkaniach z holenderskim FC Twente. W 2003 roku Panachaiki spadło z Alpha Ethniki, a w 2004 roku z Beta Ethniki (odpowiednik 2. ligi). W 2004 roku miała miejsce fuzja Panachaiki z Patraikosem.

</doc>
<doc id="1361414" url="https://pl.wikipedia.org/wiki?curid=1361414" title="Gil Torres">
Gil Torres

Gil Torres (zm. 11 listopada 1254) – hiszpański kardynał.
Życiorys.
Pochodził z Kastylii i był kanonikiem kapituły katedralnej w Burgos. Prawdopodobnie 17 grudnia 1216 roku papież Honoriusz III mianował go kardynałem diakonem Santi Cosma e Damiano i wezwał do Rzymu. Podpisywał bulle papieskie wydane między 14 kwietnia 1217 a 28 lipca 1246 roku. Reprezentował kastylijskie interesy w kurii papieskiej; wielokrotnie interweniował w rozwiązywanie wewnątrzkościelnych sporów w Hiszpanii. W 1234 został wybrany na arcybiskupa Tarragony, jednak nominacja ta nie została zatwierdzona przez papieża Grzegorza IX, który chciał zatrzymać go w Rzymie. Podobnie w 1247 Innocenty IV odmówił zatwierdzenia jego elekcji na arcybiskupa Toledo, które to stanowisko wiązało się z godnością prymasa Hiszpanii. Protodiakon Świętego Kolegium Kardynałów od 1250 roku. Uczestniczył w elekcjach papieskich w 1227, 1241 i 1243. Zmarł krótko przed śmiercią Innocentego IV, będąc już w bardzo zaawansowanym wieku.

</doc>
<doc id="1361415" url="https://pl.wikipedia.org/wiki?curid=1361415" title="Hieronim Savonarola">
Hieronim Savonarola



</doc>
<doc id="1361419" url="https://pl.wikipedia.org/wiki?curid=1361419" title="Kserografia">
Kserografia



</doc>
<doc id="1361420" url="https://pl.wikipedia.org/wiki?curid=1361420" title="Xerografia">
Xerografia



</doc>
<doc id="1361426" url="https://pl.wikipedia.org/wiki?curid=1361426" title="Alexander Keith’s Tankard 2008 32 Team TKO">
Alexander Keith’s Tankard 2008 32 Team TKO

Alexander Keith’s Tankard 2008 32 Team TKO, środkowy turniej prowincjonalnych mistrzostw Nowego Brunszwiku mężczyzn w curlingu odbył się w dniach 31 stycznia-3 lutego 2008 we Miramichi, na lodowisku Miramichi Curling Club. W turnieju uczestniczyło 32 drużyny, w tym 6, które awansowały z Alexander Keith’s Tankard 2008 Wild Card. Turniej rozgrywano potrójnym systemem pucharowym, w którym wyłoniono 8 drużyn walczących ze sobą dalej podczas Alexander Keith’s Tankard 2008 Final 8.
Wyniki.
Runda A.
Runda 1.
31 stycznia; 17:30
31 stycznia; 20:30
1 lutego; 8:00
Runda 2.
1 lutego; 8:00
1 lutego; 11:00
1 lutego; 14:00
Runda 3.
1 lutego; 18:00
Runda 4.
2 lutego; 11:30
Runda B.
Runda 1.
1 lutego; 14:00
1 lutego; 18:00
1 lutego; 14:00
1 lutego; 18:00
Runda 2.
1 lutego; 18:00
1 lutego; 21:00
2 lutego; 8:00
Runda 3.
2 lutego; 11:30
2 lutego; 15:00
Runda 4.
2 lutego; 20:00
Runda 5.
3 lutego; 13:15
Runda C.
Runda 1.
1 lutego; 21:00
2 lutego; 8:00
Runda 2.
2 lutego; 11:30
2 lutego; 15:00
Runda 3.
2 lutego; 15:00
2 lutego; 20:00
3 lutego; 8:30
Runda 4.
3 lutego; 8:30
3 lutego; 13:15
Runda 5.
3 lutego; 18:00

</doc>
<doc id="1361429" url="https://pl.wikipedia.org/wiki?curid=1361429" title="Alexander Keith's Tankard Final 8">
Alexander Keith's Tankard Final 8



</doc>
<doc id="1361430" url="https://pl.wikipedia.org/wiki?curid=1361430" title="Autostrada A28 (Włochy)">
Autostrada A28 (Włochy)

Autostrada A28 (Autostrada Portogruaro - Conegliano) – autostrada w północnych Włoszech. Trasa łączy miasto Pordenone z autostradą A4 oraz z prowadzącą w turystyczne rejony Dolomitów autostradą A27 (brakujące 4 km. mają powstać do 2009 roku). Koncesjonariuszem trasy jest spółka Autovie Venete.

</doc>
<doc id="1361436" url="https://pl.wikipedia.org/wiki?curid=1361436" title="Hannah Montana">
Hannah Montana

Hannah Montana – amerykański sitcom dla młodzieży, należący do kanonu Disney Channel Original Series. Zadebiutował 24 marca 2006 na Disney Channel USA i szybko zdobył popularność, a od 2 grudnia 2006 był emitowany w polskim Disney Channel, zaś od 6 września 2008 można było go w Polsce oglądać w TVP1. Od 14 czerwca 2022 dostępny w Polsce na platformie Disney+. Serial opowiada o dziewczynie prowadzącej podwójne życie jako Miley Stewart, przeciętna nastolatka, i Hannah Montana, światowej sławy nastoletnia piosenkarka pop. Jej druga osobowość jest jednak sekretem, o którym wie tylko rodzina i najbliżsi przyjaciele.
"Hannah Montana" był bijącym rekordy popularności na świecie serialem i najchętniej oglądanym Disney Channel Original Series. W USA, emisja ostatniego, czwartego, sezonu serialu o nazwie „Hannah Montana Forever” zakończyła się 16 stycznia 2011 r. Oprócz tego serial doczekał się licznych ścieżek dźwiękowych, trasy koncertowej Best of Both Worlds Tour i filmu koncertowego oraz kinowej ekranizacji "" wydanej w kwietniu 2008. W 2007, 2008 i 2009 otrzymywał nominację do nagrody Emmy w kategorii „Najlepszy Program Dziecięcy”, jednak ani razu nie zwyciężył.
Produkcja.
Współtwórcą "Hannah Montany" jest Michael Poryes, który jest współtwórcą wcześniejszego hitu Disney Channel "Świat Raven". Serial jest produkowany przez It’s a Laugh Productions i Michael Poryes Productions wraz z Disney Channel Original Productions i kręcony w Sunset Bronson Studios w Hollywood, Los Angeles, Kalifornia.
Pomysł na ten serial narodził się wraz z odcinkiem serialu "Świat Raven" „Goin’ Hollywood”, który miał pierwotnie służyć jako pilot serialu "Better Days", w którym dzieciak grający w serialu pod tym samym tytułem miał zmagać się z normalnym życiem. Odcinek „New Kid in School” miał być jego pierwszym odcinkiem. Finalistka programu "American Juniors" Jordan McCoy i piosenkarka pop/R&amp;B JoJo (która odrzuciła rolę) dostały propozycję głównej roli Zoe Stewart. Miley Cyrus miała pierwotnie zagrać jej „najlepszą przyjaciółkę” Lilly Romero, później zmienioną na Lilly Truscott. Twórcy doszli do wniosku, że dziewczyna byłaby lepsza w głównej roli, dlatego obsadzono ją jako Zoe Stewart/Hannah Montana. Potem imię Zoe Stewart zmieniono na Miley, oprócz tego często zmieniano nazwisko Hannah Montany (m.in. na Anna Cabana, Samantha York i Alexis Texas).
W grudniu 2006 Disney potwierdził plany wydania wszelkich produktów związanych z "Hannah Montany", takich jak ubrania, biżuteria, ozdoby i lalki w różnych sklepach. Play Along Toys wydał lalki Hannah Montana z ubraniami, śpiewające i lalki Miley Stewart, a także inne produkty w sierpniu 2007. Więcej lalek Hannah, jak i lalki Lilly, Olivera i Jake’a Ryana zostały wydane w listopadzie 2007. Były one jednymi z najpopularniejszych świątecznych lalek w 2007 roku.
Według "Daily Dispatch", "Hannah Montana" miała w 2008 aż 200 milionów widzów. „Gdyby widzowie Miley tworzyli państwo, mogłoby ono mieć piątą pod względem liczebności populację świata – z Brazylią na miejscu pierwszym”. W lutym 2008 odbyło się międzynarodowe spotkanie z udziałem 80 osób, na którym dyskutowano o przyszłości "Hannah Montana". Na spotkaniu były reprezentowane wszystkie biznesowe części Disneya.
Czołówka.
W czołówce serialu jest wykorzystywany utwór Hannah Montany „Best of Both Worlds”. Został on napisany przez Matthew Gerrarda oraz Robbie Nevila i wyprodukowany przez Gerrarda. Znalazł się on na ścieżce dźwiękowej do pierwszego sezonu serialu, "Hannah Montana". Słowa piosenki opowiadają o prowadzeniu podwójnego życia jako normalna dziewczyna i gwiazda, a sam tytuł oznacza „Najlepsze z obu światów”. Pełna wersja piosenki trwa niecałe trzy minuty, lecz w czołówce używany jest fragment trwający niecałą minutę (pierwsza zwrotka i refren). Przed „Best of Both Worlds” na piosenkę w czołówce były typowane „Just Like You” i „The Other Side of Me”.
Czołówka pierwszego sezonu składa się głównie z fragmentów odcinków. Zostają w niej przedstawieni główni aktorzy, oprócz tego możemy w niej zobaczyć Hannah na koncercie. W drugim sezonie czołówka minimalnie się zmieniła, bo choć jej budowa wyglądała tak samo, to pojawiły się nowe fragmenty odcinków, a do głównej obsady dołączył Moisés Arias jako Rico.
W trzecim sezonie pojawiła się zupełnie nowa czołówka. Jest ona stylizowana na Times Square, pojawiają się nowe fragmenty odcinków. Aktorzy przedstawieni są na nowych tablicach, podobnych do telebimów. Oprócz tego zmianie uległa piosenka w tle – wciąż jest to „Best of Both Worlds”, lecz zremixowane, znane oficjalnie jako 2009 Movie Mix; nowa wersja pochodzi z filmu "" i jego , za to nie uwzględniony na ścieżce do trzeciego sezonu serialu.
Proces sądowy.
23 sierpnia 2007 Buddy Sheffield oskarżył Disneya o plagiat pomysłu na serial. Oskarżyciel stwierdził, że w 2001 zaproponował Disney Channel produkcję swojego serialu "Rock and Roland", który opowiadał o nastolatku, który prowadzi podwójne życie jako uczeń szkoły średniej oraz gwiazda rocka. Proces wykazał, że stacji początkowo pomysł spodobał się, ale ostatecznie został odrzucony.
Filmy.
"Hannah Montana &amp; Miley Cyrus: Best of Both Worlds Concert".
"Hannah Montana &amp; Miley Cyrus: Best of Both Worlds Concert" to film koncertowy, zawierający nagranie koncertu z trasy koncertowej Best of Both Worlds Tour. Został wyprodukowany przez Walt Disney Pictures i jest wyświetlany w technice 3D przez Disney Digital 3-D. Film był limitowanie wyświetlany w 638 kinach na świecie przez tydzień, premierowo w USA i Kanadzie od 1 do 7 lutego 2008. . W Polsce jego premiera odbyła się telewizyjnie, 12 września 2008 na Disney Channel.
"Hannah Montana: Film".
"Hannah Montana: Film" to adaptacja filmowa serialu. Jej kręcenie rozpoczęło się w kwietniu 2008 i obejmowało głównie Columbię, Tennessee i Los Angeles, California, a zakończyło się w lipcu 2008. Premiera filmu odbyła się 10 kwietnia 2009 w USA i Kanadzie, za to w Polsce film wszedł na ekrany kin 17 kwietnia 2009.

</doc>
<doc id="1361437" url="https://pl.wikipedia.org/wiki?curid=1361437" title="Joëlle Milquet">
Joëlle Milquet

Joëlle F.G.M. Milquet (ur. 17 lutego 1961 w Charleroi) – belgijska i walońska polityk, od 2008 minister na szczeblu federalnym, a od 2014 na szczeblu regionalnym, od 1999 do 2011 przewodnicząca Centrum Demokratyczno-Humanistycznego.
Życiorys.
W 1984 ukończyła studia prawnicze na Université catholique de Louvain. Rok później została absolwentką prawa europejskiego na Uniwersytecie Amsterdamskim.
Pracę zawodową rozpoczęła w kancelarii adwokackiej w Brukseli. W latach 1995–1999 była członkinią belgijskiego Senatu. Od 1999 wybierana w skład Izby Reprezentantów. W 1999 stanęła na czele Partii Chrześcijańsko-Społecznej. W 2002 doprowadziła do jej reorganizacji i przekształcenia w Centrum Demokratyczno-Humanistyczne.
Joëlle Milquet odegrała istotną rolę w negocjacjach nad utworzeniem rządu prowadzonych po wyborach w 2007. Sprzeciwiała się wówczas planom reformy konstytucyjnej zwiększającej autonomię poszczególnych wspólnot belgijskich. W konsekwencji flamandzkojęzyczne media obdarzyły ją określeniem "Madame Non" (dosłownie „Pani Nie”).
W marcu 2008 objęła urząd wicepremiera oraz ministra ds. zatrudnienia i równouprawnienia w wielopartyjnym rządzie Yves'a Leterme. Funkcje te pełniła również w gabinecie Hermana Van Rompuya powołanym w grudniu tego samego roku. Pozostała na tych stanowiskach także w kolejnym rządzie utworzonym w listopadzie 2009 pod przywództwem Yves'a Leterme. W przedterminowych wyborach w 2010 ponownie wybrana do Izby Reprezentantów.
W grudniu 2011 została wicepremierem i ministrem spraw wewnętrznych w rządzie, na czele którego stanął Elio Di Rupo. W 2014 uzyskała mandat deputowanej do parlamentu Regionu Stołecznego Brukseli. 22 lipca 2014 odeszła z rządu centralnego w związku z objęciem stanowisk wicepremiera oraz ministra edukacji i kultury w rządzie wspólnoty francuskiej, które zajmowała do kwietnia 2016.

</doc>
<doc id="1361440" url="https://pl.wikipedia.org/wiki?curid=1361440" title="Ratusz w Oświęcimiu">
Ratusz w Oświęcimiu

Ratusz w Oświęcimiu – budynek mieści się przy Rynku Głównym. Został wybudowany w latach 1872–1875. Jest to jednopiętrowa, podpiwniczona kamienica z cegły. Posiada elementy neogotyckie. Na wieży ratusza znajduje się zegar.
Historia.
Do początku XX wieku siedziba władz miejskich. Później w budynku mieściła się siedziba Powiatowego Urzędu Bezpieczeństwa Publicznego w Oświęcimiu. Po powstaniu Zmotoryzowanych Odwodów Milicji Obywatelskiej w 1956 roku, miała tutaj siedzibę jednostka ZOMO. Użyto jej w Nowej Hucie w kwietniu 1960 roku w walkach o krzyż.
Od 20 lipca 2018 roku w budynku Ratusza mieści się drugi oddział muzeum w Oświęcimiu. Znajduje się tam stała ekspozycja o nazwie „W przestrzeniach historii. Dzieje miasta Oświęcimia”, która przybliża burzliwą historię miasta od czasów średniowiecza aż po współczesność.

</doc>
<doc id="1361442" url="https://pl.wikipedia.org/wiki?curid=1361442" title="Unger (ujednoznacznienie)">
Unger (ujednoznacznienie)

Osoby o nazwisku Unger:

</doc>
<doc id="1361443" url="https://pl.wikipedia.org/wiki?curid=1361443" title="Synagoga w Luksemburgu">
Synagoga w Luksemburgu

Synagoga w Luksemburgu – synagoga znajdująca się w Luksemburgu, stolicy Wielkiego Księstwa Luksemburga, przy 45 Avenue Monterey. Jest największą i główną synagogą w kraju.
Synagoga została zbudowana w 1953 roku na miejscu starszej synagogi, przed II wojną światową zwanej Wielką, zburzonej przez nazistów w latach 1941-1943. Jej budowa została sfinansowana przez odrodzoną lokalną gminę żydowską, a także przez rząd Luksemburga. Synagoga jest obecnie centrum religijnym, kulturalnym i socjalnym luksemburskich Żydów. Nabożeństwa odbywają się we wszystkie szabaty oraz święta.

</doc>
<doc id="1361444" url="https://pl.wikipedia.org/wiki?curid=1361444" title="Alexander Keith’s Tankard 2008 Wild Card">
Alexander Keith’s Tankard 2008 Wild Card

Alexander Keith’s Tankard 2008 Wild Card, faza eliminacyjna prowincjonalnych mistrzostw Nowego Brunszwiku mężczyzn w curlingu odbył się w dniach 18-20 stycznia 2008 w Woodstock, na lodowisku Woodstock Curling Club. W turnieju uczestniczyło 12 drużyn, z których 8 zakwalifikowało się dalej do Alexander Keith’s Tankard 2008 32 Team TKO. Turniej rozgrywano potrójnym systemem pucharowym.
Wyniki.
Runda A.
Runda 1.
18 stycznia; 19:00
19 stycznia; 8:30
Runda 2.
19 stycznia; 8:30
19 stycznia; 11:45
19 stycznia; 15:00
Runda B.
Runda 1.
19 stycznia; 8:30
19 stycznia; 11:45
19 stycznia; 15:00
Runda 2.
19 stycznia; 15:00
19 stycznia; 20:00
Runda C.
Runda 1.
19 stycznia; 20:00
Runda 2.
20 stycznia; 10:00

</doc>
<doc id="1361449" url="https://pl.wikipedia.org/wiki?curid=1361449" title="Alexander Keith’s Tankard 2008">
Alexander Keith’s Tankard 2008



</doc>
<doc id="1361450" url="https://pl.wikipedia.org/wiki?curid=1361450" title="Cmentarz żydowski w Dzierżoniowie">
Cmentarz żydowski w Dzierżoniowie

Cmentarz żydowski w Dzierżoniowie – kirkut otwarty 16 maja 1825 r., znajduje się przy ul. Bielawskiej 18 w Dzierżoniowie, między ulicami Armii Krajowej i Szpitalną. Utworzony na planie trójkąta, zajmuje obszar do 0,4 ha. Zachowało się około 250 nagrobków. Najstarszy pochodzi z 1838.

</doc>
<doc id="1361452" url="https://pl.wikipedia.org/wiki?curid=1361452" title="Autostrada A27 (Włochy)">
Autostrada A27 (Włochy)

Autostrada A27 (Autostrada Mestre - Pian di Vedoia) – autostrada w północnych Włoszech. Trasa łączy weneckie lotnisko z autostradą A4 i dalej z Treviso i Belluno. Koncesjonariuszem trasy jest grupa Autostrade per l’Italia.

</doc>
<doc id="1361455" url="https://pl.wikipedia.org/wiki?curid=1361455" title="Piotr Kunysz">
Piotr Kunysz

Piotr Kunysz (ur. 1 czerwca 1973 w Jeleniej Górze) – propagator snowboardingu oraz kitesurfingu w Polsce, autor specjalistycznych poradników szkoleniowych.
Po ukończeniu studiów doktoranckich pracował w Zespole Sportów Zimowych (AWF Wrocław). W roku akademickim 2006/2007 objął stanowisko kierownika Zespołu Sportów Zimowych. Od 2002 roku jest członkiem zarządu PZS, od 2006 roku szefem komisji szkolenia PZS. Jest właścicielem Centrum Szkolenia Kite&amp;Snow SIGN-X w ramach którego wspólnie z wyszkolonymi przez siebie instruktorami organizuje szkolenia z zakresu snowboardingu i kitesurfingu. Piotr Kunysz jest instruktorem wykładowcą PZS, instruktorem PZN, MENiS kitesurfingu oraz IKO (International Kiteboarding Organisation) level II.
Na Akademii Wychowania Fizycznego we Wrocławiu zajmuje się wykładaniem przedmiotów takich jak: łyżwiarstwo, podstawy bezpieczeństwa w górach w okresie zimowym, rekreacja zimowa, model zagospodarowania turystycznego, specjalizacja instruktorska, podstawy kitesurfingu, podstawy techniki snowboardowej, podstawy techniki freestylowej w snowboardzie. Był redaktorem naczelnym magazynu "Free&amp;Style". Publikuje do pism specjalistycznych takich jak "Deska", "Sportowy Styl", "Snowboard", "Ślizg".

</doc>
<doc id="1361456" url="https://pl.wikipedia.org/wiki?curid=1361456" title="John Sankey">
John Sankey

John Sankey, 1. wicehrabia Sankey GBE (ur. 26 października 1866, zm. 6 lutego 1948) – brytyjski prawnik i polityk, członek Partii Pracy i Narodowej Partii Pracy, minister w rządach Ramsaya MacDonalda.
Wykształcenie odebrał w Lancing College w Susseksie oraz w Jesus College na Uniwersytecie Oksfordzkim. Studia ukończył w 1889 r. z tytułem bakałarza historii nowożytnej. W 1891 r. uzyskał tytuł naukowy z prawa cywilnego. W 1892 r. rozpoczął praktykę adwokacką w Middle Temple.
W 1928 r. został sędzią Sądu Apelacyjnego Anglii i Walii ("Lord Justice of Appeal"). W 1929 r. otrzymał tytuł parowski 1. wicehrabiego Sankey i zasiadł w Izbie Lordów. W tym samym roku został Lordem Kanclerzem w gabinecie MacDonalda. W 1931 r. poparł jego decyzję utworzenia rządu narodowego. Został za to wydalony z Partii Pracy i przeszedł do Narodowej Partii Pracy. Na stanowisku Lorda Kanclerza pozostał do 1935 r.
Lord Sankey orzekał w wielu precedensowych sprawach. Jedną z nich była sprawa Edwards v. Canada (Attorney General) w 1930 r. W wyniku tej sprawy kobiety zyskały prawo do zasiadania w kanadyjskim Senacie. Sformułowano też wówczas doktrynę "living tree doctrine", która zakładała, że konstytucję należy interpretować w sposób liberalny, aby dostosować ją do zmieniających się czasów.
Kolejną sprawą była Woolmington v. DDP z 1935 r. Wówczas po raz pierwszy w krajach Wspólnoty Narodów wyrażono zasadę domniemania niewinności.
Sankey zmarł w 1948 r. Wraz z jego śmiercią wygasł tytuł wicehrabiego.

</doc>
<doc id="1361457" url="https://pl.wikipedia.org/wiki?curid=1361457" title="Wicehrabia Sankey">
Wicehrabia Sankey



</doc>
<doc id="1361459" url="https://pl.wikipedia.org/wiki?curid=1361459" title="Cmentarz żydowski w Tarnowskich Górach">
Cmentarz żydowski w Tarnowskich Górach

Cmentarz żydowski w Tarnowskich Górach – zabytkowy cmentarz znajdujący się przy ul. Gliwickiej 66 w dzielnicy Śródmieście-Centrum.
Historia.
Nekropolia najprawdopodobniej powstała na początku lat 20. XIX wieku, czego dowodem jest fakt, iż 6 marca 1822 roku pochowano tu pierwszego zmarłego – niejakiego Marka Rinkla. Cmentarz jest otoczony murowanym ogrodzeniem. W 1894 roku wzniesiono dom przedpogrzebowy według projektu Johannesa Kindlera. Został zniszczony podczas II wojny światowej. Po 1945 roku część nekropolii była wykorzystywana jako cmentarz ewangelicki. Zachowało się około 400 nagrobków. Ma powierzchnię 0,55 ha.
Obecnie właścicielem cmentarza jest Powiat Tarnogórski. Cmentarz został ujęty w gminnej ewidencji zabytków miasta Tarnowskie Góry, a 7 stycznia 2021 został wpisany do rejestru zabytków nieruchomych województwa śląskiego (nr rej. A/742/2021).

</doc>
<doc id="1361460" url="https://pl.wikipedia.org/wiki?curid=1361460" title="Schizofrenia prosta">
Schizofrenia prosta

Schizofrenia prosta – jeden z typów schizofrenii charakteryzujący się brakiem występowania objawów wytwórczych i występowanie jedynie objawów negatywnych (np. brak woli, spłycenie afektu, apatia).
Przebieg schizofrenii prostej rozpoczyna się od coraz bardziej zwiększającego się zobojętnienia, obniżenia nastroju i brakiem zainteresowania własnym losem i otoczeniem. Stosunek chorego do otoczenia staje się coraz bardziej pozbawiony emocji, a sama osoba staje się wyalienowana.
W Polsce rozpoznawana jest bardzo rzadko (około 1% pacjentów).
Kryteria diagnostyczne.
Kryteria diagnostyczne schizofrenii prostej A. Kalinowskiego:

</doc>
<doc id="1361461" url="https://pl.wikipedia.org/wiki?curid=1361461" title="Rurka prądu">
Rurka prądu



</doc>
<doc id="1361464" url="https://pl.wikipedia.org/wiki?curid=1361464" title="Cmentarz żydowski w Darłowie">
Cmentarz żydowski w Darłowie



</doc>
<doc id="1361466" url="https://pl.wikipedia.org/wiki?curid=1361466" title="Mieczysław Teodorczyk (polityk)">
Mieczysław Teodorczyk (polityk)

Mieczysław Teodorczyk (ur. 20 stycznia 1950 w Wólkach) – polski polityk i samorządowiec, były marszałek województwa łódzkiego.
Życiorys.
Ukończył studia z zakresu nauk politycznych w Akademii Nauk Społecznych przy KC PZPR w Warszawie. W latach 1998–2001 zasiadał w zarządzie miasta Łódź.
W 1998 i 2002 z ramienia Sojuszu Lewicy Demokratycznej uzyskiwał mandat radnego sejmiku łódzkiego. Od 1 lutego 2001 do 29 marca 2004 zajmował stanowisko marszałka tego województwa. Później do 2007 pełnił funkcję dyrektora Łódzkiego Ośrodka Doradztwa Rolniczego. W latach 2002–2006 był członkiem Komitetu Regionów.
W 2005 związał się z Partią Demokratyczną. W tym samym roku ponownie zaangażował się w działalność SLD. W wyborach samorządowych w 2006 bez powodzenia kandydował do sejmiku, mandat radnego III kadencji objął rok później w miejsce Zdzisławy Janowskiej. Utrzymał go w 2010 na czteroletnią kadencję. Kandydował również w 2004 i 2009 do Parlamentu Europejskiego, w 2014 do łódzkiej rady miejskiej i w 2018 ponownie na radnego województwa.
Działa w Towarzystwie Przyjaciół Dzieci, wyróżniony m.in. odznaką „Zasłużony dla Miasta Łodzi”, odznaką „Przyjaciel Dziecka” i złotą odznaką Krajowej Izby Gospodarczej.

</doc>
<doc id="1361468" url="https://pl.wikipedia.org/wiki?curid=1361468" title="Cmentarz żydowski w Drawsku Pomorskim">
Cmentarz żydowski w Drawsku Pomorskim

Cmentarz żydowski w Drawsku Pomorskim – został założony w XIX wieku (najstarsza wzmianka o nim pochodzi z 1861 roku). Zachowało się jedynie kilka zniszczonych macew. Zajmuje nieogrodzony teren o powierzchni 0,1 ha przy obecnej ul. Łąkowej.

</doc>
<doc id="1361471" url="https://pl.wikipedia.org/wiki?curid=1361471" title="Maryna (imię)">
Maryna (imię)

Maryna – imię żeńskie pochodzenia łacińskiego. W Polsce jest także stosowane jako przekształcenie imienia Maria.
Imię Maryna jest żeńskim odpowiednikiem imienia Maryn, w Polsce obecnie niezwykle rzadkiego (w 1994 roku nosiła je jedna osoba, w roku 2001 – 203 osoby, zaś w wariancie "Marina" – 362). Imię to wywodzi się od imienia , a to z kolei powstało z przymiotnika (= „morski”). Imię Maryna – rozumiane jako żeński odpowiednik imienia Maryn – poświadczone jest w Polsce już w XV wieku (najwcześniej w 1443 roku). Zdrobnienie od niego brzmi Marynia. Używany jest także wariant Marina. Maryna imieniny obchodzi: 3 marca.
W Polsce imię to jest kojarzone jako przekształcona forma imienia Maria, pierwotnie jako jego zdrobnienie, choć dziś ma już charakter neutralny (w gwarach nawet niekiedy pejoratywny).

</doc>
<doc id="1361474" url="https://pl.wikipedia.org/wiki?curid=1361474" title="Philip Snowden">
Philip Snowden

Philip Snowden, 1. wicehrabia Snowden (ur. 18 lipca 1864 w Cowling, Yorkshire, zm. 15 maja 1937 w Tilford, Surrey) – brytyjski polityk, członek Partii Pracy i Narodowej Partii Pracy, kanclerz skarbu w gabinetach Ramsaya MacDonalda.
Był synem tkacza i działacza ruchu czartystów. Początkowo był członkiem Partii Liberalnej, ale później przeszedł do Niezależnej Partii Pracy. W 1905 r. poślubił sufrażystkę Ethel Annakin. W 1906 r. został wybrany do Izby Gmin jako reprezentant okręgu Blackburn. Podczas I wojny światowej pomagał osobom, które nie służyły w armii z powodów światopoglądowych ("conscientious objector"). Snowden przegrał wybory parlamentarne w 1918 r. Do parlamentu powrócił w 1922 r. z okręgu Colne Valley.
Kiedy w styczniu 1924 r. Ramsay MacDonald stanął na czele pierwszego laburzystowskiego rządu, Snowden został kanclerzem skarbu. Snowden obniżył część podatków oraz zlikwidował część ceł, ale nie zrealizował wszystkich socjalistycznych propozycji Partii Pracy. Stanowisko Kanclerza utracił po przegranych wyborach w 1924 r. Po powrocie Partii Pracy do władzy w 1929 r. Snowden ponownie został kanclerzem skarbu. Utrzymał się na tym stanowisku po powołaniu rządu narodowego w 1931 r. Za przystąpienie do tego rządu został wydalony z Partii Pracy.
W tej sytuacji Snowden, razem z MacDonaldem i Jamesem Henrym Thomasem, założyli Narodową Partię Pracy. W przemówieniu radiowym na antenie BBC 16 października Snowden określił politykę Partii Pracy mianem „bolszewickiego obłędu” i porównał ją z własnym „ewolucyjnym socjalizmem”. Zdecydował się nie startować w wyborach 1931 r. jako 1. wicehrabia Snowden zasiadł następnie w Izbie Lordów i otrzymał stanowisko lorda tajnej pieczęci.
Snowden zrezygnował w 1932 r. w proteście przeciwko przyjęciu ceł protekcjonistycznych. Zmarł w 1937 r. Wraz z jego śmiercią wygasł tytuł parowski.

</doc>
<doc id="1361475" url="https://pl.wikipedia.org/wiki?curid=1361475" title="Eugeniusz Dąbrowiecki">
Eugeniusz Dąbrowiecki

Eugeniusz Dąbrowiecki (ur. 19 listopada 1861 w Dąbrowie Tarnowskiej, zm. 15 czerwca 1941 w Krakowie) – tytularny generał dywizji Wojska Polskiego.
Życiorys.
Był synem urzędnika państwowego. Ukończył cztery klasy niższej szkoły realnej w Tarnowie i Lwowie, a następnie prestiżową Wyższą Szkołę Realną w Hranicach (ówcześnie "Maehrisch-Weisskirchen"), do której uczęszczali także arcyksiążęta austriaccy (absolwentem szkoły był między innymi Józef Haller). Żonaty. Miał córkę.
18 sierpnia 1883 rozpoczął służbę w 57 Galicyjskim Regimencie Piechoty w Tarnowie. Przez trzy lata był adiutantem batalionu, a przez kolejne cztery lata adiutantem pułku. W międzyczasie ukończył Terezjańską Akademię Wojskową ("Theresianische Militarakademie") w Wiener Neustadt i awansował na porucznika. 1 lipca 1893 przeniesiony został do Żandarmerii. W następnym roku po ukończeniu kursu dla oficerów żandarmerii przydzielony został do 5 Krajowej Komendy Żandarmerii dla Galicji z siedzibą we Lwowie. Na terenie Galicji dowodził kolejno: Oddziałem Żandarmerii Nr 16 w Stryju, Oddziałem Żandarmerii Nr 3 w Rzeszowie i Oddziałem Żandarmerii Nr 2 w Krakowie oraz awansował na rotmistrza II i I klasy, i majora. 1 lutego 1911 wyznaczony został na komendanta Krajowego Żandarmerii Nr 14 dla Karyntii z siedzibą dowództwa w Klagenfurcie. W 1914 z chwilą rozpoczęcia I wojny światowej wyróżnił się zabezpieczając mobilizacyjne rozwinięcie 4 Armii. We wrześniu 1915 przeniesiony został do Generalnego Gubernatorstwa i wyznaczony na stanowisko komendanta obwodowego austro-węgierskich władz okupacyjnych w Końskich. Po dwóch miesiącach skierowany został do Włodzimierza Wołyńskiego, na ówczesnym obszarze operacyjnym wojsk, z zadaniem kierowania tamtejszą komendą obwodową władz okupacyjnych. W czerwcu 1917 powrócił do Generalnego Gubernatorstwa, na stanowisko komendanta obwodowego w Radomsku. 
2 listopada 1918 w Radomsku objął dowództwo nad organizującymi się polskimi oddziałami wojskowymi. 27 listopada tego roku został oficjalnie przyjęty do Wojska Polskiego i mianowany "dowódcą straży bezpieczeństwa w obrębie Okręgu Generalnego Krakowskiego". 20 maja 1919 przeniesiony został do Warszawy na stanowisko kierownika Organizacji Żandarmerii. Obowiązki dowódcy Żandarmerii Krajowej w Krakowie przekazał swemu młodszemu koledze płk Emilowi Tintz. Stając na czele Kierownictwa Organizacji Żandarmerii miał do wykonania cztery podstawowe zadania:
Od 21 września tego roku obowiązki kierownika Organizacji Żandarmerii łączył z funkcją Inspektora Żandarmerii Wojskowej – głównego referenta we wszystkich sprawach policyjno-wojskowych, podporządkowanego bezpośrednio II wiceministrowi spraw wojskowych. W marcu 1920, po likwidacji Inspektoratu Żandarmerii i Kierownictwa Organizacji Żandarmerii, stanął na czele Dowództwa Żandarmerii Wojskowej w Warszawie. Jego zastępcą został płk Władysław Jaxa-Rożen.
W wydaniu z 27 września 1919 czasopisma „Myśl Niepodległa” ukazał się nie podpisany artykuł, którego autor dokonał krytyki przyjmowania do Wojska Polskiego byłych funkcjonariuszy (austriackiego) "państwa policyjnego" określonych jako "antyki kajzerlikowskie" (opisani zostali m.in. gen. Eugeniusz Dąbrowiecki, płk Emil Tintz, rtm Hugon Babel von Fronsberg, rtm Zygmunt Manowarda); Eugeniuszowi Dąbrowieckiemu zarzucono, że w czasie I wojny światowej zajmował wrogą lub nieprzychylną postawę wobec działalności niepodległościowej. Opisani w artykule oficerowie wytoczyli „Myśli Niepodległej” procesy sądowe na przełomie 1919/1920. W tej sprawie Oficerski Trybunał Orzekający wszczął dochodzenie i prowadził je do 26 listopada 1920, kiedy to uwolnił generała od stawianych mu zarzutów.
Z dniem 1 kwietnia 1921 przeniesiony został w stały stan spoczynku z prawem noszenia munduru. 
26 października 1923 Prezydent RP Stanisław Wojciechowski zatwierdził go w stopniu tytularnego generała dywizji po uprzednim sklasyfikowaniu przez Komisję Weryfikacyjną do przeniesienia w stan spoczynku i przyznaniu mu tego stopnia w myśl Ustawy Sejmowej z dnia 2 sierpnia 1919 r. o ustaleniu starszeństwa i nadaniu stopni oficerskich. Mieszkał w Krakowie. Tam zmarł i pochowany został na cmentarzu Rakowickim (kwatera XX-płd.-21).

</doc>
<doc id="1361476" url="https://pl.wikipedia.org/wiki?curid=1361476" title="Pont de Grenelle">
Pont de Grenelle

Pont de Grenelle - stalowy most na rzece Sekwanie położony w Paryżu. Most łączy 15. okręg Paryża z 16. okręgiem. Część mostu przechodzi przez wyspę Île aux Cygnes położoną na Sekwanie. Most został wybudowany w 1966 roku i zastąpił stary most, który został zbudowany w 1873 roku. Most opiera się na konstrukcji łukowej. Most przechodzi tuż za statuą wolności znajdującą się na końcu Île aux Cygnes. Długość mostu wynosi 220 metrów a szerokość 30 m.
Metro.
Najbliższe stacje paryskiego metra to Charles Michels oraz Mirabeau.

</doc>
<doc id="1361477" url="https://pl.wikipedia.org/wiki?curid=1361477" title="Wicehrabia Snowden">
Wicehrabia Snowden



</doc>
<doc id="1361478" url="https://pl.wikipedia.org/wiki?curid=1361478" title="Philip Snowden, 1. wicehrabia Snowden">
Philip Snowden, 1. wicehrabia Snowden



</doc>
<doc id="1361480" url="https://pl.wikipedia.org/wiki?curid=1361480" title="Kryzys abisyński">
Kryzys abisyński

Kryzys abisyński – trwający od 5 grudnia 1934 do 3 października 1935 roku kryzys polityczny w Afryce Wschodniej. Jego przyczyną były roszczenia terytorialne faszystowskich Włoch względem Abisynii. Kryzys rozpoczął się od zastrzelenia przez Etiopczyków kilku włoskich żołnierzy w oazie Ueluel. Premierzy: brytyjski (Samuel Hoare) i francuski (Pierre Laval) stworzyli własny plan rozstrzygnięcia problemu. Abisynia miała oddać Włochom 40% swojego terytorium oraz dać im prawo do nieograniczonej ekspansji ekonomicznej na resztę swojego terytorium. Ta propozycja nie zadowoliła Włoch i oburzyła cesarza abisyńskiego. Mediacje zostały przerwane 3 października 1935 roku w momencie wkroczenia włoskich wojsk do Abisynii. Kryzys abisyński doprowadził do dymisji ówczesnych premierów Francji i Wielkiej Brytanii.

</doc>
<doc id="1361482" url="https://pl.wikipedia.org/wiki?curid=1361482" title="Nikolaos Limberopulos">
Nikolaos Limberopulos

Nikolaos (Nikos) Limberopulos (gr. Νίκος Λυμπερόπουλος, ur. 4 sierpnia 1975 w Filiatrze), piłkarz grecki grający na pozycji napastnika.
Kariera klubowa.
Piłkarską karierę Limberopulos rozpoczął w klubie Erani Filiatron, wywodzącym się z rodzinnego miasta Filiatra. W 1993 roku zadebiutował w pierwszym zespole, a w tym samym sezonie trafił do drugoligowej drużyny PAE Kalamata. W 1995 roku awansował z nią do greckiej pierwszej ligi, a w sezonie 1995/1996 swoimi 7 zdobytymi golami pomógł w utrzymaniu w lidze.
Latem 1996 Nikolaos przeszedł do jednej z najbardziej utytułowanych klubów w kraju, stołecznego Panathinaikosu. W ataku tej drużyny zaczął występować u boku Krzysztofa Warzychy i w swoim pierwszym sezonie spędzonym pod Akropolem zaliczył 7 trafień. Panathinaikos zajął 5. pozycję, ale już rok później sięgnął po wicemistrzostwo kraju, jednak Limberopoulos był rezerwowym napastnikiem. W sezonie 1998/1999 był obok Warzychy najlepszym strzelcem "Koniczynek" w Alpha Ethniki. Wystąpił też po raz drugi w rozgrywkach grupowych Ligi Mistrzów. W sezonie 1999/2000 zdobył 23 gole w lidze, jednak o jednego więcej zdobył Dimitris Nalitzis i Limberopulos został wicekrólem strzelców ligi. Z Panathinaikosem po raz drugi został wicemistrzem Grecji, a za swoją postawę został wyróżniony tytułem Piłkarza Roku. W 2001 roku ateński zespół znów był drugi w lidze, a rok później trzeci, ale w sezonie 2001/2002 Limberopulos nie zdobył żadnego gola i był dopiero czwartym napastnikiem w hierarchii po Chorwacie Goranie Vlaoviciu, Cypryjczyku Michalisie Konstandinu oraz Polaku Emmanuelu Olisadebe. Jednak w sezonie 2002/2003 powrócił do dawnej formy i strzelając 16 bramek sięgnął po tytuł króla strzelców ligi, a Panata po kolejne wicemistrzostwo. Sezon ten był ostatnim dla Nikolaosa w barwach "Koniczynek". Łącznie dla tego klubu wystąpił 186 razy i strzelił 72 gole.
Latem 2003 Grek otrzymał oferty transferowe z Olympiakosu Pireus oraz Olympique Marsylia, jednak ostatecznie przeszedł za darmo do AEK-u Ateny. W koszulce nowego zespołu zadebiutował 24 sierpnia w wygranym 1:0 wyjazdowym spotkaniu z AO Egaleo. W AEK stworzył atak z reprezentantem Cypru Janisem Okasem. W 2005 roku był z AEK-iem trzeci w lidze, a w 2006 i 2007 roku - drugi. W sezonie 2006/2007 z 18 golami został drugi raz w karierze najlepszym strzelcem ligi greckiej.
Latem 2008 roku Limberopoulos odszedł z AEK i na zasadzie wolnego transferu trafił do niemieckiego Eintrachtu Frankfurt.
Od sezonu 2010/2011 ponownie występował w AEK-u. 20 maja 2012 rozegrał ostatni mecz w barwach AEK-u.
Kariera reprezentacyjna.
W młodzieżowej reprezentacji Grecji U-21 Limberopulos wystąpił w 23 meczach, w których zdobył 15 goli. Natomiast w pierwszej reprezentacji zadebiutował 24 stycznia 1996 roku w wygranym 2:1 towarzyskim spotkaniu z Izraelem. Pierwszą bramkę w kadrze narodowej zdobył w październiku 1998 roku, a Grecja pokonała w eliminacjach do Euro 2000 Gruzję 3:0. W 2008 roku został powołany przez selekcjonera Otto Rehhagela do kadry na Euro 2008. Powołany został także przez Fernando Santosa na Euro 2012. Wystąpił jedynie w ćwierćfinałowym meczu z Niemcami przegranym 2:4 22 czerwca 2012, gdzie w 72. minucie wszedł na boisko za Grigorisa Makosa. Po Euro 2012 zakończył piłkarską karierę.

</doc>
<doc id="1361483" url="https://pl.wikipedia.org/wiki?curid=1361483" title="Nikos Liberopoulos">
Nikos Liberopoulos



</doc>
<doc id="1361484" url="https://pl.wikipedia.org/wiki?curid=1361484" title="Nikos Lyberopoulos">
Nikos Lyberopoulos



</doc>
<doc id="1361486" url="https://pl.wikipedia.org/wiki?curid=1361486" title="Cmentarz żydowski w Toruniu">
Cmentarz żydowski w Toruniu

Cmentarz żydowski w Toruniu – nieczynny cmentarz wyznania judaistycznego w Toruniu.
Lokalizacja.
Cmentarz jest usytuowany we wschodniej części Torunia (Jakubskie Przedmieście), w bliskim sąsiedztwie cmentarza św. Jakuba - od północy i wschodu ograniczony budynkami mieszkalnymi (ulica Konopackich), od południa ulicą Antczaka, zaś od zachodu ulicą Pułaskiego. Główne wyjście do cmentarza znajduje się przy ulicy Pułaskiego 18/20.
Historia.
Powstał on najpewniej w XVIII wieku; obecny cmentarz jest prawdopodobnie tożsamy z wymienionym w dokumentach z 1723 roku miejscem pochówku dla Żydów na gruntach miejskich przed bramą św. Jakuba. Z 1810 roku pochodzi wzmianka o szkodach, jakie na cmentarzu czyniło bydło wypasane przez mieszkańców przedmieść Jakubskiego i Św. Katarzyny, najstarszy zachowany nagrobek natomiast pochodził z 1847 roku. W czasach PRL-u uległ poważnej dewastacji i został zlikwidowany w 1975 roku. Nie zachował się ani jeden nagrobek, a ich wygląd znany jest jedynie z dokumentacji wykonanej w tym roku przez Pracownię Konserwacji Zabytków, do której dokumentację fotograficzną sporządził Bohdan Horbaczewski. Do rejestru zabytków teren pocmentarny trafił w 1991 roku, jednak nie zapobiegło to rozebraniu resztek domu przedpogrzebowego przez okoliczną ludność. W 2009 roku teren cmentarza został uporządkowany – wytyczono na nowo alejki, uczytelniono pozostałości ogrodzenia, osadzono metalowe furtki na pozostałościach dawnej bramy od strony ul. Pułaskiego oraz dokonano odsłonięcia kamienia upamiętniającego najwybitniejszą postać pochowaną na cmentarzu – rabina Cwi Hirsz Kaliszera. Ponadto w 2010 roku ustawiono tablicę informacyjną ze zdjęciem domu przedpogrzebowego i historią cmentarza.
W styczniu 2016 roku w Toruniu odbyły się ogólnopolskie obchody Dnia Judaizmu w Kościele katolickim, w czasie których przedstawiciele obu religii odmówili modlitwy za zmarłych na tym cmentarzu, zarówno w języku polskim jak i hebrajskim.

</doc>
<doc id="1361488" url="https://pl.wikipedia.org/wiki?curid=1361488" title="Warburg">
Warburg

Warburg – miasto w Niemczech, w kraju związkowym Nadrenia Północna-Westfalia, w rejencji Detmold, w powiecie Höxter. Według danych na rok 2010 liczy 23 436 mieszkańców.
W mieście znajduje się stacja kolejowa Warburg.
Współpraca.
Miejscowości partnerskie:

</doc>
<doc id="1361489" url="https://pl.wikipedia.org/wiki?curid=1361489" title="Maryna (instrument)">
Maryna (instrument)

Maryna – polski instrument ludowy z grupy chordofonów.
Korpus o dość dużych rozmiarach w kształcie trapezu, boczki proste, 2 lub 3 struny. Szyjka jest podobna do kontrabasu, przechodzi przez cały instrument i kończy się nóżką. Na główce umieszczone są mosiężne talerzyki (brzękadła), które brzęczą, kiedy grający stuknie nóżką instrumentu o podłogę.
Podczas gry trzyma się marynę podobnie jak kontrabas. Wchodzi w skład kapel ludowych w regionie szamotulskim.

</doc>
<doc id="1361492" url="https://pl.wikipedia.org/wiki?curid=1361492" title="Stary cmentarz żydowski w Gliwicach">
Stary cmentarz żydowski w Gliwicach

Stary cmentarz żydowski w Gliwicach – kirkut znajdujący się przy ul. Na Piasku w Gliwicach; najstarszy zachowany zabytek kultury żydowskiej w tym mieście.
Założenie.
Cmentarz położony jest w centrum miasta, między ul. Na Piasku (wejście), torami kolejowymi i kamienicami przy ul. Okopowej. Zajmuje powierzchnię 0,63 ha.
Do dziś przetrwało około 500 nagrobków. Ustawiano je w równych rzędach. Dominowały macewy wykonane z szarego piaskowca, zwieńczone trójkątnie lub półkoliście, na których znajdowały się inskrypcje w języku hebrajskim lub niemieckim i hebrajskim. Zdobiono je również starotestamentowymi symbolami. Najstarsze nagrobki posiadają inskrypcje zrobione w rycie wypukłym w języku hebrajskim. Najokazalszym jest grobowiec rodziny Meyerów. Na cmentarzu spoczywają również m.in. członkowie rodzin: Troplowitz, Frankel, Freud i Froehlich. W części dla dzieci pochowano m.in. rodzeństwo Edyty Stein.
Przy głównym wejściu znajdują się ruiny domu przedpogrzebowego.
Historia.
Cmentarz powstał w 1815 na terenie zakupionym przez gminę żydowską w 1795 r. Początkowo znajdował się na przedmieściu Piasek, poza obszarem zabudowanym. Po uruchomieniu linii kolejowej z Wrocławia do Mysłowic (1845-48) i budowie dworca kolejowego w Gliwicach cmentarz znalazł się w bezpośrednim sąsiedztwie tych dwóch obiektów.
Ostatniego pochówku dokonano w 1937 r., kiedy to pochowano Ernestinę Hahn, nekropolię zaś zamknięto definitywnie w 1953 r. Po 1945 r. nagrobki zrobione z wartościowych kamieni rozkradano i wykorzystywano jako surowiec budowlany. Cmentarz został odebrany gminie żydowskiej w 1956 r., a latach 70. założono jego likwidację w związku z planowaną budową estakady nad torami kolejowymi w osi ulic Dworcowej i Tarnogórskiej. Do likwidacji ostatecznie nie doszło ze względu na wartość historyczną i artystyczną obiektu.
Po II wojnie światowej w budynku dawnego domu przedpogrzebowego znajdował się warsztat stolarski, a następnie świetlica.
Od 2010 r., z inicjatywy "stowarzyszenia na rzecz Dziedzictwa kulturowego w Gliwicach „Pamięć – Zikaron”" cmentarz jest okresowo udostępniany dla zwiedzających.

</doc>
<doc id="1361493" url="https://pl.wikipedia.org/wiki?curid=1361493" title="Werben (Elbe)">
Werben (Elbe)

Werben (Elbe), Hansestadt Werben (Elbe) – najmniejsze miasto w niemieckim kraju związkowym Saksonia-Anhalt, w powiecie Stendal, w gminie związkowej Arneburg-Goldbeck. Według danych na rok 2009 liczy 1 267 mieszkańców.
1 stycznia 2010 do miasta przyłączono gminę Behrendorf.
Toponimia.
Nazwa miasta, po raz pierwszy wzmiankowana w formie "Wiribeni" przez Thietmara na pocz. XI wieku, ma źródłosłów słowiański, od nazwy drzewa "wierzba". Na język polski tłumaczona jako "Wierzbno".

</doc>
<doc id="1361494" url="https://pl.wikipedia.org/wiki?curid=1361494" title="Wojciech Perczak">
Wojciech Perczak

Wojciech Perczak (ur. 22 marca 1953 w Gostyniu) – polski urzędnik państwowy, w latach 2006–2007 wojewoda lubuski, od 2018 wicewojewoda lubuski.
Życiorys.
Ukończył studia na Wydziale Mechanicznym Politechniki Poznańskiej, uzyskał następnie stopień doktora nauk technicznych. Był zatrudniony w urzędzie wojewódzkim zielonogórskim, a następnie lubuskim. W 2004 z listy Prawa i Sprawiedliwości bez powodzenia kandydował do Parlamentu Europejskiego. Na początku 2006 objął kierownictwo oddziału Agencji Restrukturyzacji i Modernizacji Rolnictwa w Zielonej Górze. Pracował też jako wykładowca na Uniwersytecie Zielonogórskim.
Od 13 września 2006 do 29 listopada 2007 z rekomendacji Prawa i Sprawiedliwości zajmował stanowisko wojewody lubuskiego. Po odwołaniu powrócił do pracy na UZ. W 2014 z listy PiS bezskutecznie kandydował do sejmiku lubuskiego. W 2016 został dyrektorem Agencji Nieruchomości Rolnych w Poznaniu. W 2017, po przekształceniach organizacyjnych, przeszedł na stanowisko dyrektora oddziału Krajowego Ośrodka Wsparcia Rolnictwa. W grudniu 2018 został powołany na urząd wicewojewody lubuskiego. W listopadzie 2019, po odwołaniu przez premiera Mateusza Morawieckiego wybranego do Sejmu Władysława Dajczaka, przejął czasowo wykonywanie obowiązków wojewody (obowiązki te wykonywał do stycznia 2020, gdy Władysław Dajczak ponownie został wojewodą).

</doc>
<doc id="1361495" url="https://pl.wikipedia.org/wiki?curid=1361495" title="Francisco Cámera">
Francisco Cámera

Francisco Cámera (1 stycznia 1944) – piłkarz urugwajski, obrońca.
Jako piłkarz klubu CA Bella Vista wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Cámera nie wystąpił w żadnym ze spotkań.
Nigdy nie wziął udziału w turnieju Copa América.

</doc>
<doc id="1361497" url="https://pl.wikipedia.org/wiki?curid=1361497" title="Marco Pinotti">
Marco Pinotti

Marco Pinotti (ur. 25 lutego 1976 w Osio Sotto) – włoski kolarz szosowy, zawodnik profesjonalnej grupy BMC Racing Team. 
Zdobywca srebrnego medalu mistrzostw świata w drużynowym wyścigu na czas w 2012. Dwukrotny etapowy zwycięzca Giro d'Italia. Zwycięzca etapu Tour de Pologne 2000 z Wałbrzycha (zajął też drugie miejsce na etapie do Warszawy w Tour de Pologne 2007). Trzeci kolarz Tour de Romandie w 2008.
Startował w igrzyskach olimpijskich w 2012 zajmując 5. miejsce w jeździe indywidualnej na czas.

</doc>
<doc id="1361498" url="https://pl.wikipedia.org/wiki?curid=1361498" title="Francisco Camera">
Francisco Camera



</doc>
<doc id="1361499" url="https://pl.wikipedia.org/wiki?curid=1361499" title="Cmentarz żydowski w Ostródzie">
Cmentarz żydowski w Ostródzie

Cmentarz żydowski w Ostródzie – powstał w 1735 roku i zajmuje powierzchnię 0,2 ha. Znajduje się na tzw. Polskiej Górce i sąsiaduje z cmentarzem katolickim. Został poważnie zdewastowany w 1930 roku i niemal całkowicie zniszczony w czasie nocy kryształowej. Do naszych czasów dotrwały jedynie dwie macewy i fragment ogrodzenia.

</doc>
<doc id="1361502" url="https://pl.wikipedia.org/wiki?curid=1361502" title="Werl">
Werl

Werl – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Soest. Według danych rok 2010 liczy 31 655 mieszkańców.

</doc>
<doc id="1361508" url="https://pl.wikipedia.org/wiki?curid=1361508" title="Wipperfürth">
Wipperfürth

Wipperfürth – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Oberberg. Według danych na rok 2010 miasto liczyło 23 186 mieszkańców.

</doc>
<doc id="1361509" url="https://pl.wikipedia.org/wiki?curid=1361509" title="Krzysztof Niedziela">
Krzysztof Niedziela

Krzysztof Niedziela (ur. 11 czerwca 1978 w Starogardzie Gdańskim) – polski siatkarz występujący na pozycji atakującego. 
Życiorys.
Absolwent II Liceum Ogólnokształcącego im. Ziemi Kociewskiej w Starogardzie Gdańskim z 1997.
Były zawodnik Płomienia Sosnowiec. Jest trenerem siatkarzy S.K.S Starogard Gdański i jednocześnie nauczycielem wychowania fizycznego. Trenuje zespół kadetów rocznika 2003.

</doc>
<doc id="1361515" url="https://pl.wikipedia.org/wiki?curid=1361515" title="Mikrofitobentos">
Mikrofitobentos



</doc>
<doc id="1361516" url="https://pl.wikipedia.org/wiki?curid=1361516" title="Rów Jawajski">
Rów Jawajski



</doc>
<doc id="1361517" url="https://pl.wikipedia.org/wiki?curid=1361517" title="AWF Warszawa">
AWF Warszawa



</doc>
<doc id="1361522" url="https://pl.wikipedia.org/wiki?curid=1361522" title="Zygmunt Wiktor Denhoff">
Zygmunt Wiktor Denhoff

Zygmunt Wiktor Denhoff (zm. 1694) – starosta sokolnicki, podkomorzy wieluński 1683, podskarbi nadworny litewski 1693, wnuk Kaspra Denhoffa. Jego ojcem był Stanisław Denhoff (zm. 1653), starosta wieluński i radomszczański, matką zaś Anna Eufemia ks. Radziwiłł (ur. 1628 zm. 1663). Żony – Joanna Teresa Brzostowska, potem Helena Działyńska, córka Anna, żona Aleksandra Daniłowicza, starosty parczewskiego.
Poseł na sejm 1683 roku, poseł sejmiku wieluńskiego na sejm 1685 roku.

</doc>
<doc id="1361526" url="https://pl.wikipedia.org/wiki?curid=1361526" title="The War of the Worlds">
The War of the Worlds

The War of the Worlds – gra komputerowa oparta na motywach albumu koncepcyjnego Jeffa Wayne’a "Jeff Wayne’s Musical Version of The War of the Worlds", który z kolei powstał na motywach powieści Herberta George’a Wellsa Wojna światów.
Fabuła.
Rok 1898. Angielski profesor astronomii przez teleskop zauważa dziwny obiekt nadlatujący z Marsa. Zostaje o tym poinformowany sam generał. Dostaje list w którym dowiaduje się iż, na terenach środkowej Anglii ląduje (a raczej upada) meteoryt z wielką stalową śrubą z tyłu. Dziwne zjawisko przyciąga gapiów i przywodzi za sobą brytyjskie wojsko uzbrojone w armaty. Zdarzenie to obserwuje również profesor który od dawna obserwował nadlatujący obiekt przez teleskop. Po kilku minutach śruba odkręca się i z hukiem spada na ziemię. Nagle ze środka skały wypełza na podnośniku obca istota, Marsjanin. Większość ludzi zaczyna uciekać w panice w momencie pojawienia się kosmity, lecz profesor skupia na sobie jego uwagę. Po kilku sekundach zostaje spalony przez miotacz promieni ognistych. Jeden z towarzyszących mu ludzi zaczyna uciekać, po chwili robią to też pozostali. Jeden z nich, jak się okazuje, można powiedzieć, główny bohater filmu wprowadzającego (intra), wsiada do odjeżdżającego pociągu na pobliskiej stacji. Jadąc przez las i obserwując z daleka pole bitwy zauważa eksplozję. Narrator, opowiadający o tym zdarzeniu (z którego opowieści można poznać całą fabułę przed rozpoczęciem właściwej rozgrywki) informuje nas o tym że rozpoczął się „upadek Ziemi”. Film wprowadzający kończy się w momencie gdy widoczny na początku generał, pod koniec zebrania życzy nam powodzenia.

</doc>
<doc id="1361527" url="https://pl.wikipedia.org/wiki?curid=1361527" title="Platte (wyspa)">
Platte (wyspa)

Platte (ang. "Platte Island", fr. "Île Platte") – wyspa koralowa na Oceanie Indyjskim, należąca do Republiki Seszeli. Leży około 135 km na południe od głównej wyspy Mahé i zalicza się do grupy Wysp Zewnętrznych. Wraz z położoną 171 km dalej na południowy wschód wyspą Coëtivy włącza się ją do celów statystycznych do regionu Południowych Wysp Koralowych ("Southern Coral Islands"). 
Wyspa mierzy 1250 metrów długości (w kierunku północ-południe) i w najszerszym miejscu 550 metrów szerokości (w kierunku wschód-zachód). Jej powierzchnia wynosi 0,65 km². Na płaskiej i w większości porośniętej lasem wyspie znajduje się port lotniczy Platte (ICAO: FSPL) z pasem o długości 900 metrów. Na zachodnim wybrzeżu położona jest niewielka osada z kościołem i szpitalem. Wyspa otoczona jest przez rafy koralowe, a dostęp łodzią możliwy jest tylko od strony północno-zachodniej.
Platte należy do w większości zatopionego atolu, który przy rozmiarach maksymalnie 25 na 14 kilometrów zajmuje powierzchnię około 270 km².

</doc>
<doc id="1361528" url="https://pl.wikipedia.org/wiki?curid=1361528" title="Platte Island">
Platte Island



</doc>
<doc id="1361529" url="https://pl.wikipedia.org/wiki?curid=1361529" title="Île Platte">
Île Platte



</doc>
<doc id="1361530" url="https://pl.wikipedia.org/wiki?curid=1361530" title="Ile Platte">
Ile Platte



</doc>
<doc id="1361532" url="https://pl.wikipedia.org/wiki?curid=1361532" title="Ulica Bolesława Prusa we Wrocławiu">
Ulica Bolesława Prusa we Wrocławiu

Ulica Bolesława Prusa we wrocławskim osiedlu Ołbin łączy dzisiejsze ulice Kilińskiego na południowym zachodzie z Daszyńskiego na północnym wschodzie. Całkowita jej długość wynosi niespełna 1,4 km.
Historia.
Współczesny przebieg ulicy jest prawie identyczny z przebiegiem dawnej drogi "Am Lehmdamm" ("Na Glinianej Grobli"). Grobla ta, wzmiankowana po raz pierwszy w 1309, zapobiegała podczas przyborów wód Odry zalaniu ziem leżących na północ od niej, należących do benedyktynów (potem norbertanów) z opactwa św. Wincentego na Ołbinie.
Zabudowania w okolicy tej grobli wzmiankowane były po raz pierwszy w roku 1458.
W XVIII wieku koryto płynącej wzdłuż tej grobli rzeki wykorzystano jako przeszkodę wodną w systemie fortyfikacji miasta przed północną linią murów. Po likwidacji fortyfikacji Wrocławia po wkroczeniu doń Francuzów w 1807 tutejsza odnoga Odry została odcięta i przez następne kilka dziesięcioleci – do lat 60. XIX w. – powoli wysychała}, toteż zabudowania wzdłuż "Lehmdamm" niemal do końca XIX wieku stawiano wyłącznie po północnej stronie ulicy. Miejsce, gdzie znajdowały się stawy służące okolicznym mieszkańcom do prania odzieży i podmokłe łąki na wschód od kościoła św. Michała (teren obecnego parku Stanisława Tołpy) pozostawiono niezabudowane, a dopiero w roku 1936 teren ten przecięty został ulicą ("Adalbertstraße", dziś ul. Wyszyńskiego).
Na rogu dzisiejszych ulic Matejki i Prusa znajdowała się w połowie XIX wieku huta szkła; w 1879 na południowo-zachodnim końcu ulicy wybudowana została "Königlischen Gewerbe und Oberrealschule" – Królewska Szkoła Rzemiosła i Wyższa Szkoła Realna według projektu Roberta Mende (w 1904 dobudowano salę gimnastyczną dla tej szkoły według projektu Plüddemanna). Pod koniec XIX stulecia pojawiły się pierwsze zabudowania również na południowej pierzei ulicy; w latach 1901–1904 w kwartale pomiędzy dzisiejszymi ulicami Prusa, Rozbrat, Chemiczną i Górnickiego wybudowany został secesyjno-neoromański okazały gmach Królewskiej Szkoły Rzemiosł Budowlanych i Wyższej Szkoły Budowy Maszyn ("Königliche Bau-Gewerk-Schule und Maschinen-Bau-Schule"). Nieco dalej na wschód w kwartale narożnym Nowowiejskiej i Prusa ("Am Waschteich" – "Nad Stawem do Prania") powstały w tym samym czasie neogotyckie gmachy szkół (męskiej w 1900, żeńskiej 1904) im. Pestalozziego według projektu Plüddemanna i Frobösego. 
II wojna światowa oszczędziła – jak na warunki wrocławskie – większość zabudowań przy ulicy Prusa: zniszczone zostały tylko zabudowania w rejonie ul. Bema i Kilińskiego, w tym wspomniana wyżej Królewska Szkoła Rzemiosła z 1879 roku, oraz pojedyncze domy w pozostałej części ulicy, na których miejscu po wojnie zbudowano "plomby".
W okazałym czterokondygnacyjnym gmachu na południowej pierzei, przy ul. Prusa nr 9 (pomiędzy Ledóchowskiego a Barycką) znajdowała się po wojnie centrala telefoniczna obsługująca 20 tys. abonentów w tej części Wrocławia; początkowo były to urządzenia systemu Strowgera, potem (na początku lat 80. na piętrze ustawiono nowocześniejsze, systemu Pentaconta. Centralę zlikwidowano ostatecznie z końcem lat 90. XX wieku, a budynek służy teraz celom administracyjnym.

</doc>
<doc id="1361535" url="https://pl.wikipedia.org/wiki?curid=1361535" title="Ignacy Malczewski (zm. 1779)">
Ignacy Malczewski (zm. 1779)

Ignacy Malczewski herbu Tarnawa (zm. 1779) – regent nadworny kancelarii mniejszej koronnej. Dzierżawca majątków ziemskich. Zaufany Czartoryskich. Dziadek poety Antoniego i generała Konstantego.
Syn Antoniego i Marianny z Dobrzyńskich.
W 1755 w Zasławiu poślubił Antoninę Dunin (matką Antoniny zaś Fryderyka Rochlitz, córka Jana Jerzego IV z nieprawego łoża). Miał z nią dwóch synów: Jana Józefa i Franciszka Ksawerego.
Jako poseł województwa bracławskiego na sejm konwokacyjny 7 maja 1764 roku podpisał manifest, uznający odbywający się w obecności wojsk rosyjskich sejm za nielegalny.
Brał zastawne dzierżawy: wieś Jagodną, potem Pleszczyn, Siwki, Kuczmarów, następnie Rybki, Toporki i Toporczyki. Podniósł w znacznym stopniu status majątkowy całej rodziny.
Zmarł w 1779 w Zasławiu a jego majątek, bez grosza długu, wyceniono na 2 miliony złotych. Wdowa otrzymała dożywocie na wszystkich dobrach, ale po dwóch latach zrzekła się swoich praw.

</doc>
<doc id="1361538" url="https://pl.wikipedia.org/wiki?curid=1361538" title="Chwyt (literatura)">
Chwyt (literatura)

Chwyt (ros. prijom) – pojęcie z dziedziny literatury, łączy się z wypracowaną przez formalistów rosyjskich teorią literatury. Można je zdefiniować jako "ujęcie stylistyczne lub kompozycyjne transformujące i organizujące materiał językowy i tematyczny w dziele". Wedle poglądów Wiktora Szkłowskiego chwyt to zabieg formalny, który polega na wydłużeniu i utrudnieniu czasu percepcji. Chwyt zakłóca więc rutynowy proces lektury, zmusza do zastanowienia, motywuje odbiór. Dzięki temu powstaje efekt udziwnienia, który wywołuje zakłócenia w rutynowym postrzeganiu rzeczywistości przedstawionej w dziele sztuki. W miejsce tradycyjnego rozróżnienia na treść i formę szkoła formalna proponowała podział na materiał – fakty, idee, opowieści; oraz chwyty – zasady estetyczne organizujące materiał, przekształcające je w utwór literacki. 

</doc>
<doc id="1361542" url="https://pl.wikipedia.org/wiki?curid=1361542" title="Persza liha ukraińska w piłce nożnej mężczyzn">
Persza liha ukraińska w piłce nożnej mężczyzn

Persza liha (, dosł. Pierwsza liga) – drugi poziom w hierarchii ligowych rozgrywek w piłce nożnej mężczyzn na Ukrainie. Utworzona w 1992 roku i zarządzana przez Profesjonalną Futbolową Ligę Ukrainy (PFL), a wcześniej do 1996 przez Ukraiński Związek Piłki Nożnej (FFU). Od sezonu 2013/2014 nazywana Favbet Liga 1. Zmagania w jej ramach toczą się cyklicznie (co sezon) w systemie mecz i rewanż. Przeznaczone są dla 16 ukraińskich klubów piłkarskich. Dwie pierwsze drużyny ligi uzyskują awans do Premier-lihi, zaś najsłabsze dwa zespoły relegowane są do Druhiej lihi. Zespoły zajmujące 13 i 14 pozycję w Perszej lidze rozgrywają play-off w dwóch meczach z prawem do gry w Perszej lidze przeciwko drużynom, które zajęły trzecie miejsce w grupie A i B w Druhiej lidze. Jeśli klub odmówi awansu do Premier-lihi, klub, który zajął następne miejsce w klasyfikacji, będzie promowany. Jeśli druga drużyna tego samego klubu (np. Dynamo II) zajmie pierwsze lub drugie miejsce to awansuje klub, który zajął następne miejsce po nim.
Najbardziej utytułowaną drużyna ligi jest druga drużyna klubu Dynamo Kijów. Jeśli nie liczyć zespołów rezerw, to najwięcej tytułów uzyskała Howerła-Zakarpattia Użhorod (trzy razy pierwsze miejsce i dwa razy drugie) oraz Zirka Kirowohrad (trzy razy pierwsze miejsce).
Historia.
Jej początki sięgają 1992 roku, kiedy to po odzyskaniu niepodległości w 1991 Ukraina zaczęła organizować własne rozgrywki piłkarskie. Wcześniej zespoły ukraińskie występowały w Pierwoj lidze ZSRR. Pierwszy niepełny sezon ukraińskiej Perszej lihi rozegrano wiosną 1992, kiedy to 28 zespołów podzielono na dwie grupy, w których walczono systemem dwurundowym. Zwycięzcy obydwu grup awansowali do Wyszczej lihi. Od sezonu 1992/93 mecze ligowe rozgrywano systemem jesień – wiosna.
Od sezonu 2014/15 liga liczyła 18 zespołów. Od sezonu 2016/17 liczy 16 zespołów.
Medaliści ligi.
Kluby które awansowały do Premier-lihi (do 2008 – Wyższej Lihi) są zaznaczone czcionką pogrubioną.
Statystyka.
Tabela medalowa.
Mistrzostwo ligi zostało do tej pory zdobyte przez 21 różnych drużyn.
Stan na 12 czerwca 2021.
Klasyfikacja według miast.
Siedziby klubów: Stan na czerwiec 2021.
Uczestnicy.
Są 93 zespoły, które wzięli udział w 29 sezonach Perszej lihi Ukrainy, które były prowadzone od 1992 aż do sezonu 2019/20 łącznie. Żaden z zespołów nie był zawsze obecny w każdej edycji.
Pogrubione zespoły biorące udział w sezonie 2019/20.

</doc>
<doc id="1361543" url="https://pl.wikipedia.org/wiki?curid=1361543" title="Dziki ogród">
Dziki ogród

Dziki ogród – nurt w ogrodnictwie zapoczątkowany przez Williama Robinsona (1838–1935). Przełom w sztuce i projektowaniu ogrodów zapoczątkowany w Anglii. Autor zalecał stosowanie go zarówno do ogrodów prywatnych jak i publicznych. Ta dzikość nie propagowała nieporządku i chaosu panującego w ogrodzie oraz stosowania wyłącznie gatunków rodzimych – dziko rosnących. Była to natomiast sztuka mieszania roślin dzikich oraz uprawianych (także tropikalnych i subtropikalnych), które mogły przetrwać na dworze cały rok, w warunkach zbliżonych do naturalnych np. na terenach podmokłych.
Dziki ogród poprzez swoją formę miał na celu pokazanie indywidualnego piękna roślin w zależności od układu.
W Niemczech idee dzikiego ogrodu propagował Karl Foerster.
Przykłady i stosowane rozwiązania.
Stos kłód, najlepiej ulokowany w zacienionym miejscu, tworzy schronienie dla owadów i innych bezkręgowców, a także gadów i płazów. Resztki ogrodowe (usuwane rośliny i ich fragmenty), które będą wykorzystywane jako naturalna ściółka, nawóz, do zwalczania chwastów, ulepszania gleby i tworzenia siedlisk dla bezkręgowców. 

</doc>
<doc id="1361545" url="https://pl.wikipedia.org/wiki?curid=1361545" title="DJ Rolando">
DJ Rolando

DJ Rolando, wł. Rolando Ray Rocha – latynoamerykański DJ i producent muzyczny techno.
Wydawał muzykę z takimi grupami jak Underground Resistance czy Los Hermanos. Zyskał rozgłos, gdy w 1999 r. wraz z wytwórnią Underground Resistance został wplątany w skandal. Polegał on na bezprawnym wydaniu przez Sony/BMG utworu, będącego wersją cover kompozycji Knights of the Jaguar. Jego autorem była grupa UR, w skład której wchodził również DJ Rolando. Autorzy nigdy nie otrzymali rekompensaty, jednak incydent ten wpłynął pozytywnie na międzynarodową promocję samego utworu.

</doc>
<doc id="1361547" url="https://pl.wikipedia.org/wiki?curid=1361547" title="Persza Liha">
Persza Liha



</doc>
<doc id="1361548" url="https://pl.wikipedia.org/wiki?curid=1361548" title="Styl preriowy">
Styl preriowy

Styl preriowy (ang. "Prairie Style") – w architekturze, a także w sztuce ogrodowej. Ukształtował się pobudzony ruchem "Arts and crafts". Styl preriowy w architekturze zainspirowany został w 1900–1916 przez Louisa H. Sullivana a rozwijał go w swoich projektach Frank Lloyd Wright. Był próbą rozwinięcia rodzimego północnoamerykańskiego stylu architektury, który nie łączył elementów projektowych i estetyki z wcześniejszymi stylami europejskiej architektury klasycznej. Nazwa "preriowy" wynika z dominującej poziomości większości budynków, która odzwierciedla szerokie, płaskie, bezdrzewne przestrzenie środkowo-zachodnich Stanów Zjednoczonych.
Cechy charakterystyczne.
Nurt preferował szerokie widoki horyzontalne oraz miał za zadanie podkreślać unikatowy charakter krajobrazu. Przejawiał również pogardę dla geometryzacji.

</doc>
<doc id="1361549" url="https://pl.wikipedia.org/wiki?curid=1361549" title="Ice Tower">
Ice Tower



</doc>
<doc id="1361550" url="https://pl.wikipedia.org/wiki?curid=1361550" title="Arts and crafts (botanika)">
Arts and crafts (botanika)

Arts and crafts - jeden z początkowych nurtów nowoczesnych w sztuce ogrodowej, jako styl nowoczesny odrzucający historyzm. Silnie zaznaczają się w tym kierunku wątki narodowe i regionalne. Czołową postacią nurtu był William Morris. 
Charakterystyka.
"Arts and crafts" to rodzaj wzornictwa ogrodowego który cechował kult "wiejskiego ogrodnictwa".
Używano głównie typowych i znanych roślin (np. bratek, nagietek, róża) pnącz oraz rzemiosła ogrodowego. 
Charakterystyczne dla nurtu były płyty tarasowe poprzerastane trawą oraz rabaty bylinowe. 
Cechuje się doskonałym połączeniem geometrycznej konstrukcji ogrodów z miękkością plam roślinnych.

</doc>
<doc id="1361553" url="https://pl.wikipedia.org/wiki?curid=1361553" title="Tryb oznajmujący">
Tryb oznajmujący

Tryb oznajmujący, tryb orzekający (łac. "indicativus") – podstawowy tryb gramatyczny w większości języków świata. Wyraża neutralny lub obiektywny stosunek mówiącego do podawanych faktów, jak również wskazuje, że użytkownik identyfikuje się z podawanymi przez niego faktami lub uważa je za bardzo prawdopodobne. 
W trybie oznajmującym podawane są informacje w mediach, jest podstawowym trybem narracji zarówno w języku mówionym, jak i pisanym. Tryb oznajmujący nie zawsze jest stwierdzeniem, gdyż używany jest w propagandzie i reklamie, aby odbiorca uwierzył, że tak naprawdę jest, na przykład "Ten proszek pierze najlepiej". W mowie zależnej używa się go w celu obiektywnego przekazania czyjejś myśli. 
Przeciwieństwem trybu oznajmującego, w języku polskim, jest tryb przypuszczający, a w języku francuskim i niemieckim – tryb łączący.

</doc>
<doc id="1361556" url="https://pl.wikipedia.org/wiki?curid=1361556" title="Kasztelanowie brzeskolitewscy">
Kasztelanowie brzeskolitewscy



</doc>
<doc id="1361557" url="https://pl.wikipedia.org/wiki?curid=1361557" title="Sialis fuliginosa">
Sialis fuliginosa

Żylenica pospolita ("Sialis fuliginosa") – gatunek wielkoskrzydłego z rodziny żylenicowatych.
Owad dorosły o czarnej barwie ze złotopomarańczowymi kreskami i kropkami na głowie. Skrzydła ma z czarniawo-brązowym podbarwieniem i ciemną nasadą kosty. Liczba żyłek kostalnych wynosi od 12 do 15. W szczytowej części skrzydła żyłki poprzeczne są ułożone nieszeregowo.
Larwy występują w górskich potokach, a dorosłe spotyka się w pobliżu tych wód.

</doc>
<doc id="1361560" url="https://pl.wikipedia.org/wiki?curid=1361560" title="The King of Kong">
The King of Kong



</doc>
<doc id="1361566" url="https://pl.wikipedia.org/wiki?curid=1361566" title="How to Destroy Angels (album Coil)">
How to Destroy Angels (album Coil)

How to Destroy Angels – pierwszy studyjny album Coila. W momencie nagrania, projekt tworzyli tylko John Balance i Peter Christopherson. Pierwsze wydanie płyty ukazało się w 1984 nakładem L.A.Y.L.A.H. Antirecords, reedycja ukazała się w 1988.
Na płycie znajdują się dwa utwory. Na stronie B znajdują się, w zależności od edycji, ścieżki rejestrujące jedynie niezrozumiały hałas, ścieżki z wielowarstwową muzyką lub też strona B jest zupełnie płaska (trzecia edycja).
Pierwotnie, „How to Destroy Angels” miał być stroną B płyty „Silence and Secrecy”, ale w związku z opuszczeniem przez Christophersona i Balance’a Psychic TV, związanej z Temple Records, pomysł został zarzucony. „Silence and Secrecy” jedynie w dwuminutowym fragmencie pojawiło się na albumie "Transparent", dokumentującym wczesne dokonania Zos Kia i Coila.
Remiksy „How to Destroy Angels” ukazały się na płycie CD "How to Destroy Angels".

</doc>
<doc id="1361572" url="https://pl.wikipedia.org/wiki?curid=1361572" title="Opitołoki">
Opitołoki

Opitołoki (lit. "Apytalaukis"), wieś na Litwie, na Litwie właściwej, nad Niewiażą, w okręgu kowieńskim, w rejonie kiejdańskim, około 5 km na północny wschód od Kiejdan.

</doc>
<doc id="1361574" url="https://pl.wikipedia.org/wiki?curid=1361574" title="Eugene Asa Carr">
Eugene Asa Carr

Eugene Asa Carr (ur. 20 marca 1830 – zm. 2 grudnia 1910) – amerykański wojskowy, generał armii Unii podczas wojny secesyjnej.
Za męstwo wykazane podczas bitwy pod Pea Ridge, gdzie w randze pułkownika dowodził 3. Ochotniczym Pułkiem Kawalerii Illinois, został uhonorowany Medalem Honoru, najwyższym odznaczeniem wojskowym w Stanach Zjednoczonych.

</doc>
<doc id="1361576" url="https://pl.wikipedia.org/wiki?curid=1361576" title="Francis Herron">
Francis Herron

Francis Jay Herron (ur. 17 lutego 1837 – zm. 8 stycznia 1902) – wojskowy amerykański, generał armii Unii podczas wojny secesyjnej.
Za męstwo wykazane podczas bitwy pod Pea Ridge, gdzie dowodził w randze podporucznika, został uhonorowany Medalem Honoru, najwyższym odznaczeniem wojskowym w Stanach Zjednoczonych.

</doc>
<doc id="1361577" url="https://pl.wikipedia.org/wiki?curid=1361577" title="Francis J. Herron">
Francis J. Herron



</doc>
<doc id="1361580" url="https://pl.wikipedia.org/wiki?curid=1361580" title="Order Leopolda II">
Order Leopolda II

Order Leopolda II (fr. "Ordre de Léopold II", nl.: "Orde van Leopold II") – trzeci w hierarchii ważności order Królestwa Belgii, przyznawany za służbę dla panującego monarchy i wyraz jego osobistej życzliwości, także za wybitne zasługi w służbie cywilnej i wojskowej oraz za długoletnią służbę. Może być nadawany obywatelom belgijskim lub cudzoziemcom.
Historia.
Order został ustanowiony przez króla Leopolda II 24 sierpnia 1900 jako odznaczenie Wolnego Państwa Konga. Po przejęciu Konga jako kolonii przez Belgię w 18 października 1908 order, po zmianach w wyglądzie insygniów, został włączony do systemu odznaczeń belgijskich wraz z innymi orderami kolonialnymi Konga Belgijskiego (po 1960 zaprzestano nadań dwóch kolonialno-kongijskich orderów Gwiazdy Afrykańskiej i Królewskiego Lwa, a pozostawiono Order Korony). Administrowany jest przez belgijskie MSZ. W praktyce jest odznaczeniem nadawanym za długoletnią służbę cywilną lub wojskową i posiadanie jego jest, alternatywnie z Orderem Korony, ostatnim stopniem przed uzyskaniem najwyższego odznaczenia belgijskiego, Orderu Leopolda (I).
Order, początkowo trzyklasowa dekoracja, od 3 maja 1903 dzieli się na sześć klas:
Order nadawany jest 8 kwietnia, w rocznicę urodzin króla Alberta I i 15 listopada, w tzw. Dniu Królewskim — "Koningsdag" .
Insygnia.
Insygnia orderu Leopolda II to oznaka, gwiazdy I i II klasy oraz medale.
Oznaka występuje w dwóch wersjach: tzw. kolonialnej, nadawanej do 1908, i państwowej, istniejącej od tej daty do dnia dzisiejszego. Nieemaliowany krzyż orderowy wersji kolonialnej to srebrny krzyż maltański z kulkami na zakończeniach ramion, z wieńcem z liści palmowych między ramionami. W medalionie środkowym awersu umieszczony jest herb Wolnego Państwa Konga, otoczony napisem "TRAVAIL ET PROGRÈS" ("PRACA I POSTĘP", dewiza Wolnego Państwa Konga), w medalionie rewersu spleciony monogram "L II". Zawieszką jest srebrna korona królewska.
Gwiazda I klasy modelu kolonialnego jest srebrna, ośmiopromienna, cyzelowana na kształt brylantów, i nosi na sobie ukoronowany awers oznaki. Gwiazda II klasy to duży srebrny krzyż maltański z promieniami między ramionami, ozdobiony ukoronowanym awersem oznaki.
W 1908 zostały wprowadzone znaczne zmiany w wyglądzie insygniów. Nadal nieemaliowane krzyże orderowe były od tej pory złote, w medalionie środkowym awersu umieszczono herb Belgii, złotego lwa w czarnym polu, otoczonego do 1951 francuskim napisem "L'UNION FAIT LA FORCE" ("W JEDNOŚCI SIŁA", dewiza państwa belgijskiego), od 1951 dodatkowym napisem o tej samej treści w języku niderlandzkim "EENDRACHT MAAKT MACHT", medalion rewersu pozostał bez zmian. Gwiazda I klasy opatrzona została promieniami na przemian złotymi i srebrnymi, natomiast duży krzyż maltański gwiazdy II klasy położono ukośnie w stylu szwedzkiego orderu Miecza. Obie gwiazdy noszą na sobie obowiązujący od 1908 awers oznaki.
Przemianie podległy również medale: wtopiony w krąg medalu awers oznaki przybrał swój nowy kształt z 1908.
Order noszony jest na niebieskiej wstędze z pojedynczym czarnym paskiem w środku. Nadania w czasie wojny oznaczane były skrzyżowanymi mieczami na wstążce orderowej.
Oznakami wyróżnień dekoracji wojennych powstałych w związku z obiema wojnami światowymi są nakładane na wstążki gwiazdki, palmy i okucia, a także złote paski na brzegach lub na środku wstążek.

</doc>
<doc id="1361582" url="https://pl.wikipedia.org/wiki?curid=1361582" title="Saona Island">
Saona Island

Saona Island (Isla Saona) – wyspa tropikalna, położona na Morzu Karaibskim w archipelagu Wielkich Antyli. Z powierzchnią 117 km² jest, po Haiti, drugą co do wielkości wyspą wchodzącą w skład Republiki Dominikany.

</doc>
<doc id="1361585" url="https://pl.wikipedia.org/wiki?curid=1361585" title="Ross McGinnis">
Ross McGinnis

Ross Andrew McGinnis (ur. 14 czerwca 1987, zm. 4 grudnia 2006) – amerykański żołnierz. Zginął w Iraku.
Został czwartym żołnierzem amerykańskim, który za swoje bohaterstwo podczas II wojny w Zatoce Perskiej został pośmiertnie odznaczony Medalem Honoru, najwyższym odznaczeniem wojskowym Stanów Zjednoczonych. Dokonał tego prezydent George W. Bush podczas ceremonii 2 czerwca 2008 roku.

</doc>
<doc id="1361586" url="https://pl.wikipedia.org/wiki?curid=1361586" title="Mawki’im">
Mawki’im

Mawki’im (hebr.: מבקיעים) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszkelon, moszawów Ge’a i Talme Jafe, kibuców Gewaram, Jad Mordechaj i Karmijja, oraz wioski Bat Hadar.
Historia.
Pierwotnie w miejscu tym znajdowała się arabska wioska Barbara. Podczas wojny o niepodległość w dniu 5 listopada 1948 wioska została zniszczona.
Współczesna osada została założona jako kibuc w styczniu 1949 przez zdemobilizowanych izraelskich żołnierzy, którzy wcześniej imigrowali do Izraela z Węgier. W 1954 został on przekształcony w moszaw. Nazwa nawiązuje do przełomu podczas wojny o niepodległość, do którego doszło w tym rejonie.
Po ewakuacji żydowskich osiedli ze Strefy Gazy w 2005 w moszawie osiedliło się 25 rodzin z ewakuowanego osiedla Pe'at Sadeh.
Z powodu bliskości granicy Strefy Gazy moszaw często pada ofiarą terrorystycznego ostrzału rakietowego.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Firma "Plumbing Marketing Ltd." produkuje elementy instalacji wodno-kanalizacyjnej, materiały ceramiczne, płytki podłogowe i wyposażenie grzewcze.
Komunikacja.
Wzdłuż wschodniej granicy moszawu przebiega droga ekspresowa nr 4 (Erez–Kefar Rosz ha-Nikra), która 1 km na północ krzyżuje się z drogą prowadzącą na zachód do portu Aszkelon.
Przy moszawie przebiega także linia kolejowa prowadząca do portu Aszkelon, trwa także budowa nowej linii kolejowej do miasta Sederot.

</doc>
<doc id="1361587" url="https://pl.wikipedia.org/wiki?curid=1361587" title="Maszen">
Maszen

Maszen (hebr. משען) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszkelon, moszawów Berechja, Hodijja, Kochaw Micha’el i Bet Szikma, kibuców Negba i Sede Jo’aw, oraz wioski Bat Hadar.
Historia.
Moszaw został założony w 1949 przez żydowskich imigrantów z Jemenu.
Edukacja, kultura i sport.
W moszawie jest szkoła podstawowa, ośrodek kultury, oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Wzdłuż zachodniej granicy moszawu przebiega droga ekspresowa nr 4 (Erez-Kefar Rosz ha-Nikra), brak jednak możliwości bezpośredniego wjazdu na nią. Z moszawu w kierunku północnym wychodzi lokalna droga, którą dojeżdża się do drogi ekspresowej nr 35 (Aszkelon-Hebron).

</doc>
<doc id="1361588" url="https://pl.wikipedia.org/wiki?curid=1361588" title="Nir Jisra’el">
Nir Jisra’el

Nir Jisra’el (hebr. ניר ישראל) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży w północno-zachodniej części pustyni Negew, w odległości 5 km na wschód od miasta Aszkelon, w otoczeniu wioski Kefar Silwer, moszawów Berechja i Hodijja, oraz kibucu Niccanim. Na wschód od moszawu znajduje się duża baza wojskowa Sił Obronnych Izraela.
Historia.
Moszaw został założony w 1949 przez żydowskich imigrantów z Węgier i Czechosłowacji. Został nazwany na cześć Jisra’ela Tibbera, który ofiarował duże środki finansowe na rzecz Żydowskiego Funduszu Narodowego.
Kultura i sport.
W moszawie jest ośrodek kultury i sportu, przy którym jest boisko do piłki nożnej oraz korty tenisowe.
Gospodarka.
Gospodarka moszawu opiera się na intensywnym rolnictwie, sadownictwie, uprawach w szklarniach i hodowli drobiu.
Firma "Queen Pack Ltd." produkuje różnorodne opakowania, kalkomanie oraz przygotowuje akcje promocyjne sprzedaży produktów.
Komunikacja.
Wzdłuż zachodniej granicy moszawu przebiega droga ekspresowa nr 4 (Erez-Kefar Rosz ha-Nikra), brak jednak możliwości bezpośredniego wjazdu na nią. Z moszawu wychodzi lokalna droga, którą jadąc na południe dojeżdża się do skrzyżowania z drogą ekspresową nr 3 (Aszkelon-Modi’in-Makkabbim-Re’ut).

</doc>
<doc id="1361589" url="https://pl.wikipedia.org/wiki?curid=1361589" title="Netiw ha-Asara">
Netiw ha-Asara

Netiw ha-Asara (hebr. נתיב העשרה) – moszaw położony w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie przy Strefie Gazy w północno-zachodniej części pustyni Negew, w otoczeniu kibuców Zikim, Karmijja, Jad Mordechaj i Erez. Na granicy ze Strefą Gazy znajduje się przejście graniczne Erez.
Historia.
Moszaw został założony w 1982 przez grupę siedemdziesięciu żydowskich rodzin, które ewakuowano z likwidowanej osady Netiw ha-Asara na półwyspie Synaj. Była to jedna z konsekwencji zawarcia przez Izrael Porozumienia Camp David z Egiptem. Pierwotnie nazywał się Minyan, co było nawiązaniem do Minjanu (kworum modlitewne wynoszące dziesięciu dorosłych mężczyzn), a jednocześnie oddawało cześć 10 izraelskim żołnierzom, którzy zginęli w katastrofie helikoptera przy Rafah.
Po ewakuacji w 2005 żydowskich osiedli ze Strefy Gazy, moszaw Netiw ha-Asara znalazł się w bezpośrednim sąsiedztwie terytorium Autonomii Palestyńskiej. Z tego powodu w południowej części moszawu, na dawnym prakingu urządzono niewielką placówkę Sił Obronnych Izraela, w której rozlokowano czołgi. Równocześnie wzmocniono granicę ze Strefą Gazy, budując trzy wysokie betonowe zapory (ochrona przed ostrzałem snajperów) oraz płot pod napięciem.
Moszaw wielokrotnie był celem ostrzału rakietami Kassam, pociskami rakietowymi Katiusza i moździerzy. Rząd dla ochrony mieszkańców wybudował przy każdym domu schron. Dodatkowo wzmocniono dach przedszkola.
25 sierpnia 2007 palestyńscy terroryści z Ludowych Komitetów Oporu usiłowali zaatakować moszaw, zostali jednak zabici przez ochronę.
Kultura i sport.
W moszawie znajduje się ośrodek kultury, basen kąpielowy oraz boisko do piłki nożnej.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Z moszawu wychodzi w kierunku wschodnim lokalna droga, którą dojeżdża się do drogi ekspresowej nr 4 (Erez–Kefar Rosz ha-Nikra).

</doc>
<doc id="1361590" url="https://pl.wikipedia.org/wiki?curid=1361590" title="Talme Jafe">
Talme Jafe

Talme Jafe (hebr. תלמי יפה; oficjalna pisownia w ang. Talmei Yaffe) – moszaw położony w Samorządzie Regionu Chof Aszkelon, w Dystrykcie Południowym, w Izraelu.
Położenie.
Leży na nadmorskiej równinie w północno-zachodniej części pustyni Negew, w otoczeniu moszawów Ge’a, Bet Szikma, Kochaw Micha’el, Chelec i Mawki’im, kibucu Gewaram i Jad Mordechaj.
Kultura i sport.
W moszawie jest ośrodek kultury i sportu, przy którym są korty tenisowe, boisko do piłki nożnej oraz basen kąpielowy.
Historia.
Pierwotnie w miejscu tym znajdowała się arabska wioska Barbara, która została wyludniona i zniszczona podczas I wojny izraelsko-arabskiej w dniu 5 listopada 1948.
Współczesna osada została założona w 1950 jako kibuc, przez żydowskich imigrantów z Polski i Rumunii. Nazwano go na cześć Arjego Leba Jafego, byłego przewodniczącego Keren ha-Jesod, który zginął w wybuchu samochodu-pułapki w Jerozolimie. W 1961 kibuc został przekształcony w moszaw.
Gospodarka.
Gospodarka moszawu opiera się na intensywnym rolnictwie.
Komunikacja.
Z moszawu wychodzi w kierunku zachodnim droga nr 3412, którą dojedzie się do moszawów Bet Szikma i Ge’a, a następnie do drogi ekspresowej nr 4 (Erez-Kefar Rosz ha-Nikra).

</doc>
<doc id="1361591" url="https://pl.wikipedia.org/wiki?curid=1361591" title="Bat Hadar">
Bat Hadar

Bat Hadar (hebr. בת הדר; pol. "Córka Drzewa Cytrusowego") - wieś położona w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miasta Aszkelon, moszawów Maszen, Bet Szikma, Ge’a i Mawki’im.
W wiosce znajduje się siedziba władz administracyjnych samorządu regionu Aszkelon.
Historia.
Wioskę założono w 1994. Nazwa nawiązuje do gospodarstwa rolniczego Hadaria, które w tym miejscu wcześniej istniało.
Po ewakuacji żydowskich osiedli ze Strefy Gazy w 2005 zamieszkało tutaj 45 rodzin z ewakuowanych osiedli Elei Sinai i Nisanit.
Kultura i sport.
We wsi funkcjonuje "Centrum Trauma" skupiające swoją działalność na leczeniu urazów psychicznych dzieci, które powstały w wyniku ataków terrorystycznych i ewakuacji żydowskich osiedli ze Strefy Gazy.
Znajduje się tutaj także ośrodek kulturalno-sportowy, przy którym jest kompleks boisk sportowych, korty tenisowy oraz kryty basen pływacki.
Gospodarka.
Gospodarka wioski opiera się na rolnictwie.
Komunikacja.
Wzdłuż zachodniej granicy wioski przebiega droga ekspresowa nr 4 (Erez-Kefar Rosz ha-Nikra), która na północ od wioski krzyżuje się z drogą nr 3412 . Jadąc tą drogą na południowy wschód można dojechać do moszawów Bet Szikma i Ge’a.

</doc>
<doc id="1361593" url="https://pl.wikipedia.org/wiki?curid=1361593" title="Niccan">
Niccan

Niccan (hebr. ניצן; pol. "Pąki kwiatowe") - wieś położona w samorządzie regionu Chof Aszkelon, w Dystrykcie Południowym, w Izraelu.
Leży na nadmorskiej równinie w północno-zachodniej części pustyni Negew, w otoczeniu miast Aszkelon i Aszdod, moszawu Bet Ezra, kibucu Niccanim, oraz wioski Niccan B. Na południowy zachód od wioski znajduje się szkoleniowa baza wojskowa Sił Obronnych Izraela - "Camp Lahaw".
Historia.
Historia tutejszej osady rozpoczęła się w grudniu 1943, kiedy to Żydowski Fundusz Narodowy zakupił w tym rejonie 400 akrów ziemi, z sadem drzew cytrusowych, winnicą i dwupiętrowym domem. Utworzone tutaj gospodarstwo rolnicze było wykorzystywane do przyjmowania nielegalnych żydowskich imigrantów lądujących na pobliskich plażach Morza Śródziemnego. Imigranci byli ukrywani przed poszukującymi ich brytyjskimi żołnierzami i policjantami (Mandat Palestyny).
Po 1945 w utworzonym tutaj kibucu Niccanim osiedlili się ocaleni z Holocaustu imigranci z Polski i Rumunii. Na początku wojny o niepodległość z kibucu ewakuowano wszystkie kobiety i dzieci. 7 czerwca 1948 kibuc został zaatakowany i po ciężkiej walce zdobyty przez wojska egipskie. W bitwie o Niccanim zginęło 33 żydowskich obrońców. Egipcjanie całkowicie zniszczyli kibuc, który został odzyskany przez Izraelczyków w listopadzie. Jeszcze w 1949 utworzono wioskę młodzieżową Niccanim (w 1990 została przekształcona w wieś Niccan).
W 1951 w miejscu położonym 3 km na południe od swojego pierwotnego położenia założono współczesny kibuc Niccanim.
Po ewakuacji żydowskich osiedli ze Strefy Gazy w 2005 zamieszkało tutaj wielu mieszkańców z ewakuowanego osiedla Gusz Katif. Zamieszkali oni w 750 wybudowanych tymczasowych domach. Osiedle to zostało nazwane Niccan B lub Niccan 2. W 2007 przekształciło się ono w osobną wioskę. Budowie tego nowego osiedla sprzeciwiały się organizacje ekologiczne, które obawiały się naruszenia delikatnego ekosystemu nadmorskich wydm.
Edukacja, kultura i sport.
W wiosce znajduje się szkoła podstawowa, ośrodek kultury oraz boisko do piłki nożnej.
Gospodarka.
Gospodarka wioski opiera się na rolnictwie i sadownictwie.
Komunikacja.
Przy południowej granicy wioski przebiega droga nr 3631 , którą jadąc na zachód dojeżdża się na plaże, lub jadąc na wschód dojeżdża się do wioski Niccan B i drogi ekspresowej nr 4 (Erez–Kefar Rosz ha-Nikra).

</doc>
<doc id="1361594" url="https://pl.wikipedia.org/wiki?curid=1361594" title="Polskie Radio EURO">
Polskie Radio EURO



</doc>
<doc id="1361596" url="https://pl.wikipedia.org/wiki?curid=1361596" title="Kefar Silwer">
Kefar Silwer

Kefar Silwer (hebr.: כפר סילבר; pol. "Wieś Silwera") – wieś młodzieżowa położona w samorządzie regionu Chof Aszkelon, w Dystrykcie Południowym, w Izraelu.
Położenie.
Leży w północno-zachodniej części pustyni Negew, w otoczeniu miasta Aszkelon, oraz moszawów Nir Jisra’el, Hodijja i Berechja.
Historia.
Osada została założona w 1957 roku przez amerykańskich członków Światowej Organizacji Syjonistycznej. Powstała tutaj średnia szkoła rolnicza z farmą do praktycznej nauki zawodu. Wieś została nazwana na cześć rabina Abby Hillela Silvera.
W lutym 2008 na wieś spadła rakieta Grad wystrzelona ze Strefy Gazy przez palestyńskich terrorystów.
Edukacja.
We wsi znajduje się podstawowa i średnia szkoła z internatem, w której każdego roku uczy się około 200 uczniów. Około 70 % absolwentów szkoły było imigrantami z dawnego ZSRR, Etiopii i Ameryki Łacińskiej.
Żydowski Fundusz Narodowy wybrał szkołę jako jedną z czterech szkół w Izraelu do realizacji pilotażowego programu nauczania o Syjonizmie. W 2007 szkoła została pierwszą izraelską szkołą średnią, w której uruchomiono interaktywny program nauczania matematyki.
Kultura i sport.
We wsi jest ośrodek kultury, boisko do piłki nożnej oraz basen kąpielowy.
Gospodarka.
Gospodarka wsi opiera się na rolnictwie, sadownictwie, hodowli drobiu i bydła mlecznego.
Komunikacja.
Wzdłuż zachodniej granicy wioski przebiega droga ekspresowa nr 4, brak jednak bezpośredniego wjazdu na nią. Ze wsi wychodzi lokalna droga, która krzyżuje się na północ od wsi z drogą ekspresową nr 3, którą w kierunku zachodnim jedzie się do skrzyżowania z drogą ekspresową nr 4 i do miasta Aszkelon, natomiast w kierunku wschodnim do moszawów Nir Jisra’el, Hodijja i Berechja.
Na terenie sąsiedniej strefy przemysłowej Abba Hillel Silver, znajduje się stacja kolejowa Aszkelon. Pociągi z Aszkelonu jadą do Lod, Tel Awiwu, Binjamina-Giwat Ada, Netanii i Aszdod.

</doc>
<doc id="1361598" url="https://pl.wikipedia.org/wiki?curid=1361598" title="Nicefor II Orsini">
Nicefor II Orsini

Nicefor II Orsini, (ur. ok. 1328, zm. 1359) – despotes Epiru w latach 1335–1337, 1339-1340 i 1356–1359. Syn Jana II Orsiniego.
Życiorys.
Niepełnoletni Nicefor II został despotesem Epiru w wyniku zwycięstwa stronnictwa probizantyńskiego w targanym walkami stronnictw państwie. Despotes Jan zginął otruty przez żonę Annę, która objąwszy regencję rozpoczęła negocjacje z cesarzem bizantyńskim nad zakresem autonomii rządzonego przez nią Epiru. Jednak Andronik III nie zamierzał negocjować. Na czele dość silnej armii, której trzon stanowiły oddziały tureckie, wkroczył do Tesalii, stłumił powstanie osiedlonych tam plemion albańskich, po czym bez walki wcielił Epir i Akarnanię do Cesarstwa (1337). Rachuby regentki na rządzenie krajem po uznaniu zwierzchnictwa bizantyńskiego zawiodły ją zupełnie. Cesarz przekazał zarząd Epirem namiestnikowi – protostratorowi Synadenosowi. Annie i Niceforowi II – przedstawicielom związanej z tradycją niepodległości Epiru dynastii – wyznaczył na miejsce pobytu Tesalonikę.
Nicefor jednak zbiegł z wyznaczonego mu miejsca pobytu i wkrótce nieoczekiwanie pojawił się na dworze księżnej Achai, Katarzyny de Valois i zaręczył się z jej córką. Dało to sposobność władcom Królestwa Neapolu, których zwierzchnictwo uznawała wówczas Achaja do podjęcia próby przywrócenia wpływów andegaweńskich w Epirze. W 1339 roku andegaweński zarządca Dyrrachionu wzniecił w Epirze powstanie na rzecz złożonego z tronu despotesa. Nicefor II został proklamowany w Arcie władcą Epiru, a protostrator Synadenos znalazł się w więzieniu. Do powstania przyłączyło się jednak zaledwie kilka miast, podczas gdy zdecydowana większość dochowała wierności cesarzowi. Toteż gdy wiosną 1340 roku Andronik III wkroczył do Epiru na czele niewielkiej armii, powstanie upadło samo. Nicefor II musiał wrócić na miejsce honorowego zesłania – otrzymując jako rekompensatę tytuł panhypersebastosa oraz rękę córki Jana Kantakuzena, faktycznego kierownika państwa.
W latach następnych (1343–1348) Epir przeszedł w wyniku kolejnych najazdów w ręce władcy Serbii Stefana IV Duszana. Panowanie serbskie nad Epirem nie przetrwało jednak poza 1355 rok, rok śmierci cara Serbii. Nicefor II wykorzystując zamęt w państwie serbskim i czując się zwolnionym z lojalności względem Cesarstwa po abdykacji teścia, cesarza Jana VI Kantakuzena, opanował w 1356 roku Artę i obalił serbskiego namiestnika Symeona Siniszę, rozpoczynając samodzielne rządy nad Epirem i Tesalią. Próba, podjęta przez Nicefora II, zbliżenia z państwem serbskim, wywołała bunt arystokracji albańskiej, której wpływy w południowym Epirze znacznie wzrosły za panowania Stefana Duszana. Nowy władca podjął energiczne kroki gromadząc armię i wyruszając przeciw buntownikom. Poniósł jednak klęskę i zginął w walce. Władzę nad Epirem odzyskał Symeon Sinisza.

</doc>
<doc id="1361601" url="https://pl.wikipedia.org/wiki?curid=1361601" title="St Blazey">
St Blazey

St Blazey (korn. "Lanndreth") – miasto w Wielkiej Brytanii, w Anglii w hrabstwie Kornwalia, położone w pobliżu Par, ok. 3 km na zachód od St Austell. W przeszłości ośrodek wydobycia gliny. W pobliżu (2 km) ogród botaniczny The Eden Project - największy ogród botaniczny Wielkiej Brytanii, największe miejsce zatrudnienia mieszkańców miasta.

</doc>
<doc id="1361602" url="https://pl.wikipedia.org/wiki?curid=1361602" title="French Open 2008 (gra podwójna chłopców)">
French Open 2008 (gra podwójna chłopców)



</doc>
<doc id="1361603" url="https://pl.wikipedia.org/wiki?curid=1361603" title="French Open 2008 (gra podwójna dziewcząt)">
French Open 2008 (gra podwójna dziewcząt)



</doc>
<doc id="1361609" url="https://pl.wikipedia.org/wiki?curid=1361609" title="Piatnik">
Piatnik

Ferd. Piatnik &amp; Söhne (A. G.), znana jako "Piatnik" – austriacka firma z Wiednia, znana z produkcji kart do gier oraz kart do wróżenia. Założona w roku 1824 przez Antona Mosera, od 1843 własność Ferdynanda Piatnika przez małżeństwo z wdową po Moserze, od 1882 w nazwie firmy znajdują się także synowie. W końcu XIX wieku Piatnik nabył praską firmę Ritter &amp; Cie i rozpoczął ekspansję na inne kraje. Od lat 60. XX wieku firma zajmuje się także produkcją gier, m.in. puzzli.

</doc>
<doc id="1361611" url="https://pl.wikipedia.org/wiki?curid=1361611" title="Karta do gry">
Karta do gry



</doc>
<doc id="1361612" url="https://pl.wikipedia.org/wiki?curid=1361612" title="Synagoga w Veselí nad Moravą">
Synagoga w Veselí nad Moravą

Synagoga w Veselí nad Moravą () – synagoga znajdująca się w Veselí nad Moravou w Czechach, przy ulicy Rybníček.
Synagoga została zbudowana w 1840 roku. Po II wojnie światowej była wykorzystywana jako magazyn, a obecnie pełni funkcję sali modlitw Kościoła Adwentystów Dnia Siódmego.

</doc>
<doc id="1361614" url="https://pl.wikipedia.org/wiki?curid=1361614" title="Obraz wotywny">
Obraz wotywny

Obraz wotywny – często spotykane w sztuce chrześcijańskiej malarskie przedstawienie fundatora świątyni (samego lub z rodziną) ofiarujących ją za pośrednictwem świętych (patronów kościoła lub fundatora) czy Marii Chrystusowi. Nieodłącznym atrybutem tych przedstawień jest przedstawienie (model) świątyni w rękach fundatora. Szczególnie popularne w sztuce Bizancjum.
Pojęcia tego używa się także w szerszym kontekście – na określenie wszelkich obrazów przekazanych jako wotum – błagalne albo dziękczynne (patrz: dar wotywny).

</doc>
<doc id="1361616" url="https://pl.wikipedia.org/wiki?curid=1361616" title="Przednawie">
Przednawie

Przednawie (pronaos) – w architekturze bizantyńskiej wyodrębnione pomieszczenie w cerkwi poprzedzające nawę, a poprzedzone niekiedy przedsionkiem; wykształcone z narteksu. Oddzielone od nawy ścianą z pojedynczym przejściem. Służące jako babiniec.

</doc>
<doc id="1361618" url="https://pl.wikipedia.org/wiki?curid=1361618" title="Deewangee">
Deewangee

Deewangee (दीवानगी, tłum. "Obsesja") bollywoodzki thriller zrealizowany w 2002 roku przez Aneesa Bazmeego]. W rolach głównych Ajay Devgan, Akshaye Khanna i Urmila Matondkar. Reżyser filmu jest też autorem "Hulchul", "Welcome" i "Miłość musiała nadejść". Ten ostatni film jest remakiem "French Kiss", podobnie jak "Deewangee" jest remakiem "Lęku pierwotnego" ("Primal Fear" z Richardem Gere, Edwardem Nortonem).
Fabuła.
Znana osobistość za świata muzyki zostaje zamordowana w bestialski sposób. Niedaleko miejsca zbrodni policja aresztuje zakrwawionego muzyka Tarana Bharadwaj (Ajay Devgan). Na prośbę przyjaciółki z dzieciństwa Tarana, piosenkarki Sargam (Urmila Matondkar) obrony podejmuje się cieszący się sławą kogoś, kto nigdy nie przegrał żadnej sprawy, adwokat Raj Goyal (Akshaye Khanna). Mimo tego, że okoliczności przemawiają przeciwko niemu, Taran wzbudza w adwokacie zaufanie. Raj wbrew opinii wszystkich wierzy, że jego klient jest niewinny...

</doc>
<doc id="1361621" url="https://pl.wikipedia.org/wiki?curid=1361621" title="Villarreal C.F.">
Villarreal C.F.



</doc>
<doc id="1361625" url="https://pl.wikipedia.org/wiki?curid=1361625" title="Euro disco">
Euro disco

Euro disco, Eurodisco – podgatunek muzyki disco będący jednocześnie stylem w muzyce pop, którego początki sięgają końca lat 70. XX wieku.
Historia.
Ponieważ popularność muzyki disco gwałtownie spadła w Stanach Zjednoczonych, a z jej promowania zrezygnowały największe amerykańskie wytwórnie muzyczne i producenci muzyczni, europejska scena disco kontynuowała ewolucję w obrębie głównego nurtu sceny muzyki pop. Na europejskiej scenie muzyki disco działały zespoły i twórcy m.in. Silver Convention, Love and Kisses, Munich Machine, a także amerykańscy twórcy Donna Summer i Village People, którzy stworzyli brzmienie stylu zdefiniowanego pod koniec lat 70. XX wieku jako euro disco, w którym zastosowano w linii basowej syntezator Mooga. Pierwsze utwory nagrane w tym stylu muzycznym pojawiły się w 1975 roku, a za pierwsze nagranie uznaje się piosenkę "Fly Robin Fly" zespołu Silver Convention. Największą popularność nurtu przypada na lata 80. Cechuje się brzmieniem z syntezatora. Wpływ na elektroniczne brzmienie gatunku wywarła działalność Giorgio Morodera, który stworzył swoje własne brzmienie linii basowej grającej wszystkie ćwierćnuty w takcie, czyli tzw. "four-to-the-floor". Stworzył ją przy pomocy syntezatora Mooga, który wkrótce zastąpił i w efekcie wyparł brzmienie perkusji. Brzmienie to zostało wykorzystane w utworze Donny Summer pt. „Love To Love You Baby”. Z tego powodu Giorgio Moroder i jego współpracownik Pete Belotte są często określani mianem ojców tego gatunku. Największymi twórcami byli tacy artyści jak Modern Talking, czy Sandra. Do tego stylu nie zalicza się włoskiej odmiany disco, którą określa się mianem italo disco, choć muzyka euro disco wraz z muzyką funk i disco wywarła wpływ na jej powstanie, ani disco z Wielkiej Brytanii, które określa się mianem eurobeatu. Euro disco wywarło wpływ na powstanie muzyki house i eurodance. Muzyka euro-disco wraz z muzyką biesiadną i muzyką italo disco wywarła wpływ na powstanie nurtu polskiej muzyki tanecznej - disco polo. Elementy muzyki euro-disco zawierały też utwory polskich wykonawców muzyki dance w latach 90. XX wieku.
Wykonawcy w stylu Eurodisco.
Do znanych wykonawców muzyki eurodisco należą:

</doc>
<doc id="1361630" url="https://pl.wikipedia.org/wiki?curid=1361630" title="Eurodisco">
Eurodisco



</doc>
<doc id="1361632" url="https://pl.wikipedia.org/wiki?curid=1361632" title="Hrabstwo Garfield (Kolorado)">
Hrabstwo Garfield (Kolorado)

Garfield County to hrabstwo w stanie Kolorado. Ósme pod względem obszaru i dwunaste pod względem liczby ludności hrabstwo w tym stanie. United States Census Bureau podaje, że w 2000 liczba mieszkańców wynosiła 43 791. Hrabstwo otrzymało swoją nazwę na cześć Prezydenta Stanów Zjednoczonych Jamesa Garfielda. Siedzibą hrabstwa jest Glenwood Springs.
Geografia.
Według United States Census Bureau powierzchnia hrabstwa zajmuje 2955,76 mile2 (7655 km²), z czego woda zajmuje 8,70 mile2 23 km².
Demografia.
Według spisu z 2000, w hrabstwie było 43 791 ludzi, 16 229 gospodarstw domowych, i 11 279 rodzin. Gęstość zaludnienia wynosiła 15 mieszkańca na milę kwadratową (6/km²). W hrabstwie było 89,96% "Białych", 0,45% Afroamerykanów, 0,71% Rdzennych Amerykanów, 0,44% Azjatów. 
Struktura wieku: poniżej 18 lat 37,20%, od 18 do 24 9,00%, od 25 do 44 33,00%, od 45 do 64 22,10%, 65 lat bądź starsi 8,80%. Średni wiek wynosi 34 lat. Na 100 kobiet przypada 105,60 mężczyzn.
Średni dochód gospodarstwa domowego 47 016$ rocznie, a na rodzinę 53 840$. Średni dochód mężczyzny wynosi 37,554$, a kobiety 27 280$. Dochód "per capita" wynosi w hrabstwie 21 341$. Około 4,60% rodzin i 7,50% populacji żyje poniżej poziomu ubóstwa. Bieda dotyczy również 8,10% ludności poniżej 18. i 5,50% powyżej 65. roku życia.

</doc>
<doc id="1361637" url="https://pl.wikipedia.org/wiki?curid=1361637" title="Nowa Wieś Kartuska">
Nowa Wieś Kartuska



</doc>
<doc id="1361644" url="https://pl.wikipedia.org/wiki?curid=1361644" title="Land’s End">
Land’s End

Land’s End (korn. "Penn an Wlas") – przylądek w Wielkiej Brytanii, w Anglii, w hrabstwie Kornwalia, na Półwyspie Kornwalijskim na jego południowo-zachodnim krańcu. Jest najdalej na zachód wysuniętym punktem Anglii (nie stanowi natomiast najdalej na zachód wysuniętej części wyspy Wielkiej Brytanii – o 18 mil dalej wysunięty jest przylądek Corrachadh Mòr, Ardnamurchan).
Tu zaczyna się najdłuższa odległość lądowa na wyspie Wielka Brytania – drugim skrajnym punktem jest szkocka wioska John o’ Groats. Angielskie wyrażenie "from Land’s End to John o’ Groats" oznacza „jak Wyspa długa i szeroka”, polski odpowiednik to "od Helu do Tatr". Przez Land’s End przebiega szlak turystyczny South West Coast Path.
Na samym końcu przylądka znajduje się park rozrywki, drogowskaz służący turystom do pamiątkowych zdjęć, monument z myślami sławnych Brytyjczyków wypowiedzianymi 31 grudnia 1999 i schronisko turystyczne. Wysokość klifu, na którym znajduje się większość zabudowań Land’s End, wynosi ok. 60 metrów. Północną część przylądka stanowi plaża Sennen Cove.
Położenie geograficzne.
Przez długi czas uważano, że Land’s End, będąc najbardziej na południowy zachód wysuniętym punktem Anglii na stałym lądzie, nie jest jego zachodnim ekstremum, za takie uważano Cape Cornwall. Obecnie przyjmuje się, że współrzędne Cape Cornwall wynoszą , a Land’s End – . Pod względem przynależności, Land’s End jest częścią wybrzeża kanału La Manche. Jest zachodnią granicą zatoki Mount’s Bay.
Budowa geologiczna.
Land’s End zbudowany jest w całości ze skał granitowych i jego budowa nie odbiega od reszty półwyspu Penwith. Podłoże Land’s End podlega erozji pod wpływem wiatru i działania wody morskiej. Granit zawiera domieszki metali, co doprowadziło do powstania unikatowych w skali świata minerałów; w okolicy Land’s End odkryto ich 71, z czego 12 nie odkryto nigdzie indziej. W czasach historycznych w okolicach Land’s End wydobywano cynę i miedź.
Fauna i flora.
W wodach w okolicy Land’s End odnotowano foki, długoszpary, delfiny i morświnowate. Zimuje tu siewka złota, czajka. Granit i związki metali spowodowały, że roślinność Land’s End nie jest obfita, a sam przylądek jest bezleśny; dominują wrzosowiska, wśród których znajdują się rzadkie mchy i porosty. Land’s End i przylegające tereny znajdują się w obrębie obszaru chronionego jako Area of Outstanding Natural Beauty.
Historia.
Historia masowych odwiedzin Land’s End sięga XIX w., kiedy podróżowano do tego miejsca konno. Zwykle podróż kończyła się w pubie "The First and Last Inn", a pozostały odcinek przebywano na piechotę. Pierwsze murowane budynki wzniesiono w połowie XIX w., kiedy to na miejscu niewielkiego budynku powstał hotel "Penwith House". Ruch turystyczny zwiększył się po oddaniu do użytku linii kolejowej do Penzance w 1859 r., co zaowocowało wybudowaniem nowego hotelu. W 1795 r. w morzu, w odległości ok. mili od Land’s End postawiono latarnię morską Longships o wysokości 35 m, od 1988 r. jest operowana automatycznie. Podczas II wojny światowej w hotelach na Land’s End stacjonowali żołnierze amerykańscy przed wyjazdem na operację lądowania w Normandii. W latach 50. XX w. znak Land’s End, służący turystom do pamiątkowych zdjęć, przestał być własnością hotelu i operującej nim spółki Courtswoods. Do poprzedniego przedsiębiorstwa powrócił w latach 60. Istniejące centrum rozrywki wybudowano w latach 70. W roku 1987 ziemię na Land’s End wykupił biznesmen Peter de Savary, który postawił dwa budynki, służące dziś za centra wystawowe. Po kilku latach zbankrutował i odsprzedał przylądek. Od 1991 r. właścicielem jest Graham Ferguson Lacey i jego przedsiębiorstwo "Attractions Limited", które posiada również tereny w John o’ Groats.
Komunikacja.
Na Land’s End bierze swój początek droga krajowa A30 do Londynu. Rozpoczyna się tu również droga lokalna B3308, łącząca ten punkt z St Ives. Przystanek autobusowy służy turystom do połączeń z St Ives i Penzance. Około 2 km na północ znajduje się niewielki port lotniczy LEQ/EGHC dla ruchu lokalnego, głównie na Wyspy Scilly.
Lista obiektów na Land’s End.
Na Land’s End znajdują się następujące obiekty i instalacje:

</doc>
<doc id="1361647" url="https://pl.wikipedia.org/wiki?curid=1361647" title="Iwan Kasiak">
Iwan Kasiak

Iwan Kasiak, biał. Іван Касяк (ur. 1 listopada 1909 r. we wsi Hory w powiecie wilejskim w Rosji, zm. 13 marca 1989 r. w Chicago) – białoruski pisarz i działacz niepodległościowy, kierownik okręgowy Białoruskiej Centralnej Rady w Głębokiem podczas II wojny światowej
Ukończył gimnazjum białoruskie w Wilnie. W tym okresie zaangażował się w działalność białoruskiego ruchu komunistycznego. Następnie studiował na Uniwersytecie Stefana Batorego w Wilnie. Działał w Białoruskim Związku Studenckim i Towarzystwie Szkoły Białoruskiej. W 1932 r. za działalność komunistyczną został wydalony ze studiów i skazany na karę 2 lat więzienia. Po wyjściu na wolność podjął studia na politechnice we Lwowie, którą ukończył w 1941 r. Jednocześnie był działaczem komsomołu. Po ataku wojsk niemieckich na ZSRR 22 czerwca tego roku, podjął współpracę z okupantami. Do 1943 r. pracował w generalnym komisariacie w Mińsku. Jednocześnie był kierownikiem oddziału kultury Białoruskiej Samopomocy Ludowej, a jednocześnie jej przedstawicielem w Wilejce. Opowiadał się za niezależnością białoruskiej cerkwi prawosławnej. Stąd w 1942 r. był jednym z inicjatorów zwołania Soboru Cerkiewnego w okupowanym Mińsku. Na pocz. 1944 r. objął funkcję kierownika okręgowego Białoruskiej Centralnej Rady w Głębokiem. 27 czerwca tego roku został wybrany zastępcą przewodniczącego II Kongresu Wszechbiałoruskiego w Mińsku. Po zakończeniu obrad ewakuował się do Niemiec, gdzie mieszkał kilka lat po wojnie. W 1949 r. wyjechał do USA. Od 1957 r. aż do śmierci stał na czele Białoruskiego Komitetu Kongresowego Ameryki. Jednocześnie był członkiem Białoruskiej Centralnej Rady na uchodźstwie i działaczem Białoruskiej Autokefalicznej Cerkwi Prawosławnej. Działał też w różnych emigracyjnych organizacjach białoruskich. Napisał wraz z Jazepem Najdziukiem książkę pt. „Biełaruś uczora i siańnia”. Był również autorem 2 części podręcznika historii pt. „Biełaruś uczora i siańnia – Druhaja Suświetnaja wajna i pawajenny czas”.

</doc>
<doc id="1361652" url="https://pl.wikipedia.org/wiki?curid=1361652" title="Boksze">
Boksze



</doc>
<doc id="1361653" url="https://pl.wikipedia.org/wiki?curid=1361653" title="Giełujsze">
Giełujsze



</doc>
<doc id="1361655" url="https://pl.wikipedia.org/wiki?curid=1361655" title="Nowinniki">
Nowinniki



</doc>
<doc id="1361659" url="https://pl.wikipedia.org/wiki?curid=1361659" title="Psycho the Rapist">
Psycho the Rapist

Psycho the Rapist jest ósmym z kolei albumem grupy Acumen Nation. Został opublikowany w 2006 roku.
Lista utworów.
Teksty, strona artystyczna, produkcja: Jason Novak
Perkusja na żywo Dan Brill
Dodatkowe dźwięki: Jamie Duffy
Dodatkowe programowanie na "Holy Terror": Sean Payne
Specjane programowanie hi-hat na "Closer" by D. Broussier

</doc>
<doc id="1361660" url="https://pl.wikipedia.org/wiki?curid=1361660" title="Stara Synagoga w Poczdamie">
Stara Synagoga w Poczdamie

Stara Synagoga w Poczdamie (niem. "Alte Synagoge in Potsdam") – była synagoga, która znajdowała się w Poczdamie w Niemczech, przy Wilhelmsplatz.
Pierwsza synagoga została wzniesiona w 1768 roku. W 1898 postanowiono wznieść na jej miejscu nową. Projekt neoromańskiej budowli został jednak odrzucony przez cesarza Wilhelma II. Nowy projekt w stylu neobarokowym przygotował Julius Otto Kerwien (1860–1907). Po 3 latach budowy synagoga została poświęcona 17 czerwca 1903 roku. Fasada budowli była wykonana z czerwonego piaskowca. Wewnątrz znajdowały się 154 miejsca dla mężczyzn, 162 dla kobiet i 6 dla urzędników gminy żydowskiej.
Podczas nocy kryształowej z 9 na 10 listopada 1938 roku, bojówki hitlerowskie zdemolowały wnętrze synagogi. Nie podpalono jej obawiając się, że ogień przeniesie się na sąsiadującą z nią pocztę. Synagogę adaptowano na potrzeby poczty. Budynek został zniszczony podczas nalotu 14 kwietnia 1945 roku. Po zakończeniu wojny został rozebrany. Dziś stoi na tym miejscu inna budowla, na której znajduje się tablica upamiętniająca synagogę.

</doc>
<doc id="1361661" url="https://pl.wikipedia.org/wiki?curid=1361661" title="Pannocja">
Pannocja

Pannocja – hipotetyczny superkontynent istniejący w neoproterozoiku, który powstał około 600 mln lat temu w ediakarze i uległ rozpadowi po 60 mln lat, na początku kambru.
Historia geologiczna.
Superkontynent ten przypuszczalnie utworzył się po rozpadzie Rodinii. Rozszerzanie się oceanu Panthalassa, który rozerwał Rodinię i zamykanie Oceanu Panafrykańskiego pociągnęło za sobą kontynenty, które zderzyły się ponownie w innej konfiguracji. Zderzenie wypiętrzyło dookoła centralnego kratonu Konga masyw górski, scalając późniejszy kontynent afrykański (zdarzenie to nazywa się orogenezą panafrykańską).
Pannocja powstała z połączenia Protogondwany z Protolaurazją (którą tworzyły Laurencja, Bałtyka, Amazonia i Syberia). Pannocja znajdowała się głównie na półkuli południowej, jednak fragment późniejszej Gondwany położony był prawie południkowo. Taki układ mas lądowych miał poważny wpływ na klimat Ziemi. W okresie kriogenu na Ziemi panowały potężne zlodowacenia, być może obejmujące obszar całej planety (hipoteza ta nosi nazwę „Ziemia-śnieżka”, ang. "Snowball Earth").
Pod koniec proterozoiku Pannocja rozpadła się na Gondwanę, Laurencję, Bałtykę oraz Syberię na skutek otworzenia się oceanów Japetus i Prototetydy. Nie jest pewne, czy mniejsze kontynenty nie odłączyły się od Gondwany wcześniej i jednolity kontynent Pannocji "de facto" nigdy nie powstał.

</doc>
<doc id="1361663" url="https://pl.wikipedia.org/wiki?curid=1361663" title="Bet Guwrin">
Bet Guwrin

Bet Guwrin () – kibuc położony w Samorządzie Regionu Jo’aw w Dystrykcie Południowym Izraela. Członek Ruchu Kibuców ("Ha-Tenu’a ha-Kibbucit").
Położenie.
Leży we wschodniej części Szefeli, w pobliżu Judei, w odległości 14 km na wschód od miasta Kirjat Gat.
Historia.
Pierwotnie w miejscu tym znajdowało się kananejskie miasto Bajt Dżibrin. W czasach Starożytnego Izraela znajdowało się tutaj miasto Maresza, które zostało zniszczone przez Partów. Mieszkańcy uciekli wówczas do położonej na północy osady Bet Guwrin. Aż do powstania Machabeuszów było to gęsto zaludnione żydowskie miasteczko, które następnie zajęli Rzymianie. Cesarz Septymiusz Sewer nadał miastu prawa miejskie. Zmienił on jego nazwę na Eleutheropolis (, ) i zwolnił mieszkańców z płacenia podatków. Miasto zajmowało wówczas powierzchnię 65 hektarów (było większe od Jerozolimy), budowano w nim liczne budynki użyteczności publicznej, akwedukty i duży amfiteatr. Epifaniusz z Salaminy od 333 kierował założonym przez siebie ośrodkiem monastycznym. Wykopaliska archeologiczne potwierdzają, że Eleutheropolis było bogatym miastem, w którym mieszkali żydzi i chrześcijanie.
Na początku VII wieku miasto przeszło pod panowanie arabskie, zmieniając nazwę na Ajlun. W latach 788 i 796 zostało zniszczone przez plemiona beduińskie, które chciały zniszczyć chrześcijańskie wpływy w regionie. W 985 miasto zostało zburzone, a jego mieszkańcy wzięci do niewoli. W okresie panowania krzyżowców, w 1135 król Fulko V wzniósł w tym miejscu zamek obronny. Rok później król podarował zamek Zakonowi Rycerskiemu Szpitalników. W 1168 utworzyli oni tutaj kolonię Franków, nazwaną „Bethgibelin”. W 1187 zamek zdobyła armia Saladyna, który nakazał rozebranie tutejszych fortyfikacji. W następnych wiekach Bajt Dżibrin rozwijało się jako niewielkie miasteczko służące jako stacja pocztowa.
W okresie panowania Osmańskiego, w 1552 Sulejman Wspaniały częściowo odbudował tutejszy zamek. Pełnił on funkcję strażnicy chroniącej szlak handlowy pomiędzy Gazą a Jerozolimą. W 1596 w osadzie mieszkało 50 muzułmańskich rodzin, które utrzymywały się z hodowli pszenicy, jęczmienia, sezamu i hodowli kóz. W XIX wieku na czele społeczności Bajt Dżibrin stał klan rodziny Azza. Gdy w 1840 rodzina Azza dołączyła do buntu przeciwko panowaniu Imperium Osmańskiego i odmówiła płacenia podatków, Turcy podjęli próbę pokonania tutejszych liderów arabskich. Klan Azza podporządkował się pod wywodzący się z Hebronu klan Amr, i razem skutecznie przeciwstawili się Turkom. Dopiero Kamil Pasza w 1885 przywrócił porządek w regionie Hebronu i Bajt Dżibrin. Jednak wojny plemienne i epidemie, które dotknęły okolicę, przyniosły znaczny upadek osady, która zmniejszyła się do wielkości wsi.
W okresie panowania Brytyjczyków Bajt Dżibrin częściowo odzyskała swoją rangę. Gdy w 1920 wybuchła epidemia malarii zmarło 157 mieszkańców wioski. Brytyjczycy nakazali wówczas uszczelnienie otwartych studni, poprawienie systemu nawadniania pól i rozdali mieszkańcom chininę. Podczas Arabskiej Rewolty (1936–1939) w dniu 10 stycznia 1938 grupa uzbrojonych Arabów zabiła przy Bajt Dżibrin znanego brytyjskiego archeologa Jamesa Lesliego Starkeya. W 1945 w wiosce mieszkało 2430 mieszkańców. Znajdowały się tutaj dwie szkoły, przychodnia zdrowia, przystanek autobusowy oraz posterunek brytyjskiej policji mandatowej. Był tu także jeden meczet, oraz miejsce pochówku (grobowiec – sanktuarium) Tamim Abu Rukajja. Rezolucja Zgromadzenia Ogólnego ONZ nr 181 określiła, że wioska Bajt Dżibrin będzie znajdować się w arabskim państwie w Palestynie.
Podczas I wojny izraelsko-arabskiej w drugiej połowie maja 1948 wioskę zajęły egipskie oddziały. Podczas operacji Jo’aw (15-22 października 1948) Bajt Dżibrin znalazła się pod izraelskim ostrzałem artyleryjskim. Z tego powodu, w dniu 19 października większość mieszkańców uciekła z bombardowanej wioski. W nocy z 23 na 24 października tutejszy były posterunek brytyjskiej policji zajęli izraelscy żołnierze. W wyniku tej akcji pozostali mieszkańcy w panice uciekli. Opuszczona wioska została zajęta 29 października. Uchodźcy z Bajt Dżibrin schronili się w obozach uchodźców palestyńskich Azza w Betlejem i Fawwar w Hebronie.
Współczesny kibuc został założony w 1949 przez byłych członków Palmach.
Gospodarka.
Gospodarka kibucu opiera się intensywnym rolnictwie i sadownictwie.
Komunikacja.
Przy kibucu przebiega droga ekspresowa nr 35 (Aszkelon–Hebron), która krzyżuje się z drogą ekspresową nr 38 ("Sza’ar ha-Gaj-Bet Guwrin").

</doc>
<doc id="1361668" url="https://pl.wikipedia.org/wiki?curid=1361668" title="Gracia Baur">
Gracia Baur

Gracia Baur (ur. 18 listopada 1982 w Monachium) – niemiecka piosenkarka, reprezentantka Niemiec w 50. Konkursie Piosenki Eurowizji w 2005 roku. 
Życiorys.
Dzieciństwo i początki kariery.
Baur urodziła się 18 listopada 1982 roku w Monachium jako córka Romana i Rosemary Baurów. Ma siostrę bliźniaczkę, Patricię, a ich imiona zostały im nadane z myślą o Grace Grimaldi, księżnej Monako, która zmarła kilka tygodni przed narodzinami bliźniaczek. Jako nastolatka pobierała lekcje śpiewu, brała udział w lokalnych konkursach talentów, a także zaczęła nagrywać także swoje pierwsze dema.
Kariera muzyczna.
Na przełomie 2002-03 wzięła udział w programie "Deutschland sucht den Superstar", w którym zajęła ostatecznie 5. miejsce. W tym samym roku wydała swój debiutancki album zatytułowany "Intaxicated", który promowały single „I Don’t Think So” i „I Believe in Miracles”.
W lutym 2005 roku Baur otrzymała tzw. „dziką kartę” od krajowego nadawcy publicznego umożliwiającą udział w finale krajowych eliminacji eurowizyjnych "Germany 12 Points", do których zgłosiła się do selekcji z utworem „Run &amp; Hide”. 12 marca zaśpiewała go w finale eliminacji i zajęła ostatecznie pierwsze miejsce z 47,2% głosów telewidzów, dzięki czemu została wybrana na reprezentantkę Niemiec w 50. Konkursie Piosenki Eurowizji organizowanym w Kijowie. Po finale selekcji producent piosenkarki, David Brandes, został posądzony o manipulację wynikami sprzedaży singla, co miało pomóc utworowi dotarcie na krajową listę przebojów, a co za tym idzie – uzyskanie przez Baur „dzikiej karty” od organizatorów eurowizyjnych eliminacji. Zdaniem Media Control GfK International, niemieckiej agencji przygotowującej m.in. cotygodniowe notowania piosenek, producent zawyżał wyniki sprzedaży zakupem dwóch tysięcy egzemplarzy singla. Agencja zdecydowała się na zbanowanie utworu na krajowych listach przebojów na czas trzech tygodni. Baur stawiła się za producentem, a także oskarżyła inną niemiecką piosenkarkę, Jeanette Biedermann, o manipulacje listami przebojów w kraju. Niedługo po tym wytwórnia Universal, z którą kontrakt miały podpisane obie artystki, rozwiązała umowę z Baur oraz odwołała jej wszystkie gościnne koncerty w ramach trasy koncertowej estońskiego zespołu Vanilla Ninja, w którą miała wyjechać jako support. W tym czasie niemiecki dziennik "Bild" wystosował także list otwarty do piosenkarki, w którym zachęcał ją do rezygnacji z udziału w Konkursie Piosenki Eurowizji. List podpisało także kilku wcześniejszych reprezentantów Niemiec w konkursie, w tym m.in. Ireen Sheer (1978), Nicole (1982), Nino De Angelo (1989), Guildo Horn (1998), Corinna May (2002) i Lou (2003). 21 maja piosenkarka wystąpiła w finale Konkursu Piosenki Eurowizji, w którym zajęła ostatecznie ostatnie, dwudzieste czwarte miejsce z 4 punktami na koncie.
W listopadzie tego samego roku premierę miała jej druga płyta studyjna zatytułowana "Passion", którą promowały single „Run &amp; Hide” oraz „Never Been”. 
W grudniu 2006 roku nagrała piosenkę „Cos I Believe” w duecie z Marvine Broadie, która dotarła do 39. miejsca niemieckiej listy przebojów.
Występowała także w zespole 4 United złożonym z finalistów programu "Deutschland sucht den Superstar". Poza nią, w skład grupy wchodzili Nektarios Bamiatzis, Daniel Küblböck i Stephanie Brauckmeyer.

</doc>
<doc id="1361669" url="https://pl.wikipedia.org/wiki?curid=1361669" title="Bet Nir">
Bet Nir

Bet Nir (hebr. בית ניר) – kibuc położony w samorządzie regionu Jo’aw, w Dystrykcie Południowym, w Izraelu.
Leży we wschodniej części Szefeli, w pobliżu Judei.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1957 przez członków ruchu Ha-Szomer Ha-Cair.
Gospodarka.
Gospodarka kibucu opiera się sadownictwie. Produkuje się tutaj napoje bezalkoholowe i biżuterię.

</doc>
<doc id="1361671" url="https://pl.wikipedia.org/wiki?curid=1361671" title="Papieska elekcja 1191">
Papieska elekcja 1191

Papieska elekcja 21 marca 1191 – odbyła się po śmierci papieża Klemensa III i zakończyła wyborem 85-letniego rzymianina Celestyna III.
Śmierć Klemensa III.
Okoliczności śmierci Klemensa III nie są zbyt dobrze znane. Najprawdopodobniej zmarł 20 marca 1191 w Pałacu Laterańskim w Rzymie. W chwili jego śmierci narastały w kurii tarcia między zwolennikami sojuszu z normańskim królestwem Sycylii a zwolennikami polityki procesarskiej. Powszechnie obawiano się, że jeśli te dwie frakcje nie osiągną porozumienia, może dojść do schizmy.
Kardynałowie elektorzy.
Kolegium Kardynalskie w marcu 1191 roku liczyło najprawdopodobniej 35 kardynałów, w tym jednak ośmiu było nieobecnych, głównie tzw. „kardynałów zagranicznych”, tj. biskupów i opatów noszących tytuł kardynalski, ale rezydujących na stałe w swoich diecezjach lub opactwach, a nie w kurii papieskiej:
Wśród tych kardynałów było osiemnastu nominatów Klemensa III, siedmiu Lucjusza III, i po jednym Aleksandra III, Adriana IV i Lucjusza II.
Nieobecni.
Trzech z nich mianował Aleksander III, trzech Klemens III i jednego Lucjusz III.
Wybór Celestyna III.
Dzień po śmierci Klemensa III kardynałowie, chcąc uniknąć długotrwałych sporów wybrali na nowego papieża kandydata kompromisowego, „przejściowego”, to jest najstarszego ze swojego grona kardynała Giacinto Bobone, rzymianina. Elekt, mający wówczas 85 lat, niechętnie zaakceptował wybór, obawiając się schizmy w razie odmowy. Przybrał imię Celestyn III, na cześć Celestyna II. Ponieważ w chwili wyboru był zaledwie diakonem, 30 marca 1191 przyjął święcenia kapłańskie, a 14 kwietnia został konsekrowany na biskupa Rzymu.

</doc>
<doc id="1361674" url="https://pl.wikipedia.org/wiki?curid=1361674" title="BVN">
BVN



</doc>
<doc id="1361679" url="https://pl.wikipedia.org/wiki?curid=1361679" title="Galon (kibuc)">
Galon (kibuc)

Galon (hebr. גלאון; pol. "Silna Fala") – kibuc położony w Samorządzie Regionu Jo’aw, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc jest położony na niewielkim wzgórzu w środkowej części Szefeli, w odległości około 20 kilometrów od Morza Śródziemnego. Przy wzgórzu przepływa strumień Guvrin, będący dopływem rzeki Lachisz. W jego otoczeniu znajdują się kibuce Gat, Bet Nir i Bet Guwrin, oraz moszawy Nachala i Sede Mosze.
Demografia.
Liczba mieszkańców Galon:
Historia.
Grupa założycieli kibucu przyjechała do Mandatu Palestyny w 1939. Byli to członkowie młodzieżowego ruchu syjonistycznego Ha-Szomer Ha-Cair, którzy przyjechali z Polski. Początkowo zamieszkali oni w kibucu En ha-Mifrac, w pobliżu Hajfy. Gdy grupa rozrosła się do trzydziestu osób, przeniesiono ją do osady Nes Cijjona, w której przeprowadzono szkolenie rolnicze. Członkowie grupy pracowali przy budowie lokalnej drogi i pomagali w pracach rolniczych. Sytuacja materialna grupy była jednak bardzo trudna, dlatego zwrócili się oni z prośbą o założenie własnej osady rolniczej.
Kibuc Galon został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską. Ziemia została zakupiona przez Żydowski Fundusz Narodowy.
Podczas wojny domowej w Mandacie Palestyny (1947–1948) region kibucu był bardzo niebezpieczny. Dochodziło tutaj do licznych ataków na żydowskie konwoje. Na początku I wojny izraelsko-arabskiej w maju 1948 wojska egipskie podeszły na odległość 1 kilometra i usiłowały otoczyć kibuc. Obrońcy zdołali jednak odeprzeć wszystkie ataki i przez długi czas będąc w okrążeniu utrzymywali południową linię frontu izraelsko-egipskiego. Dopiero przeprowadzona w lipcu operacja An-Far umożliwiła Siłom Obronnym Izraela przerwać izolację Galon. Wysiedlono wówczas mieszkańców wszystkich okolicznych arabskich wiosek. Część ich ziem uprawnych weszła do kibucu Galon. Pod koniec października w kibucu utworzono wojskową bazę, z której wyprowadzono natarcie podczas operacji Jo’aw.
Po wojnie osiedliła się tutaj grupa ocalonych Żydów z Holocaustu, która przybyła do Palestyny w dniu 11 lipca 1947 na pokładzie statku „"Exodus 1947"”. W 1951 dołączyli do nich imigranci z Ameryki Północnej, a w późniejszych latach z Urugwaju. Przez długie lata rozwój osady był hamowany przez niewystarczające dla potrzeb rolnictwa dostawy wody. Na początku lat 90. XX wieku kibuc znalazł się w głębokim kryzysie ekonomicznym, co zmusiło jego członków do przeprowadzenia restrukturyzacji i częściowej prywatyzacji. Ustabilizowało to sytuację gospodarczą, ale miało niewielki wpływ na demografię.
Nazwa.
Nazwa kibucu jest połączeniem słów "gal" i "on", które można przetłumaczyć na język polski jako "silna fala". Symbolizuje ona ducha założycieli osady, którzy mieli odwagę osiedlić się na niegościnnej ziemi położonej pośrodku arabskich wiosek. W ich rozumieniu byli oni częścią „silnej fali” żydowskich osadników osiedlających się w Ziemi Izraela.
Kultura i sport.
W kibucu jest ośrodek kultury, boisko do piłki nożnej, korty tenisowe oraz basen kąpielowy.
Turystyka.
W rozwoju kibucu coraz ważniejszą rolę odgrywa obsługa ruchu turystycznego. Jest rozwijana baza noclegowa dla turystów. W pobliżu kibucu znajdują się stanowiska archeologiczne Tel Zajt i Tel Burna.
Gospodarka.
Lokalna gospodarka opiera się na rolnictwie, chociaż część mieszkańców kibucu dojeżdża do innych miejsc pracy w miastach. Uprawy rolnicze obejmują pszenicę, arbuzy i słoneczniki. W sadach uprawiane są owoce awokado i oliwki.
W kibucu hoduje się także bydło mleczne i rzeźne, oraz drób.
Od samego początku istnienia kibucu działała w nim fabryka narzędzi. Po wielu latach została ona zamknięta, a na jej miejscu powstała fabryka opakowań, którą również z czasem zamknięto. Następnie uruchomiono fabrykę wentylatorów i silników elektrycznych, nie zdołała ona jednak konkurować z tanimi produktami z Chin.
Infrastruktura.
W kibucu znajduje się ośrodek zdrowia, biblioteka, klub i sklep wielobranżowy.
Komunikacja.
Na zachód od kibucu przebiega autostrada nr 6, brak jednak możliwości wjazdu na nią. Z kibucu wyjeżdża się na południowy zachód na drogę nr 353, którą jadąc na zachód dojeżdża się do kibucu Gat, lub jadąc na północny wschód dojeżdża się do kibucu Bet Nir.

</doc>
<doc id="1361681" url="https://pl.wikipedia.org/wiki?curid=1361681" title="Gat (kibuc)">
Gat (kibuc)

Gat (hebr. גת) – kibuc położony w Samorządzie Regionu Jo’aw, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w środkowej części Szefeli, w odległości około 22 kilometrów od Morza Śródziemnego. Na południowy wschód od kibucu jest wadi strumienia Gat, który na południe od kibucu wpada do rzeki Lachisz. Na północ od kibucu jest wadi strumienia Guvrin. Natomiast na zachodzie znajdują się źródła potoku Komet.
W otoczeniu kibucu znajdują się: miasto Kirjat Gat, moszawy Sede Mosze, Zawdi’el, Menucha i Nachala, oraz kibuc Galon. Na zachód od kibucu znajduje się tajna baza Sił Obronnych Izraela "Pluggot Giwati".
Demografia.
Liczba mieszkańców Gat:
Historia.
Kibuc Gat został założony 2 lutego 1942 przez grupę żydowskich imigrantów, będących członkami młodzieżowej organizacji syjonistycznej Ha-Szomer Ha-Cair, którzy przyjechali do Palestyny z Polski, Jugosławii i Austrii.
Podczas wojny domowej w Mandacie Palestyny (1947-1948) region kibucu był bardzo niebezpieczny. Dochodziło tutaj do licznych ataków na żydowskie konwoje. Na początku I wojny izraelsko-arabskiej w maju 1948 wojska egipskie podeszły na odległość 1 kilometra i usiłowały otoczyć kibuc. Obrońcy zdołali jednak odeprzeć wszystkie ataki i przez długi czas będąc w okrążeniu utrzymywali południową linię frontu izraelsko-egipskiego. W trakcie walk przeprowadzono ewakuację wszystkich kobiet i dzieci. Dopiero przeprowadzona w lipcu operacja An-Far umożliwiła Siłom Obronnym Izraela przerwać izolację Gat. Wysiedlono wówczas mieszkańców wszystkich okolicznych arabskich wiosek. Ziemie uprawne zniszczonej wioski Irak al-Manszija zostały przyłączone do kibucu Gat.
W 1950 odbudowano zniszczenia w kibucu, natomiast mieszkańcy zostali wzmocnieni grupą imigrantów z Brazylii. W 1952 przy kibucu wybudowano sztuczne zbiorniki do hodowli ryb. W 1960 rozpoczęto sadzenie sadów owocowych. W 1962 osada została podłączona do krajowego systemu wodnego, co umożliwiło dalszy rozwój kibucu. Na początku lat 90. XX wieku kibuc znalazł się w głębokim kryzysie ekonomicznym, co zmusiło jego członków do przeprowadzenia restrukturyzacji i prywatyzacji. Ustabilizowało to sytuację gospodarczą w Gat. Planowana jest budowa nowych domów mieszkalnych.
Nazwa.
Kibuc został nazwany na cześć starożytnego miasta Gat, którego ruiny znajdują się w pobliżu.
Edukacja.
W kibucu jest przedszkole i szkoła podstawowa "Sdot Yoav".
Kultura i sport.
W kibucu jest ośrodek kultury, biblioteka, boisko do piłki nożnej, korty tenisowe oraz basen kąpielowy.
Gospodarka.
Lokalna gospodarka opiera się na rolnictwie, chociaż część mieszkańców kibucu dojeżdża do innych miejsc pracy w miastach. Uprawy polowe obejmują 7 500 hektarów, z czego 4 000 ha objętych jest systemem nawadniania kropelkowego. Woda wykorzystywana do nawadniania pól pochodzi z oczyszczalni ścieków pobliskiego miasta Kirjat Gat, i jest przechowywana w dwóch dużych zbiornikach położonych na południowy zachód od kibucu. Do głównych upraw należą: pszenica, kukurydza, ciecierzyca, arbuzy, słoneczniki i bawełna.
Hodowla bydła mlecznego obejmuje 550 krów i 240 jałówek. Cała stodoła i dojarnie są wyposażone w najnowocześniejsze urządzenia, umożliwiające szczegółowe monitorowanie każdej krowy. Całkowita produkcja wynosi 6,2 mln litrów mleka rocznie.
Sady owocowe zajmują powierzchnię ponad 1 000 ha. Są to obecnie jedna z najbardziej nowoczesnych i zróżnicowanych sadów w Izraelu. Kibuc jest siedzibą firmy "Ganir", która jest największym w Izraelu producentem soków i koncentratów owocowych. Klientami firmy są producenci soków i napojów w 40 krajach na całym świecie. W 2005 sprzedaż wyniosła 287 mln NIS. Zakład zatrudnia 150 pracowników.
Infrastruktura.
W kibucu znajduje się ośrodek zdrowia, klinika stomatologiczna, sklep wielobranżowy i pralnia.
Komunikacja.
Na wschód od kibucu przebiega autostrada nr 6, brak jednak możliwości wjazdu na nią. Z kibucu wyjeżdża się na północny wschód na drogę nr 353, którą jadąc na zachód dojeżdża się do drogi ekspresowej nr 40 (Kefar Sawa–Ketura), lub jadąc na wschód dojeżdża się do kibucu Galon.

</doc>
<doc id="1361684" url="https://pl.wikipedia.org/wiki?curid=1361684" title="Bestia (film 1999)">
Bestia (film 1999)

Bestia (oryg. "Jaanwar") – bollywoodzki film akcji z elementami melodramatu wyreżyserowany w 1999 roku przez Suneel Darshana, autora "Więzy miłości" i "Deszcz". W rolach głównych Akshay Kumar, Karisma Kapoor i Shilpa Shetty. Tematem filmu jest przemiana. Niewinny osierocony chłopiec zostaje wychowany na narzędzie zbrodni, przestępcę zwanego Badshahem. Opieka nad dzieckiem przemienia przestępcę w uczciwego kowala Bapu. W centrum filmu znajduje się relacja ojca z synem i próba ucieczki od ciemnej przeszłości udaremniana przez ścigającego policjanta i gangsterów.
Fabuła.
Susza w kraju. Ludzie umierają z głodu. Wśród nich jest matka 10-letniego Bapu. Chłopiec daremnie żebrze o żywność dla niej. Z determinacją walczy z rozjuszonymi psami o placek, który mógłby uratować matce życie. Jednak matka umiera. Świadek tej walki, Sultan (Shakti Kapoor) przejmuje opiekę nad chłopcem. Zdeterminowanie Bapu wzbudziły w nim nadzieję na to, że wychowane na przestępcę dziecko w przyszłości może stać się dla niego źródłem zysku. Mijają lata. Imię Bapu zastąpiono przydomkiem Badshah. Zarówno policja, jak i bandyci czują respekt wobec zuchwałego bandyty (Akshay Kumar). Miłość do ulicznej tancerki (Karisma Kapoor) nie zmienia jego losu bandyty. Umówiwszy się z nią na ślub, nie dojeżdża do świątyni. Wdaje się w bójkę z człowiekiem, który go kiedyś wydał policji. Zabija go. Zdruzgotanemu, zrozpaczonemu Bóg podsyła zagubione po katastrofie pociągu dziecko. Badshah buntuje się, pełen żalu wyrzuca Bogu w modlitwie, że ten obciąża odpowiedzialnością za dziecko człowieka bez przyszłości, mordercę. Sam jednak nie potrafi porzucić chłopca bojąc się, że jako sierotę czeka go podobny do niego los bandyty. Stawszy się ojcem, odrzuca od siebie imię i los Badshaha. Odradza się dawny Babu, teraz kowal ciężko pracujący na utrzymanie ukochanego chłopca.
Ale tylko on nie chce nic wiedzieć o Badshahu. Inni szukają go rozpaczliwie. Żądna zemsty, ośmieszona w swych nadziejach na małżeństwo Sapna, ścigający go policjant i Sultan nie rezygnujący z zysków, jakie przynosiły mu grabieże Badshaha...
Muzyka i piosenki.
Muzykę do filmu skomponował braterski duet Anand-Milind, autorzy muzyki do takich filmów jak "Qayamat Se Qayamat Tak" (Nagroda Filmfare za Najlepszą Muzykę), "Dil", "Beta", "Hero No. 1", "Baaghi", "" i "Anjaam".

</doc>
<doc id="1361688" url="https://pl.wikipedia.org/wiki?curid=1361688" title="Cesar Romero">
Cesar Romero

Cesar Julio Romero Jr. (ur. 15 lutego 1907 w Nowym Jorku, zm. 1 stycznia 1994 w Santa Monica) − kubańsko-amerykański aktor filmowy, teatralny i telewizyjny, piosenkarz, tancerz, artysta głosowy i komik, nominowany do Złotego Globu za drugoplanową podwójną rolę Roberta Swana i Adama Wrighta w komedii "If a Man Answers" (1962).
Życiorys.
Wczesne lata.
Urodził się w Nowym Jorku jako syn Cesara Julio Romero Sr. i Maríi Mantilli, córki José Martíego, kubańskiego poety, pisarza oraz przywódcy ruchu niepodległościowego – uważany za bohatera narodowego. Jego ojciec był włoskim importerem, eksporterem maszyn rafinacji cukru, a jego matka była kubańską śpiewaczką. Dorastał w Bradley Beach w New Jersey. Uczęszczał do Bradley Beach Elementary School, a następnie naukę kontynuował w Asbury Park High School oraz Collegiate School i Riverdale Country Day School. Jednak, gdy jego rodzice stracili import cukru i ponieśli straty w katastrofie czarnego czwartku (1929), Romero zamieszkał i korzystał z pomocy różnych członków rodziny (zwłaszcza jego siostry) do końca życia.
Kariera.
Po ukończeniu nowojorskiej Collegiate School, w 1925 uczył się tańca w wielu klubach tanecznych. Dorabiał jako kurier w First National Bank of Manhattan, a następnie występował jako tancerz na Broadwayu w spektaklach takich jak "Lady Do" (1927) czy "Strictly Dishonorable" (1929). Po sukcesie w sztuce "Kolacja o ósmej" (1933), udał się do Hollywood i rok potem znalazł się w komedii W.S. Van Dyke’a "W pogoni za cieniem" ("The Thin Man", 1934) z Williamem Powellem i Myrną Loy. Doprowadziło to do zawarcia umów z takimi wytwórniami jak Metro-Goldwyn-Mayer i 20th Century Fox, dla których pracował przez blisko piętnaście lat.
Wśród ponad stu filmów, w których wystąpił, są: "Mała księżniczka" (1939), "W 80 dni dookoła świata" (1956) oraz "Batman zbawia świat" (1966) jako Joker, którego grał także w serialu "Batman" (1966-68). Pojawiał się również gościnnie w licznych serialach, m.in. "Bonanza" (1965), "Aniołki Charliego" (1980), "Magnum" (1985), "Statek miłości" (1984–86) i "" (1985, 1992). Grał też postać Cisco Kida w filmach: "The Cisco Kid and the Lady" (1939), "Lucky Cisco Kid" (1940), "Viva Cisco Kid" (1940), "The Gay Caballero" (1940), "Romance of the Rio Grande" (1941) i "Ride on Vaquero" (1941). W późniejszych latach, Romero przyjął rolę Petera Stavrosa, miliardera, greckiego przemysłowca i byłego męża Angeli Channing (Jane Wyman) w operze mydlanej CBS "Falcon Crest" (1985-88).

</doc>
<doc id="1361689" url="https://pl.wikipedia.org/wiki?curid=1361689" title="Hexaprotodon">
Hexaprotodon

Hexaprotodon – rodzaj wymarłego ssaka z rodziny hipopotamowatych (Hippopotamidae).
Charakterystyka.
Przedstawiciele tego rodzaje zamieszkiwali Azję. Posiadali 3 pary siekaczy, od których pochodzi nazwa rodzajowa.
Systematyka.
Podział systematyczny.
Do rodzaju należały następujące gatunki: 

</doc>
<doc id="1361690" url="https://pl.wikipedia.org/wiki?curid=1361690" title="Kefar Menachem">
Kefar Menachem

Kefar Menachem (hebr. כפר מנחם; pol. "Wioska Menachema") – kibuc położony w Samorządzie Regionu Jo’aw, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Kibuc leży na niewielkim wzgórzu położonym na skraju nadmorskiej równiny, na granicy z Szefelą, w odległości 20 kilometrów od Morza Śródziemnego.
W jego otoczeniu znajdują się moszawy Kefar ha-Rif i Gefen, kibuc Rewadim oraz arabska wieś Al-Azi. Na północny wschód od kibucu znajduje się baza Sił Obronnych Izraela z bunkrami amunicyjnymi.
Demografia.
Liczba mieszkańców Kefar Menachem:
Historia.
Osada została założona w 1935 przez członków żydowskiej podziemnej organizacji zbrojnej Irgun. Pierwotnie był to moszaw, który nosił nazwę Irgun Menachem, na cześć syjonistycznego przywódcy Menachema Osishkina (1863-1941). Podczas arabskich rozruchów w 1936 moszaw został zniszczony i porzucony.
W dniu 27 lipca 1937 nastąpiła odbudowa moszawu, jako obronnej osady z wieżą i palisadą. W 1939 osiedliła się tu grupa imigrantów ze Stanów Zjednoczonych, którzy byli członkami ruchu Ha-Szomer Ha-Cair. Założyciele moszawu opuścili wówczas osadę i 31 października 1939 założyli nowy moszaw Kefar Warburg. Natomiast stary moszaw został w dniu 6 grudnia 1939 przemianowany na kibuc Kefar Menachem. Był on otoczony przez wsie arabskie, jednak stosunki z ich mieszkańcami układały się stosunkowo dobrze. Dochodziło do sporadycznych przypadków drobnych kradzieży produktów rolniczych, ale nie było żadnych poważnych incydentów. Po Wojnie o Niepodległość w 1948 kibuc zajął ziemie opuszczonej arabskiej wioski Idnibba, która została zajęta i wysiedlona 9 lipca.
W latach 50. XX wieku kibuc był jednym z czołowych producentów drobiu w Izraelu. W XX wieku znalazł się w głębokim kryzysie, który wymusił przeprowadzenie całego procesu prywatyzacji i usunięcia elementów kolektywizmu z gospodarki. Obecnie kibuc posiada plany rozbudowy o 150 nowych domów, z których 100 już jest wykupiona.
Kultura i sport.
Przy szkole utworzono regionalne muzeum "Shfela" z rekonstrukcją oryginalnej wieży obserwacyjnej i obronnej palisady. Dodatkowo w kibucu jest ośrodek kultury z salą koncertową. Z obiektów sportowych jest boisko do piłki nożnej oraz basen kąpielowy.
Edukacja.
W kibucu jest szkoła średnia "Tzafit".
Gospodarka.
Gospodarka kibucu opiera się intensywnym rolnictwie, sadownictwie i hodowli drobiu. Poza uprawami polowymi uprawia się winorośl i drzewa owocowe - granaty, migdały, brzoskwinie, morele i nektarynki.
Spółka "Kfar Menachem Metal Works Ltd." produkuje nieżelazne części dla napowietrznych linii elektrycznych. W sąsiedztwie kibucu znajduje się kamieniołom. Poza tym mniejsze firmy świadczą usługi w zakresie edukacji, opieki zdrowotnej, wyżywienia, odzieży, kosmetyków, itp. Wraz z przekształceniem się kibucu coraz więcej osób zaczęło pracować poza osiedlem.
Tutejszy hotel oferuje możliwość organizacji konferencji i szkoleń.
Infrastruktura.
W kibucu znajduje się ośrodek zdrowia, warsztat mechaniczny i sklep wielobranżowy.
Komunikacja.
Na zachód od kibucu przebiega autostrada nr 6, brak jednak możliwości wjazdu na nią. Z kibucu wyjeżdża się na północ na drogę nr 383, którą jadąc na wschód dojeżdża się do moszawu Gefen, lub jadąc na zachód dojeżdża się do moszawu Bene Re’em i drogi ekspresowej nr 3 (Aszkelon–Modi’in-Makkabbim-Re’ut).

</doc>
<doc id="1361695" url="https://pl.wikipedia.org/wiki?curid=1361695" title="George Raft">
George Raft

George Ranft (ur. 26 września 1901 w Nowym Jorku, zm. 24 listopada 1980 roku w Los Angeles) − aktor amerykański.

</doc>
<doc id="1361698" url="https://pl.wikipedia.org/wiki?curid=1361698" title="Negba">
Negba

Negba (hebr. נגבה; pol. "Południe"; oficjalna pisownia w ang. Negba) – kibuc położony w Samorządzie Regionu Jo’aw, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Położenie.
Leży w północno-zachodniej części pustyni Negew, na pograniczu z Szefelą, w odległości 11 kilometrów od Morza Śródziemnego.
W jego otoczenia są kibuce Sede Jo’aw i En Curim, moszawy Jad Natan i Hodijja, oraz wieś Merkaz Szappira.
Demografia.
Liczba mieszkańców Negba:
Historia.
Grunty pod założenie osady rolniczej zakupiono w 1930. Kibuc został założony 12 lipca 1939 przez członków żydowskiego ruchu młodzieżowego Ha-Szomer Ha-Cair, którzy przyjechali do Mandatu Palestyny z Polski. Była to wówczas najdalej wysunięta na południe osada żydowska. Wybudowano ją jako typową osadę obronną, z wieżą obserwacyjną i palisadą otaczającą teren całego osiedla. W jej budowie pomogli mieszkańcy kibucu Giwat Brenner. Do imigrantów z Polski dołączyli kolejni przybyli z Węgier.
Podczas wojny o niepodległość doszło tutaj do dwóch bitew o kibuc Negba (2 czerwca i 12 lipca 1948). W ciężkich walkach osada została prawie doszczętnie zniszczona, jednak obrońcy zdołali ją utrzymać. W następnych miesiącach kibuc służył jako baza wypadowa do operacji militarnych na pustyni Negew. Po wojnie osadę odbudowano. Na pamiątkę wojny pozostawiono podziurawioną wieżę ciśnień i egipski czołg M22 Locust. Obok cmentarza wojskowego w 1953 wystawiono pomnik ku czci poległych żołnierzy – obrońców kibucu.
W 1980 w kibucu zamieszkała grupa imigrantów z Argentyny, a następnie z krajów byłego ZSRR. Jak wiele innych kibuców, również i kibuc Negba borykał się na początku lat 80. XX wieku z trudnościami gospodarczymi, które wpłynęły na spadek liczby mieszkańców. Wymusiło to na zarządzie przeprowadzenie licznych zmian. Między innymi w 1980 przekształcono tutejszy dom dziecka w przedszkole. Początkowo był członkiem Ha-Kibuc Ha-Arci, a od 1999 przyłączył się do Ruchu Kibuców.
Aby przeciwdziałać malejącej liczbie mieszkańców, w 2003 zdecydowano się na pełną prywatyzację kibucu. Byłym mieszkańcom zaproponowano umowę prawną, która zapewniała częściową niezależność ekonomiczną. W ten sposób w ciągu trzech lat do kibucu przyjechało 82 nowych członków. Większość z nich stanowią powracający byli członkowie kibucu. Dla młodych ludzi opracowano specjalny plan, przewidujący, że są oni najemcami mieszkań w kibucu, przy czym większość z nich pracuje w różnych miejscach poza kibucem. Na południe od osady przygotowano teren pod budowę 138 nowych domów mieszkalnych, z których 50 będzie przeznaczonych dla rodzin wojskowych. Równocześnie podjęto starania aby rozbudować istniejącą infrastrukturę i podnieść jakość życia mieszkańców.
Nazwa.
Hebrajskie słowo „נגבה” "Negba" oznacza „"Południe"”. Nazwa kibucu została zaczerpnięta z wersetu w Księgi Mojżeszowej 13:14, w którym Bóg nakazał Abrahamowi podróż po całej Ziemi Obiecanej.
Kultura i sport.
W kibucu znajduje się ośrodek kultury z biblioteką. Lokalne muzeum upamiętnia przebieg walk o kibuc w 1948. Zbudowano tutaj skansen, w którym odtworzono pierwotny wygląd kibucu, z wieżą obserwacyjną i palisadą obronną. Skansen zajmuje jedną trzecią powierzchni, jaką w 1948 zajmował kibuc Negba.
Z obiektów sportowych jest basen kąpielowy i boisko do piłki nożnej.
Edukacja.
Kibuc utrzymuje przedszkole.
Turystyka.
Od pewnego czasu kibuc utrzymuje pensjonaty, które są udostępniane turystom. W 1950 w pobliżu odkryto źródła termalne, które są wykorzystywane jako uzdrowisko Hamei Yoav.
Gospodarka.
Gospodarka kibucu opiera się tradycyjnym rolnictwie. Hoduje się tutaj drób i bydło, oraz uprawia warzywa. Produkcją mleka zajmuje się Spółdzielnia Mleczarska „"Tnuwa"”. Dodatkowo w okolicy zasadzono sady owocowe – pomarańcze, gruszki, awokado i bawełnę.
W 1970 w kibucu utworzono zakład produkujący opakowania "CLP Industries Ltd." Część mieszkańców dojeżdża do pracy poza kibucem.
Infrastruktura.
W kibucu znajduje się ośrodek zdrowia i sklep wielobranżowy.
Komunikacja.
Z kibucu można wyjechać w kierunku północnym lub południowym. Jadąc na północ dojeżdża się do drogi ekspresowej nr 3 (Kefar Silwer-Modi’in-Makkabbim-Re’ut), a jadąc na południe dojeżdża się do kibucu Sede Jo’aw i drogi ekspresowej nr 35 (Aszkelon–Hebron).
Ludzie związani z Negbą.
W kibucu Negba urodził się izraelski polityk i publicysta Awszalom Wilan. Zawsze podkreślał on swoje pochodzenie i utrzymywał kontakty z kibucem.

</doc>
<doc id="1361700" url="https://pl.wikipedia.org/wiki?curid=1361700" title="Zbigniew Przyrowski">
Zbigniew Przyrowski

Zbigniew Przyrowski (ur. 29 lipca 1921 w Rogoźnie, zm. 29 maja 2008 w Warszawie), polski dziennikarz, popularyzator tematyki naukowo-technicznej.
Życiorys.
Przed 1939 ukończył Liceum Nauk Przyrodniczych im. Zygmunta Augusta w Wilnie. W czasie II wojny światowej był żołnierzem Obwodu Wileńskiego AK. W latach 1946–1950 studiował na Wydziale Humanistycznym Uniwersytetu Warszawskiego. W latach 1946–1947 był sekretarzem redakcji miesięcznika „Teatr Ludowy”, a w okresie od 1947 do 1950 dwutygodnika „Młody Zawodowiec”. W 1950 założył dwutygodnik „Młody Technik” (przekształcony z „Młodego Zawodowca”, od 1953 miesięcznik). W „Młodym Techniku” Zbigniew Przyrowski pełnił funkcję redaktora naczelnego przez 31 lat (od 15 czerwca 1950 do 31 lipca 1981).
Był autorem i współautorem wielu artykułów na łamach czasopism i książek o tematyce naukowo-technicznej, haseł w słownikach i encyklopediach (m.in. w "Encyklopedii odkryć i wynalazków", wyd. 1 w 1979), podręczników szkolnych, słów piosenek filmowych („Zbudujemy nową Polskę”). Tworzył cykliczne audycje radiowe poświęcone technice (m.in. „Dla ciekawych ciekawe sprawy”, „Zapraszamy na orbitę”, „Na stacji stu sensacji”). Był także m.in. wykładowcą Wyższej Szkoły Nauczycielskiej w Warszawie.
Z racji wieloletniej promocji polskiej fantastyki naukowej, poprzez publikowanej utworów młodych polskich twórców na łamach „Młodego Technika”, a także wydanie kilku antologii (m.in. pierwszej antologii polskich utworów s-f "Posłanie z piątej planety" w 1964) Andrzej Wójcik nazwał go „polskim Gernsbackiem”.
Był także encyklopedystą; został wymieniony w gronie edytorów "Encyklopedii odkryć i wynalazków" wydanej w latach 1979-1991.
Należał do ZAiKS-u i Stowarzyszenia Dziennikarzy Polskich (1951–1981 i ponownie od 1989), NSZZ „Solidarność” (1980–1981), Rady Głównej Towarzystwa Kultury Technicznej (1985–2008). Był członkiem Kapituły Orderu Uśmiechu (1968–1981 i ponownie od 1992).
Działał w żoliborskim kole Polskiego Związku Niewidomych.
Mieszkał w Warszawie, na Żoliborzu, przy ul. Słowackiego.

</doc>
<doc id="1361703" url="https://pl.wikipedia.org/wiki?curid=1361703" title="Dhulandi">
Dhulandi



</doc>
<doc id="1361704" url="https://pl.wikipedia.org/wiki?curid=1361704" title="Ashutosh Rana">
Ashutosh Rana

Ashutosh Rana (Ashutosh Jaisingh Rana) bollywoodzki aktor filmowy, urodzony w 1964 w Mumbaju, Indie. Czterokrotnie nagrodzony za negatywne role w "Sangharsh" i "Dushman".

</doc>
<doc id="1361707" url="https://pl.wikipedia.org/wiki?curid=1361707" title="Archaeotherium">
Archaeotherium

Archaeotherium – wymarły rodzaj ssaka z rodziny Entelodontidae, przedstawiciel megafauny, żyjący we wczesnym oligocenie. 
Występowanie.
Odnaleziony został w USA w takich stanach jak: Dakota Północna, Dakota Południowa, Wyoming, Nebraska. Był krewnym dzisiejszych pekari i innych kopytnych. 
Morfologia.
Przypominał prawdopodobnie wielką pekari o groźnych kłach i guzach na głowie. Rozmiary to wysokość 1,2 m w kłębie i 2m na długość.
Pożywienie.
Największy gatunek, "A. mortoni", mógł być agresywnym drapieżnikiem wielkości dzisiejszej krowy, na ostatniej pozycji w łańcuchu pokarmowym. Szczęki nosorożców i kości innych zwierząt odnajdywane były ze śladami kłów tego drapieżnika. Utrwalone ślady w Toadstool Park ukazują, jak idący naprzód nosorożec "Subhyracodon" zatrzymał się, prawdopodobnie ujrzawszy bestię, po czym rzucił się do ucieczki, a morderczy napastnik gonił mu po piętach.
Nowsze jednak postulują, że stworzenie to, jak współcześni krewni świni, raczej grzebało w ziemi w poszukiwaniu korzeni i bulw.
Dowody z Wyoming Dinosaur Center mówiące, że "A." posiadał schowki, w którym magazynował swą zdobycz na cięższe dni, nie uzyskały powszechnej aprobaty. Kości były znajdowane obok wielbłąda "Poebrotherium".
Systematyka.
Podział systematyczny.
Do rodzaju należały następujące gatunki: 

</doc>
<doc id="1361711" url="https://pl.wikipedia.org/wiki?curid=1361711" title="Ashish Vidyarthi">
Ashish Vidyarthi

Ashish Vidyarthi (hindi: अशिश विद्यर्थि) (ur. 9 czerwca 1965) – aktor indyjski, syn tancerki kathak Reby Vidyarthi oraz Govindy Vidyarthiego, pracującego w teatrze keralskim. Urodzony w mieście Tellicherry w stanie Kerala. Studiował w Delhi (do którego przeniósł się w 1969) w S.V. College. Gra najczęściej w filmach w języku hindi, telugu i tamilskim. Również z powodzeniem występuje we filmach w języku bengali i malajalam. Występował także we filmach kannada, a nawet orija. Dostał najwyższą indyjską nagrodę filmową – Nagrodę Rządu Indyjskiego za najlepszą rolę drugoplanową we filmie "Droh Kaal" w 1995 r. Nagrodzony został także nagrodą Screen Weekly Awards za najlepszą rolę negatywną we filmie "Is Raat Ki Subah Nahin".
Najbardziej znany z ról w "Droh Kaal", tamilskich "Ghilli", "Bheemaa", "Azhagiya Thamizh Magan" oraz w telugu "Wojownik" i "Athidhi".

</doc>
<doc id="1361712" url="https://pl.wikipedia.org/wiki?curid=1361712" title="AVS">
AVS



</doc>
<doc id="1361713" url="https://pl.wikipedia.org/wiki?curid=1361713" title="Historia Żydów w Gibraltarze">
Historia Żydów w Gibraltarze

Historia Żydów w Gibraltarze – pierwsze wzmianki na temat Żydów w Gibraltarze pochodzą z roku 1356. Po wypędzeniu ludności żydowskiej z Hiszpanii w 1492 roku życie żydowskie w Gibraltarze zamarło z wyjątkiem tzw. marranów. W 1713 roku Gibraltar znalazł się - na mocy Pokoju utrechckiego pod panowaniem brytyjskim. Brytyjczycy zobowiązali się do utrzymania zakazu muzułmańskiego i żydowskiego osadnictwa na cyplu, szybko jednak zaczęli łamać zawartą umowę. W 1729 roku zawarto umowę z Sułtanem Maroka pozwalającą na osadnictwo marokańskich Żydów w Gibraltarze. W 1749 roku Gibraltar zamieszkiwało 600 Żydów co stanowiło jedną trzecią cywilnej populacji cypla. Dalszy wzrost populacji żydowskiej miał miejsce w XIX wieku. Wśród Żydów zamieszkujących półwysep byli Sefardyjczycy, Żydzi przybyli z Wielkiej Brytanii i Maroka. W czasie drugiej wojny światowej Żydów gibraltarskich ewakuowano do Wielkiej Brytanii wobec ryzyka zajęcia półwyspu przez wojska Osi. Po wojnie wielu z nich zostało tam na stałe, większość jednak wróciła. W latach 1964 - 1969 i 1972 - 1987 funkcję premiera Gibraltaru sprawował Żyd Joshua Hassan, a we władzach Gibraltaru zasiadało również wielu innych Żydów. Dialekt Llanito, którym posługują się Gibraltarczycy zawiera około 500 słów o rodowodzie hebrajskim i wykazuje duże wpływy sefardyjskich dialektów żydowskich. W 2001 roku Gibraltar zamieszkiwało 584 Żydów co stanowiło 2% populacji - większość urodziła się w Gibraltarze, część przybyła z innych państw Unii Europejskiej a nawet spoza Europy.
Linki zewnętrzne.
Więcej o społeczności żydowskiej Gibraltaru

</doc>
<doc id="1361717" url="https://pl.wikipedia.org/wiki?curid=1361717" title="Askari">
Askari



</doc>
<doc id="1361720" url="https://pl.wikipedia.org/wiki?curid=1361720" title="Persepolis (ujednoznacznienie)">
Persepolis (ujednoznacznienie)



</doc>
<doc id="1361723" url="https://pl.wikipedia.org/wiki?curid=1361723" title="Brida">
Brida

Brida – powieść Paulo Coelho wydana w 1990 roku w Brazylii, a w 2008 roku w Polsce.
Opowieść o Bridzie, młodej irlandzkiej dziewczynie, i o jej duchowych poszukiwaniach. Na swej drodze Brida spotyka mędrca, który uczy ją, jak radzić sobie z lękami i własnym cieniem oraz kobietę, która wprowadza ją w arkana magii. Żadne z nich nie ma najmniejszych wątpliwości, że dziewczyna ma dar, ale tylko od niej zależy, jak go wykorzysta. Musi odpowiedzieć sobie na dręczące ją pytania, a jednocześnie stoczyć walkę o zachowanie harmonii pomiędzy uczuciem a pragnieniem przemiany.
"Brida" jest trzecią powieścią Paula Coelho, którą napisał tuż po "Alchemiku". Książka została przełożona na język polski przez Grażynę Misiorowską.

</doc>
<doc id="1361730" url="https://pl.wikipedia.org/wiki?curid=1361730" title="Mieczysław Tarka">
Mieczysław Tarka

Mieczysław Tarka (ur. 11 grudnia 1919 w Poznaniu, zm. 7 lutego 1976 w Poznaniu) – polski piłkarz początkowo grający na pozycji środkowego pomocnika, a następnie środkowego obrońcy, dwukrotny reprezentant Polski, po zakończeniu kariery również trener piłkarski.
Kariera klubowa.
Karierę piłkarską związał wyłącznie z klubem z rodzinnego miasta, Lechem (wówczas KS KPW Poznań). Treningi rozpoczął tam w 1932, i kontynuował grę do wybuchu II wojny światowej. W 1937 roku wystąpił w finałach mistrzostw Polski juniorów. W czasie okupacji brał udział w konspiracyjnych mistrzostwach Poznania, występując w drużynie Dębiec. Po wojnie powrócił do reaktywowanego KKS Poznań i wraz z zespołem wywalczył historyczny awans do I ligi. W latach 1949 i 1950, grając w I lidze zdobył wraz z zespołem dwukrotnie podium Mistrzostw Polski, zajmując trzecie miejsca. Swój pożegnalny mecz w barwach Lecha rozegrał 15 listopada 1953 przeciwko Stali Mielec w Pucharze Polski, zakończony porażką 1:2. Podczas okresu gry w I lidze wystąpił 123 i strzelił 3 gole. Wystąpił także 16 razy i zdobył jedną bramkę w eliminacjach o I ligę. Jako zawodnik Lecha zagrał także w 2 meczach Pucharu Polski (1952-53), 8 meczach Pucharu Zlotu (1952) oraz w 40 meczach klasy A Poznańskiego OZPN w których zdobył 17 goli (1945-47).
Kariera reprezentacyjna.
Zagrał także w dwóch meczach reprezentacji Polski seniorów. W debiucie wystąpił 17 października 1948 podczas spotkania z Finlandią. Pożegnalny mecz zagrał 8 maja 1949 z Rumunią. Był wielokrotnym reprezentantem Poznania. W rozgrywkach o Puchar Kałuży w latach 1946 - 1949 rozegrał 17 meczów zdobywając 1 gola.
Kariera trenerska.
Rok po skończeniu kariery piłkarskiej rozpoczął pracę trenerską dla Lecha Poznań, którego drużynę prowadził do 1957. Lecha trenował jeszcze dwukrotnie: w latach 1961-1962 i 1966-1968. Był także szkoleniowcem AZS Poznań jesienią 1957 oraz Olimpii Poznań w rozgrywkach drugiej ligi w latach 1959 - 1960. 
Został pochowany na cmentarzu Miłostowo w Poznaniu (pole 16, rząd 6).

</doc>
<doc id="1361742" url="https://pl.wikipedia.org/wiki?curid=1361742" title="Canadian Warplane Heritage Museum">
Canadian Warplane Heritage Museum

Canadian Warplane Heritage Museum – główne muzeum poświęcone lotnictwu w Kanadzie, zlokalizowane na terenie portu lotniczego Hamilton-John C. Munro w Hamilton w Ontario.
Lista samolotów.
Lista niektórych samolotów w muzeum:

</doc>
<doc id="1361745" url="https://pl.wikipedia.org/wiki?curid=1361745" title="DC-3 Dakota">
DC-3 Dakota



</doc>
<doc id="1361747" url="https://pl.wikipedia.org/wiki?curid=1361747" title="Struktura Kościoła Chrześcijan Baptystów w RP">
Struktura Kościoła Chrześcijan Baptystów w RP

Kościół Chrześcijan Baptystów w RP – podzielony jest na 9 okręgów, które łącznie zrzeszają 86 zborów, a także około 30 placówek i stacji misyjnych. Liczba dorosłych, ochrzczonych wiernych wynosi ponad 5200 pełnoprawnych członków. (baptyści nie uwzględniają w statystykach nieochrzczonych dzieci i młodzieży). Organami okręgów są: Konferencja okręgu do której każdy zbór wysyła co najmniej 2 delegatów. Organem wykonawczym natomiast jest Rada Okręgu składająca się z 3 do 7 osób wybranych przez konferencje okręgu. Na czele okręgu stoi Przewodniczący rady okręgu. Każdy okręg ponadto posiada przedstawiciela w Radzie Kościoła.

</doc>
<doc id="1361750" url="https://pl.wikipedia.org/wiki?curid=1361750" title="Cmentarz żydowski w Kłodzku">
Cmentarz żydowski w Kłodzku

Cmentarz żydowski w Kłodzku – powstały w 1825 w Kłodzku cmentarz żydowski.
Historia cmentarza.
Okres niemiecki.
Kirkut jest położony przy ul. Bohaterów Getta 18. Powstał w 1825. Wtedy to przedstawiciele kłodzkiej gminy synagogalnej zakupili teren pod nekropolię za 100 niemieckich talarów. Teren cmentarza był dwukrotnie powiększany – w 1888 i 1927, osiągając powierzchnię 0,2759 ha. Pierwszy pochówek odbył się przy ówczesnej Gartenstrasse dopiero w 1833, a najstarszy zachowany nagrobek pochodzi z 1845.
Na kirkucie spoczywają przedstawiciele kłodzkiej elity przełomu XIX i XX w. – właściciele domów handlowych (Działoszyńscy, Glücksmannowie), browarów (Ascherowie, Zimmermannowie, Kirchbergerowie), gorzelni (Jacobowie, Schottowie) i przedsiębiorcy (Schweizerowie, Briegerowie, Lesserowie, Rachwalscy). Na uwagę zasługują symboliczne nagrobki dwóch bohaterów I wojny światowej – młodego lekarza Salo Działoszyńskiego, odznaczonego najważniejszym niemieckim odznaczeniem wojskowym – Krzyżem Żelaznym, i zaledwie 19-letniego Harry’ego Schutza, który poległ we Flandrii walcząc w szeregach 38 Kłodzkiego Regimentu Fizylierów im. feldmarszałka Helmutha von Moltkego. Poza tym uwagę przykuwają grobowce rodzin Bergerów i Briegerów, a także Samuela Caro. Tu znajduje się także zbiorowa mogiła 32 Żydów, zamordowanych w Kłodzku pod koniec II wojny światowej.
Okres polski.
Po 1945 na cmentarzu prowadzone były pochówki polskich Żydów, którzy przyjechali do Kłodzka z różnych części przedwojennej Polski – z małych żydowskich miasteczek na Kresach Wschodnich, ale także z Warszawy, Łodzi, Lwowa, Stanisławowa i Wilna. W 1946 na znajdującej się cmentarzu mogile 32 Żydów, zamordowanych przez Niemców w maju 1945, umieszczono tablicę upamiętniającą zabitych. Od początku lat 70. XX wieku Żydzi mieszkający w Kłodzku zaczęli chować swoich zmarłych na cmentarzach w Wałbrzychu i we Wrocławiu, zaś inni na cmentarzach komunalnych, stąd też kłodzki cmentarz żydowski w 1974 został oficjalnie zamknięty jako miejsce pochówków.
Czasy obecne.
Od zamknięcia cmentarza w 1974 zaczął on popadać w ruinę. Dzięki staraniom Gminy Wyznaniowej Żydowskiej we Wrocławiu udało się w 2005 dokonać renowacji nekropolii. W 2000 r. cmentarz przeszedł na własność Gminy, a jego obecnym właścicielem jest Związek Gmin Wyznaniowych Żydowskich w RP. Swój obecny kształt nekropolia zawdzięcza działaniom kilku osób prywatnych i instytucji, które przyczyniły się do ocalenia obiektu przed całkowitym zniszczeniem. Od 2005 na cmentarzu pracowali polscy, niemieccy i czescy wolontariusze ze stowarzyszenia „Antyschematy” i Fundacji Krzyżowa, uczestniczący w projekcie „Wolontariusze w służbie zabytkom”.
Zarządzeniem wojewódzkiego konserwatora zabytków z 22 marca 2006 cmentarz został wpisany do rejestru zabytków.
Symbolika nagrobków.
Na cmentarzu widoczna jest różnorodność form nagrobnych – od tradycyjnych macew, czyli płaskich nagrobków ustawionych pionowo w szczycie grobu, po zaczerpnięte ze sztuki chrześcijańskiej obeliski, sarkofagi i kolumny. Nagrobki – zgodnie z tradycją żydowską – skierowane są na wschód, w stronę Jerozolimy. Na części z nich występuje symbolika nagrobna w postaci dłoni w geście kapłańskim, dzbanów czy złamanych drzew i kolumn. Błogosławiące ręce – dłonie złączone kciukami i palcami wskazującymi – znajdowały się na grobach zmarłych mężczyzn z rodu kapłanów (kohenów), dzban umieszczany był na nagrobkach lewitów (czyli Żydów z pokolenia Lewiego). Złamane drzewo to uniwersalny, świecki symbol śmierci, natomiast złamana kolumna miała symbolizować przerwanie życia.

</doc>
<doc id="1361755" url="https://pl.wikipedia.org/wiki?curid=1361755" title="Eden Project">
Eden Project

Eden Project – ogród botaniczny w Wielkiej Brytanii, w hrabstwie Kornwalia, położony 3 km od St Austell – największego miasta hrabstwa, stworzony w wyeksploatowanym wyrobisku kaolinu. Zgromadzono tu 18 tys. gatunków roślin z kilku stref klimatycznych świata. Obiekt odwiedza corocznie 1,2 mln osób.
Budowa ogrodu.
Zasadniczą częścią jest budowla składająca się z przepuszczających światło kopuł, w której hodowane są rośliny ze wszystkich części świata. Całość podzielona jest na dwa środowiska: biom tropikalny wilgotny i biom tropikalny suchy. W obu panują warunki cieplne i wilgotnościowe sprzyjające rozwojowi roślin z ciepłych stref klimatycznych: podrównikowej i zwrotnikowej.
Kopuły wykonane są z kilkuset sześciokątnych na wpół przezroczystych plastikowych plastrów mających zdolność przepuszczania wilgoci i powietrza. Autorem pomysłu jest Tim Smit, a projekt wykonał brytyjski architekt Nicholas Grimshaw. Projekt zrealizowano w dwa lata i 3 miesiące, a oddano do dyspozycji publicznej 17 marca 2001.
Aspekt edukacyjny.
Eden Project pomyślany jest nie tylko jako ogród botaniczny, ale również jako instytucja edukacyjna. Jej zadaniem jest pokazać relacje zachodzące w naturze i uczulić odbiorcę na ekologiczne aspekty życia na Ziemi. W dobudowanej w 2007 roku części zwanej "The Core" pokazane są różne punkty widzenia natury i ekologii, często w kontrowersyjny sposób. Jest tu np. "roślina-maszyna" pokazująca uniwersalny wpływ roślin na środowisko, a także podobne eksponaty.

</doc>
<doc id="1361757" url="https://pl.wikipedia.org/wiki?curid=1361757" title="Hauskyjza">
Hauskyjza



</doc>
<doc id="1361758" url="https://pl.wikipedia.org/wiki?curid=1361758" title="The Eden Project">
The Eden Project



</doc>
<doc id="1361763" url="https://pl.wikipedia.org/wiki?curid=1361763" title="Cmentarz żydowski w Zakopanem">
Cmentarz żydowski w Zakopanem

Cmentarz żydowski w Zakopanem – kirkut znajdujący się na Bachledzkim Wierchu w Zakopanem.
Cmentarz został otwarty 27 grudnia 1931. Ma powierzchnię 0,08 ha. Do wybuchu II wojny światowej pochowano na nim kilkadziesiąt osób. Został zniszczony w 1941 roku przez hitlerowców. Do naszych czasów dotrwało jedynie kilka betonowych i kamiennych płyt oznaczających groby.

</doc>
<doc id="1361764" url="https://pl.wikipedia.org/wiki?curid=1361764" title="Kochankowie z Marony">
Kochankowie z Marony



</doc>
<doc id="1361765" url="https://pl.wikipedia.org/wiki?curid=1361765" title="Entelodontidae">
Entelodontidae

†Entelodontidae – wymarła rodzina wszystkożernych ssaków, dalekich krewnych dzisiejszych świniowatych i innych nieprzeżuwających parzystokopytnych. Zamieszkiwały one lasy Europy, Azji i Ameryki Północnej w eocenie, oligocenie i wczesnym miocenie – 45 do 18 milionów lat temu. Największe gatunki z tej rodziny mogły dorastać do około 2 metrów wysokości, około 3 metrów długości i ważyć mniej więcej 2 tony. Posiadały mózg wielkości pięści. Spożywały zarówno mięso upolowanych przez siebie ofiar, jak i padlinę, a swoją dietę wzbogacały roślinnością.
Charakterystyka.
Entelodonty przypominały dzisiejsze świniowate, posiadały bycze ciała z krótkimi, lecz smukłymi nogami, miały także długie pyski. Dysponowały one pełnym zestawem zębów: dużymi kłami, ciężkimi siekaczami i prostymi, lecz silnymi trzonowcami. Budowa zębów tego zwierzęcia sugeruje dietę wszystkożercy, podobną do tej, jaką mają dzisiejsze świnie. Jak wiele innych parzystokopytnych, posiadały na nogach racice. Dwa palce dotykały gruntu, podczas gdy dwa pozostałe uległy uwstecznieniu..
Jedną z najbardziej charakterystycznych cech tych wymarłych zwierząt są ciężkie kostne wyrostki po obu stronach głowy. Służyły one prawdopodobnie jako miejsce przyczepu potężnych mięśni używanych podczas spożywania pokarmu., jednak były one większe u samców niż u samic. Wskazuje to na dymorfizm płciowy u tych zwierząt, więc prawdopodobnie mogły one także odgrywać rolę w doborze płciowym.
Tryb życia.
Entelodonty były zapewne drapieżnikami umieszczonymi na szczycie łańcucha pokarmowego, lecz nie gardziły również i pokarmem roślinnym - były wszystkożerne. Mogły polować na wielkie zwierzęta, takie jak "Eporeodon major" czy "Poebrotherium wilsoni". Niektóre skamieniałości wymienionych wyżej stworzeń odnalezione zostały ze śladami ugryzień entelodontów.
Jednak mimo wszystkożerności entelodontów, ich główna dieta skierowana była w bardziej widoczny sposób ku mięsożerności niż roślinożerności. Prawdopodobnie polowały, kiedy potencjalnej zdobyczy było pod dostatkiem, a gdy jej brakowało, zmieniały swoje nawyki żywieniowe, jedząc padlinę czy też korzenie i bulwy. Niektóre gatunki z rodziny entelodont, jak np. "Archaeotherium", są podejrzewane o posiadanie skrytek z żywnością odłożoną na ciężkie dni, aczkolwiek nie jest to udowodnione.
W kulturze.
Stworzenia te pojawiły się w serialu "Wędrówki z bestiami".

</doc>
<doc id="1361766" url="https://pl.wikipedia.org/wiki?curid=1361766" title="Cmentarz żydowski w Aleksandrowie Łódzkim">
Cmentarz żydowski w Aleksandrowie Łódzkim

Cmentarz żydowski w Aleksandrowie Łódzkim – kirkut powstał wraz z kahałem w 1822 roku i znajduje się w Aleksandrowie Łódzkim przy ul. Górnej.
Jest miejscem spoczynku cadyków z rodziny Danziger oraz Henocha Henicha – przywódcy chasydów z Góry Kalwarii. Do naszych czasów zachowały się dwa okazałe grobowce i kilka macew z czytelnymi płaskorzeźbami. Teren nekropolii zajmuje powierzchnię 0,8 ha i jest ogrodzony betonowym parkanem.

</doc>
<doc id="1361769" url="https://pl.wikipedia.org/wiki?curid=1361769" title="Elotheridae">
Elotheridae



</doc>
<doc id="1361770" url="https://pl.wikipedia.org/wiki?curid=1361770" title="Wheels of Steel">
Wheels of Steel

Wheels Of Steel (ang. "Stalowe koła") – drugi album studyjny brytyjskiej heavymetalowej grupy Saxon.
Lista utworów.
Pierwsza reedycja.
Pierwsza reedycja - 1997, zrealizowana jako dwupłytowe wydawnictwo wraz z Strong Arm of the Law; zawiera utwory bonusowe:
Druga reedycja.
Druga reedycja - 2009, wydana przez EMI; zawiera utwory bonusowe:
Utwory 13-17 zostały nagrane podczas festiwalu Monsters of Rock (Castle Donington, 16 sierpnia 1980)

</doc>
<doc id="1361771" url="https://pl.wikipedia.org/wiki?curid=1361771" title="Roman Maciuszkiewicz">
Roman Maciuszkiewicz

Roman Mieczysław Maciuszkiewicz (ur. 1955 w Katowicach) – polski malarz
Ukończył Akademię Sztuk Pięknych w Krakowie, Wydział Grafiki w Katowicach w 1980 r. Zorganizował 40 wystaw indywidualnych, brał udział w ok. 100 pokazach zbiorowych, na których otrzymał kilkanaście nagród i wyróżnień. Zajmuje się głównie malarstwem, od pewnego czasu realizując prezentacje indywidualne konstruuje je tematycznie; ważniejsze to: "Metropolis", "Fabryka snów", "Imaginacje", "Symetria", "Nocą", "Tam…" zamykając prace w cykle, które wzajemnie się uzupełniają, przenikają i są pretekstem do rozwijania kolejnych tematów. 
W latach 90. krótko zajmował się performance i obiektami sztuki, współpracując z grupą „ 4” (M. Kamieński, R. Kalarus, L. Jaszczuk). Obok praktyki artystycznej i dydaktycznej w kręgu jego zainteresowań jest teoria sztuki. W latach 1993 – 2001 współredagował pismo kulturalne „Opcje”, publikując zarówno w nim, jak i w kilku innych periodykach o zasięgu ogólnopolskim („Exit – Nowa Sztuka w Polsce”) jak i regionalnym („Śląsk”) liczne teksty o sztuce – dotyczące jej historii i współczesności. W 2010 roku opublikował w Wydawnictwie UŚ zbiór esejów zatytułowany "Obrazy. Intuicje. Imaginacje".
W dorobku artystycznym ma także teksty literackie, głównie opowiadania, publikowane w ogólnopolskich pismach literackich („Fraza”, „Dekada Literacka”, „FA-art”, „Akant”) oraz słuchowiska radiowe. Jedno z nich – "Sześć dni tygodnia" – będące swoistym przewodnikiem po najważniejszych „-izmach” sztuki XX w. – zostało zrealizowane w katowickiej Rozgłośni Polskiego Radia i uzyskało nominację do finału w II Krajowym Festiwalu Teatru Polskiego Radia i TV Sopot 2002 r.
Radio Katowice wyemitowało kilka audycji z jego udziałem, prezentując twórczość plastyczną oraz prozatorską, TVP Katowice dwa filmy. W 2006 r. zrealizował scenografię do "Makbeta" Williama Szekspira dla Teatru im. St. Wyspiańskiego w Katowicach, za którą otrzymał doroczną nagrodę „Złota Maska” (wspólnie z reżyserem spektaklu). W przedstawieniu – obok zaprojektowanych elementów – zostały wykorzystane obrazy malarskie z różnych etapów twórczości, niektóre przetworzone komputerowo, animowane i multiplikowane.
W latach 2002 – 2009 wykładał w ASP w Katowicach. Obecnie pracuje w Instytucie Sztuki na Wydziale Artystycznym Uniwersytetu Śląskiego na stanowisku profesora.

</doc>
<doc id="1361772" url="https://pl.wikipedia.org/wiki?curid=1361772" title="USS Fletcher (DDE-445)">
USS Fletcher (DDE-445)



</doc>
<doc id="1361774" url="https://pl.wikipedia.org/wiki?curid=1361774" title="USS Jenkins (DDE-447)">
USS Jenkins (DDE-447)



</doc>
<doc id="1361776" url="https://pl.wikipedia.org/wiki?curid=1361776" title="Cmentarz żydowski w Kolbuszowej">
Cmentarz żydowski w Kolbuszowej

Cmentarz żydowski w Kolbuszowej – powstał w 1830 (według innych źródeł w 1736) roku i był czynny do II wojny światowej. Na powierzchni 1,6 ha zachowało się około pięćdziesięciu kamiennych nagrobków z napisami w języku polskim, niemieckim i hebrajskim, z których najstarszy powstał w 1873 roku i kryje szczątki Johenna Spitze. Na cmentarzu znajdują się dwie zbiorowe mogiły około 1000 Żydów zabitych przez Niemców w latach okupacji. W 1988 przeprowadzono prace porządkowe polegające m.in. na postawieniu przewróconych nagrobków.

</doc>
<doc id="1361778" url="https://pl.wikipedia.org/wiki?curid=1361778" title="Opactwo Saint Étienne de Bassac">
Opactwo Saint Étienne de Bassac

Opactwo św. Szczepana w Bassac – wczesnośredniowieczne opactwo benedyktyńskie w Bassac, w departamencie Charente. Ma status zabytku o szczególnej wartości. 
Historia.
Opactwo benedyktyńskie zostało ufundowane przez właściciela pobliskich włości Jarnac Wardrade'a Lorichesa hrabiego Marche oraz jego żonę Rixendis po powrocie z pielgrzymki do Rzymu. Pierwsi mnisi w liczbie 20 oraz opat nazwiskiem Aymard pochodzili z opactwa Saint Cybard, nowo powstała wspólnota podlegała diecezji w Saintes. Została poświęcona w 1015 i otrzymała wówczas potrójne wezwanie: Najświętszej Maryi Panny, św. Szczepana oraz świętych Piotra i Pawła. W praktyce najczęściej określana była po prostu jako klasztor św. Szczepana (Etienne). W XII wieku klasztor przeszedł generalną przebudowę, w czasie której zatracił pierwotne cechy stylu romańskiego na rzecz gotyku. 
Poważne straty opactwo poniosło w czasie wojny stuletniej, splądrowane przez hrabiego Derby, a następnie wojska angielskie. Mnisi podjęli wówczas rozbudowę opactwa oraz ufortyfikowali je na wypadek nowych napaści. Pracami kierował opat Henri de Courbon, który zajął się również ponowną dekoracją i rozbudową kościoła klasztornego, pałacu opata oraz zabudowań mieszkalnych. Fortyfikacje nie uchroniły jednak klasztoru przed nowymi zniszczeniami w czasie wojen religijnych - obiekt został splądrowany najpierw przez protestantów (w 1564), a następnie przez katolików, w czasie ostrych walk pod Jarnac. W czasie Wielkiej Rewolucji Francuskiej benedyktyni zostali wygnani z opactwa, a jego zabudowania przekształcone w świątynię Istoty Najwyższej. To wtedy na fasadzie wykonano widoczny do dziś napis "Lud francuski wierzy w Istotę Najwyższą oraz w nieśmiertelność duszy" (zdanie Maksymiliana Robespierre'a). Następnie obiekt został czasowo opuszczony (do 1820), po czym po remoncie oddany zakonowi misjonarzy Św. Teresy od Dzieciątka Jezus.
Architektura.
Cały kompleks budynków wzniesiony jest na planie prostokąta w stylu gotyckim, z zachowaniem pierwotnego układu budynków, fundamentów oraz części oryginalnych romańskich murów. Połączony z budynkami mieszkalnymi kościół klasztorny jest dwunawowy, oparty na systemie przypór, z ostrołukowymi oknami z maswerkiem. Wnętrze podzielone jest na dwie części - powszechną, w której pochowani są fundatorzy opactwa, oraz dostępną jedynie dla zakonników. Nad całością góruje dwunastowieczna dzwonnica, łącząca w sobie motywy romańskie (półkoliste okna na czterech poziomach) oraz gotyckie (stożkowata iglica). Kościół przykryty jest sklepieniami krzyżowo-żebrowym oraz gwiaździstym. 
Wejście na teren mieszkalnych zabudowań opactwa (obecne pochodzą w większości z XV-XVIII wieku) wiedzie poprzez romańską bramę z efektownym portalem. Wewnątrz czworoboku tworzonego przez jednopiętrowe zabudowania dla zakonników urządzony został ogród. Pierwotnie wewnętrzny dziedziniec otaczały gotyckie arkady, obecnie już nieistniejące, których ślady nadal są widoczne na murach. 
Bibliografia.
Oficjalna strona

</doc>
<doc id="1361779" url="https://pl.wikipedia.org/wiki?curid=1361779" title="Instytut Badań Jądrowych">
Instytut Badań Jądrowych

Instytut Badań Jądrowych im. Andrzeja Sołtana – polski instytut naukowy powstały w 1955 roku, podzielony w 1982 na trzy oddzielne instytuty związane z atomistyką:
Siedziba główna instytutu znajdowała się w Świerku, dzielnicy Otwocka.
Historia.
Instytut Badań Jądrowych został powołany do życia 4 czerwca 1955 roku, na mocy uchwały Prezydium Rady Ministrów PRL. Początkowo IBJ został podporządkowany Polskiej Akademii Nauk, a rok później stał się instytutem resortowym Pełnomocnika Rządu do Spraw Wykorzystania Energii Jądrowej. Organizatorem i pierwszym dyrektorem Instytutu był prof. dr Andrzej Sołtan.
Przed założeniem Instytutu Badań Jądrowych, za opracowanie założeń, wykonanie projektu i nadzór nad budową pierwszego w Polsce reaktora atomowego odpowiadały:
W procesie reorganizacji z powodów politycznych, 1 stycznia 1983 r. zarządzeniem generała Wojciecha Jaruzelskiego Instytut Badań Jądrowych został podzielony na trzy odrębne jednostki: Instytut Problemów Jądrowych i Instytut Energii Atomowej oraz Instytut Chemii i Techniki Jądrowej.
Reaktory.
W Instytucie działało kilka reaktorów jądrowych. W latach 1958-1995 działał reaktor "EWA" (Eksperymentalny, Wodny, Atomowy) sprowadzony z ZSRR i zmontowany w Świerku, o mocy początkowo 2 MW powiększonej do 10 MW. W marcu 1963 roku oddano do użytku skonstruowany wyłącznie przez polskich naukowców reaktor "Anna" o mocy 10 kW, służący do badań fizyki reaktorów. 29 grudnia 1964 uruchomiono kolejny reaktor całkowicie polskiej konstrukcji o nazwie "Maryla", a w 1973 reaktor "Agata" o konstrukcji podobnej do reaktora "Maria".
W grudniu 1974 uruchomiono działający do dziś reaktor "Maria", który od podstaw został zbudowany w Polsce, choć oparty na radzieckim pomyśle - reaktorze MR w Instytucie Kurczatowa w Moskwie.

</doc>
<doc id="1361781" url="https://pl.wikipedia.org/wiki?curid=1361781" title="Zofia (księżna Edynburga)">
Zofia (księżna Edynburga)

Zofia, księżna Edynburga z domu Rhys-Jones ("Sophie Helen Rhys-Jones", ur. 20 stycznia 1965 w Oksfordzie) – od 1999 członkini brytyjskiej rodziny królewskiej jako żona Edwarda, księcia Edynburga.
Powiązania rodzinne i edukacja.
Zofia Helena Rhys-Jones urodziła się 20 stycznia 1965 w szpitalu Radcliffe Infirmary w Oksfordzie.
Jej rodzicami są Christopher Bournes Rhys-Jones, sprzedawca samochodów i jego żona, Mary Rhys-Jones z domu O'Sullivan, sekretarka, zmarła w sierpniu 2005 po krótkiej chorobie.
Jej dziadkami byli ze strony ojca Theophilus Rhys-Jones (ur. 1902, zm. 29 grudnia 1959) i jego żona, Margaret Patricia Newall Bettany (ur. 17 marca 1904, zm. 20 marca 1985), natomiast ze strony matki Cornelius Thomas O'Sullivan (ur. 1897, zm. 1939) i jego żona, Doris Emma Stokes (ur. 1901).
Ma starszego brata, Davida Rhys-Jones.
Religia.
Została ochrzczona w kościele anglikańskim. Jednym z jej ojców chrzestnych był aktor Thane Bettany, przybrany brat jej ojca.
Edukacja.
Rodzina Rhys-Jones przeprowadziła się z Oksfordu do hrabstwa Kent, gdzie Zofia rozpoczęła naukę w Dulwich College Preparatory School w Cranbrook. Następnie uczęszczała do żeńskiej szkoły Kent College School for Girls w Pembury. Edukację zakończyła w West Kent College w Tonbridge.
W trakcie nauki Zofia brała udział w zawodach sportowych, reprezentując szkołę w takich dyscyplinach jak siatkówka, hokej na trawie, gimnastyka czy pływanie. Wśród jej zainteresowań były również balet i aktorstwo.
Kariera zawodowa.
Po ukończeniu szkoły Zofia rozpoczęła pracę w branży public relations. Przez pięć lat pracowała w londyńskim Capital Radio w dziale promocji, a także w The Quentin Bell Organisation oraz MacLaurin Communications &amp; Media. W 1996 Zofia założyła własną firmę – RJH Public Relations, którą prowadziła wspólnie z partnerem biznesowym przez ponad pięć lat. W marcu 2002 zrezygnowała ze stanowiska prezesa agencji, by poświęcić się obowiązkom królewskim. Firma przestała istnieć w 2006.
Życie prywatne.
W 1993 roku w czasie turnieju tenisowego Real Tennis Challenge Zofia poznała księcia Edwarda, najmłodszego syna Filipa, księcia Edynburga i Elżbiety II, królowej Zjednoczonego Królestwa. Pałac Buckingham ogłosił ich zaręczyny 6 stycznia 1999.
19 czerwca królowa nadała swojemu synowi tytuł hrabiego Wesseksu (w przeciwieństwie do jego starszych braci, którzy z okazji ślubu otrzymali tytuły książęce). Ceremonia zaślubin miała miejsce tego samego dnia w Kaplicy Świętego Jerzego na Zamku Windsor. Rodzina królewska zdecydowała się na prywatną uroczystość, biorąc pod uwagę niedawną śmierć księżnej Walii oraz rozwody całej trójki rodzeństwa księcia Edwarda po hucznych ślubach i weselach. Zofia otrzymała tytuł Jej Królewskiej Wysokości Hrabiny Wesseksu. Małżonkowie spędzili swój miesiąc miodowy w Balmoral.
Para książęca zamieszkała w Bagshot Park w Surrey.
6 grudnia 2001 hrabina zasłabła w swoim domu w Surrey i została przetransportowana helikopterem do Szpitala Króla Edwarda VII w Londynie, gdzie przeszła zabieg usunięcia ciąży pozamacicznej. Zofia była w szóstym tygodniu ciąży, a o tym fakcie nie wiedział nikt spośród członków rodziny królewskiej. 10 grudnia została wypisana ze szpitala.
6 maja 2003 rodzina królewska ogłosiła oficjalnie ciążę hrabiny. Narodziny dziecka zaplanowane były na grudzień tego roku, ale 8 listopada doszło do przedwczesnego odklejenia łożyska i Zofia została przewieziona karetką pogotowia do Frimley Park NHS Hospital w Surrey. Tam wykonano w trybie pilnym cesarskie cięcie, w wyniku którego na świat przyszła córka pary książęcej. Dziewczynka została przewieziona do oddziału neonatologicznego Szpitala Świętego Jerzego. Książę Edward był w tym czasie z oficjalną wizytą na Mauritiusie i nie zdążył na poród żony. Zofia opuściła szpital 19 listopada, natomiast dziecko zostało wypisane 23 listopada. 26 listopada ogłoszono imiona dziecka: Ludwika Alicja Elżbieta Maria.
2 lipca 2007 podano informację o kolejnej ciąży 42-letniej Zofii. 17 grudnia 2007 we Frimely Park NHS Hospital drogą cesarskiego cięcia urodził się syn pary książęcej, Jakub Aleksander Filip Teodor, wicehrabia Severn. Jego imiona ogłoszono 21 grudnia.
Ludwika i Jakub są wnukami brytyjskiego monarchy w linii męskiej i w związku z tym przysługuje im używanie predykatu Ich Królewskich Wysokości oraz tytułów książąt Zjednoczonego Królestwa. Jednak zgodnie z życzeniem ich rodziców, tytułowane są jak dzieci hrabiego (odpowiednio lady Windsor i wicehrabia Severn - drugi z tytułów księcia Edwarda), a nie jak dzieci księcia. To powoduje również, że nie są formalnie członkami brytyjskiej rodziny królewskiej, a prywatnymi osobami. Decyzja podyktowana była głównie nikłymi szansami na objęcie przez nich w przyszłości tronu.
5 lipca 2017 helikopter z hrabiną na pokładzie w ostatniej chwili uniknął zderzenia z szybowcem. Pasażerowie nie odnieśli obrażeń.
W czerwcu 2018 rodzina Wesseksów przeprowadziła się z Pałacu Buckingham do Pałacu Świętego Jakuba w Londynie.
Członkini rodziny królewskiej.
Hrabina zaangażowana jest w działalność publiczną w imieniu królowej i charytatywną.
Oficjalne wizyty zagraniczne.
W czerwcu 2005, czerwcu 2009, wrześniu 2014 i czerwcu 2016 Zofia i Edward przebywali na dyplomatycznych wyjazdach w Kanadzie.
W marcu 2012 para książęca złożyła wizytę na Wyspach Kanaryjskich, a w czerwcu w Gibraltarze.
We wrześniu 2013 i w kwietniu 2019 hrabina odwiedzała Indie.
Wiosną 2013 pojechała do Czech; w czerwcu odwiedziła Bułgarię, Rumunię i Słowenię; natomiast w październiku Republikę Południowej Afryki.
W marcu 2014 hrabina złożyła wizyty dyplomatyczne na Barbadosie i Jamajce.
W lutym 2015 hrabia i hrabina Wesseksu przebywali w Finlandii, natomiast w listopadzie Zofia odwiedziła w Nowym Jorku miejsce upamiętniające ofiary zamachów terrorystycznych na World Trade Center z 11 września 2001.
W marcu 2017 promowała w Malawi równość płci i dostęp dziewcząt do edukacji; w maju udała się do Estonii; w październiku do Brunei, a w listopadzie w czasie wyprawy do Bangladeszu promowała profilaktykę ślepoty.
W lutym 2018 hrabia i hrabina Wesseksu wzięli udział w obchodach 70. rocznicy odzyskania niepodległości przez Sri Lankę.
20 września 2018 złożyła oficjalną wizytę na wyspie Wight.
W październiku 2018 razem z mężem pojechała na Litwę, Łotwę i Estonię, by celebrować setną rocznicę odzyskania niepodległości przez te państwa.
19 czerwca 2019 po raz pierwszy odwiedziła Liban. Spotkała się z syryjskimi rodzinami, korzystającymi z pomocy Wielkiej Brytanii i odwiedziła ambasadę brytyjską w Bejrucie.
19 września udała się z dwudniową wizytą do Nairobi, a jej tematem było zapobieganie przemocy wobec dziewcząt, edukacja kobiet i równość płci.
Związki z innymi rodzinami królewskimi.
Reprezentowała królową podczas ceremonii zaślubin: księcia Konstantyna z Holandii z Laurentien Brinkhorst (Haga, 2001), Haakona, księcia koronnego Norwegii z Mette-Marit Tjessem Høiby (Oslo, 2001), Willema-Aleksandra, księcia Oranii z Maksymą Zorreguiettą (Amsterdam, 2002), Ariego Behna z księżniczką Marią Ludwiką z Norwegii (Trondheim, 2002), Fryderyka, księcia koronnego Danii z Marią Donaldson (Kopenhaga, 2004), Daniela Westlinga z Wiktorią, księżną koronną Szwecji (Sztokholm, 2010), Alberta II, księcia Monako z Charlene Wittstock (Monako, 2011), Wilhelma, dziedzicznego wielkiego księcia Luksemburga z hrabianką Stefanią de Lannoy (Luksemburg, 2012), Krzysztofa O'Neill z Magdaleną, księżną Hälsinglandu i Gästriklandu (Sztokholm, 2013) i Karola Filipa, księcia Värmlandu z Zofią Hellqvist (Sztokholm, 2015).
Patronaty.
Jest patronką ponad 70 instytucji i organizacji, między innymi:
Tytuły.
Po ślubie z księciem Edwardem otrzymała tytuł Jej Królewskiej Wysokości Hrabiny Wesseksu, Wicehrabiny Severn. Królowa Elżbieta II ogłosiła również, że Edward przejmie tytuł księcia Edynburga po śmierci swoich rodziców. 13 marca 2019, z okazji 55. urodzin księcia, królowa nadała mu dodatkowy tytuł hrabiego Forfar, którego może używać w czasie pobytu w Szkocji.
10 marca 2023 król Karol III nadał Edwardowi tytuł księcia Edynburga, w związku z czym Zofia została Jej Królewską Wysokością Księżną Edynburga.

</doc>
<doc id="1361782" url="https://pl.wikipedia.org/wiki?curid=1361782" title="Cmentarz żydowski w Jaworze">
Cmentarz żydowski w Jaworze

Cmentarz żydowski w Jaworze – został założony w połowie XIX wieku, najstarszy zachowany nagrobek pochodzi z 1864 roku. Zajmuje powierzchnię 0,2 ha. Do naszych czasów zachowało się około czterdziestu nagrobków. Został zamknięty w 1974 roku przez władze komunistyczne. W 1990 roku wpisano go do rejestru zabytków.

</doc>
<doc id="1361788" url="https://pl.wikipedia.org/wiki?curid=1361788" title="Katarzyna Pachniak">
Katarzyna Pachniak

Katarzyna Pachniak – polska arabistka i islamoznawczyni, od 2006 kierowniczka Katedrą Arabistyki i Islamistyki Uniwersytetu Warszawskiego.
Życiorys.
W 1993 ukończyła studia arabistyczne na Uniwersytecie Warszawskim, a w 1998 obroniła napisaną pod kierunkiem Janusza Daneckiego rozprawę doktorską z zakresu literaturoznawstwa orientalnego zatytułowaną "Idee polityczne w dziełach Abu Hamida al-Ghazalego (XI–XII wiek)". 31 maja 2005 habilitowała się w Instytucie Orientalistycznym Uniwersytetu Warszawskiego na podstawie rozprawy "Doktryny isma'ilickie w dziełach Al-Kirmaniego". 
Zajmuje się między innymi: religijnymi aspektami islamu, filozofią muzułmańską oraz teorią polityki okresu klasycznego. Jest autorką kilkudziesięciu artykułów naukowych oraz ponad dwudziestu tłumaczeń książek z zakresu arabistyki i islamistyki. Jest autorką wielu haseł encyklopedycznych i słownikowych. Członkini Komitetu Nauk Orientalistycznych PAN.

</doc>
<doc id="1361795" url="https://pl.wikipedia.org/wiki?curid=1361795" title="Cmentarz żydowski w Kijowicach">
Cmentarz żydowski w Kijowicach

Cmentarz żydowski w Kijowicach (Bierutowie) zwany też czasem Nowym cmentarzem żydowskim w Bierutowie dla odróżnienia od starego kirkutu, znajdującego się faktycznie w Miłocicach – kirkut społeczności żydowskiej zamieszkującej Bierutów. Powstał w 1865. Zajmuje powierzchnię 0,2 ha. Przetrwał nienaruszony okres III Rzeszy, został jednak zdewastowany przez ludność polską po II wojnie światowej. Chociaż nie zachował się żaden kamienny nagrobek, obiekt został wpisany do rejestru zabytków w 1990. Cmentarz jest otoczony ceglanym murem.

</doc>
<doc id="1361797" url="https://pl.wikipedia.org/wiki?curid=1361797" title="Henry Betterton">
Henry Betterton

Henry Bucknall Betterton, 1. baron Rushcliffe GBE (ur. 15 sierpnia 1872 w Woodville w hrabstwie Leicestershire, zm. 18 listopada 1949) – brytyjski polityk i prawnik, członek Partii Konserwatywnej, minister w trzecim rządzie Ramsaya MacDonalda.
Życiorys.
Był synem Henry’ego Inmana Bettertona i Agnes Bucknall, córki Samuela Bucknalla. Wykształcenie odebrał w Rugby School oraz w Christ College na Uniwersytecie Oksfordzkim. W 1893 r. uzyskał tytuł naukowy z historii nowożytnej. Następnie rozpoczął praktykę w Inner Temple i przez wiele lat pracował przy Wydziale Kanclerskim Wysokiego Sądu Sprawiedliwości. W 1918 r. został oficerem Orderu Imperium Brytyjskiego, a w 1920 r. otrzymał Krzyż Komandorski tego orderu.
W latach 1918-1934 zasiadał w Izbie Gmin jako reprezentant okręgu Rushcliffe. W 1923 r. oraz w latach 1924-1929 był młodszym ministrem w Ministerstwie Pracy. W latach 1931-1934 stał na czele tego resortu. Doprowadził do uchwalenia w 1934 r. Unemployment Act. Ustawa ta m.in. utworzyła Unemployment Assistance Board.
Od 1929 r. nosił tytuł baroneta, a w 1935 r. otrzymał tytuł 1. barona Rushcliffe i zasiadł w Izbie Lordów. Z miejsca w Izbie Gmin zrezygnował już w 1934 r., aby objąć przewodnictwo Unemployment Assistance Board. W 1941 r. został odznaczony Krzyżem Wielkim Orderu Imperium Brytyjskiego.
Zmarł w 1949 r. Wraz z jego śmiercią wygasł tytuł barona.
Rodzina.
19 grudnia 1912 r. poślubił Violet Gilliat (zm. 5 października 1947), córkę J.G. Gilliata. Miał z nią dwie córki:
24 kwietnia 1948 r. poślubił Inez Lubbock (zm. 4 maja 1955), córkę Alfreda Lubbocka i Louisy Wallroth, córki Charlesa Williama Hermana Wallrotha. Małżonkowie nie mieli razem dzieci.

</doc>
<doc id="1361799" url="https://pl.wikipedia.org/wiki?curid=1361799" title="Baron Rushcliffe">
Baron Rushcliffe



</doc>
<doc id="1361800" url="https://pl.wikipedia.org/wiki?curid=1361800" title="Henry Betterton, 1. baron Rushcliffe">
Henry Betterton, 1. baron Rushcliffe



</doc>
<doc id="1361802" url="https://pl.wikipedia.org/wiki?curid=1361802" title="Vittorio Sentimenti">
Vittorio Sentimenti

Vittorio Sentimenti, znany również jako Sentimenti III (ur. 18 sierpnia 1918, zm. 27 września 2004) – włoski piłkarz z Bomporto w prowincji Modena. Grał w kilku klubach piłkarskich, m.in. w Juventusie, Torino FC i Modenie.

</doc>
<doc id="1361807" url="https://pl.wikipedia.org/wiki?curid=1361807" title="Cmentarz żydowski w Oławie">
Cmentarz żydowski w Oławie

Cmentarz żydowski w Oławie – powstał w 1818 roku i obecnie zajmuje 0,2 ha. Zachowało się około czterdziestu nagrobków. Znajduje się przy ul. Cichej w Oławie. Przetrwał nienaruszony okres III Rzeszy, jednak uległ pewnej dewastacji w okresie powojennym. Zachował się też dom przedpogrzebowy zamieniony na pomieszczenie mieszkalne. Nekropolię wpisano do rejestru zabytków 7 marca 1977.

</doc>
<doc id="1361812" url="https://pl.wikipedia.org/wiki?curid=1361812" title="Cmentarz żydowski w Wińsku">
Cmentarz żydowski w Wińsku

Cmentarz żydowski w Wińsku – znajduje się przy ulicy Piłsudskiego. Został otwarty w 1828, do roku 1914 pochowano na nim około sześćdziesięciu osób. Zajmuje powierzchnię 0,7 ha. Zachowało się około 35 nagrobków. Uwagę zwraca piękny nagrobek w kształcie pnia dębowego. Większość inskrypcji jest mieszana, hebrajsko-niemiecka.

</doc>
<doc id="1361816" url="https://pl.wikipedia.org/wiki?curid=1361816" title="Cazabe">
Cazabe

Cazabe (hiszp.) – indiański chleb z manioku; zwykle w formie dużego okrągłego placka. Jest twardy jak tektura, biały w kolorze.

</doc>
<doc id="1361818" url="https://pl.wikipedia.org/wiki?curid=1361818" title="Carolina Costagarnde">
Carolina Costagarnde



</doc>
<doc id="1361819" url="https://pl.wikipedia.org/wiki?curid=1361819" title="Ermes Muccinelli">
Ermes Muccinelli

Ermes Muccinelli (ur. 28 lipca 1927 w Savonie, zm. 4 listopada 1994 tamże) – włoski piłkarz.
Muccinelli urodził się w Lugo di Romagna, w prowincji Rawenna. Podczas swojej kariery grał na Juventusie (1946-1957 i 1959) i S.S. Lazio (1957-1958), wygrywając dwa Scudetto (1950, 1952) i jeden Puchar Włoch (1958). W reprezentacji Włoch zagrał 15 meczów i strzelił 4 bramki zdobyte przez Włochy od 1950 do 1957, a także wziął udział w dwóch mundialach (1950 i 1954).

</doc>
<doc id="1361821" url="https://pl.wikipedia.org/wiki?curid=1361821" title="Empanada">
Empanada

Empanada – rogalik, pierożek nadziewany najczęściej mięsnym farszem z warzywami lub serem. Smażony w oleju lub pieczony na blasze. Do zrobienia empanadas można wykorzystywać ciasto podobne do ciasta francuskiego, pierogowego lub chlebowego. Występują w różnych odmianach, zależnie od kraju i regionu (istnieje np. kilkanaście ich odmian w Argentynie). Są popularnym daniem w Ameryce Południowej, szczególnie w Argentynie, Chile i Kolumbii.

</doc>
<doc id="1361822" url="https://pl.wikipedia.org/wiki?curid=1361822" title="Cmentarz żydowski w Miłocicach">
Cmentarz żydowski w Miłocicach

Cmentarz żydowski w Miłocicach zwany też starym cmentarzem żydowskim w Bierutowie dla odróżnienia od nowego kirkutu w Bierutowie – powstał w 1740 roku jako miejsce pochówku Żydów z pobliskiego Bierutowa oraz początkowo z Oleśnicy. Cmentarz ma powierzchnię 0,2 ha. Najstarsza z macew pochodzi z 1756 roku. W 1847 Emmanuel Pringsheim ufundował na cmentarzu dom przedpogrzebowy. Około 1900 roku cmentarz został zamknięty. Podczas II wojny światowej został zdewastowany przez hitlerowców. W 1990 roku wpisano go do rejestru zabytków. Kirkut znajduje się w lesie, z dala od głównej części miejscowości, bardzo trudno jest go znaleźć, na jego teren nie wchodzą żadne drogi leśne.

</doc>
<doc id="1361823" url="https://pl.wikipedia.org/wiki?curid=1361823" title="Ngã Bảy">
Ngã Bảy

Ngã Bảy – miasto w południowym Wietnamie, w prowincji Hậu Giang. Powierzchnia: 78,94 km². Ludność: 61 024 mieszkańców.

</doc>
<doc id="1361829" url="https://pl.wikipedia.org/wiki?curid=1361829" title="Cmentarz żydowski w Ścinawie">
Cmentarz żydowski w Ścinawie

Cmentarz żydowski w Ścinawie – znajduje się przy ulicy Witosa. Pierwszy pochówek miał miejsce w 1845 roku. Ostatnie pochówki pochodzą z lat 30. XX wieku. Nekropolia zajmuje powierzchnię 0,19 ha, nagrobki są pogrupowane w siedmiu rzędach. Inskrypcje są hebrajskie bądź mieszane, hebrajsko-niemieckie. Zachowało się około 100 nagrobków. Cmentarz jest bardzo dobrze zachowany.

</doc>
<doc id="1361843" url="https://pl.wikipedia.org/wiki?curid=1361843" title="Śmietanka (ujednoznacznienie)">
Śmietanka (ujednoznacznienie)

osoby o nazwisku Śmietanka:

</doc>
<doc id="1361851" url="https://pl.wikipedia.org/wiki?curid=1361851" title="Uwiedziony">
Uwiedziony

Uwiedziony (tytuł oryginału: "Deception") – film fabularny z 2008 roku.
Opis fabuły.
Film opowiada historię doradcy finansowego Jonathana (McGregor), który na swojej drodze spotyka charyzmatycznego prawnika (Jackman). Dzięki nowemu przyjacielowi bohater trafia do seksklubu oferującego możliwość realizacji najbardziej wyrafinowanych zachcianek i pragnień. Tam Jonathan poznaje kobietę ze swoich snów. Niedługo potem zostaje głównym podejrzanym nie tylko w sprawie zaginięcia kobiety, ale także kradzieży dwudziestu milionów dolarów.

</doc>
<doc id="1361859" url="https://pl.wikipedia.org/wiki?curid=1361859" title="Albert Serrán Polo">
Albert Serrán Polo



</doc>
<doc id="1361869" url="https://pl.wikipedia.org/wiki?curid=1361869" title="Biblioteka Główna Gdańskiego Uniwersytetu Medycznego">
Biblioteka Główna Gdańskiego Uniwersytetu Medycznego

Biblioteka Główna Gdańskiego Uniwersytetu Medycznego – biblioteka uczelniana posiadająca największy w województwie pomorskim księgozbiór z zakresu medycyny, farmacji, stomatologii, pielęgniarstwa, ochrony zdrowia oraz nauk pokrewnych. Biblioteka Główna wraz z Biblioteką Wydziału Farmaceutycznego oraz bibliotekami instytutów, klinik i zakładów tworzy system biblioteczno-informacyjny Gdańskiego Uniwersytetu Medycznego.
31 grudnia 2020 było 8692 zarejestrowanych użytkowników Biblioteki, z których wszyscy mają dostęp do Internetu w jej gmachu. Biblioteka ma swój ekslibris, wyłoniony w 2005 w drodze konkursu ogłoszonego z okazji 60. rocznicy powstania ówczesnej Akademii Medycznej w Gdańsku i jej Biblioteki Głównej.
Godziny otwarcia Biblioteki w trakcie roku akademickiego (aktualizacja 04.02.2023):
Poniedziałek: 10:00-19:45
Wtorek-piątek: 8:00-19:45
Sobota: 9:00-15:00
W niedzielę nieczynna.
Księgozbiór.
31 grudnia 2022 zbiory Biblioteki liczyły 438 481 jednostki, w tym:

</doc>
<doc id="1361874" url="https://pl.wikipedia.org/wiki?curid=1361874" title="St Michael’s Mount">
St Michael’s Mount

St Michael’s Mount (korn. "Carrack Looz en Cooz") – wyspa pływowa u wybrzeży Kornwalii (Anglia) w zatoce Mount's Bay, niedaleko Marazion i Penzance. Połączona ze stałym lądem drogą o długości 366 m możliwą do pokonania podczas odpływu. Uważana jest za odpowiednik Mont Saint-Michel w Normandii we Francji. Na szczycie znajduje się XV wieczna kaplica św. Michała. Wyspą opiekuje się organizacja National Trust.
Historia.
Wyspa była ośrodkiem religijnym od wczesnego średniowiecza, od czasu rzekomego pojawienia się Michała Archanioła. W tym czasie Bernard le Bec, francuski duchowny, wybudował na szczycie góry kościół. Wyspa była również przedmiotem kilku bitew i oblężeń. W r. 1193 została przejęta przez Henry’ego La Pomeray, który przebrał swych ludzi za pielgrzymów. Podczas Wojny Dwóch Róż w roku 1473, wyspa była oblężona przez 6 miesięcy. W r. 1588 wyspa była pierwszym miejscem, z którego nadano sygnał ostrzegawczy o przybyciu Armady. Podczas angielskiej wojny domowej St Michel's Mount była w posiadaniu rojalistów.

</doc>
<doc id="1361882" url="https://pl.wikipedia.org/wiki?curid=1361882" title="Gjin Bua Spata">
Gjin Bua Spata

Gjin Bua Spata (zm. 1399) – despotes południowego Epiru w latach 1359 – 1399
Gjin Bua Spata, najpotężniejszy z arystokratów albańskich w Epirze, otrzymał w 1359 roku z rąk władającego w tym czasie Tesalią Symeona Siniszy, południową część Epiru wraz z tytułem despotesa. Rządził swoim państwem z Arty. W 1374 roku po spacyfikowaniu albańskich arystokratów i umocnieniu swej władzy Gjin Bua Spata podjął próbę podporządkowania sobie północnego Epiru rządzonego przez Tomasza Preljubowicza, jednak bez powodzenia.

</doc>
<doc id="1361883" url="https://pl.wikipedia.org/wiki?curid=1361883" title="Every Man for Himself">
Every Man for Himself

Every Man for Himself – trzeci album zespołu Hoobastank. Wydany został 8 maja 2006 roku. Pierwszy wydany singel z tej płyty to "If I Were You". Album został wydany w dwóch edycjach. Edycja zielona, limitowana nie zawierała jednak żadnych dodatkowych nagrań i niczym nie różniła się od "normalnego" czerwonego wydania. Drugim singlem z tej płyty jest "Inside of You" a trzecim "Born to Lead". Ci, którzy zamówili ten album poprzez iTunes Music Store, otrzymali jako bonus piosenkę zatytułowana "Face the Music." Wydanie japońskie zawierało wraz z zieloną, limitowaną edycją dwie dodatkowe piosenki "Finally Awake" i "Waiting" oraz bonus DVD z dodatkowymi atrakcjami. Promocyjne tournée "Every Fan for Himself" miało zareklamować płytę.
Basista Markku Lappalainen nie współpracował przy wydaniu tego albumu i jeśli nawet Josh Moreau nie uczestniczył w nagraniach to on jest od tej pory nowym oficjalnym basistą Hoobastank.
W Wielkiej Brytanii, w odróżnieniu do poprzednich albumów, z płyty Every Man for Himself zespół Hoobastank nie wydał ani jednego singla.
Piosenka "Without a Fight" znajduje się na ścieżce dźwiękowej do gry Elite Beat Agents.

</doc>
<doc id="1361891" url="https://pl.wikipedia.org/wiki?curid=1361891" title="Komunikacja wokalna">
Komunikacja wokalna

Komunikacja wokalna – typ komunikacji emitowanej przez narządy mowy i odbieranej przez słuch.
Dźwięk to jeden z aspektów komunikacji niewerbalnej, za pośrednictwem którego przekazywane są znaczenia. W przypadku głosu – pomimo zaangażowania całej siły woli, ekspresja wokalna wciąż pozostaje poza kontrolą. Głos najwierniej wyraża stany emocjonalne, dając im właściwe zabarwienie, najszybciej zdradza smutek czy przygnębienie, uznaje się go za najbardziej "dziurawy" kanał. Głosem posługują się zwierzęta. Posługują się też nim niemowlęta, które za pomocą krzyku, pomrukiwań i innych odgłosów znakomicie komunikują się z otoczeniem. Dzieci maja też kilka rodzajów płaczu. Według badań najczęściej stosowany i najbardziej intensywny jest ten, który domaga się kontaktów społecznych. Głos odzwierciedla stany emocjonalne człowieka. Często używa się określenia: „zdradził cię głos”, czyli w głosie trudniej ukryć jest emocje. Można przybrać kamienny wyraz twarzy, można się uśmiechnąć cierpiąc, ale ton głosu opanować jest najtrudniej.
Sygnały wokalne
Sygnały wokalne służą wielu funkcjom. Dźwięk głosu może być wykorzystywany do zasygnalizowania ekstrawersji lub introwersji, dominacji i uległości, sympatii bądź antypatii.
Funkcje komunikacji wokalnej.
W celu zbadania wrażliwości na znaczenie wokalne wypełnia się test VMST.

</doc>
<doc id="1361892" url="https://pl.wikipedia.org/wiki?curid=1361892" title="Tomasz Preljubowicz">
Tomasz Preljubowicz

Tomasz Prejlubowicz, serb. Tomo Preljubović; , "Thōmas Komnēnos Palaiologos" (zm. 1384) – despotes północnego Epiru w latach 1366 – 1384
Tomasz Prejlubowicz, serbski arystokrata znany również jako Tomasz Komnen lub Tomasz Komnen Paleolog był synem Preljuba. Jego żoną była Maria Angelina Dukaina Paleologina, córka Symeona Urosza Siniszy, władcy Epiru. Na przełomie 1366 i 1367 roku wkroczył z serbskimi wojskami do Joaniny w celu obrony miejscowej ludności serbskiej przed atakami albańskimi i w krótkim czasie podporządkował sobie północny Epir., obalając teścia. Przyjął tytuł despotesa, co zostało nawet uznane przez Bizancjum. W 1374 roku odparł najazd despotesa południowego Epiru Gjin Bua Spaty zmierzającego do podporządkowania sobie całego Epiru. Według tradycji spisanej w „Kronice z Janiny” był człowiekiem okrutnym, prześladował duchownych, nakładał liczne i niesprawiedliwe podatki, co doprowadzało do licznych buntów poddanych.

</doc>
<doc id="1361893" url="https://pl.wikipedia.org/wiki?curid=1361893" title="William Mattus">
William Mattus

William Mattus (ur. 17 kwietnia 1964) – kostarykański sędzia piłkarski. Sędziował dwa mecze mundialu 2002 (Ekwador - Chorwacja i Japonia - Belgia).

</doc>
<doc id="1361895" url="https://pl.wikipedia.org/wiki?curid=1361895" title="Levin August Theophil von Bennigsen">
Levin August Theophil von Bennigsen



</doc>
<doc id="1361900" url="https://pl.wikipedia.org/wiki?curid=1361900" title="Kane (zespół muzyczny)">
Kane (zespół muzyczny)

Kane – holenderski zespół muzyczny, grający rocka. Został założony w 1998 roku w Hadze. Aktualnie ma dwóch członków, są nimi Dinand Woesthoff (wokal) i Dennis van Leeuwen (gitara). Jednak od powstania zespołu grało w nim aż 19 różnych osób. Muzyków zainspirowało do grania irlandzkie U2.

</doc>
<doc id="1361901" url="https://pl.wikipedia.org/wiki?curid=1361901" title="WSK M21W2 Kobuz">
WSK M21W2 Kobuz

 WSK 175 Kobuz – polski motocykl, którego produkcję rozpoczęto w 1974 pierwsze Kobuzy miały bardziej zaokrąglony zbiornik paliwa, silnik typ 059 lub 060 (W2B) 4-biegowy (tzw. czwórka), metalową lampę tylną zapożyczoną od motocykla SHL M17 Gazela, osłony boczne starego typu, tak jak WSK M06B3. 
Na początku produkcji motocykl różnił się od modelu M21W2 tylko w kilku szczegółach. Pierwsze silniki posiadały instalację 12V (dwa akumulatory 6V 10 Ah spięte szeregowo), potem nastąpiła zmiana na instalację 6V (akumulator 6V 10 Ah). W modelu z instalacją 6V światło przednie główne zostało 12 V, gdyż jest zasilane bezpośrednio z prądnicy.
W 1974 r, po wstępnej eksploatacji, wprowadzono zmianę (zwiększenie – oprócz biegu 4) w przełożeniach na poszczególnych biegach. 
Przyczyną zmiany było nadmierne zużycie okładzin sprzęgła podczas ruszania z nominalnym obciążeniem 160 kg. 
W 1976 wprowadzono zmiany m.in.:
Następne modernizacja nastąpiła w 1981. Wówczas motocykl został wyposażony w płaski zbiornik paliwa, tylną lampę o nowym kształcie, nowe kwadratowe błotniki.
Kobuzy były malowane w zestawieniach kolorów:
W 1985 z taśmy produkcyjnej zjechał ostatni Kobuz.

</doc>
<doc id="1361904" url="https://pl.wikipedia.org/wiki?curid=1361904" title="Bezpośrednie wyniesienie">
Bezpośrednie wyniesienie

Bezpośrednie wyniesienie – proponowany sposób realizacji lotu kosmicznego na Księżyc. W Stanach Zjednoczonych misja taka miałaby wykorzystywać wielkie rakiety Nova lub Saturn C-8, których moc pozwoliłaby na wystrzelenie pojazdu bezpośrednio na Księżyc, gdzie pojazd wylądowałby na rufie, po czym wystartował w drogę powrotną na Ziemię. Innymi opcjami, które NASA rozważała dla misji księżycowej, były: spotkanie na orbicie Księżyca i spotkanie na orbicie Ziemi. Wybrany został wariant spotkania na orbicie Księżyca, jako najbardziej realny.
Rosjanie także rozważali kilka strategii wyniesienia, jednak doszli do podobnych wniosków co specjaliści z NASA – radziecka misja księżycowa miała składać się z dwóch ludzi w pojeździe Sojuz oraz jednego w lądowniku. Opóźnienia spowodowane niepowodzeniami z rakietą N1 opóźniły radziecki program księżycowy, i w momencie lądowania Apollo 11 program był daleko w tyle za odpowiednikiem amerykańskim.
Filmy science fiction, takie jak "Kierunek Księżyc" (ang. "Destination Moon"), często przedstawiają motyw misji bezpośredniego wyniesienia. Jednak w rzeczywistości koncepcja ta została odrzucona jako nierealna, głównie z powodu niemożliwego do realizacji lądowania rufowego pojazdu rozmiaru rakiety Atlas.

</doc>
<doc id="1361905" url="https://pl.wikipedia.org/wiki?curid=1361905" title="Jan Wegereef">
Jan Wegereef

Jan Wegereef (ur. 17 stycznia 1962 w Rijssen) - holenderski sędzia piłkarski. Obecnie mieszka w Hellevoetsluis. Sędziował jeden mecz Mundialu 2002 i 12 meczów Ligi Mistrzów (stan na 6 listopada 2006).

</doc>
<doc id="1361907" url="https://pl.wikipedia.org/wiki?curid=1361907" title="Brown Willy">
Brown Willy

Brown Willy (korn. "Bronn Wenneli") – najwyższy szczyt wzgórz Bodmin Moor i najwyższy punkt Kornwalii. Nazwa kornijska oznacza "Wzgórze jaskółek". 
Efekt Brown Willy.
Zjawisko meteorologiczne występujące na Półwyspie Kornwalijskim. Polega na rzęsistych deszczach, których powstanie odbywa się w znacznej odległości od miejsca opadu. Zjawisko tłumaczy się wilgotnymi wiatrami znad Atlantyku, które tu właśnie spotykają się z wiatrami z głębi Wielkiej Brytanii. Wpływ na to ma również specyficzna linia brzegowa. Efektem są często nawiedzające ten teren powodzie.

</doc>
<doc id="1361909" url="https://pl.wikipedia.org/wiki?curid=1361909" title="Zbąszyń (stacja kolejowa)">
Zbąszyń (stacja kolejowa)

Zbąszyń – stacja kolejowa w Zbąszyniu, w województwie wielkopolskim, w Polsce. Według klasyfikacji PKP ma kategorię dworca lokalnego. Znajdują się tu 4 perony. Stacja ta obsługuje pociągi osobowe, pospieszne, jak i TLK.
W roku 2018 stacja obsługiwała 700–1000 pasażerów na dobę.
Historia.
Stacja kolejowa w Zbąszyniu powstała w 1870 roku, kiedy uruchomiono linię Kolei Marchijsko-Poznańskiej z Berlina i Gubina do Poznania. W 1885 otwarto połączenie do Międzyrzecza, w 1886 do Wolsztyna, a w 1908 do Międzychodu.
Po odzyskaniu przez Polskę niepodległości w 1918 r. Zbąszyń stał się miastem granicznym z Niemcami z ważną, graniczną stacją kolejową.
Miasto posiadało wówczas liczne urzędy państwowe i samorządowe związane z ruchem granicznym jak: duża stacja kolejowa, ekspedycja towarowa, kolejowa, agencja celna, urząd celny, Urząd Kontroli Skarbowej, Komisariat Kolejowy Policji Granicznej oraz urząd pocztowy.
Na stację w Zbąszyniu pod koniec października 1938 r. przywieziono pociągami grupę około 9 tysięcy Żydów polskiego pochodzenia deportowanych w ramach tzw. Polenaktion z terenu III Rzeszy przez Gestapo. Ze względu na to, że Żydzi ci pozbawieni zostali obywatelstwa polskiego ustawą, która weszła w życie pół roku wcześniej, a jednocześnie podlegali nakazowi opuszczenia terenów niemieckich, około 6 tysięcy z nich przebywało w trudnych warunkach w obozie przejściowym w Zbąszyniu i okolicach (w dawnych koszarach kawalerii, stajniach i nieczynnym młynie). W miarę upływu czasu obóz został rozładowany.
Linia kolejowa do Międzychodu była czynna do ruchu osobowego do roku 1987, natomiast ruch towarowy zawieszono w 1992 roku. W lutym 2005 w Zbąszyniu rozebrano rozjazd na Międzychód, a większość torów rozkradziono.

</doc>
<doc id="1361913" url="https://pl.wikipedia.org/wiki?curid=1361913" title="William Perkins Black">
William Perkins Black

William Perkins Black (ur. 11 listopada 1842 – zm. 3 stycznia 1916) – wojskowy amerykański, weteran wojny secesyjnej.
Za męstwo wykazane podczas bitwy pod Pea Ridge, gdzie w randze kapitana walczył w 37. Ochotniczym Pułku Piechoty Illinois, został uhonorowany Medalem Honoru. To najwyższe odznaczenie wojskowe w Stanach Zjednoczonych otrzymał również jego brat, John Charles Black, za odwagę wykazaną podczas bitwy pod Prairie Grove.

</doc>
<doc id="1361915" url="https://pl.wikipedia.org/wiki?curid=1361915" title="Granat RGD-33">
Granat RGD-33

RGD-33 – radziecki granat ręczny skonstruowany w okresie międzywojennym. Produkowany do 1940. Konstrukcja skomplikowana i droga w produkcji. Po 1942 wypierana przez RG-42, ale używana jeszcze w okresie wojny wietnamskiej. Główne zapasy granatów RGD-33 zużyły się w początkowym okresie wojny niemiecko-sowieckiej, jednak pewna ich liczba pozostała na uzbrojeniu wojsk na Dalekim Wschodzie, a następnie wykorzystano je latem 1945 podczas wojny z Japonią . Posiada mechaniczny zapalnik wewnątrz trzonka. Zapalnik pirotechniczny (spłonka zapalająca, opóźniacz, spłonka detonująca) wkładany był w głowicę od góry po odsunięciu klapki zamykającej. Odbezpieczany poprzez przesunięcie zatrzasku bezpiecznika, odciągnięcie i puszczenie trzonka, w którym iglica na sprężynie odpalała spłonkę zapalnika wkładanego od góry w głowicę.

</doc>
<doc id="1361916" url="https://pl.wikipedia.org/wiki?curid=1361916" title="Airport (film)">
Airport (film)

Airport – polski film animowany (rysunkowy), horror z roku 1981 w reżyserii Bogdana Nowickiego, także z jego scenariuszem i scenografią. Muzykę skomponował Waldemar Kazanecki, a animacji dokonali: Andrzej Lejman, Andrzej Piotr Morawski i Rafał Sikora.
Opis fabuły.
Akcja filmu toczy się wśród oczekujących na odlot samolotu w hallu na lotnisku. Spośród osób tam przebywających dwaj mężczyźni opowiadają sobie makabryczne historie. Opowieści te są naprawdę straszne, a grozy przydaje im też fakt, że wkrótce następują nieoczekiwane zbiegi okoliczności, dopisując do przerażających historyjek jeszcze bardziej makabryczne puenty.
Jeden z mężczyzn odchodzi na chwilę, przez co nie zdąża na samolot. Drugi z kolei jest terrorystą, który wysadza w powietrze wznoszący się pojazd. Człowiek, który się spóźnił, nie może uwierzyć we własne szczęście. Na kolanach dziękuje za tak szczęśliwy dla niego zbieg okoliczności. Jednak w tym momencie zostaje uderzony kołem spadającym z roztrzaskanej maszyny.

</doc>
<doc id="1361924" url="https://pl.wikipedia.org/wiki?curid=1361924" title="Esau Buondelmonti">
Esau Buondelmonti

Esau Buondelmonti – despotes północnego Epiru w latach 1384 – 1408
Po śmierci Tomasza Preljubowicza jego żona Anna Angelina Dukaina Paleologina, szukając pomocy przeciw roszczeniom Gjin Bua Spaty, poślubiła w styczniu 1385 roku Esaua Buondelmontiego z Kefalenii. Nowy władca północnego Epiru zdołał jeszcze w tym samym roku uzyskać potwierdzenie tytułu despotesa przez cesarza Jana V Paleologa. Tureckie zwycięstwa i zajęcie przez Turków Tesaloniki w 1387 roku izolowały północny Epir od Cesarstwa. W tej sytuacji zagrożony przez Albańczyków Esau zwrócił się o pomoc do sułtana Bajezyda I. Esau Buondelmonti zdołał się utrzymać przy władzy do 1408 lub 1411 roku. Jego synem był Giorgio Buondelmonti. 

</doc>
<doc id="1361929" url="https://pl.wikipedia.org/wiki?curid=1361929" title="William Eliot (2. hrabia St Germans)">
William Eliot (2. hrabia St Germans)

William Eliot, 2. hrabia St Germans (ur. 1 kwietnia 1767, zm. 19 stycznia 1845), – brytyjski dyplomata i polityk.
Eliot przyszedł na świat w Port Eliot (Kornwalia), jako trzeci syn Edwarda Craggsa-Eliota, 1. barona Eliot i jego żony Catherine z domu Elliston. William Elliot kształcony był w Pembroke College, (Cambridge), zyskując tytuł M.A. (magistra) w 1786.
Od listopada 1791 do roku 1793 Elliot był sekretarzem misji dyplomatycznej w Berlinie, zaś w latach 1793–1794 ministrem pełnomocnym w Hadze, a od 1796 ministrem pełnomocnym w Palatynacie Reńskim i na sejm Rzeszy (Ratyzbona). Eliot zasiadał w parlamencie jako torysowski poseł z okręgu St Germans w latach 1791–1802, a potem z Liskeard od 1802 do 1823. W latach 1800–1804 był Lodem Admiralicji i podsekretarz Spraw Zagr. (1804–1805). W 1823 odziedziczył po swym starszym bracie tytuł hrabiego (earla) St Germans i wszedł do Izby Lordów.
Lord St Germans żenił się czterokrotnie.

</doc>
<doc id="1361933" url="https://pl.wikipedia.org/wiki?curid=1361933" title="Ratusz w Brodnicy">
Ratusz w Brodnicy

Ratusz w Brodnicy – brodnicki ratusz został wybudowany w końcu XIV wieku. W 1631 został zniszczony wskutek pożaru i ostatecznie rozebrano go w 1868 roku. Do dnia dzisiejszego zachowała się ośmioboczna wieża i fragment ściany szczytowej.
Historia.
Ratusz w Brodnicy wzniesiono w końcu XIV wieku. W okresie 1598-1646 budynek służył m.in. jako siedziba zboru ewangelickiego. W roku 1631 w czasie wielkiego pożaru miasta ratusz został częściowo spalony, a następnie sprzedano go. Po częściowym odbudowaniu pełnił funkcje mieszkalne, a następnie w roku 1868 został rozebrany, oprócz wieży i części szczytu.
Decyzją wojewódzkiego konserwatora zabytków z dnia 27 lutego 1931 roku ratusz został wpisany do rejestru zabytków.
Architektura.
Pozostałości gotyckiego ratusza usytuowane są w bloku zabudowy śródrynkowej. Nad całością wznosi się ośmioboczna wieża, na jej najwyższej kondygnacji widnieje tarcza zegarowa. Wieża nakryta jest ośmiopołaciowym dachem namiotowym z czerwonej dachówki, zwieńczonym sterczyną. Wewnątrz wieży są zawieszone dwa dzwony: jeden pochodzi z 1553 roku, a drugi z 1554. Poniżej wieży zachowały się fragmenty gotyckiego szczytu podzielonego lizenami, ozdobionego blendami i wimpergami.
Otoczona jest budynkami mieszkalno-usługowymi, położona w północnej pierzei trójkątnego rynku budowla nie jest udostępniona do zwiedzania.

</doc>
<doc id="1361936" url="https://pl.wikipedia.org/wiki?curid=1361936" title="Port lotniczy Marsa Matruh">
Port lotniczy Marsa Matruh

Port lotniczy Marsa Matruh (IATA: MUH, Kod lotniska ICAO: HEMM) – port lotniczy położony w Matruh, w Egipcie. W 2007 obsłużył ponad 50 tys. pasażerów.

</doc>
<doc id="1361938" url="https://pl.wikipedia.org/wiki?curid=1361938" title="Karol I Tocco">
Karol I Tocco

Karol I Tocco ("Carlo I Tocco", ur. ok. 1370, zm. 4 lipca 1429) – hrabia Kefalenii w latach 1376 – 1429. Władca Epiru w latach 1399 – 1429. Syn Leonarda I Tocco.
Życiorys.
W hrabstwie Kefalenii przejął władzę ok. 1376 roku po śmierci ojca. Jego młodszy brat Leonardo II Tocco otrzymał wyspę Zakintos (Zante) w formie apanażu. Wspólnie poszerzali tereny hrabstwa. Po śmierci swego teścia Neria I Acciaiuoli w 1394 roku został księciem Aten. Władający Moreą Teodor I Paleolog, drugi z zięciów Neria I podjął próbę podważenia testamentu. Doprowadziło to do walk między szwagrami. Karol I wezwał na pomoc Turków, co z kolei spowodowało włączenie się do wojny Wenecjan, zaniepokojonych możliwością usadowienia się w Attyce sił tureckich. Wenecjanie opanowali Ateny i stawili skuteczny opór atakom tureckim. Ostatecznie władzę w Księstwie przejął władający Tebami syn Neria I, Antoni.
W tym czasie Karol I zwrócił już swoją uwagę w inną stronę. Po śmierci despotesa południowego Epiru Gjin Bua Spaty w 1399 roku, jako spadkobierca Mikołaja Orsiniego, wysunął pretensje do władzy nad Epirem. Opór próbował mu stawić syn i następca zmarłego Maurycy Bua Spata, jego siły okazały się jednak zbyt słabe. Do 1408 roku Karol zajął Akarnanię, wypierając z niej oddziały albańskie. Po śmierci Esau Buondelmontiego opanował w 1411 roku północny Epir z Joaniną. Wreszcie w 1414 roku przy pomocy Turków zdobył Artę, jednocząc w ten sposób po raz ostatni cały Epir. W 1415 roku cesarz Manuel II Paleolog przebywający w Morei nadał Karolowi tytuł despotesa.
Pod koniec panowania w 1427 roku Karol I poniósł klęskę w bitwie morskiej nieopodal Patras z siłami cesarza Jana VIII Paleologa. Został zmuszony do ugody: ofiarował rękę swej bratanicy Teodory Magdaleny despotesowi Morei Konstantynowi, późniejszemu cesarzowi Konstantynowi XI. Jako wiano przekazał jej rok później resztki swych posiadłości na Peloponezie.
Nie miał legalnego potomstwa dlatego po śmierci swego brata Leonardo II adoptował jego dzieci: Carlo II Tocco, wyżej wspominaną Teodorę Magdalenę Tocco wydaną za Konstantyna XI oraz Creusę Tocco (żonę Asana Centuriona II Zaccarię pana Arkadii). Miał natomiast wielu nieślubnych synów, którzy próbowali sięgnąć po władzę z pomocą Turków, co osłabiło to małe łacińskie państwo.

</doc>
<doc id="1361939" url="https://pl.wikipedia.org/wiki?curid=1361939" title="Dinand Woesthoff">
Dinand Woesthoff

Dinand Woesthoff, właśc. Marco Frank Ferdinand Woesthoff (ur. 6 września 1972 w Gorinchem) – holenderski muzyk rockowy. Obecnie jest wokalistą w rockowym zespole Kane. W 2003 poślubił holenderską aktorkę Guusje Nederhorst, która zmarła rok później.

</doc>
<doc id="1361940" url="https://pl.wikipedia.org/wiki?curid=1361940" title="WRH">
WRH



</doc>
<doc id="1361941" url="https://pl.wikipedia.org/wiki?curid=1361941" title="Hellveto">
Hellveto

Hellveto – polski solowy projekt muzyczny Filipa Mrowińskiego (znanego szerzej pod pseudonimem L.O.N.) powstały na przełomie lat 1995 i 1996. Twórczość Hellveto to mroczna, zróżnicowana muzyka oscylująca w klimacie muzyki pagan metalowej, zawierająca też elementy symfoniczne. Artysta wydał pod szyldem Hellveto kilkanaście wydawnictw opublikowanych w różnych rejonach świata (Polska, Ukraina, Białoruś, USA, Wielka Brytania, Hiszpania, Singapur etc.).
Poza Hellveto Mrowiński jest (lub był) członkiem zespołów: Sarkel, Blakagir i Winds of Garden.
Obecnie projekt jest kontynuowany pod nazwą Neoheresy.
Wytwórnie.
Płyty projektu były wydawane pod szyldem następujących wytwórni: Black Plague Records, Ritual Execution, God Is Myth Records, Goi Music, Pagan Fury Music, Angelisc Ent. Obecnie wytwórnią projektu Hellveto jest Pagan Records.

</doc>
<doc id="1361946" url="https://pl.wikipedia.org/wiki?curid=1361946" title="Karol II Tocco">
Karol II Tocco

Karol II Tocco ("Carlo II Tocco", zm. 30 września 1448) – hrabia Kefalenii po 1429 roku. Władca południowego Epiru w latach 1429 – 1448. Adoptowany syn Karola I Tocco, naturalny - jego brata Leonarda II. 
Życiorys.
Objął władzę w Arcie po śmierci ojca. Przezwyciężając wewnętrzny chaos w państwie narzucił swoją władzę południowemu Epirowi. Północny Epir wraz z Joaniną w wyniku najazdu tureckiego w 1430 roku znalazł się pod panowaniem tureckim. Ostatecznie utracił Artę na rzecz Turków w 1448 roku zachowując resztki posiadłości na wybrzeżu. Po jego śmierci władzę objął młodszy syn Leonardo III.

</doc>
<doc id="1361950" url="https://pl.wikipedia.org/wiki?curid=1361950" title="Ryszard Orsini">
Ryszard Orsini

Ryszard Orsini (Ricardo I Orsini, ur. ok. 1230, zm. 1304) – hrabia Kefalenii w latach 1264 – 1304. Syn Maio II Orsiniego i Anny Teodory Komneny Dukainy, księżniczki bizantyńskiej z Epiru.
Życiorys.
Jego ponad czterdziestoletnie panowanie oznacza początek wpływów rodu Orsinich na Despotat Epiru. Wspierał stronnictwo antybizantyńskie na dworze w Arcie przeciwne polityce despoiny Anny Paleologiny. Kiedy działania te doprowadziły w 1290 roku do najazdu bizantyńskiego na północny Epir i oblężenia Joaniny, poprowadził wspólnie z księciem Achai Florensem posiłki na pomoc despotesowi Niceforowi I. Efektem wzrostu znaczenia pozycji Ryszarda Orsiniego w Epirze było małżeństwo z córką Nicefora I – Marią.
Jako wasal podlegał nie tylko Księstwu Achai, ale też królestwu Neapolu. Od 1284 do 1291 nosił tytuł Grafa Graviny. W 1286 został generalnym wikariuszem Korfu, a w 1297 został mianowany przez Izabelę de Villehardouin baliwem Achaji. Został zamordowany w 1304 roku w Glarentza przez jednego z rycerzy.
Tron objął po nim jego syn Jan I Orsini, który wcześniej administrował wyspą Leukas.

</doc>
<doc id="1361952" url="https://pl.wikipedia.org/wiki?curid=1361952" title="Ratusz w Suwałkach">
Ratusz w Suwałkach

Ratusz w Suwałkach - suwalski ratusz składa się z dwóch budynków wybudowanych w stylu klasycystycznym: odwachu wybudowanego w 1834 oraz właściwego ratusza zbudowanego w 1844 według projektu Karola Majerskiego. Mieści się przy ulicy Adama Mickiewicza. Obecnie siedziba Urzędu Miejskiego.

</doc>
<doc id="1361954" url="https://pl.wikipedia.org/wiki?curid=1361954" title="Leonardo I Tocco">
Leonardo I Tocco

Leonardo I Tocco (ur. 1310/1315, zm. ok. 1376) – hrabia Kefalenii od 1357 do 1376 roku, syn Guglielmo Tocco, z rodu Tocco.
Życiorys.
Leonard I Tocco wywodzący się z Królestwa Neapolu przejął w 1357 roku władzę nad Kefalenią i Zante przywracając do istnienia Hrabstwo Kefalenii. W 1362 roku rozszerzył obszar swego władania zajmując wyspę Leukadę (Leukos), a następnie również Itakę.
Miał dwóch synów: starszego Karola I Tocco oraz młodszego Leonardo II Tocco. Starszy został hrabią Kefalonii, a młodszy władał wyspą Zakintos (Zante).

</doc>
<doc id="1361955" url="https://pl.wikipedia.org/wiki?curid=1361955" title="Darwin Airline">
Darwin Airline

Darwin Airline – nieistniejąca szwajcarska regionalna linia lotnicza z siedzibą w Lugano. Głównym węzłem jest port lotniczy Lugano.
12 grudnia 2017 roku linia ogłosiła zaprzestanie działalności.

</doc>
<doc id="1361957" url="https://pl.wikipedia.org/wiki?curid=1361957" title="Kiczora (1024 m)">
Kiczora (1024 m)

Kiczora (1024 m n.p.m.) – szczyt górski (i polana) położony w Beskidzie Sądeckim, w Paśmie Radziejowej. Znajduje się w grzbiecie odbiegającym od Przehyby na południe, pomiędzy dolinami potoków Sielskiego oraz Starego. Zarówno szczyt, jak i stoki są porośnięte lasem, jedynie w dolnej części wschodniego zbocza jest polana.
Grzbietem przez Kiczorę i Stary Wierch przebiega czarny szlak narciarski Przehyba – Szlachtowa, a także szlak konny. Wschodnie, południowe i zachodnie stoki Kiczory trawersuje gruntowa droga ciągnąca się od Sopotnickiego Potoku południowymi stokami Pasma Radziejowej po Czarną Wodę.

</doc>
<doc id="1361959" url="https://pl.wikipedia.org/wiki?curid=1361959" title="Leonardo II Tocco">
Leonardo II Tocco

Leonardo II Tocco (ur. ok. 1376, zm. 1418/1419) – syn Leonardo I Tocco i brat Carla I Tocco. Rządził na wyspie Zante, która była częścią Hrabstwa Kefalenii. 
Życiorys.
Czasem dlatego określany hrabią Kefalenii, gdyż współrządził wraz z bratem, wobec którego był wasalem.
Prowadził ambitną politykę zagraniczną, powiększył władzę hrabiów Kefalenii o tereny na południowo-zachodnim Peloponezie. Pomagał bratu w opanowaniu miasta Glarentza i walkach z Księstwem Achai.

</doc>
<doc id="1361960" url="https://pl.wikipedia.org/wiki?curid=1361960" title="Juan José Tramutola">
Juan José Tramutola

Juan José Tramutola (ur. 21 października 1902 w La Placie, zm. 30 listopada 1968 w Remedios de Escalada) - trener argentyński.
Nigdy nie był piłkarzem, lecz jedynie nauczycielem wychowania fizycznego oraz instruktorem sportu. Był trenerem reprezentacji Argentyny (jako tzw. dyrektor techniczny) na turnieju Copa América 1929, gdzie Argentyna zdobyła tytuł mistrza Ameryki Południowej.
Następnie prowadził reprezentację Argentynyn w okresie finałów mistrzostw świata w 1930 roku, gdzie Argentyna zdobyła wicemistrzostwo świata. Miał wówczas 28 lat i do dziś jest najmłodszym trenerem reprezentacji biorącej udział w finałach mistrzostw świata (w pierwszym meczu z Francją miał 27 lat i 227 dni). W obu tych imprezach pomagał mu jako asystent i doradca, mający już doświadczenie jako piłkarz, Francisco Olazar.

</doc>
<doc id="1361961" url="https://pl.wikipedia.org/wiki?curid=1361961" title="Wiesław Józef Kowalski">
Wiesław Józef Kowalski

Wiesław Józef Kowalski (ur. 18 września 1945 w Płocku) – polski katolicki działacz kultury, publicysta, fotograf, miłośnik Kresów Wschodnich, autor dwudziestu trzech książek i około pięciuset autorskich publikacji.
Życiorys.
Wiesław Józef Kowalski jest synem Adama (1910-1979) i Adeli (1916-2004) z domu Łukasiak. Pobierał nauki w płockich szkołach: Szkole Podstawowej nr 6; Technikum Mechanicznym przy Fabryce Maszyn Żniwnych. Poza tym uczęszczał do: 2,5 letniego Studium Oświaty i Kultury Dorosłych w Warszawie oraz ukończył studia na Wydziale Psychologiczno-Pedagogicznym Uniwersytetu Warszawskiego (UW), gdzie uzyskał dyplom magistra pedagogiki o specjalności kulturalno-oświatowej (1984).
W 1976 założył oddział Towarzystwo Przyjaźni Polsko-Indyjskiej w Płocku, zostając jego przewodniczącym. Na Uniwersytecie Warszawskim obronił pracę magisterską nt. "Zainteresowania Polaków kulturą indyjską". Fascynacja Indiami zaowocowała wydaniem przez niego książki "Bliżej Indii" (Płock 1987).
W 1978 powołał Płocką Grupę Plastyków „Rama-‘79”. Za społeczną działalność plastyczną i popularyzowanie sztuk pięknych, i organizowanie wystaw prac płockich malarzy został wyróżniony odznaką "Zasłużony Działacz Kultury" oraz "Medalem Pamiątkowym" za upowszechnianie plastyki na terenie województwa płockiego.
W 1987 mieszkańcy tysiącletniego grodu spośród trzech kandydatów: Wandy Sokołowskiej, Tadeusza Kołodziejaka i Wiesława Kowalskiego, tego ostatniego wybrali Płocczaninem Roku 1987. W roku 1988 został wpisany do Złotej Księgi Zasłużonych Płocczan w płockim Ratuszu.
W latach 1984-2003 (z przerwą) pracował na stanowisku dyrektora Biura Towarzystwa Naukowego Płockiego.
W 1991 powołał Koło Czcicieli Jezusa Miłosiernego im. s. Faustyny w Płocku.
Publikował swoje artykuły m.in. w: „Notatkach Płockich”, „Tygodniku Płockim”, „Kurierze Mazowieckim”, „Nowym Tygodniku Płockim”, tygodniku "Niedziela", „Głosie Gostynińskim”, „Sygnałach Płockich”, ”Macierzy Płockiej”, „Spotkania u Jadwigi”, „Miasto Płock i Okolice” i innych.

</doc>
<doc id="1361962" url="https://pl.wikipedia.org/wiki?curid=1361962" title="Sōma">
Sōma

 – miasto w Japonii, na wyspie Honsiu, w prefekturze Fukushima. Ma powierzchnię 197,79 km2 . W 2020 r. mieszkały w nim 34 884 osoby, w 13 900 gospodarstwach domowych (w 2010 r. 37 796 osób, w 13 240 gospodarstwach domowych).
Położenie.
Miasto leży w północno-wschodniej części prefektury, graniczy z miastami:
Historia.
Sōma otrzymała status miasta 31 marca 1954.

</doc>
<doc id="1361966" url="https://pl.wikipedia.org/wiki?curid=1361966" title="Leonardo III Tocco">
Leonardo III Tocco

Leonardo III Tocco (ur. przed 1448, zm. ok. 1495 w południowej Italii) – ostatni hrabia Kefalenii i Arty.
Życiorys.
Rządził na Wyspach Jońskich i nad resztkami ziem Despotatu Epiru. Utracił swoje ziemie na rzecz Turków w 1479 roku. Ostatnią twierdzą epirocką, która dostała się w ręce tureckie, była Vonitza. Udał się na wygnanie do Neapolu. Jego synem był Karol III Tocco.

</doc>
<doc id="1361967" url="https://pl.wikipedia.org/wiki?curid=1361967" title="Juan Jose Tramutola">
Juan Jose Tramutola



</doc>
<doc id="1361968" url="https://pl.wikipedia.org/wiki?curid=1361968" title="Tadmait">
Tadmait

Tadmait (fr. "Tademaït") - płaskowyż, a zarazem pustynia żwirowa leżąca w Algierii, w obrębie Sahary.
Tademaït jest naturalnym regionem na Pustyni Sahara w centrum Algierii. Znajduje się na północ od miejscowości In Salah i na południe od Wielkiego Erg Occidental w okręgu Adrar w prowincji Adrar, w dystrykcie El Ménia w prowincji Ghardaïa iw północnym krańcu prowincji Tamanrasset. Jest to jedno z miejsc na pustyni Sahary, gdzie latem upał jest najbardziej ekstremalny.
W listopadzie 2002 r. na Tademaït znaleziono meteoryt.

</doc>
<doc id="1361969" url="https://pl.wikipedia.org/wiki?curid=1361969" title="Margot Frank">
Margot Frank

Margot Betti Frank (ur. 16 lutego 1926 we Frankfurcie nad Menem, zm. koniec lutego / początek marca 1945 w obozie koncentracyjnym Bergen-Belsen) – starsza siostra Anne Frank, której nakaz deportacji do obozu koncentracyjnego przyspieszył decyzję Ottona Franka o ukryciu rodziny.
Życiorys.
Margot Betti Frank urodziła się 16 lutego 1926 roku we Frankfurcie nad Menem, gdzie mieszkała z rodzicami (Otto Frank, Edith Frank) i siostrą Anne we wczesnym dzieciństwie. Imię otrzymała po ciotce (Bettina Mastertebattia Hollander 1898-1914).
Uczęszczała do szkoły Ludwiga Richtera aż do 30 stycznia 1933 roku, kiedy to Adolf Hitler został wybrany na kanclerza III Rzeszy. Wkrótce weszło w życie wiele dekretów antyżydowskich, m.in. dotyczący usunięcia dzieci żydowskich z niemieckich szkół niewyznaniowych. Widząc wzrost antysemityzmu rodzina postanowiła imigrować do Holandii. Latem 1933 roku Edith Frank wraz z córkami przeniosła się do Akwizgranu, gdzie mieszkała jej matka, zaś Otto Frank rozpoczął poszukiwania domu w Amsterdamie. 5 grudnia 1933 Margot i matka opuściły Niemcy (Anne dołączyła do nich w lutym 1934 roku). Tam rozpoczęła naukę w szkole niedaleko nowego domu w południowym Amsterdamie. W 1940 roku po inwazji niemieckiej na Holandię Margot została zmuszona, przez antyżydowskie prawa, przenieść się do żydowskiego liceum. Tu została zapamiętana za swoją inteligencję, pilność, cnotliwość oraz głęboką wiarę. Margot, podobnie jak matka, uczestniczyła w życiu amsterdamskiej społeczności żydowskiej. Studiowała język hebrajski, chodziła do synagogi, a w 1941 roku przystąpiła do młodzieżowego ruchu holenderskich syjonistów, których marzeniem było osiedlenie się w Izraelu i założenie państwa żydowskiego, gdzie, według Anne, Margot chciała zostać gospodynią domową.
5 lipca 1942 roku Margot otrzymała wezwanie do stawienia się w obozie pracy. Następnego dnia Frankowie ukryli się w specjalnie przygotowanych pomieszczeniach nad biurem Otto Franka. Do rodziny wkrótce dołączyła czwórka znajomych Żydów. Cała ósemka mieszkała tam przez ponad dwa lata, aż do zdrady ich miejsca pobytu w sierpniu 1944.
Margot, wraz z pozostałą siódemką, została aresztowana przez Gestapo, przetrzymana przez noc w ich kwaterze głównej, a następnie umieszczona na trzy dni w pobliskim więzieniu. 8 sierpnia przewieziono ich do obozu przejściowego Westerbork. Tam rodzina Franków, Hermann van Pels, Auguste van Pels, ich syn Peter van Pels oraz Fritz Pfeffer zostali uznani za kryminalistów przez urzędników obozu (brak odpowiedzi na wezwanie wysłane do Margot w 1942 roku oraz życie w ukryciu przez 2 lata) i skazani na ciężkie prace. 3 września wybrano ich do ostatniego transportu do obozu koncentracyjnego Auschwitz. 30 października Margot i Anne zostały przewiezione do obozu Bergen-Belsen, gdzie zimą obie zaraziły się tyfusem. Według zeznania Janny Brandes-Brilleslijper, pielęgniarki aresztowanej za pomoc holenderskiemu ruchowi oporu i która poznała rodzinę Franków w Westerbork, Margot Frank zmarła krótko przed śmiercią Anne – pod koniec lutego lub na początku marca 1945 roku. Janny i jej siostra Lin Jaldati pochowały siostry razem w jednym z grobów masowych znajdujących się na terenie obozu.
Ojciec rodziny, Otto Frank, był jedyną osobą z grupy ukrywającej się w domu przy Prinsengracht, która przeżyła wojnę. Po powrocie do Amsterdamu, otrzymał rękopisy dziennika zmarłej córki Anne i doprowadził do ich publikacji.
Pamiętnik Margot, który jest wspomniany w „Dzienniku” Anne Frank, nigdy nie został odnaleziony. Listy napisane przez obie siostry do amerykańskich przyjaciół opublikowano w 2003 roku.

</doc>
<doc id="1361970" url="https://pl.wikipedia.org/wiki?curid=1361970" title="Rocznik diecezjalny">
Rocznik diecezjalny

Rocznik diecezjalny – wydawany przez daną diecezję zbiór informacji dotyczących Kościoła na danym terenie. Książka przedstawia strukturę administracyjną diecezji, w tym wykaz parafii (z podziałem na dekanaty), instytucji centralnych, pracowników kurii diecezjalnej. Rocznik diecezjalny zawiera także adresy księży pracujących na danym obszarze ułożone w porządku alfabetycznym, a czasem także ich krótkie biogramy.
Roczniki diecezjalne wydawane są zazwyczaj raz do roku. Co kilka lat publikuje się wydanie poszerzone zawierające m.in. dane statystyczne, czy krótkie opisy historyczne.

</doc>
<doc id="1361973" url="https://pl.wikipedia.org/wiki?curid=1361973" title="I Am Me">
I Am Me

I Am Me – drugi studyjny album wokalistki Ashlee Simpson. Wydany w 18 października 2005 roku, realizowany i stylizowany na lata 80. Pochodzą z niej takie piosenki jak Boyfriend i L.O.V.E. Album do lutego 2006 sprzedał się w nakładzie 1,2 mln sztuk na świecie. Wiosną 2006 roku wyruszyła w trasę koncertową, która skończyła się 28 lipca. Gośćmi specjalnymi gośćmi tej trasy były siostry The Veronicas.
Produkcja Albumu.
6 miesięcy po ukazaniu się debiutanckiej płyty pt. Autobiography, Ashlee ogłosiła, iż zaczyna prace nad swoją drugą płytą. Dwa miesiące później w programie MTV trl zostały ogłoszone szczegóły dotyczące albumu. Okazało się, że jest nagrywany w style takim samym jak przy debiutanckiej płycie, czyli pop/rock. Zainteresowanie płytą było niewielkie po wpadce w programie Saturday Night Live rok wcześniej. Głównych producentów płyty ogłoszono na konferencji prasowej w Nowym Jorku, w czerwcu 2005.
Single.
Boyfriend.
Premiera single miała miejsce w programie MTV Total Request Live, 16 września 2005. W jego nagraniu pomógł Ashlee były chłopak Lindsay Lohan, Wilmer Valderrama. Piosenka dotarła na 20. miejsce listy Billboard Hot 100. Singiel zdobył nagrodę MTV Australia Video Music Awards w kwietniu 2006.
L.O.V.E.
Premiera miała miejsce tego samego dnia w tym samym programie. Autorem piosenki są Kara DioGuardi i John Shanks. 21 listopada 2005 wystąpiła w programie Late Show with David Letterman.:)
Płyta.
Album został wydany 18 października 2005 w USA. Zajęła 3. miejsce na liście Billboard Hot 100. 15 grudnia zdobyła platynę. 26 marca 2006 wydano ją w Wielkiej Brytanii.

</doc>
<doc id="1361974" url="https://pl.wikipedia.org/wiki?curid=1361974" title="Zaginione Ogrody Heliganu">
Zaginione Ogrody Heliganu

Zaginione Ogrody Heliganu – ogród botaniczny w Anglii, w Kornwalii, w okolicy wsi Mevagissey koło St Austell. Jest jednym z najpopularniejszych ogrodów botanicznych Wielkiej Brytanii. Powierzchnia ogrodu wynosi ok. 81 ha.
Historia.
Ogrody od ponad 300 lat należały do rodziny Tremayne. I wojna światowa doprowadziła do śmierci 16 z 22 ogrodników, co przyczyniło się do upadku. Na nowo ogrody odkrył angielski biznesmen holenderskiego pochodzenia, Tim Smit, który z grupą zapaleńców doprowadzili ogród do dawnej sławy, utrzymując go jednak w dziewiętnastowiecznej konwencji. W ogrodzie rosną unikalne kamelie i rododendrony, znajduje się też jedyne w Europie miejsce do hodowli ananasów w warunkach chłodnego klimatu, tzw. "pineapple pit".

</doc>
<doc id="1361975" url="https://pl.wikipedia.org/wiki?curid=1361975" title="Frères Bisson">
Frères Bisson

Frères Bisson (dosł. "bracia Bisson"): Louis-Auguste Bisson (1814–1876) i Auguste-Rosalie Bisson (1826–1900) – francuscy fotografowie, w latach 1852–1863 prowadzący w Paryżu studio fotograficzne. Autorzy portretów, reprodukcji dzieł sztuki, zdjęć architektury i widoków Alp. 
Życiorys.
Fotografią najpierw zainteresował się starszy z braci, Louis-Auguste, i ich ojciec, który był malarzem heraldycznym. Louis-Auguste uczył się fotografii bezpośrednio od Louisa-Jacquesa-Mandé Daguerre'a. W 1841 wspólnie otworzyli w Paryżu studio, w którym wykonywali dagerotypowe portrety. Atelier – przeniesione wkrótce z domu Bissonów na ul. Saint Germain l’Auxerrois – stało się jednym z bardziej znanych paryskich zakładów, a Louis-Auguste otrzymał propozycję sfotografowania 900 nowo wybranych członków Zgromadzenia Narodowego. Auguste-Rosalie, nauczył się fotografowania od ojca i starszego brata, któremu pomagał przy wykonaniu tego monumentalnego zlecenia, znanego pod nazwą "Galerie des représentants du peuple". Przez krótki czas Auguste-Rosalie prowadził przy Boulevard des Italiens własne studio, po czym – w 1852 r. – wszedł w spółkę z bratem, dając tym samym początek wspólnemu zakładowi, istniejącemu do końca 1863 roku. 
Na początku 1852 r. bracia Bisson zajęli się fotografią architektury. W 1854 otrzymali zlecenie od Daniela Dollfus-Ausseta na wykonanie zdjęć alpejskich lodowców. W 1855 r. Auguste-Rosalie spędził w Alpach miesiąc. W 1859 r. podjął pierwszą próbę zdobycia szczytu Mont Blanc, która jednak nie powiodła się. Sukcesem zakończyła się dopiero trzecia wyprawa, zorganizowana dwa lata później. Na szczycie Bisson wykonał trzy fotografie.
Lata 1856–58 to okres największej prosperity studia braci Bissonów, funkcjonującego wówczas przy Boulevard des Capucines. Obok zwykłych mieszkańców Paryża przyciągało ono nawet władców: Napoleon III Bonaparte i Eugenia odwiedzili je w 1858 r. Po wycofaniu się Dollfus-Ausseta ze współpracy z Bissonami i nieudanych finansowo przedsięwzięciach, 29 grudnia 1863 r. zostało ogłoszone bankructwo firmy.
W 1860 Bisson towarzyszył cesarzowi Napoleonowi III w jego podróży do Sabaudii. Do dnia dzisiejszego przetrwała para zdjęć przedstawiająca lokalne pejzaże. W sierpniu tego samego roku Louis-Auguste Bisson sporządził ponad 25 zdjęć cesarza na tle Mont Blanc. Zdjęcia wówczas wykonane powstały w oparciu o proces kolodionowy. Cechowały się bardzo dużym negatywem, którego rozmiar sięgał nawet do 30 × 40 cm. Po przejściu na emeryturę swojego brata Auguste-Rosalie w 1865 roku, nadał wykonywał prace fotografa, w tym celu udał się m.in. w podróż do Egiptu w 1869 r. i wykonał widoki oblężenia Paryża w 1871 r. Dopiero w 1900 r., opatentował heliochromowy proces drukowania fotografii w kolorze tuszem.
Jedną z najbardziej znanych prac braci Bisson jest jedna z dwóch wykonanych fotografii Fryderyka Chopina. Zdjęcie Chopina oraz większość pozostałych zdjęć wykonanych przez Bissona zostały wystawione we Francuskiej Bibliotece Narodowej na wystawie "Les Bisson", która odbyła się w 1999.

</doc>
<doc id="1361976" url="https://pl.wikipedia.org/wiki?curid=1361976" title="Pieniążna">
Pieniążna

Pieniążna (1078 m n.p.m.) – szczyt położony na terenie Beskidu Sądeckiego, w Paśmie Radziejowej. Jest kulminacją bocznego grzbietu biegnącego z Przehyby w kierunku południowym. Wierzchołek jest zalesiony, podobnie jak stoki, z których zachodni opada do doliny Sielskiego, a wschodni – Starego Potoku.
W rejonie wierzchołka przebiega czarno znakowany narciarski szlak z Przehyby do Szlachtowej oraz konny szlak Przehyba – Jaworki.

</doc>
<doc id="1361977" url="https://pl.wikipedia.org/wiki?curid=1361977" title="Heligan">
Heligan



</doc>
<doc id="1361978" url="https://pl.wikipedia.org/wiki?curid=1361978" title="Ogrody Heliganu">
Ogrody Heliganu



</doc>
<doc id="1361980" url="https://pl.wikipedia.org/wiki?curid=1361980" title="Fuer dich">
Fuer dich



</doc>
<doc id="1361981" url="https://pl.wikipedia.org/wiki?curid=1361981" title="Budynek Państwowej Szkoły Muzycznej w Tomaszowie Lubelskim">
Budynek Państwowej Szkoły Muzycznej w Tomaszowie Lubelskim

Straż Pożarna w Tomaszowie Lubelskim – tomaszowska siedziba strażaków pochodząca z początku XX wieku mieszcząca się przy ulicy Rynek 5.
Jest to murowana budowla powstała na bazie dawnej parterowej remizy strażackiej powstałej w 1907 roku. W 1923 roku starą remizę rozebrano i w 1927 roku wybudowano nową strażnicę z wieżą. W latach 1953-1954 obiekt został rozbudowany czynem społecznym, dobudowano część socjalną i biurową dla pracowników. Budynek został gruntownie odnowiony w 1999 roku. Wieża służyła do obserwacji miasta i alarmowania o pożarach. Lewe skrzydło dobudowano po II wojnie światowej Obecnie od roku 1984 mieści się tam Państwowa Szkoła Muzyczna I stopnia. W 2018 roku budynek przeszedł remont oraz termomodernizację.

</doc>
<doc id="1361983" url="https://pl.wikipedia.org/wiki?curid=1361983" title="Moritzplatz (stacja metra)">
Moritzplatz (stacja metra)

Moritzplatz – stacja metra w Berlinie na linii U8, w dzielnicy Kreuzberg, w okręgu administracyjnym Friedrichshain-Kreuzberg. Stacja została otwarta w 1928.

</doc>
<doc id="1361984" url="https://pl.wikipedia.org/wiki?curid=1361984" title="Sue Johanson">
Sue Johanson

Sue Johanson (ur. 16 marca 1930 w Toronto) – kanadyjska terapeutka seksualna. 
Autorka jednego z najpopularniejszych programów telewizyjnych w Stanach Zjednoczonych i Kanadzie "Talk Sex with Sue Johanson", w Polsce znanego pod nazwą "Porozmawiajmy o seksie". Jest autorką kilku książek z zakresu poradnictwa seksualnego, m.in. „Sex, sex and more sex”, wydanej w polskiej wersji językowej pt. „Porozmawiajmy o seksie”.

</doc>
<doc id="1361985" url="https://pl.wikipedia.org/wiki?curid=1361985" title="Rezerwat przyrody Piłackie Wzgórza">
Rezerwat przyrody Piłackie Wzgórza

Rezerwat przyrody Piłackie Wzgórza – rezerwat leśny położony w województwie warmińsko-mazurskim, w gminie Pozezdrze, Nadleśnictwie Borki.
Rezerwat został powołany zarządzeniem Ministra Ochrony Środowiska i Zasobów Naturalnych z 11 maja 1989 roku. Zajmuje powierzchnię 278,02 ha (akt powołujący podawał 277,17 ha).
Ochronie poddano lasy położone na morenie czołowej o bogatej młodoglacjalnej rzeźbie.
Urozmaicona rzeźba Wzgórz Piłackich została ukształtowana w stadium pomorskim zlodowacenia bałtyckiego. Najwyższe wzniesienie w rezerwacie osiąga 210 m n.p.m., różnice wysokości sięgają 80 m, zbocza wyniesień są bardzo strome, mają nachylenie 30–40°. Morenowe wzgórza zbudowane są z piasków i żwirów zawierających głazy. W południowo-wschodniej części rezerwatu występują piaski sandrowe.
Bór mieszany zajmuje 80% powierzchni rezerwatu, tworzą go drzewostany świerkowo-sosnowe z domieszką brzozy brodawkowatej. Sosny i świerki w wieku 100 lat osiągają tu wysokość 30 m. W południowo-wschodniej części rezerwatu wykształciły się gleby rdzawe bielicowe, które pokrywa bór brusznicowy – teren ten zajmuje około 9% powierzchni rezerwatu. Około 7% powierzchni rezerwatu zajmują zespoły grądowe.
Rośliny objęte ochroną:

</doc>
<doc id="1361986" url="https://pl.wikipedia.org/wiki?curid=1361986" title="Ramazan Özcan">
Ramazan Özcan

Ramazan Özcan (ur. 28 kwietnia 1984 w Hohenems) − austriacki piłkarz pochodzenia tureckiego grający na pozycji bramkarza.
Kariera klubowa.
Karierę piłkarską Özcan rozpoczął w amatorskim klubie o nazwie BNZ Voralrberg. W 2003 roku przeszedł do grającej w drugiej lidze austriackiej Austrii Lustenau i stał się jej pierwszym bramkarzem. W 2004 i 2006 roku był z nią bliski awansu do pierwszej ligi, jednak zespół z Lustenau zajmował odpowiednio 2. i 3. pozycję w lidze.
W lipcu 2006 roku golkiper odszedł do Red Bull Salzburg za kwotę 250 tysięcy euro. W zespole prowadzonym przez duet Lothar Matthäus-Giovanni Trapattoni zadebiutował 9 maja w przegranym 2:3 domowym spotkaniu z SV Pasching. Z Red Bullem wywalczył mistrzostwo kraju, ale przez cały sezon musiał uznać wyższość Niemca Timo Ochsa i rozegrał zaledwie dwa spotkania.
W styczniu 2008 roku Özcan został wypożyczony z Salzburga do drugoligowego niemieckiego zespołu, TSG 1899 Hoffenheim. W jego barwach po raz pierwszy wystąpił 1 lutego w spotkaniu z SV Wehen Wiesbaden (2:0). Do końca sezonu był podstawowym zawodnikiem klubu i wywalczył z nim pierwszy historyczny awans do pierwszej ligi niemieckiej. Został wykupiony, by następnie zostać wypożyczonym do Beşiktaşu JK, gdzie zagrał 4 mecze w lidze tureckiej.
Od sezonu 2011/2012 do sezonu 2015/2016 był zawodnikiem FC Ingolstadt 04, a od 2016 występuje w klubie Bayer 04 Leverkusen.
Kariera reprezentacyjna.
W swojej karierze Özcan wystąpił w 24 spotkaniach młodzieżowej reprezentacji Austrii U-21. W 2008 roku został powołany przez selekcjonera pierwszej reprezentacji Josefa Hickersbergera do kadry na Euro 2008, zastępując w niej kontuzjowanego Helge Payera. Był również w składzie reprezentacji Austrii na Euro 2016, ale nie zagrał w żadnym z tych turniejów.

</doc>
<doc id="1361989" url="https://pl.wikipedia.org/wiki?curid=1361989" title="Conduelo Piriz">
Conduelo Piriz



</doc>
<doc id="1361991" url="https://pl.wikipedia.org/wiki?curid=1361991" title="Ramazan Ozcan">
Ramazan Ozcan



</doc>
<doc id="1361992" url="https://pl.wikipedia.org/wiki?curid=1361992" title="Przybylski">
Przybylski



</doc>
<doc id="1361994" url="https://pl.wikipedia.org/wiki?curid=1361994" title="Heinrich-Heine-Straße (stacja metra)">
Heinrich-Heine-Straße (stacja metra)

Heinrich-Heine-Straße – stacja metra w Berlinie, na linii U8, w dzielnicy Mitte, w okręgu administracyjnym Mitte. Stacja została otwarta w 1928.

</doc>
<doc id="1361996" url="https://pl.wikipedia.org/wiki?curid=1361996" title="LGB">
LGB



</doc>
<doc id="1361998" url="https://pl.wikipedia.org/wiki?curid=1361998" title="Rezerwat przyrody Piłaki">
Rezerwat przyrody Piłaki

Rezerwat przyrody Piłaki – rezerwat faunistyczny położony w województwie warmińsko-mazurskim, w gminie Sorkwity, nadleśnictwie Mrągowo.
Rezerwat został powołany zarządzeniem Ministra Ochrony Środowiska, Zasobów Naturalnych i Leśnictwa z 9 października 1991 roku. Zajmuje powierzchnię 53,12 ha (akt powołujący podawał 52,45 ha).
Ochroną objęto noclegowiska żurawi, miejsca żerowania i gniazdowania licznych gatunków ptaków, stanowiska rzadkich gatunków roślin.

</doc>
<doc id="1362007" url="https://pl.wikipedia.org/wiki?curid=1362007" title="Aj, Carmela!">
Aj, Carmela!

Aj, Carmela! (tytuł oryg. "¡Ay, Carmela!") – hiszpańsko-włoski film obyczajowy, dramat wojenny z 1990 roku w reżyserii Carlosa Saury, podejmujący tematykę wojny domowej w Hiszpanii. Scenariusz autorstwa C. Saury i Rafaela Azcony powstał na podstawie sztuki José Sanchísa Sinisterry. Tytuł filmu nawiązuje do pieśni wojskowej śpiewanej przez żołnierzy sił republikańskich w czasie hiszpańskiej wojny domowej (rozgrywającej się w latach 1936–1939).
Opis fabuły.
Akcja filmu rozgrywa się w 1938 roku, w Hiszpanii trwa wojna domowa. Głównymi bohaterami są wędrowni artyści – Paulino (w tej roli Andres Pajares) i Carmela (Carmen Maura). Grywają oni w spektaklach przygotowywanych z myślą o żołnierzach republikańskich walczących na pierwszej linii frontu aragońskiego. 
Wędrowny tryb życia nie służy jednak tym artystom. Pragną oni powrócić do rodzinnego miasta – Walencji. W czasie drogi, podczas której się gubią, mają jeszcze jednego towarzysza – Gustavete, bezdomnego chłopca. Wkrótce zostają aresztowani i trafiają do obozu jenieckiego z Polakami z Brygad Międzynarodowych. Tam Carmela zaprzyjaźnia się z polskim oficerem, co nie podoba się Paulino. 
Po pewnym czasie poznają Ripamonte, włoskiego oficera. Jego pasją jest teatr. Ma aspirację przygotować popisowy spektakl ku czci generała Franco, proponuje więc współpracę napotkanym w tych dramatycznych okolicznościach artystom. Ci z kolei muszą przyjąć tę ofertę, ponieważ zdają sobie sprawę, że grozi im egzekucja.

</doc>
<doc id="1362011" url="https://pl.wikipedia.org/wiki?curid=1362011" title="GLBTQ">
GLBTQ



</doc>
<doc id="1362013" url="https://pl.wikipedia.org/wiki?curid=1362013" title="Ratusz w Prudniku">
Ratusz w Prudniku

Ratusz w Prudniku – zabytkowy ratusz miejski w Prudniku zbudowany w 1782 roku w stylu barokowo–klasycystycznym. Mieści się pośrodku Rynku, w centralnej części Starego Miasta.
Historia.
Pierwszy ratusz w Prudniku został wzniesiony w XIII lub XIV wieku, prawdopodobnie z drewna. Został spalony przez Szwedów w 1627 roku. Kolejny budynek miał charakter barokowy i był niszczony w latach 1650, 1653, 1735 i 1779.
22 listopada 1642 z Opola do Prudnika wkroczyli Szwedzi. Zamierzali spalić miasto, ale dzięki negocjacjom do tego nie doszło. Podczas najazdu uszkodzeniu uległa wieża ratuszowa, którą wyremontowano dopiero w 1653. Odrestaurowana wieża uległa ponownemu uszkodzeniu. W sierpniu 1690 przeprowadzono jej powtórny remont od góry do krużganku według planu Martina Doleczcka ze Strzelec Opolskich.
Według opisu ratusza z 1725, na jego piętrze odbywały się posiedzenia Rady Miejskiej, a w piwnicy mieściły się ławki mięsne. Powstały w wyniku austriackiego ostrzału 28 lutego 1779 w trakcie wojny o sukcesję bawarską pożar strawił ratusz wraz z zegarem i wieżą, którą na krótko przedtem odrestaurowano. Brakowało wody do gaszenia ognia, ponieważ w przeciągu 2 miesięcy nie padał deszcz, a śniegu było niewiele. Po pożarze ratusz został odbudowany od podstaw według planów architekta Thomasa ze Świdnicy. Jego budowę ukończono w październiku 1782.
W latach 1840–1842 podwyższono ratusz o półtora kondygnacji, pokryto go blachą cynkową i zaopatrzono w marmurowe schody. Drugie piętro ratusza, które od tej pory zajmował sąd, oraz attykę wzniesiono nakładem kosztów wysokości 7000 talarów. Podczas uroczystości 18 września 1842, na wieży osadzono gałkę, flagę oraz koronę. Krzyż osadzony na gałce wskazywał strony świata. W latach 1855–1859 wyremontowano jego wnętrze. W 1856 podwyższono wieżę ratuszową o jedno piętro i zaopatrzono ją w wygięty dach. Podwyższeniu uległa część rozpoczynająca się od mieszkania strażnika wieżowego, aż do zewnętrznego gzymsu. Prace z drewnem wykonali mistrzowie ciesielscy Carl i Friedrich Zeißner, natomiast prace kotlarskie kotlarz Hammetter. W gałce na szczycie umieszczono różne dokumenty wraz z rysunkiem wieży, przedstawiającym jej kształt w latach 1779–1856.
Planowana przebudowa ratusza została przerwana wybuchem I wojny światowej. Od 1929 do 1945 dwie sale ratusza zajmowało muzeum miejskie.
Ratusz nie ucierpiał podczas bombardowania Rynku przez lotnictwo radzieckie w 1945. Na przełomie maja i czerwca 1945 grupa Czechów przybyła do Prudnika i wywiesiła czechosłowacką flagę na ratuszu. Ogłosili przyłączenie Prudnika do Czechosłowacji. Zostali przegonieni przez polskich żołnierzy bez strzelaniny. Do lat 60. XX wieku budynek ratusza był porośnięty bluszczem.
Podczas prac 24 marca 2000 roku z kuli na iglicy wieży wyjęto metalową, zalutowaną kapsułę, w której znajdowały się dokumenty z 1842. Dotyczyły one ówczesnego remontu wieży, zawierały listę fundatorów i ówczesnych władz miasta. Umieszczono w niej również lokalną gazetę, kilkanaście monet, a także kawałek ptasiej kości. Znalezisko zostało zdeponowane w Muzeum Ziemi Prudnickiej. Do kuli na iglicy trafiły jego kopie, a także druga kapsuła ze współczesnymi dokumentami, egzemplarzem lokalnej gazety i filmem ukazującym miasto i obrady Rady Miejskiej z 2000 roku.
W 2004 prudnicki ratusz został laureatem w ogólnopolskim konkursie „Zabytek Zadbany” organizowanym przez Narodowy Instytut Dziedzictwa.
Architektura.
Ratusz liczy trzy kondygnacje oraz poddasze oraz jest częściowo podpiwniczony. Od północnej strony nad budynkiem dominuje przylegająca do niego klasycystyczna, wieloczłonowa wieża, zwieńczona hełmem i iglicą. Wieża mierzy 63 metry wysokości. W ratuszu mieści się Urząd stanu cywilnego, Gminny Zarząd Oświaty i Wychowania, a także Biuro Euroregionu Pradziad.
Nad drzwiami na wieży ratusza umieszczona jest marmurowa tablica przypominająca o odbudowie miasta przez króla Fryderyka II. Niemiecki napis na tablicy głosi: „Królewskie miasto Prudnik na Górnym Śląsku, chwalebne i czcigodne, sławne dzięki handlowi, zostało obrócone w popiół i zniszczone 28 lutego 1779 roku w wyniku wściekłej napaści wroga. Spalony został także stary ratusz. Pod hojną opieką wielkiego, dostojnego, niezwyciężonego króla Prus, Fryderyka II, wyrozumiałego i litościwego, szczęśliwego ojca narodu, miasto odzyskało widoczny teraz blask i powstało szczęśliwie od nowa wraz z wieżą w roku Pańskim 1782.”
Przed budynkiem stoi fontanna z 1696 roku.

</doc>
<doc id="1362014" url="https://pl.wikipedia.org/wiki?curid=1362014" title="Kopia mistrza">
Kopia mistrza

Kopia mistrza (tytuł oryg. "Copying Beethoven") – film muzyczny w reżyserii Agnieszki Holland z 2006 roku.
Opis fabuły.
Film opowiada o losach młodej, dwudziestotrzyletniej Anny Holtz, studiującej kompozycje na początku XIX wieku (postać fikcyjna). W celu nauki zostaje przysłana jako kopistka do Ludwiga van Beethovena. Ten okazuje się być samotnym, samolubnym i bardzo specyficznym człowiekiem. Jednakże zaczynają pracować razem. Pokazane jest życie Anny, problemy Beethovena z jego siostrzeńcem, genialność wielkiej muzyki.
Obsada.
i inni
Zdjęcia.
Zdjęcia realizowane były na terenie Węgier (Budapeszt) i Wielkiej Brytanii (Londyn).

</doc>
<doc id="1362019" url="https://pl.wikipedia.org/wiki?curid=1362019" title="Hawas">
Hawas

"Hawas"' (tłum. "Pożądanie") to bollywoodzki thriller erotyczny z 2004 roku, remake hollywoodzkiego filmu" Unfaithful" (z Richard Gere. Wyreżyserował go Karan Razdan (autor "Girlfriend").
Inna wersja tego filmu to znany thriller bollywoodzki "Murder" (z Emraan Hashmi).

</doc>
<doc id="1362020" url="https://pl.wikipedia.org/wiki?curid=1362020" title="Rezerwat przyrody Półwysep i Wyspy na Jeziorze Rydzewskim">
Rezerwat przyrody Półwysep i Wyspy na Jeziorze Rydzewskim

Rezerwat przyrody Półwysep i Wyspy na Jeziorze Rydzewskim – rezerwat faunistyczny położony w województwie warmińsko-mazurskim, w gminie Węgorzewo, nadleśnictwie Borki, na jeziorze Rydzówka.
Ochroną objęto miejsca lęgowe ptactwa wodno-błotnego, miejsca odpoczynku ptaków przelotnych.
Rezerwat został utworzony w 1957 roku. Zajmuje powierzchnię 26 ha.
W skład rezerwatu wchodzi półwysep oraz wyspy: Wielki Ostrów, Długi Ostrów, Trzonkowy Ostrów, Mała Kępa i piąta wyspa bez nazwy. Długi Ostrów i Małą Kępę porasta wysokopienny las grądowy. Gniazdują tu kormorany i czaple siwe. Występuje także: tracz nurogęś, gągoł, bąk. Nad jeziorem można zaobserwować bielika, rybołowa, orlika krzykliwego, kanię czarną i błotniaka stawowego. W rezerwacie zaobserwować można ślady bytowania bobrów.

</doc>
<doc id="1362021" url="https://pl.wikipedia.org/wiki?curid=1362021" title="Kod EAN">
Kod EAN



</doc>
<doc id="1362023" url="https://pl.wikipedia.org/wiki?curid=1362023" title="Sukagawa">
Sukagawa

 – miasto w Japonii, na wyspie Honsiu ("Honshū"), w prefekturze Fukushima. 
Ma powierzchnię 279,43 km2 . W 2020 r. mieszkało w nim 75 039 osób, w 27 072 gospodarstwach domowych (w 2010 r. 79 279 osób, w 25 784 gospodarstwach domowych).
Położenie.
Miasto leży w środkowej części prefektury, graniczy z Kōriyamą.
Historia.
Sukagawa otrzymała status miasta rangi "-shi" (市) w 1954 roku.

</doc>
<doc id="1362025" url="https://pl.wikipedia.org/wiki?curid=1362025" title="Albertyn">
Albertyn



</doc>
<doc id="1362026" url="https://pl.wikipedia.org/wiki?curid=1362026" title="Fürstenfelder Schnellstraße">
Fürstenfelder Schnellstraße

Droga ekspresowa S7 ("Fürstenfelder Schnellstraße") - planowana droga ekspresowa w Austrii, w kraju związkowym Styria i Burgenland, o długości 29 km. Łączyć ma Autostradę A2, z Węgrami.

</doc>
<doc id="1362028" url="https://pl.wikipedia.org/wiki?curid=1362028" title="Cichorium">
Cichorium



</doc>
<doc id="1362031" url="https://pl.wikipedia.org/wiki?curid=1362031" title="VMST">
VMST

VMST (Voice Messaging System Test) – Test Wrażliwości na Znaczenie Wokalne Jego zadaniem jest rozwijanie umiejętności kodowania i dekodowania przekazów wokalnych. Rozwija wrażliwość na różnice międzykulturowe w przekazywaniu sygnałów i wskazuje na znaczenie kontekstu, w jakim odbywa się spotkanie.
Test polega na kodowaniu i dekodowaniu przekazów wokalnych. Komunikujący, którego słucha się na żywo, albo odsłuchuje z taśmy magnetofonowej usiłuje zakomunikować 10 różnych klas czy rodzajów znaczenia. Każda próba zakomunikowania klasy znaczenia powinna zaczynać się od słów: "To jest przekaz wokalny nr..." Po przesłuchaniu należy umieścić numer przekazu wokalnego w pustym miejscu naprzeciw słowa, które jest najbliższe reprezentacji znaczenia, jakie właśnie zakomunikowano wokalnie.
Wyniki wskazują, czy osoba wykonująca test jest wokalnie ekspresyjna bądź posiada specyficzne trudności.
Posługując się wielokrotnie testem VMST można poprawić uzyskane przez siebie wyniki zarówno pod względem zdolności kodowania jak i dekodowania wiadomości przekazywanych głosem o co najmniej 20%.
Skuteczna komunikacja jest nagrodą za rozwijanie ważnych niewerbalnych umiejętności komunikacyjnych.

</doc>
<doc id="1362033" url="https://pl.wikipedia.org/wiki?curid=1362033" title="Walki o Racibórz">
Walki o Racibórz

Walki o Racibórz – lokalne walki podczas II wojny światowej, przeprowadzane w okresie 30–31 marca 1945 roku między nacierającymi wojskami I Frontu Ukraińskiego a niemieckimi żołnierzami skoncentrowanymi w Raciborzu i jego okolicach, zakończone zajęciem miasta przez Rosjan.
Podejście Armii Czerwonej pod Racibórz.
Klęski armii niemieckiej na froncie wschodnim zadane przez nacierające oddziały Armii Czerwonej sprawiły, że Racibórz w 1945 roku znalazł się w strefie działań wojennych. Wcześniej, już w 1944 roku na miasto spadły pierwsze bomby, przypadkowo zrzucone przez lecące z południa samoloty alianckie kierujące się na zakłady chemiczne w dzisiejszym Kędzierzynie-Koźlu.
Armia Czerwona w okolice Raciborza dotarła pod koniec stycznia. 26 stycznia Rosjanie zajęli Rudy Raciborskie, a następnie Kuźnię Raciborską. 28 i 29 stycznia oddziałom radzieckim udało się sforsować Odrę i zająć przyczółek w Łubowicach. Piechota niemiecka podjęła kontratak, który uniemożliwił Rosjanom realizację planów obejścia miasta od zachodu. Od 29 stycznia Racibórz był w zasięgu ostrzału artyleryjskiego. Na początku lutego zaczęły się naloty radzieckich bombowców na miasto. 8 lutego Rosjanie przeprowadzili atak na nieobsadzony odcinek frontu i podeszli aż do Dębicza (część Brzezia, obecnie dzielnicy Raciborza). Atak powstrzymała elitarna 97. Dywizja Strzelców Bawarskich, która potem, ruszając w kierunku Markowic, uderzyła na zgrupowanie radzieckie w okolicach Nędzy.
Mimo koncentracji wojsk radzieckich w okolicach Raciborza już pod koniec stycznia, do ataku na miasto nie doszło. Front ustabilizował się na linii Rybnik-Gaszowice-Lyski-Nędza-Ciechowice-Łubowice-Brzeźnica-Łany, na której przez około dwa miesiące dochodziło tylko do sporadycznych rajdów obu stron i małych potyczek. Rosjanie, jak przed każdą generalną ofensywą gromadzili zapasy frontowe i uzupełniali składy osobowe.
Z kierunku północnego radziecki 15. Korpus 60. Armii atakował zgrupowanie niemieckie 371. Dywizji Piechoty I. Armii Pancernej oraz resztki 18. Dywizji Grenadierów Pancernych SS "Horst Wessel" (które w dniach 8 i 9 marca próbowało odrzucić Rosjan z linii Nowa Cerekwia-Szonowice). Na łubowickim odcinku frontu dowództwo niemieckie wystawiło nieliczne, słabo wyszkolone i słabo uzbrojone oddziały Volkssturmu, których obrona szybko się załamała.
Sytuacja w mieście przed wkroczeniem wojsk.
Zatrzymanie ofensywy w kierunku Raciborza umożliwiło opuszczanie miasta przez ludność cywilną, do czego od dłuższego czasu ją zresztą namawiano, a po tym jak oddziały radzieckie w lutym dotarły do Dębicza zarządzono przymusową ewakuację. Ci, którzy z ważnych względów nie musieli zostać w mieście mieli je opuścić, a kto mimo wszystko decydował się na pozostanie musiał się liczyć z tym, że nie otrzyma kartek na żywność. Miasto opuścili m.in. przedstawiciele władz lokalnych, którzy udali się do Moravskiej Třebovej, dokąd tymczasowo przeniesiono siedziby urzędów. Fala uchodźców opuszczających Racibórz wzmogła się w ostatnich dniach przed wkroczeniem Rosjan. Ludzie kierowali się na południe, do Czech, stamtąd niektórzy kierowali się później do Niemiec. Wiele osób zdecydowało się jednak pozostać; zwłaszcza ci, którzy niezwiązani byli z faszystami.
Zajęcie Raciborza.
Racibórz według pierwotnych założeń miał być silnie broniony. Planów tych jednak nie udało się zrealizować. Jest wątpliwą kwestią, czy miasto miało status twierdzy. Nawet jeśli przyznano mu taki status, to w rzeczywistości nie stanowił on twardego punktu oporu bronionego za wszelką cenę.
Po przybyciu posiłków rozpoczęła się radziecka ofensywa na miasto i na Przedgórze Sudeckie. Celem I Frontu Ukraińskiego było rozciągnięcie linii walk na południe bronione przez Strzelców Bawarskich i pododdziały 8. i 16. Dywizji Pancernej. W dniu 28 marca oddziały radzieckie przecięły drogę z oblężonego Raciborza do Głubczyc i doszły do Samborowic, przez które wiódł niemiecki szlak zaopatrzeniowy. Tutaj doszło do potyczki pomiędzy oddziałami pancernymi obu armii. Od 26 marca Rosjanie atakowali od wschodu chcąc wyjść na przedpola miasta, aby rozwinąć uderzenie pancerne za prawym brzegiem kanału Ulga. Obrona 1. Dywizji Strzelców Alpejskich chwilowo udaremniła ten zamiar.
Pod koniec marca natarcie radzieckie dotarło aż do Miedoni, a resztki wojsk niemieckich wycofywały się na obszar Starej Wsi. 30 marca, w Wielki Piątek po czwartej nad ranem Niemcy wysadzili most Zamkowy na Ostrogu, a zaraz potem kolejowy na Płoni. Około 5.30 pojawili się pierwsi żołnierze rosyjscy, wkraczając od strony Starej Wsi i Proszowca. Wkrótce do miasta zaczęły wjeżdżać kolumny rosyjskich czołgów. Odrę pokonywano poprzez most pontonowy, utworzony około 100 metrów powyżej wysadzonego mostu Zamkowego. Najczęstszym przejawem oporu były barykady i grupy żołnierzy niemieckich wspieranych przez jeden, góra dwa czołgi. 31 marca wojska radzieckie zajęły centrum, dochodząc też do południowych granic miasta. Na brzegu rzeki Psiny (Cyny) rozlokowali się grenadierzy pancerni SS, osłaniając ostatnie transporty ewakuacyjne do Opawy. Ostatni pociąg ze stacji w Studziennej wyjechał około południa w dniu 1 kwietnia w kierunku Chałupki-Bogumin. Po szybkim zdobyciu miasta, które nie było zbyt intensywnie bronione radziecka ofensywa przeszła dalej na południe, natomiast dolina Psiny przez następne dwa tygodnie stała się nową linią frontu. W Raciborzu została ustanowiona radziecka Komendantura Wojenna. Od 18 maja do 12 czerwca etapami administrację przekazano w polskie ręce, choć starania o pozyskanie ziem powiatu raciborskiego czyniła również strona czechosłowacka.
31 marca 1945 roku uznaje się za datę zdobycia miasta przez Armię Czerwoną, chociaż ostatnie oddziały niemieckie wycofały się z południowych części miasta 1 kwietnia. 30 marca 2001 roku na spotkaniu w Urzędzie Miasta z udziałem przedstawicieli władz, mniejszości niemieckiej oraz lokalnych historyków i kombatantów dzień 31 marca ustanowiono dniem zakończenia walk o Racibórz.
Zniszczenia wojenne.
W zdobytym mieście dochodziło do licznych kradzieży mienia, a wiele mieszkanek zostało zgwałconych. Demontowano również urządzenia z zajętych zakładów przemysłowych, które później wywieziono w głąb Związku Radzieckiego. Wiele budynków spłonęło, również w wyniku podpaleń. Zdobyty teren traktowany był jako terytorium wroga, z wszystkimi konsekwencjami. Dzieła zniszczenia zwieńczyło wyburzanie obiektów w celu pozyskania cegieł na rzecz odbudowy Warszawy (według obliczeń krakowskich naukowców z Raciborza na ten cel udało się uzyskać 9 mln cegieł). Według niektórych opisów, część z nich nadawała się jeszcze do odbudowy. W centrum ułożono nawet tory dla kolejki wąskotorowej, by móc sprawniej transportować cegły i gruz, który zwożono do koryta przeciwpowodziowego Odry w okolice ulicy 1 Maja. Według różnych szacunków zabudowa miasta wskutek zarówno działań wojennych, jak i późniejszych pożarów i rozbiórek ucierpiała w 60–85%.

</doc>
<doc id="1362034" url="https://pl.wikipedia.org/wiki?curid=1362034" title="Gorinchem">
Gorinchem

Gorinchem, pisane czasem jako Gorcum lub Gorkum – miasto w południowej Holandii, w prowincji Holandia Południowa.
W 2007 roku populacja wynosiła 34 282 osoby.
29 lipca 1543 w Gorinchem urodził się św. Mikołaj Pick.
6 sierpnia 1972 roku urodził się tam Dinand Woesthoff, holenderski piosenkarz rockowy, obecnie wokalista w zespole Kane.
Ne terenie miasta znajdują się dwie stacje kolejowe Gorinchem i Gorinchem Noord.

</doc>
<doc id="1362035" url="https://pl.wikipedia.org/wiki?curid=1362035" title="Rezerwat przyrody Sołtysek">
Rezerwat przyrody Sołtysek

Rezerwat przyrody Sołtysek – rezerwat florystyczny położony w województwie warmińsko-mazurskim, w gminie Pasym, nadleśnictwie Korpele.
Rezerwat został powołany zarządzeniem Ministra Leśnictwa i Przemysłu Drzewnego z 20 czerwca 1969 r. (). Początkowo zajmował 10,47 ha, w 2016 roku został powiększony do 38,60 ha. Powołany dla ochrony chamedafne północnej – rzadkiego reliktu glacjalnego. Od 2016 roku za cel ochrony podaje się zachowanie torfowiska wysokiego wraz z przyległymi borami i lasami bagiennymi oraz stanowisk chamedafne północnej, brzozy niskiej, haczykowca błyszczącego i innych zagrożonych gatunków roślin torfowiskowych.

</doc>
<doc id="1362040" url="https://pl.wikipedia.org/wiki?curid=1362040" title="Akcja Brutus">
Akcja Brutus

Akcja Brutus – polski dramat sensacyjny z 1971 w reżyserii Jerzego Passendorfera. Scenariusz na podstawie własnej powieści "Worek judaszów" napisał Zbigniew Nienacki.
Premiera odbyła się w potrójnym pokazie z reportażami "Przy moście" Wytwórni Filmowej „Czołówka” oraz "Krawiec dla milionów" WFO z 1970 roku.
O filmie.
Akcja filmu toczy się latem roku 1946 w powojennej polskiej rzeczywistości. Jest to historia walk z "bandycką grupą" majora "Boruty". Nie może sobie z nią poradzić Jaruga, szef miejscowego Urzędu Bezpieczeństwa. Nie poddaje się jednak w tej walce, tym bardziej że podejrzewa, iż Boruta ma w UB swojego człowieka.
Film był inspirowany historią infiltracji oraz likwidacji ugrupowania kpt. Stanisława Sojczyńskiego (ps. Warszyc), byłego oficera AK i dowódcy organizacji Konspiracyjne Wojsko Polskie.

</doc>
<doc id="1362042" url="https://pl.wikipedia.org/wiki?curid=1362042" title="Ansbach (stacja kolejowa)">
Ansbach (stacja kolejowa)

Ansbach – stacja kolejowa w Ansbach, w kraju związkowym Bawaria, w Niemczech. Znajdują się tu 4 perony.

</doc>
<doc id="1362043" url="https://pl.wikipedia.org/wiki?curid=1362043" title="Ryt Francuski">
Ryt Francuski

Ryt Francuski – ryt wolnomularski stosowany głównie przez obediencje i loże krajów romańskich. Został skodyfikowany w 1786 roku, obecna nazwa stosowana jest od 1799 roku. W 1878 roku, po usunięciu przez Wielki Wschód Francji słów Wielki Budowniczy Świata z oficjalnych dokumentów lożowych, zmienił nieco swój charakter, tracąc elementy religijno-mistyczne, chociaż większość obediencji na świecie pozostała przy pierwotnej wersji obrządku.
Obrządek składa się z siedmiu stopni, oprócz trzech podstawowych – ucznia, czeladnika i mistrza, posiada cztery wyższe szczeble (tzw. Porządki Mądrości/Różanego Krzyża):
Początkowo istniał jeszcze tzw. Piąty Porządek, o charakterze nierytualnym, zawierający 81 stopni wyższych szczeblem od Kawalera Różanego Krzyża. Do zadań jego członków należało prowadzenie badań porównawczych różnych rytów i systemów masońskich, a także sprawowanie funkcji administracyjnych i kierowniczych nad rytem francuskim. Z czasem zanikł by po latach odrodzić się w różnorodnych wariantach stosowanych obecnie przez liczne obediencje francuskie i brazylijskie.
W rycie francuskim pracuje "Wielki Wschód Polski", wraz z lożą założycielską "Wolność Przywrócona", lożą "Universe" oraz międzynarodową lożą "Synergia"; jak również kapituła "Sokrates" oraz "Jedność Prawdziwa" podlegające "Wielkiej Kapitule Generalnej Rytu Francuskiego Wielkiego Wschodu Polski".

</doc>
<doc id="1362044" url="https://pl.wikipedia.org/wiki?curid=1362044" title="Francesco Morini">
Francesco Morini

Francesco Morini (ur. 12 sierpnia 1944 w San Giuliano Terme, zm. 31 sierpnia 2021) – włoski piłkarz, reprezentant kraju. Grał w takich klubach jak: UC Sampdoria czy Juventus F.C.

</doc>
<doc id="1362045" url="https://pl.wikipedia.org/wiki?curid=1362045" title="Luc Van den Brande">
Luc Van den Brande

Luc Van den Brande (ur. 13 października 1945 w Mechelen) – belgijski polityk, w latach 1992–1999 minister-prezydent Regionu Flamandzkiego.
Życiorys.
Z wykształcenia doktor prawa Uniwersytetu Katolickiego w Leuven. W latach 1970–1988 praktykował w zawodzie prawnika w rodzinnym Mechelen. W latach 2000–2005 zajmował stanowisko profesora macierzystej uczelni. Zaangażował się w działalność Chrześcijańskiej Partii Ludowej (CVP), od 2001 funkcjonującej pod nazwą Chrześcijańscy Demokraci i Flamandowie (CD&amp;V).
W latach 1977–1991 sprawował mandat posła do federalnej Izby Reprezentantów, następnie do 1995 zasiadał w Senacie. Był m.in. przewodniczącym klubu poselskiego CVP (1985–1988). W 1995 i od 1999 do 2009 wchodził w skład Parlamentu Flamandzkiego, był też ponownie senatorem.
W okresie 1988–1992 w rządzie Wilfrieda Martensa pełnił funkcję ministra ds. zatrudnienia i pracy. Następnie przez siedem lat stał na czele rządu regionalnego we Flandrii jako jego premier (minister-prezydent), odpowiadając jednocześnie za m.in. energię, sprawy zagraniczne i badania naukowe.
Od 1994 powoływany w skład Komitetu Regionów. Był jego pierwszym wiceprzewodniczącym, od 2008 do 2010 zajmował stanowisko przewodniczącego KR. Zasiadał w Zgromadzeniu Parlamentarnym Rady Europy (od 2003 do 2004 jako wiceprzewodniczący), w 2009 ubiegał się bez powodzenia o urząd sekretarza generalnego Rady Europy.
Uhonorowany m.in. Orderem Oranje-Nassau i Orderem Leopolda.

</doc>
<doc id="1362046" url="https://pl.wikipedia.org/wiki?curid=1362046" title="Keith Gillespie">
Keith Gillespie

Keith Gillespie (ur. 18 lutego 1975) – północnoirlandzki piłkarz występujący na pozycji pomocnika w klubie Glentoran Belfast, do którego przeszedł w lecie 2009 z Bradford City. 
Reprezentacja.
Gillespie zaliczył 86 występów w reprezentacji swojego kraju oraz strzelił dwie bramki. Zadebiutował w niej w roku 1994. Ostatnie spotkanie w reprezentacji rozegrał 19 listopada 2008 - przeciwko Węgrom (porażka 0:2). Keith zajmuje czwartą pozycję pod względem ilości występów w kadrze; wyprzedzają go: Pat Jennings (119), Mal Donaghy (91) oraz Sammy McIlroy (88).

</doc>
<doc id="1362052" url="https://pl.wikipedia.org/wiki?curid=1362052" title="Bayreuth Hauptbahnhof">
Bayreuth Hauptbahnhof

Bayreuth Hauptbahnhof – stacja kolejowa w Bayreuth, w kraju związkowym Bawaria, w Niemczech. Znajdują się tu 3 perony.

</doc>
<doc id="1362054" url="https://pl.wikipedia.org/wiki?curid=1362054" title="Konkurs Piosenki Eurowizji 1961">
Konkurs Piosenki Eurowizji 1961

6. Konkurs Piosenki Eurowizji został zorganizowany 18 marca 1961 w Cannes na Lazurowym Wybrzeżu przez francuskiego nadawcę publicznego France 3, dzięki zwycięstwu reprezentantki kraju – Jacqueline Boyer podczas konkursu w 1960 roku.
Koncert finałowy prowadziła Jacqueline Joubert, a zwycięzcą został reprezentant Luksemburga – Jean-Claude Pascal z utworem autorstwa Jacques’a Datina i Maurice’a Vidalina „Nous, les amoureux”, za który otrzymał 33 punkty.
Lokalizacja.
Koncert finałowy w 1961 odbył się w Palais des Festivals et des Congrès, w tym samym miejscu, co konkurs w 1959. Budynek został zbudowany w 1949 w celu zorganizowania Międzynarodowego Festiwalu Filmowego. Hala znajduje się na promenadzie miasta, którą wyznacza bulwar La Croisette. Obecnie znajduje się tam hotel JW Marriott Cannes.
Kraje uczestniczące.
W konkursie wzięli udział reprezentanci 16 nadawców publicznych, w tym debiutujące w stawce telewizje z Finlandii, Hiszpanii i Socjalistycznej Federacyjnej Republiki Jugosławii.
W konkursie wystąpiło dwóch wykonawców, którzy brali udział w poprzednich konkursach. Reprezentantem Belgii ponownie został Bob Benny, który startował w finale konkursu w 1959. Przedstawicielka Norwegii Nora Brockstedt reprezentowała kraj w finale konkursu w 1960.
Każdemu reprezentantowi towarzyszyła orkiestra, którą kierował wyznaczony przez kraj dyrygent. Głównym dyrygentem konkursu był Franck Pourcel, który dyrygował orkiestrze podczas występów reprezentantów: Austrii, Niemiec, Francji i Finlandii. Ponadto orkiestrą dyrygowali: Rafael Ferrer (Hiszpania), Jože Privšek (Jugosławia), Dolf van der Linden (Holandia), William Lind (Szwecja), Francis Bay (Belgia), Gianfranco Intra (Włochy), Kai Mortensen (Dania), Øivind Bergh (Norwegia), Robert Stolz (Austria), Raymond Lefèvre (Monako), Fernando Paggi (Szwajcaria), Harry Robinson (Wielka Brytania) i Léo Chauliac (Luksemburg).
Wyniki.
Legenda:
Międzynarodowi nadawcy i głosowanie.
Spis poniżej przedstawia kolejność głosowania poszczególnych krajów w 1961 wraz z nazwiskami sekretarzy, którzy przekazywali punkty od swojego państwa, a także komentatorów konkursu dla telewizyjnych nadawców:
Z powodu przekroczenia przeznaczonego na konkurs czasu antenowego, w Wielkiej Brytanii ponowny występ zwycięzcy nie był transmitowany.

</doc>
<doc id="1362057" url="https://pl.wikipedia.org/wiki?curid=1362057" title="Welcome to the Machine">
Welcome to the Machine

Welcome to The Machine – drugi utwór na albumie "Wish You Were Here" (1975) zespołu Pink Floyd. Został skomponowany przez Rogera Watersa. Wyróżnia się od innych utworów z tego albumu, specyficznym brzmieniem syntezatorów (EMS VCS3) i gitar. Do stworzenia utworu muzycy wykorzystywali różne „efekty taśmowe” (efekty dźwiękowe wytworzone przez ręczne przewijanie taśmy na głowicy). Jest jedynym utworem, przy którym David Gilmour używał słuchawek na koncertach.
Tekst piosenki jest krytyką przemysłu muzycznego i wytwórni płytowych.
Twórcy.
Muzyka i słowa: Roger Waters
Wersje innych wykonawców.
Grupa Shadows Fall nagrała własną wersję utworu. Cover został wydany na albumie "The Art of Balance" (2002). Utwór nagrała także grupa RPWL na płycie koncertowej "Start the Fire" (2005).

</doc>
<doc id="1362060" url="https://pl.wikipedia.org/wiki?curid=1362060" title="Teobaldo Depetrini">
Teobaldo Depetrini

Teobaldo Depetrini (ur. 12 marca 1914, zm. 8 stycznia 1996 w Turynie) – włoski piłkarz urodzony w Vercelli w prowincji Vercelli. Grał w takich klubach jak Pro Vercelli, i Juventus F.C.
Juventus F.C. skorzystał z pomocy Depetriniego w roli kierowniczej w ramach sezonu 1959, jednak został szybko zastąpiony przez Renato Cesarini.

</doc>
<doc id="1362062" url="https://pl.wikipedia.org/wiki?curid=1362062" title="Berchtesgaden Hauptbahnhof">
Berchtesgaden Hauptbahnhof

Berchtesgaden Hauptbahnhof – stacja kolejowa w Berchtesgaden, w kraju związkowym Bawaria, w Niemczech. Znajdują się tu 3 perony.

</doc>
<doc id="1362065" url="https://pl.wikipedia.org/wiki?curid=1362065" title="Niedziela (film 2008)">
Niedziela (film 2008)

Niedziela (oryg. "Sunday") – bollywoodzki film z 2008 roku, w którym komedia przeplata się z thrillerem. W rolach głównych Ayesha Takia, Ajay Devgan, Arshad Warsi i Irrfan Khan. Reżyserował Rohit Shetty, autor filmów "Szalona przyjaźń" i "Zameen". Film jest remakiem filmu w telugu Anukokunda Oka Roju. To historia dziewczyny o imieniu Sehar, która nie pamięta pewnej niedzieli. Jej tajemnicę próbuje rozwikłać pewien policjant. Tłem historii – Delhi.
Fabuła.
Policja delhijska próbuje znaleźć mordercę pewnej dziewczyny. Przy tej okazji inną dziewczynę, podstawiającą głosy w filmach rysunkowych Sehar (Ayesha Takia) zaczynają osaczać obcy jej ludzie. Szofer taksówki (Arshad Warsi) dopomina się opłaty za kurs, którego ona nie pamięta. Niedoszły aktor (Irrfan Khan) widzi w niej ducha. Jacyś ludzie próbują ją zabić. Policjant (Ajay Devgan), którego widzi po raz pierwszy w życiu, podejrzanie dużo o niej wie. W komórce ma nagrane rozmowy, które ją przerażają. Co zdarzyło się w niedzielę, której zupełnie nie pamięta?...

</doc>
<doc id="1362066" url="https://pl.wikipedia.org/wiki?curid=1362066" title="Brian Kidd">
Brian Kidd

Brian Kidd (ur. 29 maja 1949) – angielski piłkarz, który występował na pozycji napastnika, wychowanek Manchesteru United, do którego dołączył w 1964 roku. Karierę piłkarską zakończył w 1984 roku, a jego ostatnim klubem był amerykański Fort Lauderdale Strikers. W reprezentacji Anglii zaliczył dwa występy i zdobył jedną bramkę. Od lipca 2013 Kidd jest asystentem menadżera w Manchesterze City, a od 2016 drugim trenerem w zespole Pepa Guardioli.
Kariera szkoleniowa.
Kidd rozpoczął swoją karierę trenerską w 1984 roku w klubie Barrow. Następnie w zaledwie kilku meczach prowadził Preston North End. W roku 1988 został trenerem juniorów w Manchesterze United. W latach 1991-98 Kidd pomagał sir Alexowi Fergusonowi w prowadzeniu pierwszej drużyny. Po poważnych konfliktach z Fergusonem opuścił klub. Dwa lata później znalazł nowego pracodawcę. Został menadżerem Blackburn Rovers. Zastąpił on na stanowisku menadżera Roya Hodgsona. Asystentem Kidda był przyjaciel z Manchesteru United – Brian McClair. Rok później Kidd został zastąpiony przez Tonego Parkesa.
W 2000 roku został trenerem młodzieży w Leeds United, ale w marcu tego samego roku awansował na stanowisko asystenta Davida O’Leary’ego, który był szkoleniowcem pierwszej drużyny. Po tym jak O'Leary opuścił klub Kidd pomagał w prowadzeniu zespołu Terry'emu Venablesowi, po czym opuścił Leeds po tym jak nowym szkoleniowcem został Peter Reid. Później w latach 2003-2004 był asystentem Svena-Görana Erikssona w reprezentacji Anglii. W sierpniu 2006 roku, gdy były gracz United Roy Keane został trenerem Sunderlandu pojawiły się plotki, że Keane chce Kidda na Stadium of Light. Mimo tego Kidd w 2006 roku został asystentem Neila Warnocka w Sheffield United i pełnił tę funkcję do 2008 roku, kiedy to zespół opuścił szkoleniowiec Bryan Robson, przyjaciel Kidda poznany również w Manchesterze United. 11 lutego 2009 przyjął ofertę asystenta trenera, którą zaoferował mu Paul Hart w Portsmouth. W sierpniu tego samego roku opuścił klub po tym jak nie przedłużył kontraktu. Przez krótki okres prowadził drużynę juniorów Manchesteru City.
W grudniu 2009 roku Kidd przyjął propozycję objęcia funkcji asystenta menadżera Roberto Manciniego w tym klubie. W 2013 roku po tym jak zwolniono Włocha, Kidd został tymczasowym menadżerem zespołu. Poprowadził drużynę w dwóch ostatnich meczach ligowych przeciwko Norwich (2:3) i Reading (2:0). Kiedy zarząd znalazł następcę Manciniego (Manuela Pellegriniego) Kidd został ponownie asystentem nowego szkoleniowca.
Linki zewnętrzne.
Profil na oficjalnej stronie Manchesteru City

</doc>
<doc id="1362067" url="https://pl.wikipedia.org/wiki?curid=1362067" title="Buchloe (stacja kolejowa)">
Buchloe (stacja kolejowa)

Buchloe – stacja kolejowa w Buchloe, w kraju związkowym Bawaria, w Niemczech. Znajdują się tu 3 perony.

</doc>
<doc id="1362068" url="https://pl.wikipedia.org/wiki?curid=1362068" title="Gianfranco Leoncini">
Gianfranco Leoncini

Gianfranco Leoncini (ur. 25 września 1939 w Rzymie, zm. 5 kwietnia 2019) – włoski piłkarz.
Kariera sportowa.
Podczas swojej kariery klubowej grał dla Juventusu, Atalanta B.C. i AC Mantova. Jedyne dwa mecze w reprezentacji rozegrał w 1966 roku, w tym jeden w finałach mistrzostw świata, ze Związkiem Radzieckim.

</doc>
<doc id="1362074" url="https://pl.wikipedia.org/wiki?curid=1362074" title="Fischen (stacja kolejowa)">
Fischen (stacja kolejowa)

Fischen - stacja kolejowa w Fischen im Allgäu, w kraju związkowym Bawaria, w Niemczech. Znajduje się tu 1 peron.

</doc>
<doc id="1362078" url="https://pl.wikipedia.org/wiki?curid=1362078" title="Model Michigan">
Model Michigan

Model Michigan (tzw. "matching model")– jeden z modeli zarządzania zasobami ludzkimi, koncepcja opracowana na Uniwersytecie Michigan w USA.
Powstanie modelu Michigan było efektem prac grupy badaczy, która opracowała koncepcję strategicznego zarządzania zasobami ludzkimi, integrującą zarządzanie zasobami ludzkimi ze strategią przedsiębiorstwa i jego strukturą organizacyjną. Nadrzędną rolę przyznano w tej koncepcji strategii przedsiębiorstwa, traktując strukturę organizacyjną i zarządzanie zasobami ludzkimi jako wynikające ze strategii, co w późniejszym okresie stało się przedmiotem krytyki jako zbyt jednostronne tych relacji.
W modelu Michigan wyróżniono cztery funkcje zarządzania zasobami ludzkimi:
Wymienione składniki systemu zarządzania zasobami ludzkimi, wzajemnie połączone tworzą cykl (proces) zasobów ludzkich. Zakładano przy tym, że odpowiednie ukształtowanie poszczególnych elementów cyklu umożliwia skuteczne oddziaływanie zachowania pracowników, które prowadzą do osiągnięcia celów odnoszących się do efektywności ("performance"). Ponadto są one traktowane jako istotne na każdym poziomie zarządzania, tj. strategicznym, taktycznym i operacyjnym, przy czym priorytet przyznaje się aspektowi strategicznemu zarządzania zasobami ludzkimi, jednak ograniczając jego rolę instrumentu implementacji strategii, a nie jej tworzenia.
Model Michigan koncentruje się na pojęciu „zasoby”. Przyjmuje on, że ludźmi należy zarządzać tak, jak wszelkimi innymi zasobami. Powinni oni być pozyskiwani możliwie najmniejszym kosztem i wykorzystywani efektywnie, a ich umiejętności mają być w pełni eksploatowane.
Model Michigan stosuje się do wszystkich pracowników, włączając w to zatrudnionych na część etatu oraz na czas określony. Polityka zarządzania zasobami ma na celu ścisłe wzajemne dopasowanie zasobów ludzkich oraz strategii przedsiębiorstwa. Zadaniem tej polityki jest zapewnienie realizacji strategicznych założeń firmy poprzez strukturalną reorganizację, odpowiedni system płac oraz zredukowanie liczby personelu.

</doc>
<doc id="1362082" url="https://pl.wikipedia.org/wiki?curid=1362082" title="Wax Trax! Records">
Wax Trax! Records

Wax Trax! Records to wytwórnia płytowa działająca w Stanach Zjednoczonych. Wax Trax! rozpoczął działalność jako sklep muzyczny w Denver, właścicielami byli Jim Nash i Dannie Flesher. W 1978 Nash i Flesher sprzedali sklep i w listopadzie następnego roku otworzyli nowy o tej samej nazwie przy 2449 North Lincoln Avenue w Chicago. Stał się ośrodkiem sceny New Wave, punk rockowej i industrialnej w USA.
Sklep powoli zaczął działalność wydawniczą, jednym z pierwszych albumów sygnowanych przez Wax Trax! był siedmiocalowy singiel Briana Eno "Wimoweh/Deadly Seven Finns". Pierwszym oficjalnym albumem Wax Trax! był dwudziestocalowy singiel Strike Under "Immediate Action" z 1980 roku, kolejnym był Divine "Born To Be Cheap". Jednak dopiero "Cold Life" Ministry oraz "Endless Riddance EP" Front 242 pozwoliły Wax Trax! osiągnąć status czołowego labelu muzyki dance i industrialnej w latach 80. i 90.
Nash i Flesher wydali na licencji szereg płyt belgijskiej wytwórni Play It Again Sam Records, by w końcu otworzyć północnoamerykańską filię wytwórni (Play It Again Sam Records USA) podlegającą Wax Trax!. PIAS z kolei nadzorował utworzenie Wax Trax! Europe, jednak w latach 90. współpraca obu firm gwałtownie się zakończyła. Play It Again Sam USA zostało wchłonięte przez Caroline Records.
Po ogłoszeniu upadłości w 1992 Wax Trax! zostało wykupione przez nowojorską wytwórnię TVT Records, a Nash i Flesher zachowali kontrolę artystyczną. TVT korzystała z marki Wax Trax! przez lata, także po śmierci Nasha spowodowanej AIDS 10 października 1995.
Bart Pfanenstiel, były pracownik Wax Trax!, w 2000 roku założył WTII Records, z zamiarem odtworzenia klimatu pierwszych nagrań Wax Trax!.
Wax Trax! wydawało między innymi Front 242, KMFDM, PIG, Underworld, Meat Beat Manifesto, Front Line Assembly, Young Gods, Sister Machine Gun, My Life With the Thrill Kill Kult, Cubanate, Coil, Controlled Bleeding, The KLF, Psykosonik i Laibach. Label wydał też szereg pobocznych projektów Ala Jourgensena i Paula Barkera z Ministry, w tym Revolting Cocks, Acid Horse (efekt współpracy Ministry i Cabaret Voltaire), Pailhead (wspólny projekt z Ianem Mackayem z Fugazi), PTP (skrót od "Programming The Psychodrill"), Lead Into Gold (solowy projekt Barkera), 1000 Homo DJs i Lard (z Jello Biafra).

</doc>
<doc id="1362083" url="https://pl.wikipedia.org/wiki?curid=1362083" title="Freilassing (stacja kolejowa)">
Freilassing (stacja kolejowa)

Freilassing – stacja kolejowa w Freilassing, w kraju związkowym Bawaria, w Niemczech. Znajdują się tu 4 perony.

</doc>
<doc id="1362087" url="https://pl.wikipedia.org/wiki?curid=1362087" title="Derrick Rose">
Derrick Rose

Derrick Martell Rose Sr. (ur. 4 października 1988 w Chicago) – amerykański zawodowy koszykarz, występujący na pozycji rozgrywającego, dwukrotny mistrz świata, obecnie zawodnik New York Knicks.
Karierę koszykarską rozpoczynał podczas nauki w szkole średniej Simeon Career Academy, z której drużyną koszykarską dwukrotnie zdobywał mistrzostwo stanu. W 2007 wystąpił w meczu gwiazd amerykańskich szkół średnich – McDonald’s All-American.
W 2007 podpisał list intencyjny uniwersytetu Memphis, stając się tym samym zawodnikiem ich zespołu. Wraz z drużyną Tigers awansował do finału rozgrywek akademickich, gdzie jednak przegrali z drużyną koszykarską uniwersytetu Kansas. Po roku studiów postanowił zgłosić się do draftu NBA, w którym to został wybrany z pierwszym numerem przez Chicago Bulls.
Podczas pierwszych rozgrywek w zawodowej karierze, Rose został wybrany debiutantem roku, a także wybrano go do najlepszego składu pierwszoroczniaków. W kolejnym sezonie po raz pierwszy w karierze został wybrany do meczu gwiazd NBA, oraz został powołany do reprezentacji Stanów Zjednoczonych na Mistrzostwa Świata 2010.
Dzieciństwo.
Matka, Brenda Rose, wychowała go samotnie. Derrick ma trzech starszych braci i dorastał w najgorszej dzielnicy Chicago – Englewood. Od dziecka kibicował Chicago Bulls, a jego idolem jest Michael Jordan.
Kariera.
High School.
Derrick Rose poprowadził swój zespół z liceum Simeon Career Academy do dwóch mistrzostw stanowych z rzędu, tym samym jego zespół stał się pierwszym w historii okręgu Chicago, który tego dokonał. Zagrał w meczu Jordan Brand oraz McDonald’s All-American, który uważany jest za All-Star Game młodych koszykarzy z liceum. Rose reprezentował także zespół USA w Nike Hoop Summit.
College.
W swoim jedynym sezonie na uniwersytecie, poprowadził swój zespół do pierwszego miejsca po sezonie regularnym dzięki czemu Uniwersytet Memphis, był rozstawiony z numerem 1. Szybko przeszli przez Sweet 16, by w Final Four awansować do finału, gdzie musieli uznać wyższość drużyny z Kansas po dogrywce 75:68.
NBA.
25 maja 2008 zdeklarował się przystąpić do draftu NBA. Został wybrany z numerem pierwszym przez Chicago Bulls.
W 2009 roku wygrał konkurs Skills Challenge i tym samym został najwszechstronniejszym rozgrywającym NBA. Na koniec sezonu 2008–09 został wybrany debiutantem roku. W swoim debiucie w meczu fazy playoff zdobył 36 punktów i wyrównał rekord Kareema Abdul-Jabbara pod względem najwyższej zdobyczy punktowej w debiutanckim meczu playoff.
17 stycznia 2011, w meczu przeciwko Memphis Grizzlies zdobył swoje pierwsze w karierze triple-double, zdobywając 22 punkty, 10 zbiórek i 12 asyst w ciągu 40 minut gry.
17 lutego 2011, w meczu przeciwko San Antonio Spurs, rozgrywający Byków, zdobywając 42 punktów, ustanowił swój nowy rekord kariery.
6 maja 2011, w meczu przeciwko Atlanta Hawks zdobył 44 punkty, czym ustanowił swój rekord w liczbie zdobytych punktów podczas playoffów.
3 maja 2011 został wybrany MVP sezonu zasadniczego 2010/2011. Tym samym stał się najmłodszym zawodnikiem, który odebrał tę nagrodę, a zarazem pierwszym od 1998 roku graczem Bulls.
25 lipca 2017 podpisał umowę z Cleveland Cavaliers. 8 lutego 2018 trafił do Utah Jazz w wyniku wymiany z udziałem trzech drużyn (Jazz, Cavaliers, Kings). 2 dni później został zwolniony. 8 marca zawarł kontrakt do końca sezonu z Minnesotą Timberwolves.
31 października 2018, podczas swojego pierwszego spotkania sezonu jako gracz pierwszej piątki, zdobył 50 punktów w wygranym 128–125 spotkaniu między Timberwolves a Utah Jazz, ustanawiając tym samym nowy rekord kariery.
6 lipca 2019 został zawodnikiem Detroit Pistons.
8 stycznia 2021 został zawodnikiem New York Knicks.
Kontuzje.
29 kwietnia 2012, w meczu nr 1 fazy play-off, przeciwko Philadelphia 76ers, Rose doznał poważnej kontuzji – zerwał więzadło krzyżowe w lewej nodze. Do gry wrócił na początku sezonu 2013/2014, lecz kilka tygodni po powrocie, 22 listopada 2013 roku, doznał kolejnego urazu. Tym razem uszkodził łąkotkę w prawym kolanie.
Osiągnięcia.
Reprezentacja.
(*) – osiągnięcia anulowane przez NCAA
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="1362093" url="https://pl.wikipedia.org/wiki?curid=1362093" title="Daniel Morelon">
Daniel Morelon

Daniel Morelon (ur. 24 lipca 1944 w Bourg-en-Bresse) – francuski kolarz torowy, pięciokrotny medalista olimpijski oraz wielokrotny medalista mistrzostw świata.
Kariera.
Specjalizował się w sprincie na 1 km, choć sukcesy odnosił także w tandemie. Na igrzyskach debiutował w Tokio w 1964, ostatni raz wystąpił w Montrealu 12 lat później. Za każdym razem, podczas czterech startów, zdobywał medale (łącznie pięć). Największe sukcesy odnosił podczas IO 68 – zwyciężył w sprincie, a wspólnie z Pierre'em Trentinem triumfował także w tandemie. Siedem razy był mistrzem świata w sprincie (1966, 1967, 1969, 1970, 1971, 1973 i 1975), raz w tandemie (1966).
Po zakończeniu kariery, od 1978 pracuje jako trener. Prowadził m.in. mistrzynię olimpijską Félicię Ballanger.

</doc>
<doc id="1362095" url="https://pl.wikipedia.org/wiki?curid=1362095" title="Dekanat Czarna">
Dekanat Czarna



</doc>
<doc id="1362099" url="https://pl.wikipedia.org/wiki?curid=1362099" title="Pływanie na Letnich Igrzyskach Olimpijskich 1912">
Pływanie na Letnich Igrzyskach Olimpijskich 1912

Pływanie na V Letnich Igrzyskach Olimpijskich – zawody pływackie rozegrane w ramach V Letnich Igrzysk Olimpijskich w Sztokholmie w 1912 roku. Rywalizację w dniach 6 – 15 lipca 1912 roku rozegrano zawody w dziewięciu konkurencjach, siedmiu męskich i dwóch kobiecych. Ogółem w zawodach wzięło 120 zawodników z 17 reprezentacji narodowych, dziewięćdziesięciu trzech mężczyzn i dwadzieścia siedem kobiet. W indywidualnej klasyfikacji medalowej najwięcej złotych medali (2) zdobyli Kanadyjczyk George Hodgson i Niemiec Walter Bathe, zaś największą liczbę medali w ogóle (3) zdobyli Brytyjczyk John Hatfield i reprezentant Australazji Harold Hardwick. Klasyfikację drużynową zwyciężyło Cesarstwo Niemieckie z 7 medalami.
Tło zawodów.
Zawody pływackie były organizowane w ramach igrzysk olimpijskich od ich pierwszej edycji w 1896 roku. Dużą zmianą była decyzja o przeprowadzeniu, po raz pierwszy w historii, zawodów pływackich dla kobiet. Dotychczas kobiety brały udział, w latach 1900 - 1908, jedynie w łucznictwie, krykiecie, golfie, tenisie ziemnym i żeglarstwie. Igrzyska w Sztokholmie były pierwszymi, które zorganizowały rywalizację kobiet w jednej z tzw. „głównych” dyscyplin sportowych, aż do IX Letnich Igrzysk Olimpijskich w amsterdamie w 1928 roku, kiedy to kobiety po raz pierwszy wzięły udział w zawodach lekkoatletycznych.
Decyzja ta została podjęta na XI Sesji MKOl zorganizowanej w Luksemburgu w 1910 roku. Podjęto tam decyzje o zorganizowaniu rywalizacji kobiet w pływaniu, skokach do wody, tenisie ziemny i gimnastyce, z tym że kobiece zawody gimnastyczne miały być zorganizowane w ramach dyscypliny pokazowej. Początkowo Szwedzki Komitet Olimpijski zdecydował się na organizację wyścigu na 100 metrów w stylu dowolnym, ale później zezwolił na przeprowadzenie rywalizacji pływackich sztafet kobiecych w stylu dowolnym.
Zawody pływackie zostały przeprowadzone w Djurgårdsbrunnsviken, zatoce niedaleko centrum miasta. Przygotowano tam basen o długości 100 metrów, z jednej strony ogrodzony brzegiem zatoki, z drugiej zaś drewnianym podestem na pontonach.

</doc>
<doc id="1362100" url="https://pl.wikipedia.org/wiki?curid=1362100" title="Kościół Niepokalanego Poczęcia Najświętszej Maryi Panny w Serocku">
Kościół Niepokalanego Poczęcia Najświętszej Maryi Panny w Serocku

Kościół Niepokalanego Poczęcia NMP w Serocku – kościół filialny parafii pw. Matki Bożej Różańcowej. Powstał na miejscu poprzednich drewnianych w latach 1791–1792. Jest to budynek orientowany o cechach klasycznych, halowy i prostokątny.
Ma niewielką zakrystię oraz kruchtę. Ściany z cegły, dach czterospadowy, pokryty dachówką. Na kalenicy krzyż ozdobny z datą 1801. Przeprowadzono w nim wiele prac konserwatorskich i remontów. Znajduje się w nim ołtarz o tradycjach barokowych z ok. XVIII wieku. W centrum ołtarza znajduje się obraz z 1686 roku, który jak podają kroniki, cudownie ocalał podczas pożaru świątyni w 1789 roku. Po obu stronach stoją dwie figury barokowe św. Stanisława biskupa męczennika oraz św. Wojciecha. W zwieńczeniu ołtarza jest drugi obraz a na mensie ołtarzowej znajduje się rzeźba Chrystusa Frasobliwego z I połowy XIX wieku. Na jednym z filarów wspiera się ambona z XVIII wieku, a chór wykonano z drewna także w XVIII w.

</doc>
<doc id="1362101" url="https://pl.wikipedia.org/wiki?curid=1362101" title="NAM">
NAM



</doc>
<doc id="1362106" url="https://pl.wikipedia.org/wiki?curid=1362106" title="Kazimierz Justian">
Kazimierz Justian

Kazimierz Justian (ur. 19 września 1888 we Lwowie, zm. 24 lutego 1936 w Warszawie) – polski przedwojenny aktor filmowy, często obsadzany w rolach czarnych charakterów.
Był aktorem teatralnym od 1904. Występował na scenach we Lwowie i w Poznaniu. Od 1922 był aktorem Teatru Polskiego w Warszawie.
Zmarł 24 lutego 1936 w Warszawie wskutek choroby serca. Został pochowany we Lwowie.

</doc>
<doc id="1362107" url="https://pl.wikipedia.org/wiki?curid=1362107" title="Michael Beasley">
Michael Beasley

Michael Paul Beasley, Jr. (ur. 9 stycznia 1989) – amerykański koszykarz, występujący na pozycji niskiego skrzydłowego.
W 2007 wystąpił w meczu wschodzących gwiazd - Nike Hoop Summit oraz McDonald’s All-American.
W lipcu 2012 podpisał trzyletni kontrakt z Phoenix Suns. 
3 września 2013 Beasley został zwolniony przez drużynę z Phoenix. Decyzję tę podjęto niedługo po tym, jak Beasley został aresztowany za posiadanie marihuany. 12 września 2013 podpisał kontrakt z Miami Heat.
Podczas występów w lidze chińskiej, w sezonie 2014/15 notował średnio 28,6 punktu, 10,4 zbiórki, 5,2 asysty, 1,9 przechwytu, przy skuteczności z gry wynoszącej 55,5%. Wystąpił też w meczu gwiazd, ustanawiając rekord spotkania – 59 punktów, jako zawodnik spoza składu podstawowego, za co otrzymał tytuł MVP.
26 lutego 2015 roku podpisał 10-dniową umowę z Miami Heat. 8 marca podpisał drugą, taką samą umowę, a następnie 18 marca, trzecią, już do końca sezonu.
30 września 2015 roku zawarł kontrakt z Shandong Golden Stars, powracając do chińskiej ligi CBA na sezon 2015/16. 17 stycznia 2016 roku wystąpił w drugim z rzędu CBA All-Star Game, zdobywając przy okazji kolejną statuetkę MVP, zanotował wtedy rekordowe 63 punkty, 19 zbiórek i 13 asyst dla drużyny Południa. W 40 spotkaniach sezonu regularnego uzyskał średnie 31,9 punktu, 13,4 zbiórki, 3,8 asysty, 2 przechwytu i 1,3 bloku na mecz. Został nagrodzony tytułem zagranicznego MVP sezonu 2015–16.
4 marca 2016 roku podpisał umowę do końca sezonu 2015/16 z klubem Houston Rockets. 8 sierpnia 2017 został zawodnikiem New York Knicks. 23 lipca 2018 podpisał kontrakt z Los Angeles Lakers.
7 lutego 2019 w wyniku wymiany trafił do Los Angeles Clippers. Dwa dni później został zwolniony. 21 lutego zawarł umowę z chińskim Guangdong Southern Tigers.
10 lipca 2020 został zawodnikiem Brooklyn Nets. Kilka dni później stwierdzono u niego koronawirusa, co spowodowało, że musiał opuścić rozgrywki NBA w Orlando.

</doc>
<doc id="1362112" url="https://pl.wikipedia.org/wiki?curid=1362112" title="Perkolator">
Perkolator

Perkolator jest to urządzenie służące do otrzymywania wyciągu z jakiejś substancji dzięki przepuszczaniu przez nią płynu. Stosowane np. przy obróbce kawy bądź płynnych leków w aptece. Urządzenie o cylindrycznym lub stożkowym kształcie (kształt stożkowaty ułatwia usuwanie wyekstrahowanego surowca).

</doc>
<doc id="1362113" url="https://pl.wikipedia.org/wiki?curid=1362113" title="Paciorecznik indyjski">
Paciorecznik indyjski

Paciorecznik indyjski ("Canna indica" L.) – gatunek rośliny z rodziny paciorecznikowatych ("Cannaceae"). Występuje w strefie międzyzwrotnikowej. Wbrew swojej nazwie nie pochodzi z Indii, lecz z północnego i środkowego Meksyku i Ameryki Południowej. Gatunek introdukowany do flory Stanów Zjednoczonych, w wielu miejscach uprawiany i naturalizowany. Jest jednym z gatunków wyjściowych, z których ogrodnicy wyhodowali mieszańca zwanego paciorecznikiem ogrodowym.
Systematyka.
Nazwa rośliny ma wiele synonimów: "Canna coccinea" Mill., "Canna compacta" Roscoe, "Canna edulis" Ker Gawl., "Canna limbata" Roscoe, "Canna lutea" Mill.

</doc>
<doc id="1362115" url="https://pl.wikipedia.org/wiki?curid=1362115" title="Pierre Trentin">
Pierre Trentin

Pierre Trentin (ur. 15 maja 1944 w Créteil) – francuski kolarz torowy i szosowy, czterokrotny medalista olimpijski oraz wielokrotny medalista torowych mistrzostw świata.
Kariera.
Specjalizował się w wyścigu ze startu zatrzymanego i sprincie, choć sukcesy odnosił także w tandemie. Na igrzyskach debiutował w Tokio w 1964, ostatni raz wystąpił w Monachium 8 lat później. Medale zdobywał podczas dwóch pierwszych startów (łącznie cztery). Największe sukcesy odnosił podczas IO 68 - zwyciężył w koronnej konkurencji, a wspólnie z Danielem Morelonem triumfował także w tandemie. Był mistrzem świata w wyścigu ze startu zatrzymanego (1966) oraz w tandemie (1966).

</doc>
<doc id="1362128" url="https://pl.wikipedia.org/wiki?curid=1362128" title="Dekanaty Kościoła greckokatolickiego w Polsce">
Dekanaty Kościoła greckokatolickiego w Polsce

W związku z ustanowieniem w dniem 25 listopada 2020 przez Papieża Franciszka nowej eparchii olsztyńsko-gdańskiej, utworzony też nowy dekanat, legnicki.
Historia.
Od 2017 w Polsce w 2 greckokatolickich eparchiach istniało 13 dekanatów.
Skróty nazw (archi)diecezji.
PWA – przemysko-warszawska, OGD – olsztyńsko-gdańska, WKD – wrocławsko-koszalińska 
Spis dekanatów.
Poniższa lista zawiera wykaz polskich dekanatów ułożonych w kolejności alfabetycznej.

</doc>
<doc id="1362132" url="https://pl.wikipedia.org/wiki?curid=1362132" title="Reakcja spadochronowa">
Reakcja spadochronowa

Reakcja spadochronowa – odruch występujący u niemowląt, pojawiający się w 8. miesiącu życia. Jest zaliczany do odruchów prymitywnych. Jego brak świadczy o uszkodzeniu ośrodkowego układu nerwowego, a w przypadku asymetrii odruchu świadczy o niedowładzie lub porażeniu połowiczym.
Technika badania.
Dziecko trzymane jest w powietrzu poziomo, równolegle do podłoża, twarzą skierowaną do dołu. Następnie nadaje się dziecku przyspieszenie, tak aby przyspieszenie działało na przednią część tułowia (szybkie pochylenie dziecka twarzą w kierunku podłoża), co powoduje wystąpienie u dziecka reakcji obronnej pod postacią wyprostowania kończyn górnych. Ta reakcja obserwowana jest już od 6 miesiąca życia i jest określana jako "gotowość do skoku" (ang. "readiness to jump").
Natomiast w przypadku równomiernego przyspieszenia, którego wektor skierowany jest prostopadle do podłoża, w miarę zbliżania się do podłoża, dziecko przyjmuje pozycję skoczka spadochronowego (ang. "parachute reaction").

</doc>
<doc id="1362133" url="https://pl.wikipedia.org/wiki?curid=1362133" title="Model Harwardzki">
Model Harwardzki

Model Harwardzki – tzw. "map of the HRM territory", jeden z modeli zarządzania zasobami ludzkimi, koncepcja opracowana na Uniwersytecie Harvarda w USA.
Powstanie modelu harwardzkiego wiązało się z wprowadzeniem w 1981 r. do programu studiów MBA ("Master of Business Administration"), w Harvard Business School obowiązkowego przedmiotu pod nazwą "human resource management".
W modelu harwardzkim wyróżniono cztery główne obszary zarządzania zasobami ludzkimi, w których podejmuje się decyzje:
W omawianym modelu przyjęto, iż wymienione obszary zarządzania zasobami ludzkimi stanowią przedmiot oddziaływania interesariuszy organizacji (akcjonariusze, kadra menedżerska, pracownicy, związki zawodowe, rząd i samorząd) oraz znajdują się pod wpływem czynników sytuacyjnych, takich jak struktury zatrudnienia, strategia przedsiębiorstwa, sytuacja na rynku pracy, technologia, prawo i systemy wartości. Ponadto zwrócono uwagę, że decyzje w sferze zarządzania zasobami ludzkimi pociągają za sobą w obszarze zasobów ludzkich zarówno skutki bezpośrednie (efektywność, zaangażowanie), jak i pośrednie (zadowolenie pracowników, efektywność organizacji, dobrobyt społeczny), powodujące efekt sprzężenia zwrotnego w stosunku do interesariuszy organizacji i czynników sytuacyjnych. W wyniku tego powstaje układ wzajemnych zależności, charakteryzujących harwardzki model zarządzania zasobami ludzkimi.
Model Harwardzki opiera się na założeniu, że ludzie mogą wpływać na wyniki przyjętej strategii poprzez włączenie ich w proces decyzyjny, właściwe motywowanie, tworzenie poczucia wspólnoty i wzajemnego zaufania.

</doc>
<doc id="1362135" url="https://pl.wikipedia.org/wiki?curid=1362135" title="Ulica Rzgowska w Łodzi">
Ulica Rzgowska w Łodzi

Ulica Rzgowska w Łodzi – łódzka ulica będąca trasą wylotową z Łodzi w kierunku Rzgowa. Położona w dzielnicy Górna. Rozpoczyna się na placu Reymonta, a kończy na granicy Łodzi i Starowej Góry (w okolicy skrzyżowania z ul. Zagłoby), gdzie przechodzi w ulicę Szeroką.
Przed wybudowaniem i oddaniem do użytku nowej, ważnej dla łódzkiego transportu inwestycji (noc z 31.08/01.09.2014) nazwanej roboczo 'Trasa Górna', a obecnie al. Bartoszewskiego; ulica Rzgowska od Paderewskiego/Broniewskiego (skrzyżowanie z DK nr 14) do granic miasta znajdowała się w ciągu drogi krajowej nr 1. Ówczesna Trasa Górna (o długości 4 km), będąca skrzyżowaniem ze Rzgowską ok. 300 m od granicy administracyjnej, przejęła fragment „jedynki” od tej ulicy, toteż odcinek od Paderewskiego/Broniewskiego do Bartoszewskiego stracił klasyfikację drogi krajowej. Taka sytuacja utrzymywała się do 1 lipca 2016 r., kiedy to otwarto 40-kilometrowy odcinek autostrady A1 (Łódź Północ – Tuszyn) stanowiący wschodnią obwodnicę Łodzi, przez co zmieniono numer drogi krajowej nr 1 na 91. Niegdyś ul. Rzgowska była drogą krajową na odcinku 4,0 km, a teraz jest zaledwie przez 300 m.
Wzdłuż Rzgowskiej (na odcinku ok. 3 km) jest poprowadzone torowisko tramwajowe. Na odcinku pl. Niepodległości – Paderewskiego/Broniewskiego tory znajdują się w jezdni, na dalszym odcinku do ul. Kurczaki infrastruktura tramwajowa znajduje się w pasie zieleni pomiędzy nitkami. Przy skrzyżowaniu Rzgowska/Kurczaki (północno-wschodni narożnik) znajduje się krańcówka tramwajowa „Kurczaki” (przystanek nr 1001).
Ulica Rzgowska jest istotnym dla miejskiego ruchu połączeniem między centrum a dzielnicą Górna. Końcowy odcinek ulicy jest fragmentem trasy wylotowej na Katowice dla osób przejeżdżających przez Łódź (prowadzi do węzłów (S8) 'Rzgów' oraz (A1) 'Tuszyn').
Przebieg.
Ulica Rzgowska liczy 357 numerów. Początkowo przebiega w kierunku południowo-wschodnim, następnie skręca nieznacznie w stronę południa, by w końcowej części zmienić kierunek na południowy zachód.
Odcinek początkowy ulicy Rzgowskiej (od placu Reymonta do skrzyżowania z ulicami Broniewskiego i Paderewskiego), charakteryzuje się w obecnością licznych punktów handlowo-usługowych. Odcinek za ww. skrzyżowaniem jest zdecydowanie bardziej ubogi zarówno jeśli chodzi o interesującą architekturę jak i zurbanizowanie. Pasy jezdni rozdzielone są torami tramwajowymi – ulica przekształca się w trasę wylotową miasta.
Cechuje się licznymi obniżeniami i wzniesieniami terenu.
Odcinek przy skrzyżowaniu z ul. Dachową jest uważany za jeden z najbardziej niebezpiecznych, ze względu na szybkość jadących pojazdów oraz obecność przejścia dla pieszych w niewielkiej odległości od wyjazdu spod wiaduktu. Dla zwiększenia bezpieczeństwa zainstalowano nieopodal sygnalizację świetlną.
Historia.
Początkowo była zwykłym traktem, biegnącym przez dobra szlacheckie Chojen i Starowej Góry, a formę ulicy otrzymała w okresie uprzemysłowienia Łodzi. Najpierw jej krótki odcinek docierał od Górnego Rynku do granicy miasta (ówczesna ulica Dąbrowska). Później w miarę dołączania do Łodzi części Chojen ulica wydłużała się, a po obu jej stronach powstawały fabryki i domy mieszkalne. W wyniku zawartej umowy w 1924 roku powstało kilka linii tramwajowych sięgających do przedmieścia Łodzi, m.in. ulicą Rzgowską od Górnego Rynku do kolei na Chojnach, o długości 2252 mb. Pojawiły się na niej tramwaje linii 4 i 11. Początkowo jeździły po jednym torze. W 1927 roku położono drugie tory oraz wybudowane nowe, odchodzące od ulicy Rzgowskiej ulicą Dąbrowskiego do ulicy Kilińskiego. W latach okupacji hitlerowskiej 1939–1945 nosiła niem. nazwę "Heerstrasse" ("ulica Armijna"). Podczas poszerzania ulicy w latach siedemdziesiątych, Rzgowska zmieniła nieco bieg na odcinku Komorniki-Kurczaki omijając cmentarz św. Franciszka i „zakręt śmierci”. W 2014 roku ruch na ulicy (oraz na prostopadłej Paderewskiego) został odciążony dzięki zbudowanej Trasie Górna.
Obiekty na przebiegu ulicy.
Kolumna "dziś" zawiera opis miejsca ulicy wg aktualnej nazwy lub istniejącego teraz.
Kolumna "dawniej" zawiera opis miejsca ulicy według dawnej nazwy lub miejsca istniejącego przed aktualnym.
Komunikacja miejska.
Przez ulicę przebiegają następujące linie łódzkiego MPK:
Przy skrzyżowaniu z ulicą Kurczaki znajduje się pętla tramwajowa „Chojny Kurczaki” (przystanek nr 1001).

</doc>
<doc id="1362138" url="https://pl.wikipedia.org/wiki?curid=1362138" title="Edward Gniewosz">
Edward Gniewosz

Edward Joachim Sebastian Gniewosz herbu Rawicz (ur. 2 września 1822 we Wzdowie, zm. 26 maja 1906 w Wiedniu) – ziemianin, właściciel dóbr, poseł na galicyjski Sejm Krajowy i do Rady Państwa, c. k. radca ministerialny, c. k. radca dworu, podkomorzy.
Życiorys.
Był jednym z ośmiorga dzieci Wiktora Gniewosza (1792-1840, właściciel dóbr Nowosielce i tamtejszego dworu, Gniewosz, Tokarnia, Karlików) i Łucji (1802-1894, córka Sebastiana Ostaszewskiego). Jego braćmi byli: Zygmunt (1827-1909, c. k. generał i szambelan cesarski), Władysław (1829-1901, c. k. pułkownik i szambelan cesarski), Feliks (1836-1897, właściciel dóbr, urzędnik). Miał także trzy siostry. Był też stryjeczno-ciotecznym bratem (kuzynem) Włodzimierza Gniewosza oraz dalszym kuzynem Jana Nepomucena Gniewosza. 
Po ukończeniu Theresianum w Wiedniu, zajmował w administracji galicyjskiej kolejno stanowiska: sekretarza (od 1859) i radcy namiestnictwa (od 1866). Był urzędnikiem C. K. Rady Szkolnej Krajowej. W sierpniu 1876, po ok. 30 latach pracy, został przeniesiony jako radca dworu (Hofrat) do Ministerstwa Oświaty w Wiedniu.
W 1864 został wybrany posłem Sejmu Krajowego Galicji I kadencji (do 1867) w I kurii obwodu Sambor na miejsce Henryka Janki, aresztowanego za udział w powstaniu styczniowym. Później był ponownie wybierany posłem kadencji II kadencji (1867–1869) i III kadencji (1870-1876) w I kurii obwodu Sanok, zaś pod koniec trzeciej kadencji na jego miejsce 16 lutego 1876 obrano Gustawa Romera. W Sejmie krajowym odegrał istotną rolę, zwłaszcza w zakresie spraw szkolnictwa i przy tworzeniu Rady Szkolnej Krajowej. W latach 1873-1896 posłował także do parlamentu w Wiedniu. Poseł do Rady Państwa w Wiedniu V kadencji (1873-1879), VI kadencji (1879-1885), VII kadencji (1885-1891), VIII kadencji (1891-1897), wybierany jako reprezentant kurii wiejskiej. Należał do Koła Polskiego. Był działaczem polityczno-oświatowym reprezentującym poglądy konserwatywne. Na początku 1897 zrezygnował z kandydowania w kolejnych wyborach z uwagi na stan zdrowia.
W połowie 1868 został wybrany do komisji statutowej galicyjskiego Towarzystwa Kredytowego, jednak zrezygnował z zasiadania w niej z uwagi na obowiązki na pełnionym stanowisku referenta Rady Szkolnej Krajowej. 18 listopada 1877 został mianowany c. k. podkomorzym Jego Ces. Kr. Apost. Mości (przyrzeczenie złożył 28 listopada 1877). Do 1901 był mężem zaufania dla oddziału hipotecznego w Banku Austro-Węgierskim w Wiedniu (jego następcą został Stefan Moysa-Rosochacki).
Uchwałą Rady Miejskiej w Sanoku z 1 września 1880 nadano mu tytuł honorowego obywatelstwa Sanoka za starania skutkujące otwarciem tego samego dnia C. K. Gimnazjum w Sanoku, jak też za działalność na polu konstytucyjnym jako poseł do Rady Państwa, życzliwość i przychylność miastu. W maju 1892 otrzymał honorowe obywatelstwo gmin Jaćmierz, Rymanów, Nowosielce. 
Jak podano w biogramie Edwarda Gniewosza w "Polskim Słowniku Biograficznym", cechowała go prawdomówność, prostolinijność i odwaga cywilna w wypowiedziach politycznych.
Był żonaty z Marią Ressig. Zmarł w maju 1906 w Wiedniu. Został pochowany na cmentarzu Heiligenstädter w Wiedniu.

</doc>
<doc id="1362141" url="https://pl.wikipedia.org/wiki?curid=1362141" title="Subborealna brzezina bagienna">
Subborealna brzezina bagienna

Sosnowo-brzozowy las bagienny, subborealna brzezina bagienna, biel ("Thelypteridi-Betuletum pubescentis" Czerw. 1972) – zespół leśny należący do klasy olsów "Alnetea glutinosae". Zbiorowisko o niepewnym statusie syntaksonomicznym. W szczególności nie posiada gatunków charakterystycznych – budują go gatunki typowe dla różnych innych zbiorowisk – olsowe, szuwarowe i torfowiskowe. Występuje na rozległych torfowiskach wykształconych z torfowisk niskich lub przejściowych, zastępując zarośla "Betulo-Salicetum repentis" w drodze sukcesji w kierunku torfowcowego boru świerkowego. Jest to zbiorowisko roślinne o charakterze borealnym, cechujące się znacznym bogactwem i różnorodnością florystyczną. Zbliżone jest do borów z klasy "Vaccinio-Piceetea", zwłaszcza do zespołu "Betuletum pubescentis".
Siedliska, w których występują lasy bagienne, są często objęte ochroną konserwatorską, w formie rezerwatów przyrody lub parków krajobrazowych.
Charakterystyka.
Drzewostan jest niski i dość rzadki. Najczęściej występuje: sosna zwyczajna, brzoza omszona, świerk, niekiedy olsza czarna. Jest to jeden z dwóch naturalnych typów lasu z dominującą brzozą omszoną w drzewostanie (drugim jest brzezina bagienna).
Krzewy: wierzba szara, wierzba rokita, kruszyna, rzadsze: wierzba uszata i brzoza niska. Runo: trzcina pospolita, zachylnik błotny, nerecznica grzebieniasta i trzcinnik lancetowaty.
Zespół ten wyróżnia się występowaniem także: gruszyczki jednostronnej i gruszyczki okrągłolistnej i gwiazdnicy długolistnej, gruszycznika jednokwiatowego oraz listery jajowatej, pięciornika kurze ziele, turzycy sinej, turzycy szczupłej.
Dobrze wykształcona jest warstwa mchów z takimi gatunkami, jak: rokietnik pospolity, gajnik lśniący, torfowiec błotny. Roślinność torfowisk przejściowych i niskich: bobrek trójlistkowy, kruszczyk błotny, dziewięciornik błotny.
Bardzo istotny jest także udział gatunków klasy "Oxycocco-Sphagnetea", które liczniej są reprezentowane tylko w borach bagiennych. Do najczęściej spotykanych gatunków torfowisk wysokich należą: "Sphagnum capillifolium", "Sphagnum magellanicum", "Aulacomnium palustre", żurawina błotna, wełnianka pochwowata.
Gęste podszycie lasu bagiennego, złożone z kilku gatunków wierzb oraz kruszyny powoduje, że las ten jest niedostępny i stanowi ostoję wielu gatunków drapieżnych ptaków i innych zwierząt.
Występowanie.
Występuje w północno-wschodniej Polsce (Puszcza Białowieska, Puszcza Knyszyńska, Puszcza Augustowska, w północno-wschodniej części Równiny Kurpiowskiej, w dolinie Biebrzy i na Pojezierzu Suwalskim oraz Niecce Gródecko-Michałowskiej na południe od Puszczy Knyszyńskiej).

</doc>
<doc id="1362144" url="https://pl.wikipedia.org/wiki?curid=1362144" title="Odruch podparcia">
Odruch podparcia

Odruch podparcia – odruch obserwowany u noworodków, zaliczany do odruchów prymitywnych. Odruch podparcia występuje fizjologicznie od urodzenia a zanika do 2. miesiąca życia, a jego występowanie w późniejszym okresie życia dziecka może wskazywać na wczesne objawy mózgowego porażenia dziecięcego.
Technika wywołania.
Dziecko jest trzymane w pozycji pionowej pod pachami; w trakcie zbliżania kończyn dolnych do podłoża i wywołaniu nacisku podłoża na stopy pojawia się toniczne napięcie mięśni zginaczy i prostowników, co powoduje podparcie tułowia.

</doc>
<doc id="1362155" url="https://pl.wikipedia.org/wiki?curid=1362155" title="Odpamiętywanie">
Odpamiętywanie

Odpamiętywanie - aktualizacja pamiętanego materiału, która może przybierać trzy formy:

</doc>
<doc id="1362156" url="https://pl.wikipedia.org/wiki?curid=1362156" title="John Gilmour">
John Gilmour

Sir John Gilmour, 2. baronet DSO (ur. 27 maja 1876, zm. 30 marca 1940 w Londynie), brytyjski polityk, członek Partii Konserwatywnej, minister w rządach Stanleya Baldwina, Ramsaya MacDonalda i Neville'a Chamberlaina.
Życiorys.
Był synem sir Johna Gilmoura, 1. baroneta, i Henrietty Gilmour. Tytuł baroneta odziedziczył po śmierci ojca w 1920 r. Kształcił się w Trinity College w Glenalmond, na Uniwersytecie Edynburskim oraz w Trinity Hall na Uniwersytecie Cambridge.
W latach 1900–1901 brał udział w II wojnie burskiej w szeregach 20 kompanii (Fife and Forfar) Imperial Yeomanry. Za postawę na polu walki został odznaczony medalem Królowej oraz trzykrotnie wspomniany w rozkazie dziennym. Brał również udział w I wojnie światowej w szeregach Fife and Forfar Yeomanry. Ponownie został wspomniany w rozkazie dziennym oraz otrzymał Distinguished Service Order.
Gilmour był w latach 1902–1906 r. zarządcą hodowli lisów w Fife. W latach 1901–1910 zasiadał w radzie hrabstwa Fife. W 1906 r. bez powodzenia startowałw wyborach do Izby Gmin w okręgu East Fife. Do parlamentu dostał się w 1910 r. wygrywając wybory w okręgu East Renfrewshire. Od 1918 r. reprezentował okręg wyborczy Glasgow Pollok.
W latach 1921–1922 był młodszym lordem skarbu. W latach 1924–1929 był ministrem ds. Szkocji. W rządzie narodowym był w latach 1931–1932 ministrem rolnictwa i rybołówstwa, a w latach 1932–1935 ministrem spraw wewnętrznych. Karierę zakończył jako minister budownictwa okrętowego. Objął ten urząd w 1939 r. i zmarł podczas jego pełnienia w 1940 r.
Był rektorem Uniwersytetu Edynburskiego w latach 1926–1929. Otrzymał honorowe tytuły naukowe od Uniwersytetu Glasgow w 1925 r., Uniwersytetu Edynburskiego w 1927 r. oraz Uniwersytetu w St Andrews w 1929 r. Był również brygadierem Królewskiej Kompanii Łuczników.
Tytuł baroneta po jego śmierci odziedziczył jego najstarszy syn John Edward Gilmour.

</doc>
<doc id="1362158" url="https://pl.wikipedia.org/wiki?curid=1362158" title="Ośliczka wodna">
Ośliczka wodna

Ośliczka wodna, ośliczka pospolita ("Asellus aquaticus") – skorupiak z rzędu równonogów (Isopoda). Ciało spłaszczone, zbudowane z prawie jednorodnych segmentów. Posiada siedem par odnóży i długie czułki. Samiec długości około 13 mm, samica 8 mm.
Występuje w wodach stojących z obumarłą warstwą roślin na dnie. Żywi się szczątkami organicznymi. Rozwój, w zależności od temperatury wody, trwa od 18 do 30 dni. Jaja, a później młode samica nosi w jaśniejszej kieszeni na spodzie ciała.

</doc>
<doc id="1362160" url="https://pl.wikipedia.org/wiki?curid=1362160" title="Félicia Ballanger">
Félicia Ballanger

Félicia Michele Sylviane Ballanger (ur. 12 czerwca 1971 w La Roche-sur-Yon) – francuska kolarka torowa, trzykrotna złota medalistka olimpijska oraz jedenastokrotna medalistka mistrzostw świata.
Specjalizowała się w sprincie na 1 km i wyścigu na 500 metrów. W 1996 w Atlancie została mistrzynią olimpijską w sprincie, cztery lata później obroniła tytuł oraz dołożyła złoto na 500 m. Pięciokrotnie była mistrzem świata w sprincie (1995, 1996, 1997, 1998, 1999), tyle samo razy triumfowała na 500 metrów (1995, 1996, 1997, 1998, 1999).
Jej trenerem był m.in. Daniel Morelon.

</doc>
<doc id="1362161" url="https://pl.wikipedia.org/wiki?curid=1362161" title="Felicia Ballanger">
Felicia Ballanger



</doc>
<doc id="1362162" url="https://pl.wikipedia.org/wiki?curid=1362162" title="E-banking">
E-banking



</doc>
<doc id="1362167" url="https://pl.wikipedia.org/wiki?curid=1362167" title="Sztuka ogrodowa">
Sztuka ogrodowa

Sztuka ogrodowa – zbiór działań obejmujących projektowanie ogrodów i założeń parkowych, ale nie tylko. To również pielęgnacja zieleni, nowej oraz już istniejącej w danym miejscu. To sztuka doboru właściwych roślin ich odmian do danego terenu i warunków klimatycznych tam panujących. To sposób łączenia architektury i zieleni w taki sposób, aby pozostawały w harmonii ze sobą.

</doc>
<doc id="1362171" url="https://pl.wikipedia.org/wiki?curid=1362171" title="Okręg wyborczy East Renfrewshire">
Okręg wyborczy East Renfrewshire

Okręg wyborczy East Renfrewshire powstał w 1885 r. i wysyłał do brytyjskiej Izby Gmin jednego deputowanego. Okręg został zlikwidowany w 1983 r., ale przywrócono go ponownie w 2005 r. Okręg obejmuje wschodnią część hrabstwa Renfrewshire.

</doc>
<doc id="1362173" url="https://pl.wikipedia.org/wiki?curid=1362173" title="Mylène Gautier">
Mylène Gautier



</doc>
<doc id="1362175" url="https://pl.wikipedia.org/wiki?curid=1362175" title="Mylene Gautier">
Mylene Gautier



</doc>
<doc id="1362176" url="https://pl.wikipedia.org/wiki?curid=1362176" title="Edith Frank-Holländer">
Edith Frank-Holländer

Edith Frank-Holländer (ur. 16 stycznia 1900 w Akwizgranie, zm. 6 stycznia 1945 w Auschwitz-Birkenau) – matka Anne Frank i Margot Frank.
Edith Holländer była najmłodszym z czwórki rodzeństwa. Jej rodzina miała holendersko-niemiecko-żydowskie korzenie. Ojciec, Abraham Holländer (1860-1928), był przedsiębiorcą i tak jak matka Rosa Stern (1866-1942), ważną postacią w akwizgrańskiej żydowskiej społeczności.
W 1924 roku poznała Otto Franka, para wzięła ślub w 36 urodziny Ottona – 12 maja 1925 roku. Ich pierwsza córka Margot urodziła się we Frankfurcie nad Menem w 1926 roku. 12 czerwca 1929 urodziła się Anne Frank.
Narastający antysemityzm i prawa dyskryminujące Żydów w III Rzeszy zmusiły rodzinę do emigracji. W 1933 roku Frankowie przenieśli się do Amsterdamu, gdzie Otto Frank założył oddział swojej firmy. Bracia Edith: Walter (1897-1968) i Julius (1894-1967) uciekli do USA w 1938 roku, zaś jej matka Rosa Holländer-Stern w 1939 roku przyłączyła się do córki w Amsterdamie.
W 1940 roku Niemcy zaatakowali Holandię i wprowadzili politykę prześladowania Żydów. Dzieci Edith zostały usunięte ze swych szkół, a jej mąż musiał zrezygnować z prowadzenia interesów ze swoimi holenderskimi wspólnikami Johannesem Kleimanem i Victorem Kuglerem, którzy pomogali rodzinie podczas ich pobytu w kryjówce na poddaszu biura.
Rodzina Franków, ich sąsiedzi (Hermann van Pels, Auguste van Pels i Peter van Pels) oraz dentysta Miep Gies – Fritz Pfeffer) spędzili w kryjówce ponad dwa lata. Okres ten został uwieczniony w "Dzienniku Anny Frank". 4 sierpnia 1944 adres ich kryjówki został anonimowo ujawniony Gestapo. Po areszcie w siedzibie Gestapo i trzydniowym pobycie w więzieniu, Edith wraz z pozostałą siódemką, z którą się ukrywała, zostali przewiezieni do niemieckiego obozu koncentracyjnego Westerbork. Stamtąd 3 września 1944 zostali przewiezieni do obozu koncentracyjnego Auschwitz. Po dotarciu na miejsce Edith i jej córki oddzielono od męża. Edith wybrano do komory gazowej, a jej córki przetransportowano do obozu Bergen-Belsen. Edith Frank, wraz z przyjaciółką, zdołała uciec przed komorą gazową i ukryła się w innej części obozu, gdzie spędziła resztę życia. Zmarła z wycieńczenia i niedożywienia w wieku 44 lat, na 20 dni przed wyzwoleniem obozu przez Armię Czerwoną.
Przed publikacją "Dziennika" Otto Frank postanowił, z szacunku do żony i współukrywających się przyjaciół, usunąć z niego niektóre komentarze Anne dotyczące matki.
Odkrycie w 1999 roku stron usuniętych z publikacji przez Ottona Franka, pokazało, że według Anne matka bardzo kochała męża, jednakże ojciec, mimo oddania żonie, nie kochał jej. Bloeme Evers-Emden, która ocalała z Auschwitz, w wywiadzie z Willy Lindwerem zatytułowanym "The Last Seven Months of Anne Frank", powiedziała, że córki i matka były zawsze razem, i z pewnością dawały sobie mnóstwo wsparcia, a wszystkie rzeczy, które nastolatka może myśleć o swojej matce, nie miały już więcej żadnego znaczenia.

</doc>
<doc id="1362177" url="https://pl.wikipedia.org/wiki?curid=1362177" title="Christian Fuchs">
Christian Fuchs

Christian Fuchs (ur. 7 kwietnia 1986 w Neunkirchen) – austriacki piłkarz występujący na pozycji pomocnika.
Kariera klubowa.
Fuchs pochodzi ze Dolnej Austrii. Pierwsze piłkarskie kroki stawiał w małym amatorskim klubie z miejscowości Pitten. W wieku 15 lat podjął treningi w Wiener Neustädter SC, a z czasem trafił do zespołu SV Mattersburg. W 2003 zadebiutował w jego barwach w pierwszej lidze austriackiej, w którym z czasem wywalczył sobie miejsce na lewej pomocy. W sezonie 2004/2005 był już podstawowym zawodnikiem Mattersburga, a w grudniowym meczu z Grazer AK (3:1) zdobył swojego pierwszego gola w profesjonalnym futbolu. W 2006 wystąpił wraz z Mattersburgiem w finale Pucharu Austrii, jednak klub ten uległ 0:3 Austrii Wiedeń. W sezonie 2006/2007 wystąpił w rozgrywkach Pucharu UEFA, ale austriacki zespół odpadł po dwumeczu z Wisłą Kraków (1:1, 0:1). W lidze zajął 3. pozycję, najwyższą w historii występów w Bundeslidze, a w finale krajowego pucharu znów przegrał z Austrią, tym razem 1:2.
Latem 2008 odszedł z Mattersburga i podpisał kontrakt z niemieckim VfL Bochum. Zespół z Zagłębia Ruhry zapłacił za niego 1,2 miliona euro. W 2010 roku został wypożyczony do 1. FSV Mainz 05.
Na początku sezonu 2011/2012 przeniósł się z Mainz do Schalke 04 w swoim debiucie 21 sierpnia zagrał z Mainz w 90. minucie spotkania zdobył gola na 4:2 dla Gelsenkirchen strzałem z rzutu wolnego.3 Czerwca 2015 roku na zasadzie wolnego transferu Austriak przeniósł się do angielskiego Leicester City.
Kariera reprezentacyjna.
W reprezentacji Austrii Fuchs zadebiutował 23 maja 2006 w przegranym 1:4 towarzyskim spotkaniu z Chorwacją. Wcześniej występował w reprezentacjach młodzieżowych, a z drużyną narodową U-17 zdobył brązowy medal w 2003 na Mistrzostwach Europy U-17 w Portugalii. W 2008 został powołany przez selekcjonera Josefa Hickersbergera do kadry na Euro 2008.

</doc>
<doc id="1362180" url="https://pl.wikipedia.org/wiki?curid=1362180" title="Andrej Kollár">
Andrej Kollár

Andrej Kollár (ur. 12 stycznia 1977) – były słowacki hokeista, reprezentant Słowacji.
Od 2011 roku menadżer generalny w HC Dukla Trenczyn.
Kariera.
W reprezentacji Słowacji rozegrał 26 spotkań i strzelił 7 goli.

</doc>
<doc id="1362182" url="https://pl.wikipedia.org/wiki?curid=1362182" title="Andrej Kollar">
Andrej Kollar



</doc>
<doc id="1362189" url="https://pl.wikipedia.org/wiki?curid=1362189" title="Liam Whelan">
Liam Whelan

Liam Whelan (ur. 1 kwietnia 1935, zm. 6 lutego 1958) – irlandzki piłkarz. 
Życiorys.
Zginął w katastrofie lotniczej w Monachium. Miał 22 lata.

</doc>
<doc id="1362191" url="https://pl.wikipedia.org/wiki?curid=1362191" title="Posterunek pogonny">
Posterunek pogonny

Posterunek pogonny to określenie z okresu średniowiecza oznaczający miejsce w terenie łącznie z zapleczem usytowane w dogodnym miejscu topograficznym umożliwiającym obserwację dużego obszaru, oraz organizowanie pogoni. Posterunek pogonny stanowił doraźny element ugrupowania straży pogonnej w terenie przygranicznym. Przeznaczony był do przedwczesnego wykrywania i obserwacji w terenie przygranicznym przestępców, np. zbiegów lub przemytników, którzy włamali się w głąb obserwowanego obszaru. W dogodnym momencie straż pogonna wykorzystując najczęściej konie przechodziła do pogoni i ujęcia podejrzanych.
Posterunek pogonny składał się z punktu obserwacyjnego wyposażonego w niezbędny sprzęt do obserwacji, wartowni w której przebywała kilkuosobowa straż, oraz pomieszczenia stajennego dla koni. Na posterunku pogonnym z reguły przebywało od trzech do pięciu strażników z dowódcą.
Jeden ze znanych posterunków pogonnych, konnej straży mieścił się na terenie Masywu Śnieżnika na Przełęczy Puchaczówka w pobliżu ówczesnej granicy.

</doc>
<doc id="1362194" url="https://pl.wikipedia.org/wiki?curid=1362194" title="Philippe Moureaux">
Philippe Moureaux

Philippe Moureaux (ur. 12 kwietnia 1939 w Etterbeek, zm. 15 grudnia 2018 w Brukseli) – belgijski francuskojęzyczny polityk oraz historyk, parlamentarzysta oraz minister.
Życiorys.
Z wykształcenia doktor w zakresie literatury i historii filozofii, kształcił się na Université Libre de Bruxelles. Na tej uczelni zajmował stanowisko profesora historii gospodarczej. Działał we frankofońskiej Partii Socjalistycznej, od 1995 był jej wiceprzewodniczącym.
W 1980 krótko był ministrem spraw wewnętrznych i reform instytucjonalnych, następnie do 1981 zajmował stanowisko ministra sprawiedliwości i reform instytucjonalnych w rządach Wilfrieda Martensa. W latach 1981–1995 sprawował mandat posła do Izby Reprezentantów. Pomiędzy 1981 a 1985 i ponownie od lutego do maja 1988 był ministrem-prezydentem wspólnoty francuskiej Belgii. W 1983 po raz pierwszy został radnym gminnym Sint-Jans-Molenbeek.
W 1988 wszedł w skład władz administracyjnych Regionu Stołecznego Brukseli, obejmując stanowisko zastępcy ministra-prezydenta oraz ministra spraw regionalnych i reform instytucjonalnych. Był nim do 1991, następnie do 1992 odpowiadał za sprawy społeczne.
W latach 1992–1993 w rządzie federalnym sprawował urząd ministra spraw społecznych. W okresie 1993–1997 był członkiem rady dyrektorów (od 1995 przewodniczącym) portu w Brukseli. W 1992 po raz pierwszy został burmistrzem Sint-Jans-Molenbeek. Zajmował to stanowisko do 2012. Od 1999 do 2014 jako przedstawiciel wspólnoty francuskiej zasiadał w krajowym Senacie.
Uhonorowany tytułem ministra stanu, odznaczony Krzyżem Wielkim Orderu Leopolda II oraz Krzyżem Komandorskim Orderu Leopolda.

</doc>
<doc id="1362195" url="https://pl.wikipedia.org/wiki?curid=1362195" title="Okręg wyborczy Glasgow Pollok">
Okręg wyborczy Glasgow Pollok

Okręg wyborczy Glasgow Pollok powstał w 1918 r. i wysyłał do brytyjskiej Izby Gmin jednego deputowanego. Okręg położony był w mieście Glasgow. Został zlikwidowany w 2005 r.

</doc>
<doc id="1362196" url="https://pl.wikipedia.org/wiki?curid=1362196" title="Tommy Taylor">
Tommy Taylor

Thomas "Tommy" Taylor (ur. 29 stycznia 1932 r., zm. 6 lutego 1958 r.) – angielski piłkarz, grający na pozycji napastnika. Jeden z tzw. "Dzieci Busby'ego", młodego zespołu budowanego przez menedżera Matta Busby'ego w połowie lat 50. Był w gronie ośmiu zawodników, którzy zginęli w katastrofie lotniczej w Monachium.
Karierę rozpoczął w lokalnym zespole, w którym występował na pozycji lewoskrzydłowego. W wieku 16 lat został wypatrzony przez skautów Barnsley, którzy zaproponowali mu treningi w klubie. W drużynie zadebiutował 7 października 1950 w wygranym 3:1 meczu z Grimsby Town. Przez cztery sezony gry wystąpił w 44 meczach strzelając 26 bramek. Częstsze występy uniemożliwiały mu liczne kontuzje. W 1953 został sprzedany do Manchesteru United za rekordowe wówczas 29 999 funtów. Suma nie wyniosła 30 tysięcy, jako że menedżer Matt Busby nie chciał wywierać ciśnienia na piłkarzu, który już musiał żyć ze świadomością bycia najdroższym graczem w historii. W swoim pierwszym meczu w barwach United przeciwko Preston North End zdobył dwa gole. Wyróżniał się szybkością i silnymi strzałami, co pomogło mu zostać jednym z najlepszych strzelców klubu. Był tak ważnym członkiem zespołu, że Matt Busby odrzucił wartą 65 000 funtów ofertę Interu Mediolan. Stanowił również pewny punkt drużyny narodowej, w której to w 19 spotkaniach strzelił 16 bramek. Z Manchesterem zdobył mistrzostwo Anglii w 1956. Jego karierę przerwała katastrofa lotnicza w Monachium, w której zginął wraz z siedmioma kolegami z drużyny.

</doc>
<doc id="1362200" url="https://pl.wikipedia.org/wiki?curid=1362200" title="Rzuty aksonometryczne">
Rzuty aksonometryczne



</doc>
<doc id="1362204" url="https://pl.wikipedia.org/wiki?curid=1362204" title="These Days (album Bon Jovi)">
These Days (album Bon Jovi)

These Days – szósty album studyjny grupy Bon Jovi, wydany w 1995 roku. Sprzedany w liczbie około 9 milionów kopii na całym świecie. Według krytyków muzycznych jest to najlepsze pod względem muzycznym dzieło grupy. Znajduje się na nim wiele ballad, a także hard rockowe piosenki, takie jak "Hey God", czy "Damned".
Producentami albumu byli Peter Collins, Jon Bon Jovi i Richie Sambora, a techniką zajęli się Obie O’Brien i David Thoener. Na albumie znalazło się 14 utworów (licząc bonus track "All I Want Is Everything"). 
Prace nad albumem zespół rozpoczął niemal natychmiast po wydaniu składanki Cross Road. Dotychczasowego basistę, Aleca Johna Sucha zastąpił nowy, Hugh McDonald (który jednak do dziś nie jest uznawany za pełnoprawnego członka zespołu). Nagrywanie albumu trwało wyjątkowo długo, gdyż wokalista i lider zespołu Jon Bon Jovi nie zaakceptował pierwszej wersji i prace trzeba było rozpocząć praktycznie od początku. Dziennikarze uznali, że album "These Days" „wynosi zespół na rockowy Olimp”.
Album promowało pięć singli (z których największą popularnością cieszył się singel "This Ain’t a Love Song"). Uzupełnieniem promocji była trasa koncertowa, podczas której grupa zagrała blisko 250 koncertów na całym świecie. Koncertem na stadionie Wembley w Londynie zespół pobił rekord publiczności zebranej na tym stadionie (liczba widzów wynosiła około 72 tys.).
Lista utworów.
[*] Może nie występować we wszystkich wydaniach, zwłaszcza w USA.

</doc>
<doc id="1362206" url="https://pl.wikipedia.org/wiki?curid=1362206" title="Królestwo Nepalu">
Królestwo Nepalu

Królestwo Nepalu () – historyczne państwo położone w Azji Południowej, na terenie obecnego Nepalu, istniejące w latach 1768–2008.
Powstałe w wyniku Zjednoczenia Nepalu przez króla Prithivi Narayana Shaha Deva w 1768 roku. Przestało istnieć w wyniku proklamacji Demokratycznej Federalnej Republiki Nepalu w 2008 roku.

</doc>
<doc id="1362215" url="https://pl.wikipedia.org/wiki?curid=1362215" title="Keep the Faith">
Keep the Faith

Keep the Faith – piąty album studyjny grupy Bon Jovi, wydany w 1992 roku.
Utwory bonusowe.
Wszystkie poniższe utwory zostały nagrane podczas trasy koncertowej promującej album.

</doc>
<doc id="1362216" url="https://pl.wikipedia.org/wiki?curid=1362216" title="Jürgen Säumel">
Jürgen Säumel

Jürgen Säumel (ur. 8 września 1984 w Friesach) – piłkarz austriacki grający na pozycji defensywnego pomocnika.
Kariera klubowa.
Karierę piłkarską Säumel rozpoczynał w amatorskim klubie o nazwie TSV Neumarkt. W 1999 roku podjął treningi w Sturmie Graz i występował najpierw w młodzieżowej drużynie tego klubu, a następnie w rezerwach. Podczas sezonu 2002/2003 został włączony przez trenera Ivicę Osima do kadry pierwszego zespołu i wtedy też zadebiutował w jego barwach w lidze austriackiej. W sezonie 2003/2004 był podstawowym zawodnikiem Sturmu. 12 marca 2005 roku zdobył pierwszego gola w profesjonalnym futbolu, a Sturm przegrał 1:2 w wyjazdowym meczu z SV Pasching. Tydzień później strzelił gola w spotkaniu z SV Mattersburg (2:3). W 2008 roku zajął ze Sturmem 4. miejsce w lidze. Jeszcze w trakcie sezonu 2007/2008 został mianowany kapitanem drużyny z Grazu. Po zakończeniu ligowych rozgrywek, 22 lipca Säumel podpisał 3-letni kontrakt z Torino FC. 3 lutego 2010 roku został wypożyczony do drugoligowej Brescii Calcio, a po sezonie wrócił do Torino. Wiosną 2011 grał w MSV Duisburg, a latem 2011 powrócił do Sturmu Graz.
Kariera reprezentacyjna.
W reprezentacji Austrii Säumel zadebiutował 17 sierpnia 2005 roku w zremisowanym 2:2 towarzyskim spotkaniu ze Szkocją. Wcześniej występował w reprezentacjach młodzieżowych, a z drużyną narodową U-19 zdobył brązowy medal w 2003 roku na Mistrzostwach Europy U-19 w Liechtensteinie. W 2008 roku został powołany przez selekcjonera Josefa Hickersbergera do kadry na Euro 2008.

</doc>
<doc id="1362219" url="https://pl.wikipedia.org/wiki?curid=1362219" title="Juergen Saeumel">
Juergen Saeumel



</doc>
<doc id="1362220" url="https://pl.wikipedia.org/wiki?curid=1362220" title="Albert Power">
Albert Power

Albert Power – żołnierz amerykański, weteran wojny secesyjnej.
Podczas bitwy pod Pea Ridge 7 marca 1862 roku, gdzie walczył w kawalerii w randze szeregowego, pod ciężkim ostrzałem i ryzykując własnym życiem ruszył na pomoc rannemu towarzyszowi otoczonemu przez wroga. Zabrał go na swojego konia i ewakuował w bezpieczne miejsce. Za ten akt męstwa został uhonorowany Medalem Honoru, najwyższym odznaczeniem wojskowym w Stanach Zjednoczonych.

</doc>
<doc id="1362224" url="https://pl.wikipedia.org/wiki?curid=1362224" title="Futurystyka">
Futurystyka



</doc>
<doc id="1362225" url="https://pl.wikipedia.org/wiki?curid=1362225" title="Józef Radzimiński">
Józef Radzimiński

Józef Radzimiński herbu Lubicz (ur. ?, zm. w 1820 roku) – ostatni wojewoda gnieźnieński 1790 – 1793, sędzia ziemski gnieźnieński, od 1807 senator-kasztelan, od 1810 senator-wojewoda Księstwa Warszawskiego. 2 grudnia 1806 z rozkazu Jana Henryka Dąbrowskiego wydał ukaz do szlachty wielkopolskiej, Od 1807 senator-kasztelan, od 1810 senator-wojewoda Księstwa Warszawskiego, marszałek ziemi łomżyńskiej w konfederacji radomskiej 1767 roku.
Życiorys.
Deputat na Trybunał Główny Koronny. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku, poseł ziemi łomżyńskiej na sejm 1767 roku, członek konfederacji Adama Ponińskiego w 1773 roku. poseł z powiatu kcyńskiego na Sejm Rozbiorowy (1773–1775), poseł kaliski na sejm 1782 roku, poseł na sejm 1786 roku z województwa gnieźnieńskiego. Był członkiem konfederacji Sejmu Czteroletniego.
W 1791 odznaczony Orderem Orła Białego, w 1786 został kawalerem Orderu Świętego Stanisława, a krzyż kawalerski Orderu Obojga Sycylii otrzymał w 1813.

</doc>
<doc id="1362237" url="https://pl.wikipedia.org/wiki?curid=1362237" title="Detlef Wiedeke">
Detlef Wiedeke

Detlef Wiedeke (ur. 5 lipca 1950) – niemiecki wokalista, kompozytor i producent.
W latach 1984–2000 współpracował z Dieterem Bohlenem dla którego śpiewał w chórkach w Modern Talking oraz Blue System. Od 2003 roku należy do projektu muzycznego Systems in Blue.

</doc>
<doc id="1362245" url="https://pl.wikipedia.org/wiki?curid=1362245" title="Rocznik archidiecezjalny">
Rocznik archidiecezjalny



</doc>
<doc id="1362252" url="https://pl.wikipedia.org/wiki?curid=1362252" title="Tenis ziemny na Letnich Igrzyskach Olimpijskich 2008">
Tenis ziemny na Letnich Igrzyskach Olimpijskich 2008

Tenis ziemny na Letnich Igrzyskach Olimpijskich 2008 – turniej tenisowy, który był rozgrywany w dniach 10–17 sierpnia 2008 roku podczas igrzysk w Pekinie. Turniej odbywał się na olimpijskich kortach tenisowych na nawierzchni twardej (DecoTurf II). Zawodnicy rywalizowali w czterech konkurencjach, grze pojedynczej i grze podwójnej kobiet i mężczyzn.
System kwalifikacji.
Każdy kraj mógł wystawić maksymalnie po 4 zawodników w grach pojedynczych oraz po dwie pary w grach podwójnych.
Kwalifikacje do gier pojedynczych zostały przyznane 56 najlepszym zawodnikom na podstawie rankingów ATP i WTA w grze pojedynczej z dnia 9 czerwca. Osiem miejsc zostało przyznanych przez ITF zawodnikom reprezentującym kontynent, który nie uzyskał kwalifikacji na podstawie rankingu oraz zawodnikom, którzy nie osiągnęli wymaganego minimum.
Kwalifikacje do gier podwójnych zostały przyznane 10 najlepszym parom na podstawie rankingów ATP i WTA w grze podwójnej z dnia 9 czerwca. Pozostałe miejsca zostały przyznane przez ITF parom reprezentujących kontynent, który nie uzyskał kwalifikacji na podstawie rankingu oraz parom, które nie osiągnęły wymaganego minimum.
Format rozgrywek.
Turniej olimpijski w tenisie ziemnym rozgrywano w systemie pucharowym. Drabinki gier pojedynczych zostały rozpisane na 64 zawodników, a gier podwójnych na 32 pary.
Przegrani z półfinałów rywalizowali w meczu o trzecie miejsce.
Wszystkie mecze zostały rozegrane w systemie do dwóch wygranych setów, z wyjątkiem meczów finałowych gry pojedynczej i podwójnej mężczyzn, które zostały rozegrane w systemie do trzech wygranych setów.
W decydujących setach toczona była do przewagi dwóch gemów.

</doc>
<doc id="1362253" url="https://pl.wikipedia.org/wiki?curid=1362253" title="National Academy of Design">
National Academy of Design

The National Academy of Design (obecnie The National Academy) – honorowe stowarzyszenie amerykańskich artystów z siedzibą w Nowym Jorku. Przy Akademii działają również muzeum ("National Academy Museum") i szkoła sztuk pięknych ("National Academy School of Fine Arts"). Celem stowarzyszenia jest promocja sztuk pięknych w Ameryce poprzez naukę i działalność wystawienniczą. Akademia zrzesza profesjonalnych artystów: malarzy, rzeźbiarzy i architektów, którzy sami wybierają kolejnych członków.
Historia.
National Academy of Design powstała w 1825 r., a wśród jej założycieli znajdowali się m.in. Samuel Morse, Asher Brown Durand i Thomas Cole.
Przyszli założyciele National Academy byli studentami American Academy of Fine Arts. Brak właściwego, ich zdaniem, wsparcia pedagogicznego ze strony uczelni, której zarząd składał się z kupców, prawników i lekarzy pod przewodnictwem nierozumiejącego potrzeb studentów pułkownika Johna Trumbulla, znanego artysty z okresu amerykańskiej wojny o niepodległość, doprowadził w 1825 roku do utworzenia przez Samuela Morse’a oraz innych studentów "towarzystwa rysowniczego". Jego członkowie spotykali się kilka razy w tygodniu, aby doskonalić swe umiejętności artystyczne. Towarzystwo to wciąż było postrzegane jako organizacja zależna od macierzystej Academy of Fine Arts, przez którą jego członkowie czuli się zaniedbywani. Miała miejsce próba załagodzenia różnic i utrzymania jedności uczelni – chciano do grona dyrektorów Academy of Fine Arts powołać sześciu artystów należących do stowarzyszenia. Jednakże czterech spośród kandydatów nie zostało wybranych i nastąpił ostateczny rozłam. Powstała niezależna National Academy of Design.
Stowarzyszenie kilkakrotnie zmieniało siedzibę. Jedną z nich była powstała w latach 1863-1865 budowla będąca mieszanką neogotyku i neorenesansu, wzorowana na weneckim Pałacu Dożów. Od 1942 roku Akademia mieści się (stan w 2008) w budynku przy Piątej Alei między Osiemdziesiątą Dziewiątą i Dziewięćdziesiątą Ulicą, w którym mieszkali wcześniej rzeźbiarka Anna Hyatt Huntington oraz Archer Milton Huntington.
Działalność.
Od 1826 r. organizowane są (zmieniane kilka razy w roku) wystawy i prowadzona jest działalność edukacyjna w ramach National Academy School of Fine Arts.
National Academy Museum zgromadziło ponad 8 tys. obrazów, rzeźb i innych dzieł sztuki, reprezentujących wszystkie gatunki i trendy w amerykańskiej sztuce XIX i XX w. Większość eksponatów pochodzi z darów nowych członków, którzy w ten sposób wzbogacali zbiory. W ciągu ponad 180 lat istnienia przez stowarzyszenie przewinęło się ponad 2 tys. członków, m.in. Albert Bierstadt, Frederic E. Church, Thomas Eakins, Helen Frankenthaler, Frank Gehry, Horatio Greenough, Charles Gwathmey, Winslow Homer, Jasper Johns, Maya Lin, Tom Otterness, Ieoh Ming Pei, Robert Rauschenberg, Dorothea Rockburne, John Singer Sargent, Wayne Thiebaud, Frank Lloyd Wright, Aaron Draper Shattuck i Andrew Wyeth. Akademia nadal odgrywa kluczową rolę w promowaniu i wspieraniu sztuk wizualnych w Stanach Zjednoczonych.

</doc>
<doc id="1362254" url="https://pl.wikipedia.org/wiki?curid=1362254" title="Ulica Kazimierzowska w Siedlcach">
Ulica Kazimierzowska w Siedlcach

Ulica Kazimierzowska – jedna z głównych ulic wylotowych w Siedlcach, w dzielnicy Stara Wieś, w kierunku Korczewa.
Przebieg.
Ulica swój początek bierze na skrzyżowaniu ulic: Starowiejska i prym. kard. St. Wyszyńskiego, koniec zaś następuje na granicy administracyjnej miasta z Żaboklikami.
Droga na odcinku 1135 metrów (między ulicami: prym. kard. St. Wyszyńskiego a Jana Pawła II) jest częścią drogi krajowej 63.
Historia.
Ulica powstała najprawdopodobniej na przełomie XIX i XX wieku, początkowo droga brukowa, nawierzchnię asfaltową uzyskała w latach 60. Gruntownie zmodernizowana (na odcinku Starowiejska/Wyszyńskiego – Bema) w 2007 (wymiana nawierzchni, chodników, oświetlenia oraz budowa zatok autobusowych i ronda im. B. Arcta na skrzyżowaniu z ul. Prusa) oraz częściowo w 2006 (na odcinku Bema – granica miasta, wymiana chodników, budowa zatok autobusowych).
Pochodzenie nazwy.
Nazwa poświęcona jest Królowi polskiemu Kazimierzowi III Wielkiemu.
Komunikacja.
Ulicą Kazimierzowską kursują autobusy nr: 3, 4, 5, 9, 15, 25, 27

</doc>
<doc id="1362256" url="https://pl.wikipedia.org/wiki?curid=1362256" title="Rewadim">
Rewadim

Rewadim () – kibuc położony w samorządzie regionu Yoav, w Dystrykcie Południowym, w Izraelu.
Leży w Szefeli, w otoczeniu moszawów Bene Re’em, Bet Chilkijja i Kefar ha-Rif, kibuców Chafec Chajjim i Kefar Menachem, oraz wioski Jad Binjamin. Na wschód od kibucu znajduje się duża baza wojskowa Sił Obronnych Izraela. Członek Ruchu Kibuców ("Ha-Tenu’a ha-Kibbucit").
Historia.
Kibuc Rewadim został pierwotnie założony 14 lutego 1947 przez członków żydowskiej organizacji młodzieżowej Ha-Szomer Ha-Cair w grupie osiedli Gusz Ecjon w górach Judzkich. Podczas wojny o niepodległość w dniu 14 maja 1948 jordański "Legion Arabski" zdobył i zniszczył kibuc. Jego mieszkańcy zostali jako jeńcy wojenni uwięzieni w Jordanii.
Po powrocie do Izraela, uwolnieni mieszkańcy założyli 28 listopada 1948 nowy kibuc, który nazwano Rewadim na cześć zniszczonej podczas wojny osady. W kibucu znajduje się pomnik poświęcony pamięci zabitych mieszkańców Rewadim. Pomnik jest dziełem rzeźbiarza Arona Aszkenazi.
21 czerwca 2005 przy kibucu Rewadim doszło do zderzenia pociągu jadącego z Beer Szewy z samochodem ciężarowym, który usiłował przejechać przez tory kolejowe w niedozwolonym miejscu. W wyniku tej katastrofy zginęło 7 ludzi, a 248 zostało rannych.
Kultura i sport.
W kibucu jest ośrodek kultury, boisko do piłki nożnej oraz basen kąpielowy.
Gospodarka.
Gospodarka kibucu opiera się intensywnym rolnictwie. Znajduje się tutaj centrum techniczne, w którym prowadzone są przeglądy techniczne oraz naprawy sprzętu rolniczego oraz traktorów.
Turystyka.
Na wschód od kibucu odnaleziono pozostałości starożytnego miasta Ekron. W kibucu znajduje się niewielkie muzeum archeologiczne "Ekron Museum of the History of Philistine Culture", w którym między innymi jest makieta dawnego Ekron.
Komunikacja.
Wzdłuż wschodniej granicy kibucu biegnie autostrada nr 6, nie ma jednak możliwości wjazdu na nią. Z kibucu wychodzi lokalna droga, którą jadąc w kierunku zachodnim dojedziemy do skrzyżowania z drogą ekspresową nr 3.

</doc>
<doc id="1362260" url="https://pl.wikipedia.org/wiki?curid=1362260" title="Sede Jo’aw">
Sede Jo’aw

Sede Jo’aw (hebr. שדה יואב) – kibuc położony w samorządzie regionu Jo’aw, w Dystrykcie Południowym, w Izraelu.
Leży w północno-zachodniej części pustyni Negew, na pograniczu z Szefelą.
Członek Ruchu Kibuców ("Ha-Tenu’a ha-Kibbucit").
Historia.
Pierwotnie w miejscu tym znajdowała się arabska wioska Irak Suwajdan, która w 1596 była średniej wielkości wioską.
W okresie panowania Brytyjczyków Irak Suwajdan rozwijała się jako niewielka wioska. Istniał tutaj fort brytyjskiej policji mandatowej (Fort Tegart). W 1947 otworzono tutaj szkołę podstawową dla chłopców, w której uczyło się 104 uczniów. Podczas wojny o niepodległość w dniu 15 maja 1948 brytyjskie władze mandatowe przekazały lokalny fort policji pod kontrolę miejscowej ludności arabskiej. Izraelczycy przeprowadzili osiem nieudanych szturmów na ten fort, który kontrolował strategiczne drogi w północno-zachodniej części pustyni Negew. Fort był ostrzeliwany przez artylerię i bombardowany z powietrza. Upadł dopiero 9 listopada. W trakcie walk wioska została doszczętnie zniszczona. Mieszkańcy uciekli, a pozostałych wypędzono.
Współczesny kibuc został założony w 1966.
Gospodarka.
Gospodarka kibucu opiera się intensywnym rolnictwie.
Komunikacja.
Przy kibucu przebiega droga ekspresowa nr 35 (Aszkelon–Hebron).

</doc>
<doc id="1362273" url="https://pl.wikipedia.org/wiki?curid=1362273" title="Kefar ha-Rif">
Kefar ha-Rif

Kefar ha-Rif (hebr.: כפר הרי"ף) – moszaw położony w samorządzie regionu Jo’aw, w Dystrykcie Południowym, w Izraelu.
Leży w południowej części Szefeli, w odległości 2 km na północny zachód od miasta Kirjat Malachi, w otoczeniu moszawów Bene Re’em i Jinnon, kibuców Rewadim i Kefar Menachem, oraz wioski Al-Azi.
Historia.
Moszaw został założony pod koniec 1956 przez żydowskich imigrantów z Maroka. Później dołączyli do nich imigranci z Europy Wschodniej, podczas gdy większość imigrantów z Maroka wyjechało z Izraela. Moszaw nazwano na cześć rabina Isaaca ben Jacob Alfasiego (1013-1103), zwanego Isaac HaCohen, Alfasi lub Rif (hebr. רי"ף).
Gospodarka.
Gospodarka moszawu opiera się na intensywnym rolnictwie, sadownictwie (winnice) oraz hodowli kwiatów. Hodowlą drobiu i produkcją jajek zajmuje się spółka "Sionit Reproduction Ltd.".
Firma "Philhaber Shimon" dostarcza i serwisuje sprzęt komputerowy, urządzenia peryferyjne oraz oprogramowanie.
Komunikacja.
Z moszawu wychodzi lokalna droga, którą jadąc na północ dojeżdża się do skrzyżowania z drogą nr 383. Jadąc nią w kierunku północno-zachodnim dojeżdża się przy moszawie Bene Re’em do drogi ekspresowej nr 3, natomiast jadąc nią w kierunku wschodnim mija się wiaduktem autostradę nr 6 (nie ma możliwości wjazdu na autostradę) i dojeżdża się do kibucu Kefar Menachem.

</doc>
<doc id="1362280" url="https://pl.wikipedia.org/wiki?curid=1362280" title="Nachala">
Nachala

Nachala (hebr. נחלה) – moszaw położony w samorządzie regionu Jo’aw, w Dystrykcie Południowym, w Izraelu.
Leży na granicy północno-zachodniej części pustyni Negew i Szefeli, w otoczeniu kibuców Gat, Galon i Bet Nir, moszawów Menucha i Segulla, oraz wioski Wardon. Na południowy zachód od kibucu znajduje się tajna baza Sił Obronnych Izraela "Peluggot Giwati".
Historia.
Moszaw został założony w 1953 przez żydowskich imigrantów z Jemenu.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Na wschód od moszawu przebiega autostrada nr 6, brak jednak możliwości wjazdu na nią. Z moszawu wyjeżdża się na zachód drogą nr 3553, którą dojeżdża się do wioski Wardon, moszawu Segulla i drogi ekspresowej nr 40 (Kefar Sawa–Ketura).

</doc>
<doc id="1362283" url="https://pl.wikipedia.org/wiki?curid=1362283" title="Komunikacja w Islandii">
Komunikacja w Islandii



</doc>
<doc id="1362286" url="https://pl.wikipedia.org/wiki?curid=1362286" title="Segulla">
Segulla

Segulla (hebr.: סגולה) – moszaw położony w samorządzie regionu Jo’aw, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Moszaw został założony w 1953.
Gospodarka.
Gospodarka moszawu opiera się na intensywnym rolnictwie.
Komunikacja.
Przy moszawie przebiega droga ekspresowa nr 40 (Kefar Sawa–Ketura).

</doc>
<doc id="1362292" url="https://pl.wikipedia.org/wiki?curid=1362292" title="Hostias">
Hostias



</doc>
<doc id="1362293" url="https://pl.wikipedia.org/wiki?curid=1362293" title="Kedma">
Kedma

Kedma (hebr. קדמה; pol. "Postęp"; pisownia w ang. Qedma) – wieś młodzieżowa położona w Samorządzie Regionu Jo’aw, w Dystrykcie Południowym, w Izraelu.
Położenie.
Wioska jest położona na niewielkim wzgórzu na południowym skraju Szefeli, blisko pustyni Negew, w odległości około 17 kilometrów od Morza Śródziemnego. W jej otoczeniu znajdują się moszawy Timmorim, Arugot, Nachala, Segulla, Nir Banim, Zerachja i Awigedor, oraz arabska wieś Al-Azi.
Demografia.
Liczba mieszkańców Kedmy:
Historia.
Kibuc Kedma został założony w nocy z 5 na 6 października 1946, jako jedno z jedenastu osiedli żydowskich utworzonych w północnej części pustyni Negew w ramach operacji „"11 Punktów na Negewie"” (hebr. הנקודות, "11 HaNekudot") realizowanej przez Agencję Żydowską.
Podczas I wojny izraelsko–arabskiej w 1948 kibuc znajdował się w bezpośrednim sąsiedztwie linii frontu z wojskami egipskimi. Ze względu na trudności społeczne i gospodarcze kibuc został opuszczony pod koniec maja 1962. W 1979 utworzono tutaj szkołę z internatem, tworząc wieś młodzieżową.
Edukacja.
W Kedmie znajduje się gimnazjum z internatem i obiektami sportowymi. Instytucja specjalizuje się w edukacji młodzieży z zaburzeniami w zachowaniu, którzy porzucili normalne szkoły i mają trudności z przystosowaniem się w społeczeństwa. W szkole uczy się około 140 uczniów w wieku 13-18 lat. Szkoła umożliwia im zdobycie zawodu i stara się pomóc wejść w dorosłe życie.
Sport i rekreacja.
Z obiektów sportowych w wiosce jest hala sportowa, siłownia, boiska do piłki nożnej i koszykówki, oraz korty tenisowe. Jest tu także niewielki ogród zoologiczny.
Gospodarka.
Szkoła posiada własne niewielkie gospodarstwo rolne, oborę, warsztaty mechaniczne i stolarnię.
Przy wiosce znajduje się pas startowy dla małych samolotów opylających pola pestycydami.
Komunikacja.
Z wioski wyjeżdża się na zachód na drogę ekspresową nr 40 (Kefar Sawa–Ketura), którą jadąc na północ dojeżdża się do moszawu Timmorim i miasta Kirjat Malachi, lub jadąc na południe dojeżdża się do moszawów Nir Banim i wioski komunalnej Wardon.

</doc>
<doc id="1362301" url="https://pl.wikipedia.org/wiki?curid=1362301" title="Edmond Rostand">
Edmond Rostand

Edmond Rostand (ur. 1 kwietnia 1868 w Marsylii, zm. 2 grudnia 1918 w Paryżu) – francuski pisarz, poeta i dramaturg. 
Życiorys.
Popularny dramaturg francuskiego neoromantyzmu, autor wodewilów, komedii i melodramatów. Od 30 maja 1901 r. był członkiem Akademii Francuskiej (fotel 31).
Najbardziej znany jest za sprawą komedii "Cyrano de Bergerac". Jego inne dzieła to m.in. "Les Romanesques", "La Princesse Lointaine", "La Samaritaine" oraz "L'Aiglon"
Rostand pochodził z bogatej i wykształconej rodziny z Prowansji. Studiował literaturę, historię i filozofię na Collège Stanislas w Paryżu. Ożenił się z poetką Rosemonde Gérard. Zmarł w 1918 jako ofiara wielkiej epidemii grypy hiszpanki.

</doc>
<doc id="1362303" url="https://pl.wikipedia.org/wiki?curid=1362303" title="Wardon">
Wardon

Wardon (hebr.: ורדון) - wieś położona w samorządzie regionu Jo’aw, w Dystrykcie Południowym, w Izraelu.
Leży w północno-zachodniej części pustyni Negew.
Historia.
Osadę założono w 1968.
Komunikacja.
Na zachód od wioski przebiega droga ekspresowa nr 40 (Kefar Sawa-Ketura).

</doc>
<doc id="1362310" url="https://pl.wikipedia.org/wiki?curid=1362310" title="Al-Azi">
Al-Azi

Al-Azi (hebr. אל עזי) - arabska wieś położona w samorządzie regionu Jo’aw, w Dystrykcie Południowym, w Izraelu.
Leży w północno-zachodniej części pustyni Negew, w otoczeniu moszawów Arugot, Jinnon, Kefar ha-Rif, Segulla i Timmorim, kibucu Kefar Menachem, oraz wioski młodzieżowej Kedma.
Historia.
Wieś została oficjalnie uznana w 2003, jednak istniała dużo wcześniej. W rzeczywistości składa się z dwóch wiosek połączonych z sobą: zachodniej Al-Azi (Hirbet Tartar) i wschodniej Al-Azi (Istis).
Gospodarka.
Gospodarka wioski opiera się na rolnictwie i hodowli bydła.
Komunikacja.
Na wschód od wioski przebiega autostrada nr 6, brak jednak możliwości wjazdu na nią. Lokalna droga prowadzi na północny wschód do moszawu Jinnon i dróg ekspresowych nr 3 (Aszkelon–Modi’in-Makkabbim-Re’ut) i nr 40 (Kefar Sawa-Ketura).

</doc>
<doc id="1362312" url="https://pl.wikipedia.org/wiki?curid=1362312" title="Ucieczka">
Ucieczka



</doc>
<doc id="1362314" url="https://pl.wikipedia.org/wiki?curid=1362314" title="Scott Michael Campbell">
Scott Michael Campbell

Scott Michael Campbell (ur. 14 sierpnia 1971 r. w Missoula, w stanie Montana, USA) – amerykański aktor filmowy i telewizyjny.
Absolwent Amerykańskiej Akademii Sztuk Dramatycznych.
W 1996 roku występował w serialu telewizyjnym "Ostry dyżur". Pojawił się w jednej z drugoplanowych ról w filmie "Cougar Club" (2007), w którym wystąpił obok Izabelli Scorupco. W oscarowym melodramacie "Tajemnica Brokeback Mountain" (2005) stworzył kreację homoseksualnego małżonka Anny Faris. Zagrał też w filmach "Flight of the Phoenix" (2004) i "Small Town Saturday Night" (2009). Gościnnie wystąpił m.in. w serialach "Kochane kłopoty", "Chirurdzy" czy "Zabójcze umysły".

</doc>
<doc id="1362315" url="https://pl.wikipedia.org/wiki?curid=1362315" title="Klasyfikacja skał stosowanych w budownictwie">
Klasyfikacja skał stosowanych w budownictwie

Tabela klasyfikacji skał stosowanych w budownictwie:
Poszczególne rodzaje skał w danej grupie, różnią się między sobą budową.

</doc>
<doc id="1362317" url="https://pl.wikipedia.org/wiki?curid=1362317" title="Giuseppe Osorio">
Giuseppe Osorio

Giuseppe Osorio Alcàron (ur. w 1697 w Trapani, zm. 8 stycznia 1763 w Turynie) – sardyńsko-sabaudzki dyplomata.
Ochrzczony 22 września 1697. Od 1714 Wiktor Amadeusz II zatrudniał go jako swego pazia honorowego ("paggio di onore"). Później na koszt monarchy studiował w Lejdzie prawo międzynarodowe, czy jak wówczas mówiono: prawo narodów ("dritto delle genti").
Od 1722 pracował jako asystent sardyńskiego ambasadora w Holandii. W latach 1729–1733 był sardyńskim posłem pełnomocnym w Londynie. W 1743 zawarł z Austrią traktat w Worms, na podstawie którego Maria Teresa Habsburg zgadzała się, by pewne terytoria w Italii nabył Karol Emanuel III.

</doc>
<doc id="1362330" url="https://pl.wikipedia.org/wiki?curid=1362330" title="Daeodon">
Daeodon

Daeodon – wymarły rodzaj ssaka należącego do rodziny Entelodontidae, żyjący 20-18 milionów lat temu w Ameryce Północnej.
To mierzące 3,6 m długości, 2,1 wysokości i ważące 1000 kg zwierzę przypominało ogromną świnię z potężną żuchwą i zębami. Dzięki nim mógł on nawet kruszyć kości. Był drapieżnikiem i padlinożercą, odnalezionym w Agate Springs Quarry. Posiadał długie kości czaszki poniżej oczu oraz kostne wyrostki na żuchwie, nieróżniące się od brodawek guźca. Czepiały się nich mięśnie poruszające szczękami. Żył we wczesnym miocenie.

</doc>
<doc id="1362332" url="https://pl.wikipedia.org/wiki?curid=1362332" title="Shivaree">
Shivaree

Shivaree – amerykańska grupa rockowa założona w 1999. Nazwa pochodzi od amerykańskiego słowa „charivari” oznaczającego piosenkę weselną. Zespół zasłynął głównie z piosenki „Goodnight Moon”, która pojawiła się w filmie Quentina Tarantino Kill Bill 2.
Grupa współpracuje z innymi muzykami podczas występów oraz koncertów. Muzyka jest silnie inspirowana przez kulturę i zwyczaje południa Stanów Zjednoczonych.

</doc>
<doc id="1362335" url="https://pl.wikipedia.org/wiki?curid=1362335" title="Jan Pamuła (ekonomista)">
Jan Pamuła (ekonomista)

Jan Pamuła (ur. 24 czerwca 1951 w Bielsku-Białej) – polski polityk, ekonomista i menedżer, poseł na Sejm I kadencji.
Życiorys.
Ukończył w 1974 studia na Wydziale Ekonomiki Obrotu Akademii Ekonomicznej w Krakowie. Uzyskał następnie stopień doktora nauk ekonomicznych.
W latach 90. był prezesem zarządu krakowskiej izby rzemieślniczej i wiceprezesem zarządu Banku Przemysłowo-Handlowego.
W okresie PRL działał w Stronnictwie Demokratycznym, z którego odszedł wraz z tzw. grupą Tadeusza Bienia. Od 1991 do 1993 z ramienia Kongresu Liberalno-Demokratycznego sprawował mandat posła na Sejm z okręgu bielskiego. Przewodniczył klubowi parlamentarnemu KLD (przez krótki okres w 1992), a następnie współtworzonemu przez tę partię klubowi Polski Program Liberalny. Pełnił funkcję przewodniczącego sejmowej Komisji Handlu i Usług. Po odejściu z parlamentu należał od 1994 do Unii Wolności, sprawując funkcję wiceprzewodniczącego rady regionalnej w Krakowie, a w 2001 poparł powstanie Platformy Obywatelskiej.
W 1996 został tymczasowo aresztowany, prokurator przedstawił mu zarzuty płatnej protekcji i przyjęcia łapówki. Proces karny rozpoczął się w 2003, ostatecznie Jan Pamuła został w 2008 prawomocnie uniewinniony. W 2011 w odrębnym postępowaniu jego tymczasowe aresztowanie zostało uznane za niesłuszne.
W 2008 wygrał konkurs na stanowisko prezesa portu lotniczego Kraków-Balice. Pełnił tę funkcję do 2016. W latach 2017–2018 był prezesem zarządu Małopolskiej Agencji Rozwoju Regionalnego. W 2019 został powołany na stanowisko prezesa zarządu Agencji Rozwoju Miasta Inwestycje, przekształconej następnie w Agencję Rozwoju Miasta Krakowa.

</doc>
<doc id="1362338" url="https://pl.wikipedia.org/wiki?curid=1362338" title="Inguna butane">
Inguna butane



</doc>
<doc id="1362339" url="https://pl.wikipedia.org/wiki?curid=1362339" title="J.a.">
J.a.



</doc>
<doc id="1362346" url="https://pl.wikipedia.org/wiki?curid=1362346" title="Kaplica Ogińskich w Siedlcach">
Kaplica Ogińskich w Siedlcach



</doc>
<doc id="1362347" url="https://pl.wikipedia.org/wiki?curid=1362347" title="Volley Masters Montreux 2008">
Volley Masters Montreux 2008

Montreux Volley Masters – 24. edycja towarzyskiego turnieju siatkarskiego, który trwał od 4 do 8 czerwca z udziałem. W turnieju udział wzięło 6 reprezentacji:

</doc>
<doc id="1362348" url="https://pl.wikipedia.org/wiki?curid=1362348" title="Autobusy w Krakowie">
Autobusy w Krakowie



</doc>
<doc id="1362350" url="https://pl.wikipedia.org/wiki?curid=1362350" title="Joy (zespół muzyczny)">
Joy (zespół muzyczny)

Joy – austriackie trio męskie, tworzące muzykę pop/italo disco, popularne w latach 80. XX wieku, powstałe w 1984 roku w Bad Aussee. Zasłynęło wydanym w 1985 roku singlem „Touch by Touch”, który osiągnął szczyty list przebojów.
Historia.
Zespół Joy powstał w Bad Aussee, austriackiej miejscowości liczącej 5000 mieszkańców. Andy Schweitzer (ur. 26 lutego 1960), Alfred Jaklitsch (ur. 22 stycznia 1960) i Manfred Temmel (ur. 25 lutego 1959) byli szkolnymi przyjaciółmi i już jako nastolatkowie, grywali wspólnie w różnych amatorskich zespołach, lecz po skończeniu szkół wybrali różne kariery. Andy został policjantem, Freddy zaczął uczyć języka niemieckiego oraz historii w szkole, a Manfred stał się popularnym DJ-em w klubie “Orion” w niemieckim mieście Traunreut.
Trójka przyjaciół spotkała się ponownie w 1984 i zdecydowali się skupić wspólne wysiłki na karierze muzycznej. Kilka miesięcy później, 8 października 1984, zdobyli kontrakt na nagrania w austriackiej wytwórni OK-Musica. Właściciele wytwórni spotkali się z Michaelem Scheicklem (ur. 23 marca 1957; reprezentował Austrię w Konkursie Piosenki Eurowizji w 1982 jako lider duetu Mess, z piosenką „Sonntag”).
Pierwszy singiel Joy, „Lost In Hong Kong” (skomponowany przez Michaela Scheickla – używającego pseudonimu M. Mell),był wydany w lutym 1985. Nie stał się wielkim przebojem, ale o nowym zespole wspomniano w prasie. Następny singiel „Touch By Touch” we wrześniu 1985 i skomponowany przez Schweitzera i Jaklitscha, natychmiast osiągnął szczyty Europejskiej Top 20 Dance Charts i przyniósł grupie popularność stając się jego wizytówką. W Austrii „Touch by touch” zajmowało pozycję nr 1 przez 5 tygodni i, tak jak w Portugalii i Hiszpanii, singiel osiągnął status „złotej płyty” z ponad 50 000 sprzedanymi kopiami w każdym z tych krajów.
Trzeci singiel, „Hello”, także skomponowany przez Michaela Scheickla, ponownie stał się hitem. Pierwszy album, zatytułowany tak jak singiel "Hello", okupował pierwsze pozycje przez pięć tygodni na kilku listach. To przyniosło zespołowi międzynarodową sławę, z albumami sprzedanymi w ponad 30 krajach. Nawet piosenka, która nie została wydana na singlu, „Valerie”, stała się hitem we Wschodniej Europie: w ZSRR dzięki wydaniu jako pocztówka dźwiękowa do magazynu „Krugozor”, a na Węgrzech doczekała się coveru w wykonaniu lokalnej grupy Inflagranty (jako „Te meg en”).
Dzięki swojej pozytywnej melodyce i apolitycznym tekstom Joy stał się jednym z nielicznych zespołów występujących za „żelazną kurtyną” – w 1986 i 1987 występowali w NRD, w programie telewizyjnym „Ein Kessel buntes”.
W lecie 1986 Joy powrócił do studia w celu zarejestrowania swojego drugiego albumu "Joy And Tears". Jego wydaniu towarzyszył singiel – „Japanese Girls”. Dzięki tej piosence Joy zyskał niesamowitą popularność w Azji. W Korei Południowej Joy został wybrany najbardziej popularnym międzynarodowym wykonawcą roku 1986 – zostawiając w tyle Madonnę oraz Michaela Jacksona.
Podczas azjatyckiego tournée Joy, które odbywało się na przełomie stycznia i lutego 1987 w Bangkoku, Hongkongu, Singapurze, na Tajwanie oraz w Seulu, oglądało ich ponad 60 000 widzów. W Seulu wystąpili przed 20 000 osób na stadionie Jamsil Olympic, wykonując specjalnie przygotowaną wersję ich przeboju „Japanese Girls” – który otrzymał na tę okazję tytuł „Korean Girls”.
Tuż po powrocie z Azji Joy zagrał kilka koncertów w USA, m.in. w San Jose i Los Angeles w Kalifornii, głównie dla publiczności chińsko- i wietnamskojęzycznej. Jakkolwiek występy odbywały się w sławnym Shrine Auditorium nie trzeba chyba dodawać, że z tej okazji „Japanese girls” zamieniono na „Chinese girls”. Zdjęcie zrobione w San Jose wykorzystano później na okładce singla „Destination Heartbeat”.
Latem 1987 Joy miało występy w różnych krajach Europy – włącznie z Niemcami, Portugalią i Włochami. W międzyczasie wydali singiel „Destination heartbeat”, który został wykorzystany do ścieżki dźwiękowej detektywistycznego filmu "Flucht in der Tod".
Następnie w 1987 OK-Musica wydało kompilację – „Best of Joy”. By zaznaczyć pojawienie się ery cyfrowej, składanka została wydana na nowym nośniku – płycie CD.
W 1988 rozeszły się drogi klawiszowca i współtwórcy, Andy’ego Schweitzera, z resztą zespołu – Alfredem Jaklitschem i Manfredem Temmelem. Mając zgodę na używanie oryginalnej nazwy zespołu, Schweitzer zaprosił wokalistę Anzo (Hans Morawitz) – i nagrał album zatytułowany „Joy”, wydany później przez Polydor Records w 1989. Niestety ani album ani single („Kissin’ like friends”, „She’s dancing alone”, „Born to sing a love song”) nie dostały się na listy przebojów.
Kolejny album z melodyjnymi piosenkami "Best of Joy" został wydany w 1992 roku.
W 1994 dwóch członków oryginalnego składu, Alfred Jaklitsch i Manfred Temmel, podpisali kontrakt na nagranie z BMG i wydali nowy singiel – „Hello, Mrs. Johnson”. Niedługo później zaprosili nowego klawiszowca, Johannesa Groebla (ur. 30 stycznia 1960), i w 1995 wydali jeszcze jedną płytę – „Felicidad”.
W roku 1996 został nagrany i przygotowany do wydania przez BMG album "Full of Joy". Zawierał 12 kompozycji – materiały promocyjne zostały wydrukowane, lecz ostatecznie BMG podjęło decyzję o nie wydawaniu tej płyty.
W 1997 Freddy Jaklitsch i Manfred Temmel stworzyli zespół Seer, który później stał się jednym z najbardziej udanych projektów w historii austriackiej sceny muzyki narodowej. Jednakże w 2008 Manfred Temmel opuścił Seer.
W czerwcu 1997 Joy wystąpiło w Gorky Park w Moskwie, na festiwalu "Disco stars".
29 listopada 2002 Joy wzięło udział w pierwszym festiwalu "Disco 80", zorganizowanym przez jedną z najbardziej popularnych rosyjskich stacji radiowych – AutoRadio.
W 2010 wszyscy trzej członkowie oryginalnego składu zdecydowali, by z okazji 25-lecia ich pierwszego sukcesu wystąpić ponownie razem. W październiku 2010 Joy wystąpił na festiwalu "Legends of Retro FM" w Moskwie; w listopadzie 2010 maxi-CD z 4 nowymi wersjami głównego hitu Joy, „Touch by touch”, ujrzał światło dzienne.
1 lipca 2011, Joy wydał album "Enjoy", który zawierał 10 całkiem nowych nagrań, a także nowe wersje takich hitów jak „Touch by touch” i „Valerie”. Wszystkie chórki ponownie śpiewał Michael Scheickl. Album został wydany w Austrii pod tytułem „Major Babies” i osiągnął 21 pozycję austriackiej listy przebojów. We wrześniu 2011 album został wydany w Rosji przez „CD-Land”, oraz na Węgrzech – dystrybuowany przez Hargent Media.
15 lipca 2011 Joy wystąpił w Estonii, na Viljandi Retro Fest – wydarzeniu na którym było ponad 7 tysięcy widzów z Estonii i Litwy.
W listopadzie 2011 Joy wystąpił ponownie w Moskwie – na festiwalu "Disco 80" na Stadionie Olimpijskim. Współpraca z AutoRadio miała ciąg dalszy: w sierpniu 2012 Joy wystąpił na wydarzeniu AutoRadio w Naberezhnye Chelny (Tatarstan), a w kwietniu 2013 – w Ulan-Ude (Buriacja).
Od maja 2012, z powodu zaangażowania Alfreda Jaklitscha w jego inny projekt, odnoszący sukcesy zespół folkowy Seer, coraz częściej jest zastępowany przez Michaela Scheickla podczas występów na żywo.
W lipcu 2014 zespół Joy wystąpił po raz pierwszy w Polsce. Miało to miejsce na "Summer Disco Festival" w Kochcicach koło Lublińca. Występ grupy był filmowany i nadawany przez lokalną telewizję Beskid TV.
8 października 2014 podczas rejsu „Retro FM cruise”, Joy obchodziło swoje trzydziestolecie profesjonalnej kariery. W grudniu 2014 Joy wystąpili na dziesiątej edycji festiwalu "Legends of Retro FM" w Moskwie i Sankt Petersburgu.
W nocy z 8 na 9 czerwca 2019 roku w wieku 60 lat zmarł Manfred Temmel.

</doc>
<doc id="1362351" url="https://pl.wikipedia.org/wiki?curid=1362351" title="Jan Bernhard">
Jan Bernhard

Jan Fryderyk Karol Bernhard (ur. 24 listopada 1776 we Wrocławiu, zm. 31 sierpnia 1837 w Kaliszu) – polski inżynier niemieckiego pochodzenia, geodeta, urbanista, inżynier województwa kaliskiego Królestwa Polskiego.
Życiorys.
Pochodził z mieszczańskiej rodziny. W 1791 roku ukończył sześcioklasowe Gimnazjum św. Elżbiety i Kolegium Artyleryjskie we Wrocławiu. Następnie do 1794 roku służył w wojsku pruskim; walczył przeciw Francji w 1792 roku. Po zakończeniu służby pracował jako inżynier budownictwa, był zatrudniony w Kamerze Wrocławskiej. W 1800 roku został przeniesiony do Piotrkowa Trybunalskiego. Od 1803 roku był odpowiedzialny za pomiary geodezyjne, które przerwał po inwazji francuskiej na Prusy.
W roku 1807 władze francuskie powierzyły mu kontrolę utrzymania dróg i mostów w departamencie kaliskim, następnie Bernhard powrócił do pomiarów geodezyjnych. W latach 1810–1811 prowadził, na zlecenie władz Księstwa Warszawskiego, regulację traktów, a następnie wykonał opis Prosny. W czasie inwazji na Rosję pracował na rzecz armii francuskiej, a następnie rosyjskiej. Po zakończeniu wojny zajmował się opisem wytyczanej granicy polsko-pruskiej.
17 czerwca 1817 roku został inżynierem wojewódzkim, nominację odebrał 26 stycznia 1819 roku. Odpowiedzialny był za wytyczenie traktu od granicy województwa kaliskiego przez Koło, Kalisz, Biskupice, Konin i traktu z Konstantynowa przez Pabianice, Szadek, Zduńską Wolę, Sieradz do Kalisza.
W latach 1818-1823 pracował w Częstochowie, gdzie wytyczył nową centralną ulicę dla nowo tworzonego miasta, obecnie jest to al. Najświętszej Maryi Panny (tzw. Aleje). Bernhard wykonał także plan kartograficzny Starej Częstochowy (1823). Zamieszkał w Kaliszu, gdzie w 1825 roku opracował plan miasta, który stał się jednym z podstawowych źródeł umożliwiających analizę przekształceń urbanistycznych w pierwszej połowie XIX wieku.
W czasie powstania listopadowego pozostał bierny. Jako inżynier wojewódzki pracował do 1836 roku, kiedy to przeszedł na emeryturę. Zmarł rok później. Jan Bernhard został pochowany na cmentarzu ewangelicko-augsburskim w Kaliszu.

</doc>
<doc id="1362352" url="https://pl.wikipedia.org/wiki?curid=1362352" title="Metalurg Donieck">
Metalurg Donieck



</doc>
<doc id="1362353" url="https://pl.wikipedia.org/wiki?curid=1362353" title="Seeed">
Seeed

Seeed – niemiecka grupa muzyczna z Berlina, grająca reggae i dancehall. Powstała w roku 1998, szybko zdobywając popularność w Niemczech oraz w państwach sąsiadujących. Są najpopularniejszą niemiecką grupą reggae zaraz po Gentlemanie pochodzącym z Kolonii. Większość ich tekstów jest w języku niemieckim, ale śpiewają też po angielsku oraz w patois.
Grupa ma 11 członków, w tym trzech wokalistów, sekcję dętą oraz DJ-a. Grupa współpracowała m.in. z Cee-Lo Greenem, anthonym B, Tanyą Stephens i General Degree. Najpopularniejsze jak dotychczas utwory to „Dickes B”, „Aufstehn”, „Ding” i „Music Monks”. Wiele utworów wydawanych na albumach poza granicami Niemiec jest całkowicie przetłumaczona na język angielski i w tym języku nagrana.
Ich pierwszy hit, „Dickes B”, stał się nieformalnym hymnem Berlina. Albumy "Music Monks" oraz "Next!" odniosły znaczny sukces w Niemczech oraz we Francji. Sukces "Dickes B" (2000) zaowocował wydaniem pierwszego albumu studyjnego grupy, "New Dubby Conquerors" rok później.
Piosenka zespołu Seeed pt. „Release” została użyta w ścieżce dźwiękowej do gry komputerowej FIFA Football 2005.

</doc>
<doc id="1362355" url="https://pl.wikipedia.org/wiki?curid=1362355" title="Lista najwyższych wolnostojących budowli na świecie">
Lista najwyższych wolnostojących budowli na świecie



</doc>
<doc id="1362367" url="https://pl.wikipedia.org/wiki?curid=1362367" title="Henryk V (cesarz rzymski)">
Henryk V (cesarz rzymski)



</doc>
<doc id="1362371" url="https://pl.wikipedia.org/wiki?curid=1362371" title="John Charles Black">
John Charles Black

John Charles Black (ur. 27 stycznia 1839, zm. 17 sierpnia 1915) – polityk i żołnierz amerykański, weteran wojny secesyjnej.
Za męstwo wykazane podczas bitwy pod Prairie Grove został uhonorowany Medalem Honoru. To najwyższe odznaczenie wojskowe w Stanach Zjednoczonych otrzymał również jego brat, William Perkins Black, za odwagę wykazaną podczas bitwy pod Pea Ridge Grove.
W latach 1893-1895 był przedstawicielem stanu Illinois w Izbie Reprezentantów Stanów Zjednoczonych.

</doc>
<doc id="1362376" url="https://pl.wikipedia.org/wiki?curid=1362376" title="Jean-Pierre Jouyet">
Jean-Pierre Jouyet

Jean-Pierre Jouyet (ur. 13 stycznia 1954 w Montreuil) – francuski urzędnik państwowy i dyplomata, sekretarza generalnego Pałacu Elizejskiego, w latach 2014–2017 sekretarz generalny administracji prezydenckiej.
Życiorys.
Ukończył studia z zakresu prawa publicznego, kształcił się też w Instytucie Nauk Politycznych w Paryżu. Został następnie absolwentem "École nationale d’administration". Od 1991 do 1995 był urzędnikiem w Unii Europejskiej, pełniąc m.in. funkcję szefa gabinetu politycznego Jacques’a Delorsa, przewodniczącego Komisji Europejskiej.
W 1997 powrócił do administracji krajowej jako zastępca szefa sztabu premiera Lionela Jospina. Odpowiadał później za skarb państwa jako dyrektor generalny (2000–2004), zajmował stanowisko prezydenta Klubu Paryskiego i szefa inspekcji finansowej.
Przez lata związany z francuską lewicą, w kampanii wyborczej w 2007 popierał kandydaturę Ségolène Royal. Po zwycięstwie Nicolasa Sarkozy’ego przyjął propozycję wejścia w skład centroprawicowego rządu, obejmując w maju 2007 stanowisko sekretarza stanu ds. europejskich. W grudniu 2008 prezydent powierzył mu kierownictwo centralnego urzędu rynków finansowych ("Autorité des marchés financiers"). Na czele tej instytucji stał do lipca 2012. Później do kwietnia 2014 kierował instytucją finansową "Caisse des dépôts et consignations", po czym prezydent François Hollande powołał go na sekretarza generalnego Pałacu Elizejskiego.
Pełnił tę funkcję do 2017. W tym samym roku mianowany ambasadorem Francji w Wielkiej Brytanii. W 2019 został stałym przedstawicielem Francji przy OECD, kończąc urzędowanie w następnym roku.
Został odznaczony Krzyżem Komandorskim Orderu Zasługi Rzeczypospolitej Polskiej (2011).

</doc>
<doc id="1362382" url="https://pl.wikipedia.org/wiki?curid=1362382" title="Marian Dojka">
Marian Dojka

Marian Dojka (ur. 20 kwietnia 1945 w Bogorii) – polski polityk i chemik, doktor nauk chemicznych, poseł na Sejm X kadencji.
Życiorys.
Ukończył w 1969 studia na Politechnice Gdańskiej, w 1981 uzyskał stopień doktora nauk chemicznych na Uniwersytecie Marii Curie-Skłodowskiej w Lublinie. Pracę w zawodzie rozpoczął w Zakładzie Kwasu Siarkowego Kopalń „Siarkopol” w Tarnobrzegu, a od 1974 pracował w Ośrodku Badawczo-Rozwojowym Przemysłu Siarkowego „Siarkopol”, gdzie w 1975 został kierownikiem pracowni badawczej. Publikował prace naukowe o technologii odsiarczania.
Należał do Komisji Organizacyjnej Niezależnego Samorządnego Związku Zawodowego „Solidarność” w „Siarkopolu”, w okresie 1980–1981 współredagował pismo „Solidarność Tarnobrzeska”. Był członkiem Komitetu Obywatelskiego w Stalowej Woli, z jego ramienia w latach 1989–1991 był posłem X kadencji z okręgu tarnobrzeskiego. Pracował w Komisji Ochrony Środowiska, Zasobów Naturalnych i Leśnictwa oraz w Komisji Nadzwyczajnej do rozpatrzenia projektu ustawy o ochronie prawnej dziecka poczętego, należał do Obywatelskiego Klubu Parlamentarnego.
Wstąpił później do Zjednoczenia Chrześcijańsko-Narodowego. Jako członek tej partii bez powodzenia ubiegał się o reelekcję z listy Wyborczej Akcji Katolickiej w wyborach parlamentarnych w 1991. W wyborach w 1993 bezskutecznie kandydował z ramienia NSZZ „Solidarność”. Należał Porozumienia Centrum, od 1999 do 2001 z rekomendacji Akcji Wyborczej Solidarność pełnił funkcję II wicewojewody świętokrzyskiego. W 2001 kandydował do Sejmu z listy Akcji Wyborczej Solidarność Prawicy, która nie uzyskała mandatów. W 2002 uzyskał mandat radnego tarnobrzeskiej rady miasta z listy Ligi Polskich Rodzin, w 2006 bez powodzenia ubiegał się o reelekcję. W wyborach samorządowych w 2010 bez powodzenia kandydował na radnego rady miasta z ramienia Prawa i Sprawiedliwości.

</doc>
<doc id="1362389" url="https://pl.wikipedia.org/wiki?curid=1362389" title="Bitwa pod Prairie Grove">
Bitwa pod Prairie Grove

Bitwa pod Prairie Grove (niekiedy określana jako bitwa pod Fayetteville) – starcie zbrojne, które miało miejsce 7 grudnia 1862 roku podczas wojny secesyjnej na terenie obecnego hrabstwa Washington w stanie Arkansas. Strategiczne zwycięstwo wojsk Unii dowodzonych przez generałów Francisa J. Herrona i Jamesa G. Blunta nad siłami Skonfederowanych Stanów Ameryki pod dowództwem generała Thomasa Hindmana zapewniło federalistom kontrolę nad północno-zachodnią częścią stanu Arkansas.

</doc>
<doc id="1362390" url="https://pl.wikipedia.org/wiki?curid=1362390" title="Sasse">
Sasse

Sasse, wł. Klas Lindblad - fiński producent muzyczny, założyciel wytwórni Moodmusic Records.
Styl artysty w głównej mierze stanowi IDM, jednak usłyszeć można także elementy gatunków house, electro i techno.
Jedną z inspiracji Sasse są nurty disco oraz italo disco, w tym twórczość Giorgio Morodera. Po wydaniu kilku singli, artysta wypuścił w maju 2006 r. swój debiutancki album pt. "Made Within The Upper Stairs of Heaven". Brał także udział w produkcji albumu "Out of the Woods", Tracey Thorn.
Lindblad posługuje się licznymi pseudonimami, do których należą:

</doc>
<doc id="1362392" url="https://pl.wikipedia.org/wiki?curid=1362392" title="Tożsamość Halla-Witta">
Tożsamość Halla-Witta



</doc>
<doc id="1362393" url="https://pl.wikipedia.org/wiki?curid=1362393" title="Bitwa pod Fayetteville">
Bitwa pod Fayetteville



</doc>
<doc id="1362394" url="https://pl.wikipedia.org/wiki?curid=1362394" title="UNOSOM I">
UNOSOM I

UNOSOM I ("United Nations Operation in Somalia I") – misja pokojowa ONZ – misja tzw. „czynienia pokoju” (peacemaking). UNOSOM I został powołany na podstawie rezolucji S/RES/751 w dniu 24 kwietnia 1992 przez Radę Bezpieczeństwa ONZ.
Przyczyny.
Bezpośrednią przyczyną rozpoczęcia operacji był wybuch wojny domowej w Somalii, od listopada 1990 roku. 18 listopada 1991 władzę w kraju przejął Mohamed Farrah Aidid. Skutkiem walk był wybuch klęski głodu, potęgowanej przez niemożliwość udzielenia pomocy przez Czerwony Krzyż. 18 marca 1992 Rada Bezpieczeństwa ONZ podjęła decyzję o wysłaniu misji obserwacyjnej do Somali, złożonej z 200 obserwatorów. Wraz z misją pojawiła się pomoc z ramienia Międzynarodowego Czerwonego Krzyża i Organizacji Jedności Afrykańskiej. Pomimo wynegocjowanego zawieszenia broni (30 maja 1992), pomoc humanitarna była w większości przejmowana przez somalijskie gangi.
Operacja Przywrócić Nadzieję.
Z końcem listopada 1992 Boutros Boutros-Ghali zaproponował rozwiązanie patowej sytuacji przez wysłanie do Somali sił pokojowych pod przywództwem USA.
9 grudnia 1992 roku rozpoczęła się w Somalii operacja Przywrócić Nadzieję. W stolicy kraju Mogadiszu wylądowało 38 tys. żołnierzy. Po kilku dniach od rozpoczęcia operacji udało się zaprowadzić porządek na ulicach Mogadiszu. Kłopotliwa pozostawała sytuacja na prowincji, gdzie nadal nie docierała pomoc humanitarna. Kolejna faza operacji miała na celu przywrócenie sprawnego funkcjonowania państwa somalijskiego. Dzięki temu możliwe było utworzenie rządu tymczasowego. Umożliwiło to wycofanie większości jednostek amerykańskich i zastąpienie ich jednostkami międzynarodowymi UNOSOM.
UNOSOM I.
Misja ta trwała od listopada 1992 do marca 1993. Jednostki ONZ uczestniczące w tej operacji liczyły 893 żołnierzy i 54 obserwatorów wojskowych. Obecności jednostek pokojowych sprzeciwiał się generał Aidid. Dyplomatom ONZ udało się jednak doprowadzić do podpisania zawieszenia broni pomiędzy stronami konfliktu, w dniu 26 marca po negocjacjach w Addis Abebie. Wraz z wygaśnięciem mandatu, misja została zastąpiona przez misję UNOSOM II. W toku operacji śmierć poniosło 6 żołnierzy.
Kraje uczestniczące w misji UNOSOM.
Australia, Austria, Bangladesz, Belgia, Czechosłowacja, Egipt, Fidżi, Finlandia, Indonezja, Jordania, Kanada, Maroko, Nowa Zelandia, Norwegia, Pakistan, Zimbabwe

</doc>
<doc id="1362405" url="https://pl.wikipedia.org/wiki?curid=1362405" title="Willibald Fabian">
Willibald Fabian

Willibald Jan Fabian (ur. 7 lipca 1938 w Krzanowicach) – polski polityk mniejszości niemieckiej, poseł na Sejm I kadencji.
Życiorys.
Ukończył technikum budowlane w Raciborzu. Pracował jako budowlaniec w zakresie budownictwa mieszkaniowego. W latach 1991–1993 sprawował mandat posła na Sejm I kadencji wybranego w okręgu gliwickim.
Działa w Towarzystwie Społeczno-Kulturalne Niemców Województwa Śląskiego, do 2007 kierował komisją rewizyjną tej organizacji. Stanął na czele stowarzyszenia Międzynarodowa Unia Paneuropejska „Silesia”. został również członkiem zarządu głównego Stowarzyszenia Parlamentarzystów Polskich.

</doc>
<doc id="1362408" url="https://pl.wikipedia.org/wiki?curid=1362408" title="Maria Znamierowska-Prüfferowa">
Maria Znamierowska-Prüfferowa

Maria Znamierowska-Prüfferowa (ur. 13 maja 1898 w Kibartach, zm. 20 sierpnia 1990 w Toruniu) – polska etnograf, profesor Uniwersytetu Mikołaja Kopernika w Toruniu, twórca i wieloletni dyrektor Muzeum Etnograficznego w Toruniu, któremu po jej śmierci nadano jej imię. Działaczka Polskiego Towarzystwa Ludoznawczego.
Życiorys.
Dzieciństwo i wykształcenie.
Była córką Stanisława, urzędnika komory celnej, i Leokadii z Andrzejewskich, guwernantki. Jej brat Jerzy był polskim filozofem i teologiem. 
Ukończyła szkołę podstawową, następnie gimnazjum w Lipawie, zdając w 1915 maturę. W październiku tego samego roku wyjechała do Kijowa, gdzie przebywała blisko 3 lata. Związała się tam ze środowiskiem polskim. Uczestniczyła w wykładach Wyższych Kursów Żeńskich na Wydziale Filologicznym, a od 1917 roku w polskim Kolegium Uniwersyteckim.
Zajęcie Kijowa przez bolszewików zmusiło Prüfferową do opuszczenia miasta. Późną jesienią 1918 roku wyjechała do Warszawy. Przez kolejny rok pracowała najpierw w szkole w Mokasie, a następnie w pruszkowskim Domu Sierot, prowadzonym przez Janusza Korczaka i Marię Falską. Pod koniec 1920 r. zamieszkała w Wilnie W 1921 r. rozpoczęła studia na Wydziale Humanistycznym Uniwersytetu Stefana Batorego (USB). Edukacja została przerwana z powodu gruźlicy, którą Prüfferowa leczyła w Zakopanem. Po ponad roku studiów na Wydziale Humanistycznym kontynuowała naukę na Wydziale Matematyczno-Przyrodniczym. Poznała tam swojego przyszłego męża prof. Jana Prüffera, wykładowcę zatrudnionego na tym wydziale od 1922, który przybył z Krakowa. 4 lutego 1925 roku zawarli ślub.
Praca na Uniwersytecie Wileńskim.
Maria Znamierowska-Prüfferowa jesienią 1926 roku podjęła studia na kierunku etnologia, powołanym 2 lata wcześniej staraniem prof. Cezarii Baudouin de Courtenay-Ehrenkreutzowej. W kolejnym roku akademickim rozpoczęła pracę w Muzeum Etnograficznym USB pod kierunkiem inicjatorki studiów etnologicznych. Zatrudniona była tam do 1939 r. Działalność na rzecz etnografii i muzealnictwu pozostała z nią do końca życia.
W 1930 roku wydana została jej monografia pt. "Rybołówstwo jezior trockich", po której nastąpiła kontynuacja badań w dziedzinie etnologii. Naukowymi opiekunami badaczki byli, najpierw prof. Ehrenkreutzowa, a po jej przejściu do katedry w Warszawie, Znamierowska-Prüfferowa naukowo wspierana była przez prof. Kazimierza Moszyńskiego, który w 1935 roku objął Zakład Etnologii. W 1932 roku uzyskała tytuł zawodowy magistra etnologii i etnografii. W roku 1936 została zatrudniona na stanowisko adiunkta w Zakładzie Etnologii USB. W 1939 roku obroniła doktorat na podstawie dysertacji pt. "Ości rybackie." Próba klasyfikacji "ości północno-wschodniej Polski" napisanej pod kierunkiem prof. Moszyńskiego.
Okres międzywojenny był dla młodej naukowczyni czasem podnoszenia kwalifikacji w profesji muzeologa podczas licznych wyjazdów zagranicznych. Odbyła podróż do Francji, Austrii, Jugosławii, na Węgry, do Czechosłowacji oraz do wszystkich krajów bałtyckich. Prowadziła wtenczas także badania terenowe, gromadziła zbiory i dokumentacji dla muzeum. Podjęła dodatkowo działalność dydaktyczną, prowadząc ćwiczenia etnograficzne w Szkole Nauk Politycznych przy Instytucie Naukowo-Badawczym Europy Wschodniej w Wilnie. Zaangażowała się na rzecz popularyzacji ochrony zabytków etnograficznych poprzez pogadanki w szkołach wiejskich, na uniwersytetach ludowych i w Polskim Radiu. Podczas swojej pracy muzeologicznej awansowała latami, dochodząc do stanowiska kustosza.
Przez 3 pierwsze lata II wojny światowej miała możliwość wykonywania swojej pracy w muzeum. W 1942 roku została zwolniona przez Niemców. Zaczęła wówczas zarabiać, prowadząc prywatne lekcje. Rok później zaangażowała się w działalność na tajnych kompletach. Po opuszczeniu Wilna przez wojska hitlerowskie w lipcu 1944 powróciła do pracy muzealnej.
Po II wojnie światowej.
Praca na Uniwersytecie Mikołaja Kopernika w Toruniu.
Po zakończeniu wojny i odłączeniu Wilna od państwa polskiego Prüfferowa wraz z mężem i środowiskiem uniwersyteckim przeprowadziła się do Torunia. Mieszkała tam od 14 lipca 1945. W nowo powstającym Uniwersytecie Mikołaja Kopernika Znamierowska-Prüfferowa otrzymała etat na stanowisku adiunkta w Katedrze Etnologii. Podejmowała nieudane próby reaktywacji wileńskiej idei etnograficznej muzeum uniwersyteckiego, nie zyskując aprobaty ówczesnych władz. Dokonała jednak zestawienia zbiorów w Dziale Etnograficznym Muzeum Miejskiego (od 1950 r. Muzeum Pomorskiego), gdzie została zorganizowana przez nią pierwsza wystawa w 1948 roku.
W 1955 roku podniesiono ją do godności profesora nadzwyczajnego. Dysertacja habilitacyjna "Rybackie narzędzia kolne w Polsce i w krajach sąsiednich" opublikowana została w roku 1957, a w 1966 Oficyna Kościuszkowska w Stanach Zjednoczonych wydała wersję w języku angielskim.
Bibliografia dorobku naukowego prof. Marii Znamierowskiej-Prüfferowej obejmuje ponad 130 pozycji. Prace dotyczą rybołówstwa dotyczą, muzealnictwa, folkloru, sztuki, budownictwa. Będąc już na emeryturze, podjęła się opracowania pozycji "Tradycyjne rybołówstwo ludowe na tle zbiorów i badań Muzeum Etnograficznego w Toruniu". Była to jej ostatnia książka.
Muzeum Etnograficzne.
Kierując Działem Etnograficznym Muzeum Miejskiego w Toruniu w latach 1946–1958, od początku formułowała koncepcję utworzenia Muzeum Etnograficzne wraz ze skansenem jako samodzielnej placówki. Uzyskawszy zgodę władz na jego utworzenie (1953), doprowadziła do jego powstania w dniu 1 stycznia 1959 roku, w budynku dawnego Arsenału.
W latach 1959–1972 pełniła funkcję dyrektora Muzeum Etnograficznego w Toruniu. W roku kończącym pracę kierowniczą przeszła na emeryturę. Inwentarz muzealny, jaki pozostawiła po sobie prof. M. Znamierowska-Prüfferowa składał się z blisko 14 tys. zbiorów etnograficznych pochodzących z obszaru północnej Polski, w tym obejmował najbogatszą w ówczesnym okresie kolekcję tradycyjnego rybołówstwa. Zawierał 3 wystawy stałe, dotyczące kultury materialnej i sztuki ludowej oraz zorganizowaną salę rybacką. Obejmował także zaprojektowany w całości skansen o charakterze kujawskim, w formie zagrody i spichlerza podworskiego. Dyrektorka wydała kilkanaście książek muzealnych w postaci przewodników i monografii.
Działalność społeczna i popularyzatorska.
W styczniu 1947 roku powołano ją do Zarządu Głównego przekształcającego się Polskiego Towarzystwa Ludoznawczego (PTL), który utworzono się na 22 Walnym Zgromadzeniu Towarzystwa Ludoznawczego w Lublinie (24-25 stycznia 1947 r.). W marcu tego samego roku założyła oddział PTL w Toruniu, podejmując próbę zjednoczenia dwóch środowisk: etnograficznego i około etnograficznego. Objęła funkcję sekretarza oddziału, a następnie 1949 r. została wiceprezesem. W roku 1954 powołano ją na stanowisko prezesa. Toruńskim oddziałem Polskiego Towarzystwa Ludoznawczego zarządzała do roku 1981. Do 1978 była dodatkowo członkiem Zarządu Głównego PTL, a latach 1967-1970 wiceprezesem.
Pracę w muzeum łączyła z wyjazdami na konferencje krajowe, zagraniczne i uczestnictwem w prestiżowych gremiach takich m.in. jak Zespół Doradczy przy Zarządzie Muzeów i Ochrony Zabytków, Sekcja Muzeów i Ochrony Dóbr Kultury przy Ministerstwie Kultury i Sztuki.
W roku 1978 roku za zasługi dla działalności PTL zostało nadane jej członkostwo honorowe PTL.
Upamiętnienie.
Od 15 grudnia 1999 roku Muzeum Etnograficzne w Toruniu nosi jej imię. Uroczysty akt nadania imienia miał miejsce z okazji 40-lecia działalności instytucji. Uroczystość uwieńczono wmurowaniem pamiątkowej tablicy. Jedną z ulic lewobrzeżnego Torunia nazwano imieniem Marii i Jana Prüfferów.

</doc>
<doc id="1362411" url="https://pl.wikipedia.org/wiki?curid=1362411" title="Chumbi">
Chumbi

Chumbi (ang. "Chumbi Valley") - dolina znajdująca się w Tybecie na pograniczu Indii (Sikkim), Bhutanu i Tybetu w Himalajach. 
Dwa główne pasma znajdują się pomiędzy Indiami i Chinami i tworzą przesmyk Nathu La oraz Jelep La. Dolina znajduje się na wysokości 3000 metrów n.p.m. 
Była ona głównym celem brytyjskiej misji w Tybecie z 1904.

</doc>
<doc id="1362413" url="https://pl.wikipedia.org/wiki?curid=1362413" title="Łysonia">
Łysonia

Łysonia – góra o wysokości 399 m n.p.m., znajdująca się 4 km na południowy wschód od Brzeżan na Ukrainie, pomiędzy jarem rzeki Złota Lipa i jej lewego dopływu Ceniwki.
Góra była we wrześniu 1916 miejscem walki wojsk austro-węgierskich (a w jej składzie Ukraińskich Strzelców Siczowych) i rosyjskich.

</doc>
<doc id="1362415" url="https://pl.wikipedia.org/wiki?curid=1362415" title="Róża kłodzka">
Róża kłodzka



</doc>
<doc id="1362420" url="https://pl.wikipedia.org/wiki?curid=1362420" title="3. dzielnica Paryża">
3. dzielnica Paryża

3. dzielnica Paryża (fr. "3e arrondissement de Paris") położona jest na prawym brzegu Sekwany i jest jedną z 20 paryskich dzielnic.
3. dzielnica jest siedzibą rozwijającego się paryskiego Chinatown oraz najstarszego muzeum typu technicznego Conservatoire National des Arts et Métiers.
Geografia.
Powierzchnia dzielnicy wynosi zaledwie 1,17 km², co czyni ją drugą od końca pod względem wielkości dzielnicą Paryża.
Podział.
3. dzielnica Paryża dzieli się na cztery mniejsze dzielnice (quartier): 
Demografia.
Największą liczbę populacji 3. dzielnica osiągnęła przed 1861 rokiem. Od czasu reorganizacji dzielnic, jaka miała miejsce w Paryżu w 1860 roku, populacja dzielnicy systematycznie spadała. Z ostatniego spisu powszechnego z 1999 roku, wynika że 3. dzielnicę zamieszkiwało 34 248 mieszkańców oraz istniały 29 723 miejsca pracy.
Imigracja.
Ze spisu przeprowadzonego w 1999 roku wynika że 73,4% mieszkańców 3 dzielnicy urodziło się na terenie Francji Metropolitarnej. Pozostałe 26,6% urodziło się poza jej granicami z czego: 0,8% stanowią imigranci pochodzący z francuskich terenów zamorskich, 4,4% imigranci urodzeni zagranicą lecz posiadający francuski paszport od urodzenia (głównie ex-kolonie w Afryce Północnej), 5,8% imigrantów stanowią przedstawiciele EU-15 (Stara Unia) a 15,6% są to imigranci pochodzący spoza krajów EU-15.

</doc>
<doc id="1362422" url="https://pl.wikipedia.org/wiki?curid=1362422" title="Towarzystwo Kultywowania i Promowania Śląskiej Mowy">
Towarzystwo Kultywowania i Promowania Śląskiej Mowy



</doc>
<doc id="1362424" url="https://pl.wikipedia.org/wiki?curid=1362424" title="Red Bull Ring">
Red Bull Ring

Red Bull Ring – austriacki tor wyścigowy, położony w mieście Spielberg.
Obiekt, początkowo nazwany "Österreichring", był gospodarzem wyścigów o Grand Prix Austrii w latach 1970–1987. Następnie tor przebudowany i skrócony przez Hermanna Tilke, jako A1-Ring, był ponownie gospodarzem wyścigów o Grand Prix Austrii w latach 1997–2003. Po 2003 roku zaniechano dalszej organizacji wyścigów, ze względu na decyzję austriackiego ministra zdrowia o zakazie reklamowania wyrobów tytoniowych. W 2005 roku właścicielem toru został koncern Red Bull, który doprowadził do jego przebudowy w latach 2008–2010. 15 maja 2011 odbyło się otwarcie toru nazwanego "Red Bull Ring". Od sezonu 2014, obiekt jest ponownie gospodarzem wyścigów o Grand Prix Austrii, a w sezonach 2020–2021 na tym torze odbywały się wyścigi o Grand Prix Styrii.
Österreichring.
26 lipca 1969 otwarto tor wyścigowy mający długość 4,911 km i szesnaście zakrętów. Od 1970 zaczęto organizować na tym torze wyścig o Grand Prix Austrii Formuły 1. Od początku był to bardzo szybki obiekt, lecz z czasem kierowcy zaczęli uważać ten tor za niebezpieczny. Niektóre zakręty, np. "Bosch", były słabo lub w ogóle niezabezpieczone w razie wypadku. Brak nacisku na bezpieczeństwo doprowadził do śmierci amerykańskiego kierowcy, Marka Donohue podczas sobotniego treningu do Grand Prix Austrii w 1975 na zakręcie "Vost-Hugel". Kierowca na szybkim zakręcie wypadł z trasy i uderzył w słup podtrzymujący reklamę. Pomimo że Donohue wydostał się o własnych siłach z bolidu, to następnego dnia został przewieziony na obserwację, gdzie później zapadł w śpiączkę i zmarł. Po wypadku zakręt został zmodyfikowany i od 1977 nosił nazwę "Hella-Licht", który był najwolniejszym miejscem na torze. Pomimo że w 1977 tor został wydłużony do 5,942 km, to ciągle narastały obawy dotyczące bezpieczeństwa obiektu. Dodatkowo trwały również spory dotyczące miejsc parkingowych pomiędzy miejscowymi rolnikami a właścicielami toru. Po sezonie 1987 Formuła 1 opuściła Austrię. Mimo że po 1987 jeszcze organizowano na krótko wyścigi samochodowe, tor zaczął coraz bardziej popadać w ruinę.
A1-Ring.
W 1995 grupa inwestorów była zainteresowana torem wyścigowym. Zaczęli wówczas współpracować z lokalnymi przedsiębiorcami działającymi w pobliżu toru, dzięki czemu możliwa była odbudowa toru. Projektem toru zajął się Hermann Tilke. Tor, pomimo że był położony w tym samym miejscu, co Österreichring, był innym obiektem. Skrócono długość – z 5,941 km do 4,326 km i stawiano duży nacisk na zachowanie wszelkich form bezpieczeństwa. Starano się zachować wysoką średnią prędkość przejazdu, lecz szybkie zakręty zastąpiono trzema ostrymi prawymi by umożliwić szybkie wyprzedzanie. Przebudowę sponsorowała firma telekomunikacyjna – A1, stąd wzięła się nazwa A1-Ring. Tor ten gościł wyścigi Formuły 1 w latach 1997–2003, MotoGP w latach 1996–1997 oraz Deutsche Tourenwagen Masters w latach 2001–2003.
Red Bull Ring.
W 2004 zburzono główną trybunę oraz garaże. Na początku 2005 pojawiły się plotki o nowym właścicielu toru, którym stał się Red Bull. Firma ta kupiła zespół Jaguar Racing i była rzekomo zainteresowaną odbudową toru, już pod nazwą "Spielberg New". Szef Red Bulla, Dietrich Mateschitz zdementował plotki mówiąc, że nie chce tracić pieniędzy na deficytowy projekt. Nadal też krążyły plotki, że Red Bull wykorzysta ten tor do testów swojego zespołu. Po kilku miesiącach Red Bull zainteresował się odbudową austriackiego toru. W 2007 wraz z KTM, Volkswagenem i Magmą International zaczęli prowadzić rozmowy na temat odbudowy toru. Projekt ten upadł ze względu na wycofanie się Volkswagena. W 2008 kosztem 70 milionów euro Red Bull zaczęło przebudowę. Jednocześnie Mateschitz zaprzeczył, by na tym torze odbywały się wyścigi Formuły 1. We wrześniu 2010 poinformowano, że austriacki tor będzie gościł rundę DTM. Miesiąc później, na inspekcję toru przybył wysłannik FIA, Charlie Whiting. Brytyjczyk po dokonaniu inspekcji przyznał licencję pierwszego stopnia, dzięki czemu tor może być gospodarzem wyścigów Formuły 1. 3 listopada 2010 władze Formuły 2 przedstawiły kalendarz na sezon 2011 i wśród nich znalazł się Red Bull Ring jako szósta runda mistrzostw. W grudniu 2010 ogłoszono, że na Red Bull Ring odbędzie się szósta runda mistrzostw International GT Open. Przebudowa zakończyła się w 2010.
Otwarcie obiektu.
15 maja 2011 oficjalnie otwarto "Red Bull Ring". Po godzinie 15.00 rozpoczął się wyścig historycznych bolidów Formuły 1. Ceremonię uświetnił przejazd samochodów różnych klas, w których zasiadali kierowcy Red Bull Racing, szefostwo zespołu oraz dawni kierowcy Formuły 1 – Niki Lauda i Gerhard Berger. Na uroczystości pojawili się również skoczkowie narciarscy – Thomas Morgenstern i Andreas Goldberger oraz Bernie Ecclestone, co nasiliło pogłoski o powrocie królowej motosportu do Austrii. Berger przyznał, że główną przyczyną przebudowy toru było przywrócenie do życia wyścigów samochodowych w Austrii.
Powrót Grand Prix Austrii.
W grudniu 2012 Red Bull był zainteresowany organizacją wyścigu na Red Bull Ring w sezonie 2013 w miejsce Grand Prix Ameryki. FIA chciała wówczas zorganizować 21 lipca wyścig na kontynencie europejskim ale ostatecznie federacja potwierdziła, że zostanie zorganizowanych dziewiętnaście wyścigów.
23 lipca 2013 potwierdzono, że Grand Prix Austrii powróci do Formuły 1 od sezonu 2014. W ostatecznej wersji kalendarza runda na torze Red Bull Ring odbył się 22 czerwca. Pierwszym zwycięzcą po jedenastoletniej przerwie został Nico Rosberg z zespołu Mercedes.
Zwycięzcy wyścigów.
Zwycięzcy Grand Prix Austrii na torze Österreichring
Zwycięzcy Grand Prix Austrii na torze A1-Ring
Zwycięzcy Grand Prix Austrii na torze Red Bull Ring
Zwycięzcy Grand Prix Styrii na torze Red Bull Ring

</doc>
<doc id="1362429" url="https://pl.wikipedia.org/wiki?curid=1362429" title="Stopa poprzecznie płaska statyczna">
Stopa poprzecznie płaska statyczna

Stopa poprzecznie płaska statyczna (łac. "pes transverso-planus staticus") – morfologiczno-czynnościowa niedomoga stopy powstającą w wyniku długotrwałego przeciążania (np.przy chodzeniu w butach na wysokim obcasie).
Dotyka głównie osób dorosłych. Następuje obniżenie podłużnego łuku stopy, koślawe ustawienie pięty oraz przesunięcie nadmiernej części ciężaru ciała na przodostopie.

</doc>
<doc id="1362430" url="https://pl.wikipedia.org/wiki?curid=1362430" title="Aktorka (film 1971)">
Aktorka (film 1971)

Aktorka – polski film fabularny, telewizyjny, dramat obyczajowy z 1971 roku w reżyserii Stanisława Lenartowicza. Scenariusz na podstawie opowiadania Aleksego Tołstoja o tym samym tytule napisał reżyser. Zdjęcia realizowano w okolicach Wrocławia.
O filmie.
Główną bohaterką filmu jest Olga Jazykowa (Anna Ciepielewska) - aktorka, która całkowicie poświęciła się dla kariery, rezygnując z realizowania się w innych dziedzinach życia. Przez wiele lat nie osiągnęła jednak wymarzonego sukcesu, grając niezbyt ambitne role na prowincji. Postanawia naprawić swój dawny błąd i odbudować małżeństwo, które kiedyś zniszczyła. Jednak porzucony niegdyś przez nią mąż znajduje się obecnie na skraju załamania nerwowego i bankructwa. Jest alkoholikiem staczającym się coraz niżej i nie widzi już sensu życia.

</doc>
<doc id="1362433" url="https://pl.wikipedia.org/wiki?curid=1362433" title="Wilhelm Wolnik">
Wilhelm Wolnik

Wilhelm Karol Wolnik (ur. 17 listopada 1935 w Zabełkowie) – polski polityk mniejszości niemieckiej, samorządowiec, poseł na Sejm X kadencji.
Życiorys.
W 1954 ukończył liceum pedagogiczne. Od 1953 do 1972 był nauczycielem w szkołach podstawowych.
Należał do Polskiej Zjednoczonej Partii Robotniczej. Pełnił mandat radnego Gromadzkiej Rady Narodowej w latach 1958–1974, a następnie do 2002 przez 28 lat zajmował stanowisko naczelnika i wójta gminy Krzyżanowice.
W latach 1989–1991 sprawował mandat posła X kadencji z okręgu wodzisławskiego. Zasiadał w Komisji Rolnictwa i Gospodarki Żywnościowej, na koniec kadencji należał do Parlamentarnego Klubu Lewicy Demokratycznej. W kolejnych wyborach bez powodzenia kandydował z ramienia Polskiego Stronnictwa Ludowego i Mniejszości Niemieckiej.
Zasiadał w radzie powiatu raciborskiego I i II kadencji (1998–2006). W 2006 nie został ponownie wybrany.

</doc>
<doc id="1362435" url="https://pl.wikipedia.org/wiki?curid=1362435" title="Antyirracjonalizm">
Antyirracjonalizm



</doc>
<doc id="1362437" url="https://pl.wikipedia.org/wiki?curid=1362437" title="Szłom">
Szłom



</doc>
<doc id="1362444" url="https://pl.wikipedia.org/wiki?curid=1362444" title="Isopoda">
Isopoda



</doc>
<doc id="1362446" url="https://pl.wikipedia.org/wiki?curid=1362446" title="Podatek globalny">
Podatek globalny

Podatek globalny – typ opodatkowania polegający na łącznym opodatkowaniu wszystkich składników dochodu podatnika, niezależnie od ich źródła, według jednolitej skali. Ułatwia stosowanie progresji podatkowej, jego naliczanie jest jednak bardziej skomplikowane niż w przypadku podatku cedularnego, wymaga sprawnej administracji podatkowej.

</doc>
<doc id="1362448" url="https://pl.wikipedia.org/wiki?curid=1362448" title="Synagoga Chesed Tikwa w Biszkeku">
Synagoga Chesed Tikwa w Biszkeku

Synagoga Chesed Tikwa w Biszkeku – synagoga znajdująca się w Biszkeku, stolicy Kirgistanu, przy ulicy Karpinskogo 193.
Synagoga została założona w kupionym w 1941 roku budynku w centrum miasta, po napływie setek żydowskich uciekinierów z okupowanej Europy, głównie z Polski. Jej pierwszym rabinem został J. Lewin, który zakupił do niej także zwoje Tory. Synagoga działa bez przerwy od jej otwarcia, ale z roku na rok na nabożeństwa przybywa coraz mniej wiernych. Mimo iż jest synagogą aszkenazyjską, to korzystają z niej także Żydzi sefardyjscy. Od 2000 roku rabinem synagogi i równocześnie naczelnym rabinem Kirgistanu jest pochodzący z Izraela Arie Raichman z Chabad-Lubavitch.

</doc>
<doc id="1362454" url="https://pl.wikipedia.org/wiki?curid=1362454" title="Asellus aquaticus">
Asellus aquaticus



</doc>
<doc id="1362456" url="https://pl.wikipedia.org/wiki?curid=1362456" title="Ośliczka pospolita">
Ośliczka pospolita



</doc>
<doc id="1362460" url="https://pl.wikipedia.org/wiki?curid=1362460" title="Marketing terytorialny">
Marketing terytorialny

Marketing terytorialny – zarządzanie zmierzające do zaspokojenia potrzeb i pragnień mieszkańców oraz interesariuszy zewnętrznych (turyści, inwestorzy, studenci zamiejscowi, inne grupy atrakcyjne dla miasta). Niezbędne jest przy tym przewidywanie kierunku zmian oraz racjonalne wykorzystanie wszystkich posiadanych zasobów. U podstaw tak rozumianego marketingu terytorialnego leży przekonanie, że zaspokojenie potrzeb i pragnień wewnętrznych i zewnętrznych grup odniesienia, poprzez oferowanie im właściwego punktu widzenia rachunku ekonomicznego zestawu środków materialnych i niematerialnych, jest możliwe dzięki uprzedniemu ich rozpoznaniu, ale także dzięki ich pobudzaniu i kreowaniu.
Marketing terytorialny stosują polskie miasta i województwa. Według badania opinii Polaków TNS Polska z 2013 roku najsilniejszą markę wśród wszystkich polskich miast ma Warszawa (118 pkt na 300 możliwych). Na drugim miejscu sklasyfikowano Kraków (107 pkt), natomiast 3 miejsce zajął Gdańsk (89 pkt).
Według projektu badawczego „Magnetyzm polskich miast” (2009, BAV Consulting i KB Pretendent) najbardziej przyciągającym miastem Polski jest Kraków. Badanie wyodrębniło 7 czynników atrakcyjności miasta: turystyczną, biznesową, kulturalną, sportową, dziedzictwo, komfort życia oraz natura. Kraków oceniono najlepiej w 5 z 7 atrakcyjności.

</doc>
<doc id="1362462" url="https://pl.wikipedia.org/wiki?curid=1362462" title="Opowieść Haeckela">
Opowieść Haeckela



</doc>
<doc id="1362474" url="https://pl.wikipedia.org/wiki?curid=1362474" title="Pawilon chiński (Sanssouci)">
Pawilon chiński (Sanssouci)

Pawilon chiński (niem. "Chinesisches Haus") – rokokowy pawilon ogrodowy w stylu chinoiserie w parku Sanssouci w Poczdamie. Wybudowany w latach 1755-64 przez Johanna Gottfrieda Büringa na podstawie szkiców króla Prus Fryderyka II Wielkiego. Architektura pawilonu łączy elementy pruskiego rokoko z formami wschodnioazjatyckimi.
Historia.
Projekt pawilonu sporządził Johann Gottfried Büring na podstawie szkiców Fryderyka II Wielkiego. Budowa ciągnęła się przez prawie dziewięć lat (1755-64). Opóźnienia były spowodowane trudnościami finansowymi wynikającymi z zaangażowania się Prus w wojnę siedmioletnią. Prace wewnątrz pawilonu ukończono dopiero w 1763, po ustaniu działań wojennych.
Pawilon był nie tylko elementem dekoracyjnym, lecz służył również jako miejsce spotkań towarzyskich. By ułatwić organizację uroczystości, Fryderyk II zlecił wybudowanie chińskiej kuchni w pobliżu pawilonu. Budynek kuchni został przebudowany w 1789. Niemniej jednak w dalszym ciągu ma cechy architektury wschodnioazjatyckiej (sześciokątne okna).
Architektura.
Projekt pawilonu wzorowany był na wybudowanym w 1738 "maison du trefle" w parku pałacowym w Lunéville – posiadłości księcia Lotaryngii i króla Polski na wygnaniu Stanisława Leszczyńskiego. Projekt "maison" wykonał francuski architekt Emmanuel Héré. Fryderyk II Wielki znał prace Hérégo, a w swych zbiorach miał publikację architekta z 1753, w której zamieszczono ilustrację przedstawiającą pawilon z Lunéville.
Architektura zewnętrzna.
Pawilon w Sanssouci wzniesiono na planie trójlistnej koniczyny. Pośrodku budowli znajduje się okrągła sala, z którą sąsiadują w regularnych odstępach trzy gabinety. Pomiędzy gabinetami znajdują się zadaszone werandy. Całość, na podobieństwo namiotu, przykrywa pofalowany miedziany dach, podtrzymywany przez cztery pozłacane kolumny z piaskowca, wystylizowane na drzewa palmowe. Kolumny wykonał szwajcarski rzeźbiarz Johann Melchior Kambly, który od 1745 pracował na zlecenie Fryderyka II na terenie Sanssouci. U podstaw kolumn znajdują się pozłacane figury z piaskowca z warsztatu Johanna Gottlieba Heymüllera i Johanna Petera Benckerta. Modelami rzeźbiarzy byli lokalni mieszkańcy, dlatego też postaci ucztujących i muzykujących Chińczyków otrzymały rysy europejskie.
Dach wieńczy tambur, na którym umieszczono pozłacaną figurę Chińczyka trzymającego rozłożoną parasolkę. Statua została wykonana w miedzi przez Friedricha Juryego na podstawie projektu rzeźbiarza Benjamina Giesego.
Architektura wnętrz.
Pawilon wyróżnia się dużą liczbą wielkich, zaokrąglonych okien i przeszklonych drzwi, przez co wnętrza są bardzo dobrze oświetlone. Półkoliste ściany pomieszczenia środkowego zdobią stiuki z zielonego marmuru. We wnętrzu dominują pozłacane elementy dekoracyjne. Nad oknami znajdują się rzeźby przedstawiające małpy grające na instrumentach muzycznych. Na konsolach wystawiono zbiory chińskiej porcelany i świeczników. Spod kopuły zwisa ogromny, pozłacany żyrandol.
Sufit pokrywa malowidło Thomasa Hubera z 1756, przedstawiające Azjatów zajętych konwersacją. W tle widać posągi siedzącego Buddy, papugi oraz małpy. Dzieło powstało na podstawie szkiców francuskiego artysty Blaise’a Nicolasa Le Sueur, który w owym czasie nauczał rysunku w berlińskiej akademii sztuk pięknych. Huber był również autorem malowideł na werandach.
Ściany gabinetów otaczających pomieszczenie środkowe wyłożone są jedwabiem malowanym w kwiaty. Oryginalny materiał (tzw. Pekings) wyprodukowano w Prusach. Do dziś zachowały się jedynie jego małe fragmenty, które posłużyły do rekonstrukcji wnętrz przeprowadzonej w latach 1990-93.

</doc>
<doc id="1362477" url="https://pl.wikipedia.org/wiki?curid=1362477" title="Mary Surratt">
Mary Surratt

Mary Elizabeth Eugenia Jenkins Surratt (ur. 1823, zm. 7 lipca 1865) – pierwsza kobieta skazana na karę śmierci przez rząd federalny Stanów Zjednoczonych. Oskarżona i uznana za winną udziału w spisku, który doprowadził do zabójstwa prezydenta Abrahama Lincolna. Egzekucję wykonano przez powieszenie. Matka Johna Surratta, również zamieszanego w spisek.
Proces Mary Surratt stał się podstawą scenariusza filmu "Spisek" ("The Conspirator", 2010) w reżyserii Roberta Redforda. Jej rolę zagrała Robin Wright. 

</doc>
<doc id="1362481" url="https://pl.wikipedia.org/wiki?curid=1362481" title="Alton Kelley">
Alton Kelley

Alton Kelley (ur. 17 czerwca 1940, zm. 1 czerwca 2008) był amerykańskim artystą najlepiej znanym ze swojej psychodelicznej sztuki, w szczególności plakatów koncertowych i okładek płyt z lat sześćdziesiątych. Celem tworzenia i sprzedaży psychodelicznej sztuki założył wraz z Rickiem Griffinem, Stanleyem Mouse, Victorem Moscoso i Wesem Wilsonem agencję dystrybucyjną Berkeley Bonaparte.
Wraz ze Stanleyem Mouse stworzył między innymi skrzydła i chrząszcze widniejące na wszystkich okładkach grupy Journey, a także obraz przedstawiający czaszkę i róże dla Grateful Dead. Sztuka Kelleya została także opublikowana na wydanym w 1971 albumie koncertowym tej formacji ("Grateful Dead"), z dołączeniem czarno białej ilustracji szkieleta autorstwa Edmunda Sullivana, która oryginalnie pojawiła się na dziewiętnastowiecznej edycji "Rubáiyát of Omar Khayyám".
W 1995, aby zebrać pieniądze dla Fundacji Jacka Kerouaca, zaprojektował i wydał limitowaną edycję plakatów z wizerunkiem artysty.
1 czerwca 2008, w wieku 67 lat, zmarł po długiej chorobie.

</doc>
<doc id="1362484" url="https://pl.wikipedia.org/wiki?curid=1362484" title="Akwarele (film)">
Akwarele (film)

Akwarele – polski film obyczajowy, psychologiczny, melodramat z 1978 roku w reżyserii Ryszarda Rydzewskiego. Scenariusz napisali Ewa Przybylska i Ryszard Rydzewski.
Opis fabuły.
Główną bohaterką jest młoda dziewczyna, 18-letnia Anka Taborska (Dorota Kwiatkowska). Jest uczennicą szkoły baletowej, w której przygotowuje się do egzaminów końcowych. Szkoła ma wystawić spektakl "Jezioro łabędzie", w którym Anka chciałaby zagrać Odettę – byłaby to jej życiowa szansa i otwarte drzwi do kariery tancerki. Nie jest jednak jedyną kandydatką do tej roli. W przygotowaniach nie pomaga jej chłopak Marek, który nie dostał się na studia i chce zarobić szybko i łatwo dużo pieniędzy w show-businessie. Zakochana dziewczyna nie dostrzega złego wpływu Marka i nie może skoncentrować się na pracy nad rolą. Również opiekujące się dziewczyną babcia i matka nie zdają sobie sprawy z powagi sytuacji.

</doc>
<doc id="1362486" url="https://pl.wikipedia.org/wiki?curid=1362486" title="Marian Sołtysiewicz">
Marian Sołtysiewicz

Marian Andrzej Sołtysiewicz (ur. 1 grudnia 1959 w Krakowie) – polski polityk, socjolog i samorządowiec, poseł na Sejm III kadencji.
Życiorys.
Ukończył w 1997 studia na Wydziale Filozoficzno-Historycznym Uniwersytetu Jagiellońskiego. W latach 90. pracował w administracji samorządowej, był wówczas zastępcą burmistrza Wadowic.
Od 1997 do 2001 sprawował mandat posła na Sejm III kadencji z ramienia Akcji Wyborczej Solidarność, wybranego w okręgu bielskim. W 2001 bezskutecznie ubiegał się o reelekcję. W tym samym roku zrezygnował z pełnionej społecznie funkcji wiceburmistrza. W 2002 objął stanowisko dyrektora Wojewódzkiego Szpitala Psychiatrycznego w Andrychowie. Został odwołany przez zarząd województwa w 2019.
Do 2021 pełnił funkcję prezesa oddziału powiatowego Związku Ochotniczych Straży Pożarnych RP w Wadowicach.
Odznaczenia.
W 2007 otrzymał Złoty Krzyż Zasługi.

</doc>
<doc id="1362488" url="https://pl.wikipedia.org/wiki?curid=1362488" title="Ajencja">
Ajencja

Ajencja – prowadzenie działalności na zasadzie dzierżawy od określonego przedsiębiorcy, często na dostawę dla niego towarów zbieranych w terenie.

</doc>
<doc id="1362489" url="https://pl.wikipedia.org/wiki?curid=1362489" title="Karaimski Zespół Folklorystyczny „Dostłar”">
Karaimski Zespół Folklorystyczny „Dostłar”

Karaimski Zespół Folklorystyczny „Dostłar” (karaim. "Przyjaciele") – zespół folklorystyczny mniejszości karaimskiej w Polsce.
Zespół został założony w 2003 pod nazwą "Sanduhacz" (karaim. "Słowik") w Trokach na Wileńszczyźnie. Występowała w nim wspólnie młodzież karaimska z Polski i Litwy. W 2006 polska sekcja zespołu przyjęła nazwę "Dostłar". Zespół występuje na licznych imprezach kultury karaimskiej oraz mniejszości narodowych w Polsce, na Litwie, na Ukrainie (Krym), w Turcji i w Rosji. Zespół kultywuje tradycje folkloru oraz języka karaimskiego. Obecnie zespół składa się z ośmiu osób. Choreografem zespołu jest Małgorzata Borowiec, reżyserem Zofia Wróblewska, a kierownikiem organizacyjnym Wioleta Firkowicz.

</doc>
<doc id="1362491" url="https://pl.wikipedia.org/wiki?curid=1362491" title="Poskrzypka szparagowa">
Poskrzypka szparagowa

Poskrzypka szparagowa ("Crioceris asparagi") – gatunek chrząszcza z rodziny stonkowatych.
Ciało długości od 5 do 6,5 mm. Głowa czarna, z tyłu przewężona. Przedplecze czerwone, u podgatunku "C. asparagi maculipes" z zieloną plamą pośrodku. Długość pokryw dwukrotnie przekracza ich łączną szerokość w barkach. Pokrywy czerwonawożółte z metalicznie zieloną szeroką smugą wzdłuż szwu i tejże barwy poprzecznymi przepaskami, które mogą być zredukowane do plam lub zanikać.
Rośliną żywicielską zarówno larw jak i imagines są szparagi. Gatunek jest ich groźnym szkodnikiem. Stadium jaja trwa 5 do 12 dni, larwy około trzech tygodni, a poczwarki około 12-20 dni. Przepoczwarczenie w glebie.
Rozprzestrzeniony w Europie, północnej Afryce, północnym Kazachstanie i Azji Środkowej, Azji Mniejszej (Turcji), Syrii, na Kaukazie i w Iranie. Na początku XIX wieku zawleczony do Ameryki Północnej, a później też do Argentyny i Tanzanii.
Wyróżnia się trzy podgatunki:

</doc>
<doc id="1362498" url="https://pl.wikipedia.org/wiki?curid=1362498" title="Ulica Sokołowska w Siedlcach">
Ulica Sokołowska w Siedlcach

Ulica Sokołowska – jedna z głównych ulic wylotowych w Siedlcach, w kierunku Łomży (Sokołowa Podlaskiego), znajdująca się w dzielnicach: Śródmieście i Północna Dzielnica Przemysłowa. 
Nazwa pochodzi od miasta Sokołów Podlaski.
Przebieg.
Ulica graniczy od południa z ulicą Wojskową, kończy się na granicy miasta ze Strzałą.
Droga na odcinku 930 metrów (między ulicą: ppłk Mariana Drobika a granicą miasta (Strzała)) jest częścią drogi krajowej nr 63.
Po wschodniej stronie ulicy (od ul. M. Asłanowicza do ul. Mieszka I) znajdują się bloki Os. Tysiąclecia, natomiast po zachodniej stronie, na wysokości ul. Żytniej do ul. Jagiełły, znajduje się Os. Żytnia.
Historia.
Ulica powstała najprawdopodobniej na przełomie XIX i XX wieku, początkowo droga brukowa, nawierzchnię asfaltową uzyskała w latach 60. W 2006 roku została częściowo zmodernizowana (na odcinku Wojskowa – Rynkowa, wymiana chodników, wymiana oświetlenia nastąpiła w 1999). W 2008 roku zostało gruntownie przebudowane i zmodernizowane skrzyżowanie Rynkowa/Popiełuszki (związane z połączeniem tej ostatniej z ul. Sokołowską). W 2010 r. nastąpiła gruntowna modernizacja ulicy na odcinku Rynkowa - Jagiełły (wraz z budową ścieżki rowerowej po wschodniej stronie).
Komunikacja.
Ulicą Sokołowską kursują autobusy nr: 3, 4, 9, 10, 17, 27, 32, 38, 42, 43

</doc>
<doc id="1362503" url="https://pl.wikipedia.org/wiki?curid=1362503" title="Crioceris asparagi">
Crioceris asparagi



</doc>
<doc id="1362505" url="https://pl.wikipedia.org/wiki?curid=1362505" title="Jan Baptysta Grenouille">
Jan Baptysta Grenouille



</doc>
<doc id="1362512" url="https://pl.wikipedia.org/wiki?curid=1362512" title="Ancistrus temminckii">
Ancistrus temminckii

Ancistrus temminckii – gatunek słodkowodnej ryby sumokształtnej z rodziny zbrojnikowatych (Loricariidae). 
Występowanie.
Ameryka Południowa (Brazylia).
Charakterystyka.
Spokojna ryba. Posiada przyssawkę z tarką, którą obskubuje glony. 
Dymorfizm płciowy.
Samca łatwo można rozróżnić od samicy po wyrostkach na pysku. Dorasta do 15 cm długości. 
Wymagania hodowlane.
Temperatura wody powinna wynosić 20–25 °C, twardość na poziomie 6–8°n. Woda w akwarium powinna być dobrze przefiltrowana i czysta. Ryba nie sprawia problemów w hodowli, ale należy uważać na martwicę płetw, fleksibakteriozę oraz pleśniawki.
Rozmnażanie.
Ryba łatwo się rozmnaża, ale w celu pobudzenia ich do tego należy wytworzyć silny prąd wody (np. skierować wylot pompy w kryjówkę). Samica składa kilkadziesiąt pomarańczowych jaj. Po kilku dniach wylęgają się młode. Żywią się już wtedy tak samo jak dorosłe osobniki.

</doc>
<doc id="1362514" url="https://pl.wikipedia.org/wiki?curid=1362514" title="Kaganiec">
Kaganiec

Kaganiec – przedmiot zakładany na pysk zwierzęcia (najczęściej psa) w celu uniemożliwienia mu ugryzienia człowieka lub innych zwierząt oraz połknięcia przez niego niepożądanych substancji (np. odchodów lub odpadków). Najczęściej wykonany w formie siatki z drutu lub skóry z przerwami między prętami lub paskami dla umożliwienia zwierzęciu oddychania. W niektórych typach kagańców otwarcie pyska uniemożliwia pas skóry lub mocnej tkaniny, krępujący pysk w sposób umożliwiający oddychanie.
Zakładanie kagańca może być wymagane prawem, w Polsce np. obowiązuje w środkach komunikacji publicznej.

</doc>
<doc id="1362515" url="https://pl.wikipedia.org/wiki?curid=1362515" title="Ercole Giuseppe Luigi Turinetti">
Ercole Giuseppe Luigi Turinetti

Ercole Giuseppe Luigi Turinetti, markiz de Prié (ur. 1658 - zm. 1726) - sabaudzki, sabaudzki szlachcic dyplomata z XVIII wieku.
W latach 1691-1708 był sabaudzkim posłem przy wiedeńskim dworze. 
W latach 1708-1714 posłował do Rzymu w imieniu Sabaudii i Karola III, króla Hiszpanii (Karol VI Habsburg). Następnie (listopad 1716 - 1717) był zastępcą Eugeniusz Sabaudzkiego, jako namiestnika Austriackich Niderlandów. Turinetti nosił tytuł wicegubernatora.

</doc>
<doc id="1362522" url="https://pl.wikipedia.org/wiki?curid=1362522" title="Funkcje socjalne państwa">
Funkcje socjalne państwa

Funkcje socjalne państwa – całokształt działalności w socjalnej sferze stosunków społecznych zmierzająca do zabezpieczenia społecznego jednostek ludzkich. Obejmuje ona przede wszystkim działania na rzecz ubezpieczeń społecznych, ochrony zdrowia, pomocy społecznej, a także rozwiązania problemu wykorzystania zasobów ludzkich, stworzenia odpowiednich warunków pracy i bytowania ludzkiego. Państwo jest zainteresowane w zapewnieniu pokoju społecznego i przeciwdziałaniu powstawania niepokojów społecznych. Podejmując kwestie zabezpieczenia społecznego zmierza do zapewnienia minimum socjalnego jednostkom ludzkim i znośnego bytowania grupom ludzkim. Poziom tego zabezpieczenia zależny jest od możliwości świadczeń państwa na drodze odpowiedniego ustawodawstwa i poprzez działania instytucji socjalnych. W ostatecznej instancji, zabezpieczenia społeczne zależą od stopnia rozwoju gospodarczego państwa, który pozwala na wzięcie pod opiekę mniejszej lub większej liczby obywateli potrzebujących pomocy, a także polityki podziału wypracowanego dochodu narodowego.
Instytucje systemu zabezpieczeń społecznych.
Poniższe środki pozwalają państwu na wymuszanie określonych zachowań podmiotów gospodarczych i pracowników, by zmniejszyć skutki nieszczęśliwych wypadków w działaniach wytwórczych. Na funkcję socjalną państwa składają się rozległe działania mające na względzie zapewnienie obywatelom cywilizowanych warunków pracy i godziwego za nią wynagrodzenia, zapewnienia ochrony zdrowia, minimum egzystencji, a także ochronę środowiska naturalnego przed nadmiernym zanieczyszczeniem.
Ubezpieczenia społeczne.
Stworzone przez państwo ubezpieczenia społeczne są obowiązkowe i powszechne. W cywilizowanych społeczeństwach obejmują świadczenia na rzecz rodziny, ludzi starych, niezdolnych do pracy, świadczenia w przypadku choroby, wypadku przy pracy. Świadczenia z ubezpieczenia społecznego związane z macierzyństwem i opieką nad dzieckiem obejmują: zasiłek porodowy, zasiłek macierzyński, zasiłek wychowawczy, zasiłek opiekuńczy. Świadczenia dla ludzi starych i niezdolnych do pracy są to: emerytury, renty inwalidzkie, renty rodzinne, świadczenia dla kombatantów i inwalidów wojennych. Świadczeniami emerytur i rent objęci są też rolnicy (w Polsce patrz: KRUS).
Ochrona zdrowia.
Ochrona zdrowia obejmuje działania do zapewnienia opieki zdrowotnej, pomocy medycznej i opieki społecznej ludności. W wielu państwach współczesnych, zwłaszcza wysoko rozwiniętych europejskich, obowiązek ochrony zdrowia przejęło państwo, które też zobowiązane jest do kształtowania właściwych warunków zdrowotnych środowiska człowieka. Prawo do ochrony zdrowia jest prawem obywatelskim, stąd powinność państwa do aktywności na rzecz spełnienia wynikających z tego powinności. Opieka zdrowotna obejmuje leczenie szpitalne i ambulatoryjne oraz w przychodniach lekarskich.
Pomoc społeczna.
Podejmują ją instytucje publiczne ściśle współdziałając z organizacjami charytatywnymi i opiekuńczymi. Z pomocy korzystają ludzie starzy, niepełnosprawni, rodziny wielodzietne, rodziny alkoholików, sieroty z domu dziecka. W okresie transformacji ustrojowej państwa zmieniła się struktura korzystających z pomocy społecznej, na rzecz bezrobotnych. Zakres pomocy społecznej obejmuje świadczenia środowiskowe (zasiłki pieniężne różnego rodzaju, pomoc rzeczową (np. żywność, odzież, opał) i świadczenia instytucjonalne w formie pobytu w domach pomocy społecznej lub zakładzie opiekuńczym.
Zapewnienie zatrudnienia siły ludzkiej.
Zapewnienie zatrudnienia siły ludzkiej łączy się zarówno ze wspieraniem przez państwo nowych inwestycji i tworzenia miejsc pracy, jak również stworzeniem bodźców finansowych i form pomocy wspierających regionalną i sektorową mobilność siły ludzkiej. Działania zmierzają też do kształcenia i doskonalenia zawodowego oraz rozwinięcia poradnictwa zawodowego służącego do przekwalifikowania w branżach i zawodach.
Polityka ochrony pracy państwa.
Polityka ochrony pracy to podejmowanie działań mających na celu ochronę:
Zabezpieczenia przed zagrożeniami pracy.
Zabezpieczenia przed zagrożeniami pracy wymusza państwo przez wprowadzenie przymusowych środków:

</doc>
<doc id="1362524" url="https://pl.wikipedia.org/wiki?curid=1362524" title="Île aux Cerfs">
Île aux Cerfs



</doc>
<doc id="1362525" url="https://pl.wikipedia.org/wiki?curid=1362525" title="Ile aux Cerfs">
Ile aux Cerfs



</doc>
<doc id="1362527" url="https://pl.wikipedia.org/wiki?curid=1362527" title="Hendon Central">
Hendon Central

Hendon Central - naziemna stacja metra londyńskiego położona w dzielnicy Barnet. Leży na trasie Northern Line. Została otwarta w roku 1923. Projektantem budynku stacji był Stanley Heaps. Obecnie korzysta z niej ok. 5,4 mln pasażerów rocznie. Stanowi granicę między trzecią i czwartą strefą biletową.

</doc>
<doc id="1362529" url="https://pl.wikipedia.org/wiki?curid=1362529" title="Przekrasek mróweczka">
Przekrasek mróweczka

Przekrasek mróweczka ("Thanasimus formicarius") – gatunek chrząszcza z rodziny przekraskowatych. Bardzo pożyteczny ze względu na odżywianie się szkodnikami.
Taksonomia.
Gatunek ten opisany został w 1758 roku przez Karola Linneusza jako "Attelabus formicarius".
Opis.
Ciało długości od 7 do 10 mm, spłaszczone i wydłużone. Głowa czarna, gęsto i grubo punktowana, biało i czarno owłosiona, o czułkach brunatnoczerwonych. Przedplecze w przedniej części silnie wgniecione poprzecznie i czarne, dalej czerwone, a z tyłu mocno przewężone. Nasadowa część pokryw czerwona, pokryta punktami o średnicach większych niż odległości między nimi. Dalsza część pokryw czarna z dwiema przepaskami białego owłosienia. Spód ciała czerwony, rzadziej miejscami czarny. Odnóża o czerwonych stopach i smoliście brunatnych goleniach i udach.
Larwa różowa, wrzecionowata, skąpo owłosiona o długości do 18 mm, ostatni segment odwłoka zakończony tarczką z widełkowatym wyrostkiem.
Biologia i ekologia.
Larwy są drapieżne, odżywiają się innymi owadami i ich larwami. Przebywają pod korą. Znajdywane są w chodnikach smolików, kózek, bogatków i większych korników. Dorosłe osobniki polują na pniach i suchych konarach, szybko po nich biegając. W skład ich diety wchodzą przylatujące korniki.
Z wymienionych względów uważanych za owada bardzo pożytecznego w leśnictwie.
Rozprzestrzenienie.
Zamieszkuje Europę, Azję i Afrykę Północną. Introdukowany w Ameryce Północnej. W Polsce najpospolitszy przekraskowaty.

</doc>
<doc id="1362531" url="https://pl.wikipedia.org/wiki?curid=1362531" title="Ulica Tadeusza Zielińskiego we Wrocławiu">
Ulica Tadeusza Zielińskiego we Wrocławiu

Ulica Tadeusza Zielińskiego – ulica we Wrocławiu, do 1945 " Höfchenstraße", niegdyś najkrótsza droga łącząca należące do joannitów z kościoła Bożego Ciała dobra (folwark) "Höfchen-Commende" (albo krócej "Höfchen", dziś osiedle Dworek) z miastem.
Historia.
do 1945 r..
Pierwotnie droga ta wiodła od biegnącej wzdłuż Fosy Miejskiej drogi (dzisiejsza ul. Podwale), obok ogrodu Eichborna (dzisiejsza ul. Muzealna, w I połowie XIX wieku nosząca nazwę "Gabitzstraße") na południe i południowy zachód, aż do samej "Höfchen-Commende", położonej w okolicach dzisiejszej ul. Pretficza; jej końcowy odcinek stanowiła dzisiejsza ulica Oficerska, a cała droga miała około dwóch kilometrów długości. Kiedy w 1868 włączono Dworek w granice Wrocławia, dokonano kilku zmian w nazewnictwie ulic w tym rejonie miasta. Na mapie z 1873 głównej drodze osiedla "Gabitz" przypisano nazwę "Gabitzstraße"; zaczynała się ona przy linii kolejowej i biegła dalej na południe tak, jak dzisiejsza ulica Stysia i Gajowicka. Na tej samej mapie dzisiejsza Muzealna od "Schweidnitzer Stadtgraben" (Podwale Świdnickie, dziś środkowy odcinek Podwala) dociera aż do linii kolejowej przecinając po drodze "Gartenstraße" (ul. Piłsudskiego) i nosi nazwę "Höfchenstraße", a jej przedłużeniem na południe jest niezabudowana wówczas jeszcze "Landweg" (droga polna).
Zabudowę odcinka ulicy na południe od linii kolejowej aż do placu Hirszfelda realizowano po roku 1880, działała tam Spółka Akcyjna Nieruchomości Śląskie ("Schlesische Immobilien Aktien Gesellschaft"). W tym też czasie ukształtował się ostateczny przebieg "Höfchenstraße", która po wybudowaniu (w latach 1875-1880) przy jej północnym końcu Śląskiego Muzeum Sztuk Pięknych straciła swój początkowy odcinek (przemianowany został na "Museumstraße" – ulicę Muzealną) i od tego czasu zaczynała się od skrzyżowania z "Tauentzien Straße" (dziś ul. Kościuszki). Regulacje urbanistyczne na przeciwnym końcu "Höfchenstraße" zamknęły ją prostokątnym "Höfchenplatz" (placem Hirszfelda) na przecięciu z "Hohenzollernstraße" (Zaporoską).
Przy "Höfchenstraße" nr 1 mieszkał pod koniec XIX wieku aż do śmierci w lutym 1901 polski muzyk, dyrygent kierujący orkiestrą Wrocławskiego Towarzystwa Muzycznego ("Breslauer Orchester–Verein"), Rafał Ludwik Maszkowski.
od 1945 r..
Podczas oblężenia "Festung Breslau" w 1945 prawie cała zabudowa ulicy legła w gruzach. W stopniu nadającym się do odbudowy zachowało się jedynie parę budynków w jej środkowym odcinku w pobliżu skrzyżowania z dzisiejszą ulicą Swobodną, w tym – jako jedyna kamienica na wschodniej pierzei – secesyjny dom pod numerem 30a (na zdjęciu obok po lewej). Zachował się także budynek Szpitala Ubezpieczalni Krajowej (dzisiejszy szpital onkologiczny przy pl. Hirszfelda) na południowym końcu ulicy oraz budynek szkoły elementarnej z 1887 (projekt Richard Plüddemann i Robert Mende) przy skrzyżowaniu ze Swobodną (po wojnie Technikum Geodezyjne, później Technikum Spożywcze, dziś centrum Kształcenia Ustawicznego), a także hala targowa z 1908 przy skrzyżowaniu z Piłsudskiego; ten ostatni obiekt jednak nie został nigdy odbudowany i w 1973 został wyburzony z użyciem metody wybuchowej. W okresie powojennym pierwotnie na północnym fragmencie dawnej "Höfchenstraße" łączącym "Tauentzien Straße" z "Gartenstraße" (Kościuszki z Piłsudskiego) rozpoczęto nową zabudowę na miejscu zniszczonych kamienic, budując tam w 1959 przedszkole (rok wcześniej wybudowany został blok przy Zielińskiego 2–4), później jednak (w 1965) przegrodzono dojazd między tymi dwiema ulicami, przez co dzisiejsza ulica Zielińskiego jest jeszcze nieco krótsza niż przedwojenna i ma długość ok. 1 km. Łączy dziś ulicę Piłsudskiego z placem Hirszfelda, a współczesnym jej patronem jest Tadeusz Zieliński (1859–1944, filolog, członek PAU).
Do lat 60. dalszy, południowy fragment zrujnowanej ulicy pozostawał niemal pusty, dopiero w latach 1968–1969 wybudowano trzy dwunastokondygnacyjne bloki z wielkiej płyty (każdy z 8 klatkami schodowymi, numery 22–36, 40–54 i 58–72) w pasie pomiędzy ulicą Zielińskiego a biegnącą równolegle do niej Gwiaździstą oraz w następnej dekadzie kilka mniejszych budynków wielorodzinnych oraz kilka obiektów użyteczności publicznej (sklepy, szkołę, przedszkole). W wyniku tak przeprowadzonej zabudowy zlikwidowany został regularny podział na kwartały, a krzyżujące się z tą ulicą przed wojną przecznice ("Bräuergasse", "Friedrich Schiller Straße", "Moritzstraße", "Viktoriastraße", "Augustastraße") lub ich fragmenty znikły pod wielkopłytowymi gmachami.
W 2021 roku rozstrzygnięto przetarg na budowę – po zachodniej stronie ulicy między ulicami Kolejową a Piłsudskiego – gmachu Sądu Apelacyjnego. Budowę rozpoczęto wmurowaniem tuby z aktem erekcyjnym 20 maja 2022. Termin zakończenia robót przewidziano na 11 grudnia 2024 r.

</doc>
<doc id="1362535" url="https://pl.wikipedia.org/wiki?curid=1362535" title="Round Island (Mahé)">
Round Island (Mahé)

Round Island (fr. "Île Ronde") – niewielka wysepka w grupie Wysp Wewnętrznych archipelagu Seszeli, na terenie Morskiego Parku Narodowego Sainte Anne w bezpośrednim sąsiedztwie wyspy Mahé. W jej północno-zachodniej części ciągną się plaże, w większości jednak pokryte wodorostami, a morze jest tu na tyle płytkie, że utrudnia to swobodne pływanie. Dawniej wyspa była miejscem zsyłki dla kobiet chorych na trąd, obecnie we wzniesionych w tym celu budynkach mieści się restauracja.
Na Seszelach, w pobliżu wyspy Praslin jest też druga wyspa o identycznej nazwie leżąca na współrzędnych 

</doc>
<doc id="1362539" url="https://pl.wikipedia.org/wiki?curid=1362539" title="Philipp Wirich von Daun">
Philipp Wirich von Daun

Philipp Wirich von Daun lub Dhaun (ur. 19 października 1669 w Wiedniu, zm. 30 lipca 1741 tamże) – austriacki polityk i wysoki urzędnik państwowy. Jego synem był jeszcze sławniejszy wódz Leopold von Daun.
Życiorys.
Philipp Wirich von Daun urodził się w Wiedniu jako syn feldmarszałka hr. Wilhelma von Daun. Philipp Wirich służył w wojnie o hiszpańską sukcesję pod Eugeniuszem Sabaudzkim i zyskał sławę wojenną podczas udanej obrony Turynu w 1706 roku. 30 września 1707 roku zajął Gaetę.
Był dwukrotnym (od 1707 do 1708 i od 1713 do 1719) wicekrólem Neapolu. 12 stycznia 1708 został mianowany na stopień marszałka polnego.
W roku 1718 przegrał bitwę pod Milazzo podczas wojny poczwórnego sojuszu Anglii, Holandii, Francji i Austrii przeciw Hiszpanom, usiłującym podbić Sycylię.
Następnie był namiestnikiem Niderlandów Austriackich od listopada 1724 do 9 października 1725. Miał przygotować przybycie nowego gubernatora Marii Elżbiety Austriackiej, siostry cesarza Karola VI. Poprzednie nieudane rządy Hercule-Louis Turinettiego, mariza Prié spowodwały, że Daun był przyjęty przez Belgów jak zbawca. Wykorzystał popularność by zreformować obronność Belgii; włączając rodzime regimenty do cesarskiej armii austriackiej
Od 1725 do 1736 roku był gubernatorem Mediolanu. W latach 1713–1719 Johann Lucas von Hildebrandt zbudował dla niego „Daun´scher Palast”, znany dziś jako pałac Kinskich, ponieważ od 1764 znajdował się w rękach rodziny Kinsky. Von Daun zmarł w Wiedniu i został pochowany w kaplicy św. Jerzego w Augustinerkirche.

</doc>
<doc id="1362540" url="https://pl.wikipedia.org/wiki?curid=1362540" title="Brett Dennen">
Brett Dennen

Brett Dennen (ur. 28 października 1979) – wokalista z Oakdale, Kalifornia. Śpiewa pop i folk.
W 2004 roku wydał swój pierwszy własny album, Brett Dennen. Jego drugim albumem był So Much More, który zawiera single: „Ain't No Reason”, „She's Mine”, and „Darlin' Do Not Fear”.
Jego utwory zostały umieszczone w kilku telewizyjnych produkcjach, m.in. Dr House, Hoży doktorzy.

</doc>
<doc id="1362542" url="https://pl.wikipedia.org/wiki?curid=1362542" title="Park Świętokrzyski w Warszawie">
Park Świętokrzyski w Warszawie

Park Świętokrzyski – park w Warszawie, położony pomiędzy ulicami: Emilii Plater, Świętokrzyską i Marszałkowską a Pałacem Kultury i Nauki.
Opis.
Park powstał na powierzchni ok. 3 ha jako część otoczenia Pałacu Kultury i Nauki w miejscu skasowanych przy budowie gmachu odcinków ulic: Pańskiej, Siennej, Zielnej i Wielkiej. Został zaprojektowany przez Tadeusza Nurkiewicza. Urządzanie parku rozpoczęto w 1954. Posadzono w nim ok. 400 drzew (klony pospolite, klony srebrzyste, jawory, brzozy, dęby, jarzębiny, lipy, platany, czerwone buki, jodły kalifornijskie i świerki srebrne) i 7000 krzewów. Część sadzonek sprowadzono ze Szczecina i Kamieńca Ząbkowickiego, natomiast lipy zostały przeniesione z okolicy ul. Księcia Trojdena.
Park został oddany do użytku 22 lipca 1955.
W 1955 park nosił nazwę „parku na placu im. Stalina”, a następnie „parku przy Pałacu Kultury i Nauki”. Obecna nazwa pochodzi od ulicy Świętokrzyskiej.
W 2006 w parku odsłonięto pomnik Janusza Korczaka. 
W latach 2008–2009 rozważano zabudowę jego zachodniej części (wzdłuż ulicy Emilii Plater) i wzniesienie tu 280-metrowego wysokościowca, który przez większą część dnia zacieniłby niemal cały park. Przeciwko postawieniu wieżowca na terenie parku wystąpili architekci i urbaniści z Rady Architektury i Rozwoju Miasta, Towarzystwa Urbanistów Polskich, Forum Rozwoju Warszawy oraz partia Zieloni 2004. W przyjętym w 2010 planie miejscowym zrezygnowano z zabudowy parku.

</doc>
<doc id="1362548" url="https://pl.wikipedia.org/wiki?curid=1362548" title="Strasburg (Uckermark)">
Strasburg (Uckermark)

Strasburg (pol. "Strażno", "Dargorad Wkrzański") – niemieckie miasto położone w kraju związkowym Meklemburgia-Pomorze Przednie (Mecklenburg-Vorpommern), w powiecie Vorpommern-Greifswald.
Położenie.
Strasburg leży przy autostradzie A20, na skrzyżowaniu drogi krajowej B104 z lokalnymi L32 i L282.
Nazwa.
Niemiecka nazwa miasta znaczy dosłownie "miasto dróg" a wzięła się najprawdopodobniej z dróg prowadzących w średniowieczu ze wschodu Europy do miast hanzatyckich. 
Garncarstwo.
W mieście rozwinęło się już w średniowieczu garncarstwo. Najstarsze wzmianki o manufakturach garncarskich datuje się na drugą połowę XIII wieku. Prawdopodobnie w tamtym czasie założono pierwszy zakład rzemieślniczy na terenie obecnej ulicy Mauerstrasse. Można przypuszczać, że w Strasburgu nie był to jedyny zakład specjalizujący się w tego typu wyrobach, jednakże znikoma liczba konkretnych dowodów, oraz mała skala znaleziska wskazuje na stosunkowo niewielkie znaczenie miasta jako centrum garncarstwa w regionie.
Na podstawie zachowanych materiałów z 1728 roku można wyczytać, że w XIII wieku garncarstwo w Strasburgu przeżywało okres intensywnego rozkwitu. Jednak okresem szczytowym była połowa XIX wieku. Ożywienie to mogło wynikach z powiązaniem produkcji całego południowego basenu Bałtyku pod wspólną nazwa sztuki Szczecina. Pod ta nazwa oferowano wyroby regionalne o bardzo wysokiej jakości i charakteryzujące się wieloma kolorami, ocynkowane, zachowane w tonacji jasnej. Były to typowe wzory wyrobów wytwarzanych w regionie Szczecina od drugiej połowy XIII wieku do początku XX stulecia. Najlepsi rzemieślnicy wyjeżdżali wtedy na tereny Pomorza Wschodniego i dalej do Skandynawii. Zakłady ceramiczne z tamtych regionów potrzebowały w tym okresie wysoko kwalifikowaną kadrę, która pozwoliłaby im produkować wyroby bardzo wysokiej jakości. Prace archeologiczne na terenie Strasburga wykazały duże znaczenie miasta jako centrum ceramiki w regionie, jednakże ostatnie fakty zdają się temu zaprzeczać. Manufaktury zlokalizowane na terenie miasta produkowały głównie na rynek wewnętrzny o typowej specyfice regionalnej. Paleta produktów obejmowała ceramikę o różnorakich wzorach i wielkościach począwszy od doniczek, poprzez ceramikę użytkową na ceramice ozdobnej i zabawkach dla dzieci kończąc. Przed końcem XIX wieku popyt na wyroby ceramiczne drastycznie się obniżył. Do tego czasu produkcja tego typu wyrobów była bardzo atrakcyjna. Powstawały nowe manufaktury, kształcono nowych pracowników. Produkcja garncarstwa stała się mało opłacalna. W XX wieku ceramika użytkowa w wyniku małego popytu, a co za tym idzie znikomej produkcji prawie zanikła.
Współpraca.
Miejscowości partnerskie:

</doc>
<doc id="1362549" url="https://pl.wikipedia.org/wiki?curid=1362549" title="Roman Kienast">
Roman Kienast

Roman Kienast (ur. 29 marca 1984 w Salzburgu) – austriacki piłkarz grający na pozycji napastnika.
Kariera klubowa.
Kienast urodził się w Salzburgu, ale jego rodzina pochodzi z Wiednia. Ojciec Romana, Wolfgang, był zawodnikiem SV Salzburg, a on sam karierę rozpoczął w klubie ASV Vösendorf. W wieku 14 lat podjął treningi w szkółce piłkarskiej Rapidu Wiedeń. W sezonie 2002/2003 został włączony do kadry pierwszego zespołu i wtedy też zadebiutował w pierwszej lidze austriackiej. Przez pierwsze dwa lata był rezerwowym dla takich zawodników jak Roman Wallner i René Wagner, toteż rozegrał zaledwie 24 spotkania, w których nie zdobył gola. Pół roku spędził w rezerwach Rapidu, a latem 2004 został wypożyczony do Rheindorf Altach, grającego w drugiej lidze. W trakcie sezonu wrócił do Rapidu i zdobył swoje pierwsze 2 gole w ekstraklasie. Został także mistrzem kraju, a jesienią wystąpił w fazie grupowej Ligi Mistrzów.
Na początku 2006 roku Kienast wyjechał do norweskiego Hamarkameratene, do którego trafił na zasadzie wolnego transferu. Na koniec roku spadł z nim jednak z Tippeligaen, ale w drugiej lidze grał tylko rok i swoimi 14 golami przyczynił się do mistrzostwa ligi oraz powrotu drużyny Ham-Kam do ekstraklasy Norwegii. W 2010 roku przeszedł do Sturmu Graz. W 2012 roku został zawodnikiem Austrii Wiedeń. W 2015 wrócił do Sturmu, a w 2017 trafił do FC Wil.
Kariera reprezentacyjna.
W reprezentacji Austrii Kienast zadebiutował 13 października 2007 roku w przegranym 1:3 towarzyskim spotkaniu ze Szwajcarią. Wcześniej występował w reprezentacjach młodzieżowych, a z drużyną narodową U-19 zdobył brązowy medal w 2003 roku na Mistrzostwach Europy U-19 w Liechtensteinie. Pierwszego gola w drużynie Austrii zdobył w maju 2008 roku w sparingu z Nigerią (1:1). W tym samym miesiącu został powołany przez selekcjonera Josefa Hickersbergera do kadry na Euro 2008.

</doc>
<doc id="1362551" url="https://pl.wikipedia.org/wiki?curid=1362551" title="Long Island (Seszele)">
Long Island (Seszele)

Long Island (fr. "Île Longue") – wyspa w grupie (archipelagu) Wysp Wewnętrznych, w obszarze Morskiego Parku Narodowego Sainte Anne w Republice Seszeli.
W przeszłości istniała tu stacja kwarantanny dla żeglarzy przybywających na wyspę, u których podejrzewano zakażenie ospą. Współcześnie istnieje tu luksusowy ośrodek wczasowy "Shangri-La Resort and Spa".

</doc>
<doc id="1362552" url="https://pl.wikipedia.org/wiki?curid=1362552" title="Île Longue">
Île Longue



</doc>
<doc id="1362553" url="https://pl.wikipedia.org/wiki?curid=1362553" title="Ile Longue">
Ile Longue



</doc>
<doc id="1362555" url="https://pl.wikipedia.org/wiki?curid=1362555" title="Guntamund">
Guntamund

Guntamund (ur. 450, zm. 496) – król Wandalów i Alanów w latach 484–496, trzeci władca królestwa Wandalów w Afryce Północnej. Tron objął po stryju Huneryku.
Guntamund był drugim synem Gento, czwartego i najmłodszego syna Genzeryka, założyciela królestwa Wandalów w Afryce. Jako najstarszy męski członek rodu panującego został obwołany królem, zgodnie z prawem senioratu ustanowionym przez Genzeryka. 
Guntaryk złagodził antykatolicką politykę swojego poprzednika. W 494 roku zezwolił na powrót wygnanych biskupów katolickich, w tym Eugeniusza, biskupa Kartaginy. Spowodowało to uspokojenie niepokojów oraz ustabilizowało gospodarkę w królestwie, która była na skraju załamania podczas rządów Huneryka.
Chociaż siła Wandalów znacznie osłabła w porównaniu z jej apogeum okresu rządów Genzeryka, Wandalowie cieszyli się trwającym pokojem. Guntamundowi udało się przynajmniej częściowo powstrzymać napady Berberów, niepokojących kontrolowane przez Wandalów terytoria. 
W 491 roku Guntamund próbował zająć Sycylię, korzystając z wojny pomiędzy Odoakrem a Ostrogotami króla Teodoryka Wielkiego. Wyprawa zakończyła się klęską, ostatecznie wyspa została opanowana przez Teodoryka. 

</doc>
<doc id="1362561" url="https://pl.wikipedia.org/wiki?curid=1362561" title="Gunderyk">
Gunderyk

Gunderyk (ur. 379, zm. 428) – król Wandalów i Alanów w latach 407–428; poprowadził Wandalów, plemię wschodniogermańskie pierwotnie osiadłe nad Odrą, we wzięciu udziału w barbarzyńskiej inwazji na Cesarstwo zachodniorzymskie w V w. n.e.
Był synem króla Godigisela, który zginął podczas bitwy w 406. Jego następcą został jego brat, Genzeryk.

</doc>
<doc id="1362563" url="https://pl.wikipedia.org/wiki?curid=1362563" title="Obraz Matki Bożej Pocieszenia z Pilzna">
Obraz Matki Bożej Pocieszenia z Pilzna

Obraz Matki Bożej Pocieszenia – obraz Matki Bożej z Dzieciątkiem, znajdujący się w kościele karmelitów w Pilźnie.
Obraz umieszczony jest w późnorenesansowym ołtarzu północnej kaplicy kościoła pw. Wniebowzięcia Najświętszej Maryi Panny. Został namalowany w 1663 roku przez lokalnego artystę nazwiskiem Brzeziński, jako kopia poprzedniego wizerunku Madonny, zniszczonego w trakcie najazdu wojsk Jerzego Rakoczego podczas potopu szwedzkiego. 
Tradycja kultu wizerunku Matki Bożej w Pilźnie sięga czasów średniowiecza. Pod koniec XIII wieku powstało w mieście bractwo religijne "Fraternitas beatae Mariae de Pilssa", jako dar dziękczynny za uratowanie Pilzna w czasie najazdu Mongołów w 1287 roku. Czczony obraz spłonął w 1474 roku w pożarze miasta, wywołanym przez wojska Macieja Korwina najeżdżające południową Polskę.
Kolejny wizerunek powstał około 1500 roku. Zniszczony w 1657 roku został zastąpiony przez obecny obraz. W celu dalszego rozwoju kultu powstało wówczas przy kościele augustianów (obecnie karmelitów) Arcybractwo Paska Najświętszej Maryi Panny Matki Pocieszenia.
Obraz Matki Bożej Pocieszenia otrzymał na przełomie XIX i XX wieku trzy sukienki, wykonane według projektu Jana Matejki z 1883 roku. W 1960 roku w warsztacie Konstantego Pieńkowskiego powstała metalowa zasłona dla obrazu z herbem Pilzna. W 2007 roku ordynariusz tarnowski Wiktor Skworc wydał dekret nadający kościołowi karmelitów status sanktuarium maryjnego.

</doc>
<doc id="1362568" url="https://pl.wikipedia.org/wiki?curid=1362568" title="Vooruit (partia polityczna)">
Vooruit (partia polityczna)

Naprzód (niderl. "Vooruit") – belgijska niderlandzkojęzyczna partia polityczna o profilu socjaldemokratycznym, działająca na terenie Flandrii. Od 1978 do 2021 funkcjonowała pod nazwą Partia Socjalistyczna (niderl. "Socialistische Partij" i "Socialistische Partij Anders", SP i sp.a).
Historia.
Partia powstała w 1978 w wyniku ostatecznego podziału Belgijskiej Partii Socjalistycznej na ugrupowanie walońskich socjalistów i flamandzką Partię Socjalistyczną. Ugrupowanie to do 2007 brało udział w szeregu koalicji rządowych na szczeblu federalnym, z wyjątkiem okresie 1981–1988, tj. w trzech rządów Wilfrieda Martensa. Po słabym wyniku w wyborach w 2007 flamandzcy socjaliści (w przeciwieństwie do walońskich) znaleźli się w opozycji.
Jako mniejszościowy koalicjant partia wielokrotnie uczestniczyła we współtworzeniu rządów regionalnych Flandrii. Przez kilka lat współpracowała z partią SPIRIT (w tym w wyborach krajowych w 2003 i 2007), w 2008 doszło do ostatecznego rozpadu kartelu wyborczego. W 2011 powróciła do koalicji rządowej na szczeblu centralnym, uczestnicząc w niej do 2014. Do rządu federalnego flamandzcy socjaliści ponownie weszli w 2020.
Nazwa partii.
Od 1978 ugrupowanie występowało pod nazwą Partia Socjalistyczna ("Socialistische Partij"). W 2001 została ona uzupełniona o człon "Anders" (dosł. różność lub odmienność). W 2009 polityk sp.a Bert Anciaux publicznie zadeklarował, że dojdzie do kolejnej zmiany. Ostatecznie ograniczono się do przyjęcia hasła bazowego "Socialisten en Progressieven Anders" (dosł. zróżnicowani socjaliści i postępowcy) jako rozwinięcia akronimu partii. W 2021 socjaliści zmienili nazwę na "Vooruit" (dosł. naprzód).
Wyniki wyborcze.
Wybory do Izby Reprezentantów:

</doc>
<doc id="1362569" url="https://pl.wikipedia.org/wiki?curid=1362569" title="Maria Elżbieta Habsburżanka (1680–1741)">
Maria Elżbieta Habsburżanka (1680–1741)

Maria Elżbieta Habsburg (ur. 12 grudnia 1680 w Linzu, zm. 26 sierpnia 1741 w Mariemont) – namiestniczka Niderlandów Austriackich od 9 października 1725 do 26 sierpnia 1741.
Była drugą córką cesarza Leopolda I Habsburga i jego trzeciej żony Eleonory Magdaleny von Pfalz-Neuburg. Miała dziesięcioro rodzeństwa, m.n. cesarza Józefa I i Karola VI. Nigdy nie wyszła za mąż. Była patronką sztuki, zwłaszcza muzyki.
Została pochowana w Brukseli. W 1749 jej szczątki przeniesiono do Krypty Cesarskiej kościoła Kapucynów w Wiedniu.

</doc>
<doc id="1362571" url="https://pl.wikipedia.org/wiki?curid=1362571" title="Île Cachée">
Île Cachée

Île Cachée – wysepka w grupie Wysp Wewnętrznych, w obszarze Morskiego Parku Narodowego Sainte Anne w Republice Seszeli. Leży tuż przy północno-zachodnich wybrzeżach Cerf Island, z którą uzyskuje połączenie w czasie odpływu.

</doc>
<doc id="1362572" url="https://pl.wikipedia.org/wiki?curid=1362572" title="Ile Cachee">
Ile Cachee



</doc>
<doc id="1362575" url="https://pl.wikipedia.org/wiki?curid=1362575" title="Karl Ferdinand von Königsegg-Erps">
Karl Ferdinand von Königsegg-Erps

Karl Ferdinand von Königsegg-Erps (ur. 1696, zm. 1759) – polityk austriacki z rodu Königsegg.
Był gubernatorem Niderlandów Austriackich od 16 marca 1743 do 8 stycznia 1744. 

</doc>
<doc id="1362578" url="https://pl.wikipedia.org/wiki?curid=1362578" title="Musée des arts et métiers">
Musée des arts et métiers

Musée des arts et métiers – muzeum historii techniki założone w 1794 w Paryżu, część Conservatoire national des arts et métiers; najstarsze muzeum techniki na świecie.
Musée des arts et métiers gromadzi i prezentuje urządzenia, modele i rysunki techniczne. Są tam m.in. pionierski pojazd parowy zbudowany w 1769 r. jako ciągnik artyleryjski przez Nicolasa Cugnota, pierwsze silniki spalinowe konstrukcji Étienne'a Lenoira, najstarsze francuskie samochody z przełomu lat 80.i 90. XIX stulecia. Odrębne miejsce zajmuje zespół modeli przedstawiających różne procesy wytwórcze, od młynarstwa aż po metalurgię, wykonanych na podstawie rycin i opisów, zawartych w Wielkiej Encyklopedii Francuskiej z XVIII w. W zbiorach znajdują się też zachowane instrumenty z laboratorium Antoine'a Lavoisiera.
Część szczególnie cennych eksponatów jest zgromadzona w nawie i prezbiterium dawnego kościoła św. Marcina, gdzie było umieszczone wahadło Foucaulta (obecnie znajduje się w Panteonie w Paryżu), dowodzące swym ruchem trwające obroty Ziemi.
Początkowo ekspozycje paryskiego muzeum poświęcone były poszczególnym dziedzinom nauki i techniki, obecnie po wielkiej przebudowie podjętej przed przypadającą w 1994 r. 200. rocznicą utworzenia muzeum ekspozycje te mają charakter problemowy i dotyczą np. zdobywania surowców czy międzyludzkiej komunikacji.
Podobnie jak Conservatoire National des Arts et Métiers, tak i Musée des Arts posiada swoją siedzibę na ulicy rue Réaumur położonej w 3 dzielnicy Paryża. Najbliższą stacją paryskiego metra jest Arts et Métiers.
Muzeum występuje w powieści Wahadło Foucaulta napisanej przez Umberto Eco.

</doc>
<doc id="1362580" url="https://pl.wikipedia.org/wiki?curid=1362580" title="Ulica Floriańska w Siedlcach">
Ulica Floriańska w Siedlcach

Ulica Floriańska – jedna z głównych ulic w Siedlcach, na trasie N–E, w dzielnicy Śródmieście (do ulicy 3 Maja).
Przebieg.
Ulica rozpoczyna się na skrzyżowaniu z ulicą J. Piłsudskiego, na końcu przechodzi w ulicę Torową.
Historia.
Ulica powstała najprawdopodobniej na przełomie XIX i XX wieku, nosiła nazwę ul. I Dywizji T. Kościuszki, początkowo droga brukowa, nawierzchnię asfaltową uzyskała w latach 60. W 1999 roku została częściowo zmodernizowana (wymiana oświetlenia na stylowe latarnie w centralnym odcinku).
Pochodzenie nazwy.
Nazwa poświęcona jest świętemu Florianowi.
Komunikacja.
Ulicą Floriańską kursują autobusy nr: 3, 4, 7, 9, 11, 12, 22, 24, 30, 31, 32, 33, 35, 38 

</doc>
<doc id="1362586" url="https://pl.wikipedia.org/wiki?curid=1362586" title="Karl Joseph von Batthyány">
Karl Joseph von Batthyány



</doc>
<doc id="1362588" url="https://pl.wikipedia.org/wiki?curid=1362588" title="Polikwas glikolowy">
Polikwas glikolowy



</doc>
<doc id="1362590" url="https://pl.wikipedia.org/wiki?curid=1362590" title="Carlo Emanuele Balbo di Vernone">
Carlo Emanuele Balbo di Vernone

Carlo Emanuele, hrabia Balbo di Vernone - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Paryżu w latach 1699-1704 jako poseł. Wiktor Amadeusz II wysłał go ponownie do stolicy Francji w latach 1719-1723, tym razem w randze ambasadora.

</doc>
<doc id="1362591" url="https://pl.wikipedia.org/wiki?curid=1362591" title="Carlo Filippo Perrone di San Martino">
Carlo Filippo Perrone di San Martino

Carlo Filippo Perrone, baron di San Martino - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Paryżu w latach 1713-1716 jako ambasador króla Wiktora Amadeusza II. Jego sekretarzem był od 1714 roku Filippo Nicola Donaudi.
Jego siostrzeńcem był Carlo Baldassarre Perrone di San Martino (1718-1802). Z tego samego rodu wywodził się bardziej znany wódz i polityk hrabia Ettore Perrone di San Martino (1789-1849).

</doc>
<doc id="1362592" url="https://pl.wikipedia.org/wiki?curid=1362592" title="Park Świętokrzyski">
Park Świętokrzyski



</doc>
<doc id="1362593" url="https://pl.wikipedia.org/wiki?curid=1362593" title="Giovanni Francesco Entrement de Bellegarde">
Giovanni Francesco Entrement de Bellegarde

Giovanni Francesco Entrement, markiz de Bellegarde - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Paryżu w latach 1716-1719 jako ambasador Wiktora Amadeusza II w stolicy Francji. 

</doc>
<doc id="1362595" url="https://pl.wikipedia.org/wiki?curid=1362595" title="Gasparo Maria Morozzo della Rocca">
Gasparo Maria Morozzo della Rocca

Gasparo Maria Morozzo, markiz della Rocca - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Madrycie w latach 1713-1717 jako ambasador Wiktora Amadeusza II w hiszpańskiej stolicy. 

</doc>
<doc id="1362596" url="https://pl.wikipedia.org/wiki?curid=1362596" title="Świadkowie Jehowy w Ekwadorze">
Świadkowie Jehowy w Ekwadorze

Świadkowie Jehowy w Ekwadorze – społeczność wyznaniowa w Ekwadorze, należąca do ogólnoświatowej wspólnoty Świadków Jehowy, licząca w 2022 roku 100 090 głosicieli, należących do 1204 zborów. W 2022 roku na dorocznej uroczystości Wieczerzy Pańskiej zgromadziło się 294 770 osób. Działalność miejscowych głosicieli koordynuje Biuro Oddziału na przedmieściach Guayaquil. Jedna z 27 wspólnot Świadków Jehowy na świecie, których liczebność przekracza 100 tys. głosicieli.
Historia.
Początki.
W 1935 roku, zachęceni na kongresie w Waszyngtonie, dziesięciomiesięczną kampanię głoszenia w Ekwadorze rozpoczęli dwaj Świadkowie Jehowy z Chile, pionier Theodore Laguna i jego współtowarzysz. W latach 30. XX wieku rozpowszechniono na terenie kraju ponad 15 tysięcy egzemplarzy broszury "Królestwo Boże – nadzieja świata".
W latach 1946–1948 przybyli misjonarze z Biblijnej Szkoły Strażnicy – Gilead. W 1946 roku w Ekwadorze działało 14 głosicieli, rok później – 24, a w roku 1948 – 32. W 1946 roku chrzest przyjęli pierwsi Ekwadorczycy, wśród których byli: Pedro Tules i Carlos Salazar, którzy w latach 50. zostali pierwszymi absolwentami Szkoły Gilead pochodzącymi z Ekwadoru.
W marcu 1949 roku Ekwador odwiedzili Nathan H. Knorr i Milton G. Henschel, którzy w Quito wygłosili przemówienia do 82 zgromadzonych, a później w Guayaquil do 280 osób. W Ekwadorze działało wówczas około 50 głosicieli. Postanowiono wówczas o budowie Biura Oddziału w Guayaquil, a pierwszy budynek oddano do użytku w roku 1957.
W roku 1950 przekroczono liczbę 100 głosicieli. W roku 1950 i 1951 przyjechali kolejni misjonarze. W roku 1951 w Ekwadorze działało około 200 głosicieli. W 1955 roku misjonarze dotarli z działalnością kaznodziejską do miasta Cuenca. Rok później misjonarze Carl Dochow i Nicholas Wesley byli jedynymi Świadkami Jehowy w okolicy miasta Machala. W 1958 roku po kongresie międzynarodowym pod hasłem „Wola Boża” do Ekwadoru przyjechało ponad 100 głosicieli, którzy przenieśli się na ten teren. W Guayaquil Świadkami Jehowy zostali polscy imigranci – Jan (John) i Dora Furgała, którzy zostali gorliwymi głosicielami. Furgała prowadził sklep żelazny, w którym urządził wystawę publikacji biblijnych.
W 1959 roku w kraju przebywał z kolejną wizytą Nathan H. Knorr z Ciała Kierowniczego. Spotkał się on z grupą 120 osób, którzy przenieśli się do Ekwadoru w celu prowadzenia działalności kaznodziejskiej. Rok później w Machali wybudowano pierwszą w Ekwadorze Salę Królestwa, stanowiącą własność zboru. Na zebrania w tym mieście przychodziło wtedy około 15 osób.
Rozwój działalności.
W 1963 roku w Ekwadorze zanotowano liczbę 1000 głosicieli. Cztery lata później w Guayaquil odbył się pierwszy w kraju kongres międzynarodowy pod hasłem „Synowie Boży – synami wolności” z udziałem 400 delegatów z kilkunastu krajów. Liczba obecnych wyniosła 2723 osoby, a 172 osoby zostały ochrzczone. W kraju działało 1616 głosicieli.
W styczniu 1974 roku w Quito odbył się kongres pod hasłem „Boskie zwycięstwo”.
W 1975 roku liczba ekwadorskich Świadków Jehowy przekroczyła 6000 osób. W tym samym roku Ekwador odwiedził Grant Suiter z Ciała Kierowniczego. W styczniu 1979 w Guayaquil odbył się drugi kongres międzynarodowy pod hasłem „Zwycięska wiara”.
W 1984 roku w stolicy powstała pierwsza Sala Zgromadzeń na ponad 3000 osób. Rok później utworzono Biuro Oddziału. W 1987 roku oddano do użytku nowe Biuro Oddziału poza Guayaquil. Okolicznościowe przemówienie do 14 322 słuchaczy wygłosił Daniel Sydlik.
19 listopada 1994 roku oddano do użytku rozbudowane obiekty Biura Oddziału w Ekwadorze, leżące 20 kilometrów od portowego miasta Guayaquil. Z tej okazji Milton Henschel przemawiał do 35 992 osób.
W latach dziewięćdziesiątych Świadkowie Jehowy przetłumaczyli różne publikacje na ujednolicony język keczua używany w Ekwadorze.
W 1999 roku Świadkowie Jehowy zorganizowali pomoc dla współwyznawców, którym powódź zniszczyła domy. 20 listopada 2002 roku w mieście Riobamba wybuchł arsenał broni. Świadkowie Jehowy zorganizowali pomoc dla 950 tamtejszych współwyznawców. W miejscowej Sali Zgromadzeń na specjalnym spotkaniu liczba obecnych wyniosła 1421 osób.
W 2003 roku oddano do użytku Salę Zgromadzeń w Machali, trzy lata później oddano do użytku Salę Zgromadzeń w Cuenca.
W 2007 roku w Ekwadorze działało 59 547 głosicieli. Dwa lata później ich liczba wzrosła do przeszło 67 000. W 2010 roku przekroczono liczbę 70 tysięcy, a w 2013 roku 81 tysięcy głosicieli, wśród nich ponad 600 pionierów z przeszło 20 krajów.
W 2014 roku ponad 100-osobowy tłum na czele z księdzem zmusił Świadków Jehowy do przerwania prac przy budowie Sali Królestwa w San Juan de Ilumán niedaleko Otavalo. Władze miejscowej społeczności indiańskiej zabroniły Świadkom Jehowy spotykania się na zebraniach religijnych. Po wniesieniu skargi do sądu władze społeczności przestały się sprzeciwiać i zgodziły się na wznowienie zebrań i dokończenie budowy Sali Królestwa. Przedstawiciele Świadków Jehowy zwrócili się do sądów wyższej instancji o wydanie orzeczenia w kwestii: Czy rdzenne społeczności muszą przestrzegać międzynarodowych praw człowieka? 16 lipca 2020 roku sprawę rozpatrzył Trybunał Konstytucyjny. Chociaż ogólnoświatowa organizacja Świadków Jehowy nie była stroną w postępowaniu sądowym, sędziowie zgodzili się, żeby około 40 Świadków Jehowy z zagranicy wzięło w nim udział w charakterze amicus curiae, który oferuje sądowi opinię prawną dotyczącą przedmiotu postępowania.
W dniach 23–25 stycznia 2015 roku w Quito odbył się kongres międzynarodowy pod hasłem „Szukajmy najpierw Królestwa Bożego!” z udziałem 148 246 osób, w tym 3000 zagranicznych delegatów. Ciało Kierownicze Świadków Jehowy reprezentował Anthony Morris.
21 marca 2015 roku ze specjalnego programu przeprowadzonego z okazji wizyty przedstawiciela Biura Głównego Świadków Jehowy skorzystało 115 453 osób.
W kwietniu 2016 roku zorganizowano pomoc humanitarną dla współwyznawców poszkodowanych przez trzęsienie ziemi. Założyli oni dwa centra pomocy – w miastach Pedernales i Manta.
19 maja 2018 roku w Guayaquil ogłoszono wydanie Ewangelii według Mateusza w „Przekładzie Nowego Świata” w ekwadorskim języku migowym. W listopadzie 2018 roku odbył się kongres specjalny pod hasłem „Bądź odważny!” w peruwiańskiej Limie z udziałem delegacji z Ekwadoru.
Od 14 do 16 czerwca 2019 roku w Guayaquil odbył się kongres międzynarodowy pod hasłem „Miłość nigdy nie zawodzi!” z udziałem 53 055 osób, w tym ponad 5300 zagranicznych delegatów z przeszło 45 krajów (w tym z Polski). Delegacje z Ekwadoru uczestniczyły w kongresie międzynarodowym w Polsce, Francji i Stanach Zjednoczonych. W 2019 roku przekroczono liczbę 100 tysięcy głosicieli. W 2021 roku osiągnięto liczbę 101 608 głosicieli, a na uroczystości Wieczerzy Pańskiej zgromadziło się 357 448 osób.
24 sierpnia 2021 roku Trybunał Konstytucyjny wydał wyrok potwierdzający, że w rdzennej społeczności San Juan de Ilumán w prowincji Imbabura zostało naruszone prawo do praktykowania religii. Orzekł, że sądy niższej instancji naruszyły swobody religijne. Skierował władze miejscowej społeczności oraz sędziów na zajęcia z zakresu tolerancji religijnej i kulturowej. Poza tym miejscowym władzom polecono chronić „współistnienie różnych systemów wierzeń i kultur, zwłaszcza działalność religijną” Świadków Jehowy.
5 marca 2022 roku Alan Costa, członek miejscowego Komitetu Oddziału, ogłosił wydanie Chrześcijańskich Pism Greckich w Przekładzie Nowego Świata w keczuańskich dialektach używanych w prowincjach Chimborazo oraz Imbabura. W związku z pandemią COVID-19 zorganizowano specjalne zebrania w trybie wideokonferencji. Dialektem Chimborazo posługuje się około 644 głosicieli w 15 zborach i 2 grupach, a dialektem Imbabura 410 głosicieli w 9 zborach.
W październiku 2022 roku w związku z finałem Copa Libertadores w Guayaquil, około 1500 Świadków Jehowy w 45 punktach prowadziło działalność kaznodziejską za pomocą 135 wózków z literaturą biblijną. Rozpowszechniono 5139 bezpłatnych publikacji.
Zebrania zborowe odbywają się w języku hiszpańskim, angielskim, ekwadorskim migowym, chińskim, keczua (Cañar), keczua (Chibuleo), keczua (Chimborazo), keczua (Ekwador), keczua (Imbabura), keczua (Pastaza), keczua (Santiago del Estero), keczua (Salasaca), keczua (Tena) oraz shuar. Kongresy odbywają się w językach: hiszpańskim, ekwadorskim migowym, angielskim, chińskim, keczua (Chimborazo), keczua (Imbabura) oraz shuar. W Ekwadorze funkcjonuje 659 Sal Królestwa.
W Biurze Oddziału oraz w Biurach Tłumaczeń literatura biblijna tłumaczona jest na kilka odmian języka keczua (w Otavalo: dialekt z Imbabura; Riobamba: dialekt z Chimborazo), język shuar oraz na ekwadorski język migowy. Poza tym Biuro Oddziału organizuje kursy językowe w 16 językach. W Quito znajduje się jeden z 17 ośrodków szkoleń biblijnych na świecie. W miejscowym Biurze Oddziału prezentowana jest ekspozycja Biblii w językach używanych w Ekwadorze.

</doc>
<doc id="1362599" url="https://pl.wikipedia.org/wiki?curid=1362599" title="Ignazio Solaro di Moreta">
Ignazio Solaro di Moreta

Ignazio Solaro di Moreta, markiz del Borgo (zm. 1743) – sabaudzki dyplomata.
Pochodził ze starej rodziny szlacheckiej z Piemontu. Reprezentował Księstwo Sabaudii-Piemontu jako ambasador Wiktora Amadeusza II w Hadze w latach 1703–1713, następnie ambasador w Londynie (1711). W Hadze jego sekretarzem był Filippo Nicola Donaudi.
W latach 1712–1713 reprezentował Sabaudię na kongresie w Utrechcie. W jej imieniu podpisał pokój w Utrechcie (1713).

</doc>
<doc id="1362601" url="https://pl.wikipedia.org/wiki?curid=1362601" title="Filippo Nicola Donaudi">
Filippo Nicola Donaudi

Filippo Nicola Donaudi - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Hadze w latach 1711-1713 jako "Chargé d’affaires" Wiktora Amadeusza II. Przed 1711 rokiem pracował w Hadze jako sekretarz ambasadora Ignacego Solaro di Moreta. W 1714 sekretarz poselstwa sabaudzkiego w Paryżu, gdzie ambasadorem był wówczas Carlo Filippo Perrone di San Martino.

</doc>
<doc id="1362603" url="https://pl.wikipedia.org/wiki?curid=1362603" title="Annibale Maffei">
Annibale Maffei

hrabia Annibale Maffei (ur. 1666, zm. 1735) – sabaudzki dyplomata, polityk i wojskowy.
Reprezentował Księstwo Sabaudii-Piemontu jako poseł Wiktora Amadeusza II w Londynie w latach 1699-1704. Był naczelnym dowódcą artylerii ("gran maestro d’artiglieria") Sabaudii.
W latach 1710–1713 reprezentował Sabaudię na kongresie w Utrechcie. W jej imieniu podpisał pokój w Utrechcie (1713). We wrześniu 1714 roku Wiktor Amadeusz II mianował go wicekrólem Sycylii, przed swym wyruszeniem w drogę z powrotem do Turynu 5 września 1714. wicekrólem tym był do 1718 roku, gdy wyepę podbił dowódca hiszpański Giovan Francesco di Bette markiz di Lede.

</doc>
<doc id="1362606" url="https://pl.wikipedia.org/wiki?curid=1362606" title="Izabela Stachowicz">
Izabela Stachowicz

Izabela Stachowicz z domu Schwarz, ps. „Czajka” (ur. 5 listopada 1897 w Sosnowcu, zm. 11 grudnia 1969 w Warszawie) – polska pisarka pochodzenia żydowskiego; skandalistka i muza artystów.
Życiorys.
Córka zamożnego warszawskiego przedsiębiorcy Wilhelma Schwarza i Felicji – Francuzki, która po rozstaniu z mężem bez córki wróciła do Francji. Stryjeczna wnuczka zgierskiego myśliciela żydowskiego Izuchera Mosze Szwarca (Schwarza). Miała dwóch starszych braci, Fredka i Hilarego, oraz dwie młodsze siostry: Ewę, która została malarką, i Ellę, która wyszła za mąż za potomka Aleksandra Dumasa, Mariusa Dumasa. Jej pierwszym mężem był Aleksander Hertz, drugim warszawski architekt Jerzy Gelbard, trzecim Władysław Stachowicz. Znana też jako Bela lub Bella.
Ukończyła Państwową Wyższą Szkołę Sztuk Pięknych w Paryżu. Była przyjaciółką i muzą Witkacego, Gombrowicza (z którym już po wojnie spotkała się w Buenos Aires, a relację z tego spotkania – co spotkało się z dezaprobatą pisarza – drukowała w "Przekroju"), Iwaszkiewicza, rzeźbiarza Augusta Zamoyskiego oraz innych artystów. Debiutowała w 1937 roku reportażem z podróży na statku handlowym ss Lewant "Moja podróż: Szlakiem Południa", wydanym pod pseudonimem Iza Bell. Pamiętana jest przede wszystkim jako autorka rozchwytywanych opowieści autobiograficznych – cyklu wspomnień, beletryzowanych i pełnych humoru, w których opisuje wiele postaci polskiej sceny kulturalnej. Pisze również o swoich podróżach po Europie, Afryce, Azji i Ameryce, a także o przeżyciach wojennych.
Czajka – Bela Hertz – była pierwowzorem Heli Bertz z powieści Witkacego "Pożegnanie jesieni", gdzie Atanazy określa ją jako "św. Teresę zmieszaną pół na pół z żydowską sadystką, mordującą w kokainowym podnieceniu białogwardyjskich oficerów".
Podczas wojny znalazła się w getcie warszawskim. Po ucieczce z niego pod przybranym nazwiskiem Stefania Czajka wstąpiła do partyzanckiego oddziału AL.
Po wyzwoleniu została porucznikiem Wojska Polskiego. Skierowano ją do Wojewódzkiej Komendy MO w Katowicach. Jako pracownik Muzeum Narodowego w Warszawie wzięła aktywny udział w odzyskaniu dóbr kultury narodowej po okupacji. Ówczesny generalny konserwator Polski prof. Jan Zachwatowicz wspominał, że zaraz po wojnie wyruszył z ekipą na poszukiwanie zrabowanych dzieł sztuki. Bazą były Katowice, gdzie wiosną 1945 roku dołączyła do nich Izabela Czajka, która w ekipie prof. Stanisława Lorentza (znajomy Czajki ze studiów na uniwersytecie) penetrowała Dolny Śląsk w poszukiwaniu wywiezionych przez okupanta obrazów i dzieł sztuki. W czasie okupacji Niemcy zarekwirowali jej i mężowi ponad 250 obrazów olejnych, rysunków i grafik, w tym jej portrety pędzla Matisse’a, była więc pełna nadziei, że być może trafi na ślad zrabowanych jej arcydzieł. W czasie poszukiwań w Kłodzku Czajka-Stachowicz spotkała znajomych oficerów. Od kpt. Zygmunta Bratkowskiego, ówczesnego wojskowego komendanta Kłodzka, dowiedziała się, że w knajpce w Przesiece koło Jeleniej Góry, zauważył on leżące pod ścianą skrzynie z napisami „Matejko”. Poszukiwacze skradzionych dzieł istotnie znaleźli w restauracji „Waldschlösschen” skrzynie z arcydziełami Matejki: "Rejtanem", "Batorym pod Pskowem", "Unią lubelską". Obrazy Matejki natychmiast przeniesiono do muzeum w Jeleniej Górze. 6 sierpnia wraz z innymi ze znalezionych dzieł przewieziono je pod eskortą żołnierzy 7 Dywizji WP do Muzeum Narodowego w Warszawie. W 1946 odeszła z milicji w stopniu kapitana i wróciła do Warszawy.
Po wojnie wspierała śląskiego malarza prymitywistę Teofila Ociepkę, któremu w 1948 r. zorganizowała indywidualną wystawę w Warszawie, promując go jako polskiego "Celnika Rousseau". Pomogli jej w tym przyjaciele, m.in. Julian Tuwim i Jan Kott. Wystawa ta zapoczątkowała karierę artystyczną Ociepki. Ponadto dzięki jej opiece Ociepka i jego przyjaciele z ezoteryczno-artystycznej "Grupy Janowskiej" uniknęli represji stalinowskich.
W późniejszym okresie krytycznie oceniała władze, a jak pisał reżimowy dziennikarz Ryszard Gontarz, w 1967 w klubie „Babel” warszawskiego oddziału TSKŻ chwaliła Izrael, szczególnie zachwycając się młodzieżą i armią "gotową bronić ojczyzny przed agresją Arabów". Propagowała wśród słuchaczy powieść L. Urisa "Exodus".
Odznaczona została Krzyżem Kawalerskim Orderu Odrodzenia Polski.
Pochowana na cmentarzu Wojskowym na Powązkach w Warszawie (kwatera B19-8-4).
Biografię Czajki pt. "Szatańska księżniczka: Opowieść o Izabeli Czajce-Stachowicz" napisała Krystyna Kolińska, wyd. Krajowa Agencja Wydawnicza, 1992. W 2011 r. wyszła kolejna biografia Czajki autorstwa Pauliny Sołowianiuk "Ta piękna mitomanka. O Izabeli Czajce-Stachowicz".
Twórczość.
Reportaż
Poezja
Wspomnienia

</doc>
<doc id="1362610" url="https://pl.wikipedia.org/wiki?curid=1362610" title="Biskupi wendeńscy">
Biskupi wendeńscy



</doc>
<doc id="1362616" url="https://pl.wikipedia.org/wiki?curid=1362616" title="Diecezja wendeńska">
Diecezja wendeńska



</doc>
<doc id="1362617" url="https://pl.wikipedia.org/wiki?curid=1362617" title="Wicekrólowie Sycylii">
Wicekrólowie Sycylii

Wicekrólowie Sycylii
Władca zwierzchni: 1734 – 1759 Karol III Hiszpański, jako władca Neapolu.
"presidenti del regno" (urząd istniejący od 1734)
Władca zwierzchni: 1759 – 1816 Ferdynand I Burbon-Sycylijski.
"presidenti del regno" (od 1768)

</doc>
<doc id="1362618" url="https://pl.wikipedia.org/wiki?curid=1362618" title="Benny Moré">
Benny Moré

Bartolomé Maximiliano Moré Gutiérrez, znany jako Benny Moré lub Beny Moré (ur. 24 sierpnia 1919 w Santa Isabel de las Lajas, zm. 19 lutego 1963 w Hawanie) – kubański piosenkarz i kompozytor. Uznawany za jednego z najważniejszych kubańskich piosenkarzy wszech czasów.
W swojej twórczości mieszał muzykę afro-kubańską oraz wywodzącą się z muzyki hiszpańskiej "guajiro music" - typową kubańską muzykę wiejską, mieszczące się w stylach son montuno, mambo i bolero.

</doc>
<doc id="1362619" url="https://pl.wikipedia.org/wiki?curid=1362619" title="Panorama Tatr">
Panorama Tatr

Panorama Tatr – panoramiczny obraz olejny przedstawiający widok z Miedzianego, największy polski obraz, jaki kiedykolwiek powstał. Miał wymiary 115 m długości i 16 m wysokości, a tym samym powierzchnię większą od Panoramy Racławickiej. Monumentalna panorama przedstawiała kompletny widok z Miedzianego (2233 m n.p.m.), zawierała wszystkie bliższe i dalsze plany. Obraz został wzbogacony na pierwszym planie postaciami osób związanych z Tatrami (m.in. Tytus Chałubiński, Wojciech Gerson, Stanisław Witkiewicz, ks. Józef Stolarczyk i Jan Krzeptowski-Sabała).
Pomysłodawcą namalowania panoramy był krakowski prawnik dr Henryk Lgocki, który podczas wycieczki do Doliny Kościeliskiej w czerwcu 1894 r. przedstawił projekt malarzom, Włodzimierzowi Tetmajerowi i Wincentemu Wodzinowskiemu. Miejsce malowania wybrał znawca Tatr i autor książek o nich, malarz Walery Eljasz-Radzikowski, wskazując szczyt Miedzianego jako idealne miejsce do podjęcia pracy.
Przez dwa sezony letnie grupa malarzy zakwaterowana w schronisku nad Morskim Okiem wspinała się codziennie na szczyt Miedzianego, by przygotowywać kolejne szkice. Panorama powstawała w Monachium, gdyż w okolicy nie było odpowiednio wielkiej pracowni. Kierownikami prac malarskich byli polscy malarze Antoni Adam Piotrowski i Stanisław Janowski oraz Niemiec Ludwig Boller. Nad detalami pracowali ponadto: Apolinary Kotowicz, Konstanty Mańkowski, Stanisław Radziejowski, Władysław Wankie, Kasper Żelechowski oraz Emilian Jasiński i Lucjan Kochanowski. Postacie osób związanych z Tatrami namalował Teodor Axentowicz. Pod koniec prac tragicznemu wypadkowi uległ Ludwig Boller, który zmarł w wyniku obrażeń odniesionych podczas upadku z rusztowania.
Obraz ukończono w 1896 i wystawiono najpierw w Monachium, a później w Warszawie na Dynasach, w specjalnie wzniesionym budynku-rotundzie zaprojektowanym przez Karola Kozłowskiego. Broszurę "Objaśnienie do olbrzymiego obrazu Tatry" napisał Kazimierz Przerwa-Tetmajer. Wskutek poniesionych kosztów, które przekroczyły kwotę 100 000 rubli, przedsięwzięcie okazało się finansowym niewypałem. Obraz zlicytowano i pocięto na materiał do malowania innych obrazów. Na odwrocie fragmentu "Panoramy Tatr" Jan Styka namalował "Męczeństwo pierwszych chrześcijan", a pozostałe części zaginęły. Jedyną pamiątką po największym polskim obrazie są dwa szkice Stanisława Janowskiego zachowane w Muzeum Narodowym w Krakowie.
Fakt przejęcia przez Stykę znacznej części "Panoramy Tatr" i wykorzystanie jej jako płótna dla własnego obrazu spotkał się z oburzeniem ze strony środowisk malarskich. "Panorama Tatr" była jedyną polską panoramą, której nie malował ani Jan Styka, ani Wojciech Kossak, wobec czego wywołało to skandal i podejrzenia o motywy, jakimi się kierował autor "Męczeństwa pierwszych chrześcijan". Obraz Styki, na odwrocie którego znajdował się wielki fragment "Panoramy Tatr", przepadł bez śladu w czasie I wojny światowej w Rosji.

</doc>
<doc id="1362621" url="https://pl.wikipedia.org/wiki?curid=1362621" title="Giuseppe Piccone della Perosa">
Giuseppe Piccone della Perosa

Giuseppe Piccone, hrabia della Perosa - sabaudzki dyplomata żyjący na przełomie XVII i XVIII wieku.
Reprezentował Księstwo Sabaudii-Piemontu w Londynie w latach 1716-1719 jako poseł nadzwyczajny Wiktora Amadeusza II. 

</doc>
<doc id="1362623" url="https://pl.wikipedia.org/wiki?curid=1362623" title="Jean Antoine Injalbert">
Jean Antoine Injalbert

Jean Antoine Injalbert (ur. 23 lutego 1845 w Béziers, zm. 3 marca 1933 w Paryżu) – francuski rzeźbiarz.
Życiorys.
Od 1866 studiował w paryskiej École nationale supérieure des beaux-arts u Augustina-Alexadre Dumonta. W 1889 wziął udział w Exposition Universelle, zdobywając główną nagrodę. W 1874 zdobył Prix de Rome za figurę Orfeusza. Wystawiał w Société Nationale des Beaux-Arts i w Société des Artistes Français. Brał też udział w licznych wystawach zagranicznych, gdzie nagradzano go medalami, m.in. w Monachium w 1893.
Twórczość.
Wykonał wiele popiersi portretowych i figlarnych alegorycznych statuetek, jednak koncentrował się głównie na rzeźbie publicznej. Jego prace dekoracyjne, ciężkie i majestatyczne, zdobią wiele najbardziej prestiżowych budynków w Paryżu, w tym Hôtel de Ville (1880) i Pałac Sprawiedliwości (1913) oraz m.in. gmach prefektury w Montpellier, teatr w Sète i dworzec w Tours.
Jest także autorem słynnych rzeźb na paryskiem moście Pont Mirabeau i znanych posągów, w tym m.in. posągu Hippomenesa w Luksemburgu oraz licznych pomników jakie powstały w jego rodzinnym Béziers.

</doc>
<doc id="1362627" url="https://pl.wikipedia.org/wiki?curid=1362627" title="Högaborgs BK">
Högaborgs BK

Högaborgs Bollklubb – szwedzki klub piłkarski pochodzący z miasta Helsingborg, założony w roku 1927.
Klub jest znany z wychowywania młodych talentów piłkarskich. Najbardziej znani gracze, którzy zaczynali swoją karierę w Högaborgs BK to m.in. Henrik Larsson, Mats Magnusson, Martin Olsson, Daniel Nannskog.

</doc>
<doc id="1362630" url="https://pl.wikipedia.org/wiki?curid=1362630" title="Był jazz">
Był jazz

Był jazz – film polski z 1981 roku w reżyserii Feliksa Falka. Z powodu stanu wojennego film stał się tzw. półkownikiem – jego premiera opóźniła się o 3 lata. Scenariusz powstał na podstawie historii łódzkiego zespołu jazzowego Melomani, działającego w latach 1947–1958. Przedstawia losy kilku osób zafascynowanych muzyką jazzową.

</doc>
<doc id="1362631" url="https://pl.wikipedia.org/wiki?curid=1362631" title="Chryseobacterium greenlandensis">
Chryseobacterium greenlandensis

Chryseobacterium greenlandensis – gatunek bardzo małych bakterii (ultramikrobakterie) z typu Bacteroidetes. Jej odkrycie w odwiertach lodowych wykonanych na Grenlandii zostało ogłoszone w czerwcu 2008 roku przez naukowców z Pennsylvania State University. Według uczonych bakteria zdolna jest do przetrwania w ekstremalnych warunkach niskiej temperatury, wysokiego ciśnienia, zmniejszonej zawartości tlenu i minimalnych ilości pożywienia. Znalezione egzemplarze przeżyły ponad 120 tysięcy lat w grenlandzkim lodzie na głębokości 3 tysięcy metrów.

</doc>
<doc id="1362633" url="https://pl.wikipedia.org/wiki?curid=1362633" title="Pledging My Time">
Pledging My Time

Pledging My Time – piosenka skomponowana przez Boba Dylana, nagrana przez niego w marcu i wydana na albumie "Blonde on Blonde" w maju 1966 r.
Historia i charakter utworu.
"Pledging My Time" jest powolnym bluesem, najpewniej zaimprowizowanym w studiu. Była to ulubiona metoda nagrywania przez Dylana nowego materiału. Jest stosunkowo ciężki, mocno zelektryfikowany, i przypomina ogólnie typowego bluesa wykonywanego w Chicago. Dylan śpiewa go trochę wycofanym i wyraźnie zmęczonym głosem doskonale korespondującym z bluesową formą piosenki.
Partie wokalne uzupełnione są dość długimi improwizowanymi partiami Dylana na harmonijce ustnej.
Blues ten zawdzięcza wiele bluesowi chicagowskiemu, ale także i mistrzowi bluesa Delty ze stanu Missisipi Robertowi Johnsonowi, szczególnie jego pięknemu bluesowi "Come On in My Kitchen" nagranemu 23 listopada 1936 w San Antonio w Teksasie.
Jest to jeden z najrzadziej wykonywanych utworów na koncertach. Dylan po raz pierwszy wykonał go dopiero w 1987 r. Następnie powrócił do niego w 1989 r. Podobnie rzadko wykonywal go w latach 90. XX wieku przeważnie jeden raz w roku.
Utwór ten ukazał się także jako strona B singla artysty "Rainy Day Women #12 &amp; 35".

</doc>
<doc id="1362635" url="https://pl.wikipedia.org/wiki?curid=1362635" title="Nieproszony gość">
Nieproszony gość

Nieproszony gość – polski film z 1986 roku w reżyserii Feliksa Falka. Film ten jest znacznie skromniejszy w porównaniu z wcześniejszymi dokonaniami Feliksa Falka.

</doc>
<doc id="1362637" url="https://pl.wikipedia.org/wiki?curid=1362637" title="Alfabet lotniczy">
Alfabet lotniczy



</doc>
<doc id="1362638" url="https://pl.wikipedia.org/wiki?curid=1362638" title="Wielka Bukowa (Beskid Mały)">
Wielka Bukowa (Beskid Mały)

Wielka Bukowa (Kaprówka) (743 m – szczyt w Beskidzie Małym, pomiędzy Przełęczą Cygańską i Przełęczą Targanicką. Należy do Pasma Bukowca w Grupie Kocierza. Stoki zachodnie opadają do doliny potoku Wielka Puszcza w przysiółku Wielka Puszcza należącym do miejscowości Porąbka, stoki wschodnie do doliny Targaniczanki i miejscowości Targanice.
Przez Kaprówkę prowadzi szlak turystyczny. Omija on szczyt, trawersując zachodnie stoki Kaprówki. Można dojść od szlaku na szczyt wyraźną ścieżką, pozbawiony jednak jest on widoków, Kaprówka jest bowiem zalesiona. Istnieją polany, ale poza szlakiem turystycznym, na należącym do Targanic stoku wschodnim. Na jednej z nich jest dom.

</doc>
<doc id="1362640" url="https://pl.wikipedia.org/wiki?curid=1362640" title="Puchar Świata w narciarstwie alpejskim 2008/2009">
Puchar Świata w narciarstwie alpejskim 2008/2009

Sezon 2008/2009 Pucharu Świata w narciarstwie alpejskim rozpoczął się 25 października 2008 tradycyjnie już w austriackim Sölden, a następne starty zaplanowano 15 listopada w Levi. Ostatnie zawody z tego cyklu zaplanowano na 15 marca 2009 w szwedzkiej miejscowości Åre.
Imprezą nr 1 sezonu były mistrzostwa świata, które odbyły się w dniach 3-15 lutego w Val d’Isère (Francja).
Puchar Narodów (łącznie) zdobyła reprezentacja Austrii, wyprzedzając Szwajcarię i Włochy.
Puchar Świata w narciarstwie alpejskim kobiet.
Wśród kobiet najlepszą zawodniczką okazała się Amerykanka Lindsey Vonn, która zdobyła 1788 punktów, wyprzedzając Niemkę Marię Riesch oraz Anję Pärson ze Szwecji.
W poszczególnych klasyfikacjach tryumfowały:
Puchar Świata w narciarstwie alpejskim mężczyzn.
Wśród mężczyzn najlepszym zawodnikiem okazał się Norweg Aksel Lund Svindal, który zdobył 1009 punktów, wyprzedzając Benjamin Raich z Austrii oraz Didiera Cuche'a ze Szwajcarii.
W poszczególnych klasyfikacjach tryumfowali:

</doc>
<doc id="1362641" url="https://pl.wikipedia.org/wiki?curid=1362641" title="Bogusław Gierajewski">
Bogusław Gierajewski

Bogusław Gierajewski (ur. 4 czerwca 1937 w Warszawie) – polski lekkoatleta, dwukrotny olimpijczyk.
Był przede wszystkim płotkarzem, choć z powodzeniem startował także w biegu na 400 metrów. Na igrzyskach olimpijskich w 1960 w Rzymie wystąpił w sztafecie 4 × 400 metrów, która odpadła w półfinale. Na igrzyskach w 1964 w Tokio startował w biegu na 400 metrów przez płotki, ale odpadł w eliminacjach.
Dwukrotnie startował w uniwersjadach. W Turynie (1959) zajął 5. miejsce w sztafecie 4 × 100 metrów i 4. miejsce w sztafecie 4 × 400 metrów. W Sofii (1961) był piąty w biegu na 400 metrów, szósty w sztafecie 4 × 100 metrów i czwarty w sztafecie 4 × 400 metrów.
Cztery razy był mistrzem Polski: na 200 metrów przez płotki w 1963, na 400 metrów przez płotki w 1963 i 1964 i w sztafecie 4 × 400 metrów w 1964. Był wicemistrzem w biegu na 400 metrów w 1960.
Reprezentował Polskę w 18 meczach międzynarodowych, odnosząc 3 zwycięstwa indywidualne. Siedem razy ustanawiał rekordy Polski na 200 m ppł, 400 m ppł. i w sztafecie 4 × 400 m.
Rekordy życiowe:
Przez większość kariery był zawodnikiem AZS Warszawa. Ukończył AWF w Poznaniu. Po zakończeniu startów pracował jako nauczyciel wychowania fizycznego oraz trener, m. in w Szwecji i Danii. Mieszka w Milanówku.

</doc>
<doc id="1362644" url="https://pl.wikipedia.org/wiki?curid=1362644" title="DJ Assault">
DJ Assault

DJ Assault, właśc. Craig De Shan Adams (ur. 28 sierpnia 1977 w Detroit) – amerykański DJ i muzyk hip-hopowy.
Po odkryciu w wieku 15 lat muzyki electro, postanowił zostać jednym z najbardziej rozpoznawalnych DJ-ów i producentów ghettotech. Wraz z producentem Mr. De' założyli wytwórnie Electrofunk Records oraz Assault Rifle Records. Ich nakładem w okresie 1996-2000 wydawali serie 12" singli oraz miksów. Następnie drogi obydwu muzyków rozeszły się, a DJ Assault założył własne wydawnictwo, Jefferson Ave. Artysta znany jest z poruszania w swych utworach tematyki seksualności. Jego cechą charakterystyczną jest również specyficzna wymowa słów. Przykład stanowi płyta "Ass 'N' Titties".

</doc>
<doc id="1362653" url="https://pl.wikipedia.org/wiki?curid=1362653" title="Achuzzam">
Achuzzam

Achuzzam (hebr. אחוזם) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w otoczeniu moszawów Szalwa, No’am i Lachisz.
Historia.
Moszaw został założony 30 października 1953 przez żydowskich imigrantów z Maroka i Afryki Północnej, którzy byli członkami ruchu "Hapoel ha-Mizrachi". Początkowo nazywał się Ma'agalim, ale później zmieniono nazwę na Achuzzam - imię jednego z synów Aszura z plemienia Judy (1 Księga Kronik 4:6).
8 lipca 2005 przy moszawie doszło do zderzenia pociągu z samochodem ciężarowym. W wypadku zginął maszynista pociągu, a rannych zostało 36 osób.
Kultura i sport.
W moszawie jest ośrodek kultury.
Gospodarka.
Gospodarka moszawu opiera się na intensywnym rolnictwie.
Swoją siedzibę ma tutaj spółka "A.B. Elad Garbage Clearing Ltd." specjalizująca się w wywózce śmieci.
Komunikacja.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się w kierunku zachodnim na drogę ekspresową nr 40 (Kefar Sawa–Ketura).

</doc>
<doc id="1362654" url="https://pl.wikipedia.org/wiki?curid=1362654" title="Puchar Świata w narciarstwie alpejskim kobiet 2008/2009">
Puchar Świata w narciarstwie alpejskim kobiet 2008/2009

Puchar Świata w narciarstwie alpejskim kobiet sezon 2008/2009 to 43. edycja tej imprezy. Cykl ten rozpoczął się w austriackim Sölden 25 października 2008 roku, a zakończył 15 marca 2009 roku w szwedzkim Åre (kombinacja drużynowa mieszana). W porównaniu z ostatnim cyklem zawodów Pucharu Świata w programie startów znalazły się nowe miejscowości: La Molina w Hiszpanii i Bansko w Bułgarii.
Reprezentantki Polski trzykrotnie zdobywały punkty: Katarzyna Karasińska zajęła 25. miejsce w slalomie 30 listopada 2008 roku w Aspen, a Agnieszka Gąsienica-Daniel zajęła 26. miejsce w gigancie 25 października 2008 roku w Sölden i 28. miejsce w slalomie 30 listopada 2008 roku w Aspen.

</doc>
<doc id="1362656" url="https://pl.wikipedia.org/wiki?curid=1362656" title="Amacja">
Amacja

Amacja (hebr.: אמציה) – moszaw położony w samorządzie regionu Lachisz, w Dystrykcie Południowym, w Izraelu.
Leży w Szefeli, w pobliżu Judei i granicy terytorium Autonomii Palestyńskiej.
Historia.
Moszaw został założony w 1955.
Gospodarka.
Gospodarka moszawu opiera się na intensywnym rolnictwie.

</doc>
<doc id="1362658" url="https://pl.wikipedia.org/wiki?curid=1362658" title="Zohar (moszaw)">
Zohar (moszaw)

Zohar (hebr.: זוהר) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1956 przez imigrantów z Algierii i Tunezji.
Gospodarka.
Gospodarka moszawu opiera się na intensywnym rolnictwie.

</doc>
<doc id="1362660" url="https://pl.wikipedia.org/wiki?curid=1362660" title="Menucha">
Menucha

Menucha (hebr.: מנוחה) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1953 przez imigrantów z Kurdystanu i Iraku.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Na zachód od moszawu przebiega droga ekspresowa nr 40 (Kefar Sawa-Ketura).

</doc>
<doc id="1362662" url="https://pl.wikipedia.org/wiki?curid=1362662" title="Jad Natan">
Jad Natan

Jad Natan (hebr.: יד נתן) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Pierwotnie w miejscu tym znajdowały się ziemie należące do arabskiej wioski Irak Suwajdan. Podczas wojny o niepodległość w dniu 15 maja 1948 brytyjskie władze mandatowe przekazały lokalny fort policji pod kontrolę miejscowej ludności arabskiej. Izraelczycy przeprowadzili osiem nieudanych szturmów na ten fort, który kontrolował strategiczne drogi w północno-zachodniej części pustyni Negew. Fort był ostrzeliwany przez artylerię i bombardowany z powietrza. Upadł dopiero 9 listopada. W trakcie walk wioska została doszczętnie zniszczona. Mieszkańcy uciekli, a pozostałych wypędzono.
Współczesny moszaw został założony w 1953 przez imigrantów z Węgier. Został nazwany na cześć Otto (Natan w hebr.) Komoly, lidera ruchu syjonistycznego na Węgrzech, który został zamordowany w 1945.
Gospodarka.
Gospodarka moszawu opiera się na intensywnym rolnictwie.
Komunikacja.
Przy moszawie przebiega droga ekspresowa nr 35 (Aszkelon–Hebron).

</doc>
<doc id="1362664" url="https://pl.wikipedia.org/wiki?curid=1362664" title="Lachisz (moszaw)">
Lachisz (moszaw)

Lakisz (hebr. לכיש) – moszaw położony w samorządzie regionu Lachisz, w Dystrykcie Południowym, w Izraelu.
Położenie.
Leży w Szefeli, w otoczeniu miasta Kirjat Gat, kibuców Bet Guwrin i Galon oraz moszawów Amacja, Achuzzam, No’am i Sede Mosze.
Historia.
Pierwotnie znajdowało się tutaj starożytne miasto kananejskie Lakisz. Było to jedno z najważniejszych miast w Kanaanie, zniszczone w XII wieku p.n.e. przez Izraelitów. Za czasów zjednoczonego Królestwa Izraela w X wieku p.n.e. miasto zostało odbudowane przez Roboama, który uczynił z niego potężną twierdzę w celu obrony przed najazdami Filistynów i Egipcjan. W Królestwie Judy było najważniejszym miastem po Jerozolimie. W 701 p.n.e. zostało oblężone i zdobyte przez asyryjskiego króla Sennacheryba. W okresie podbojów Nabuchodonozora II (dwa oblężenia Jerozolimy 597-587 p.n.e.), miasto to zostało zdobyte i spalone przez Babilończyków w 586 p.n.e. W okresie hellenistycznym była to niewielka osada o znaczeniu lokalnym, a następnie została opuszczona.
Na przełomie XIX i XX wieku istniała tutaj arabska wioska al-Kubajba (arab. القبية). Podczas I wojny izraelsko-arabskiej w 1948 wioska została zajęta przez wojska egipskie, a następnie 28 października 1948 zajęta przez Izraelczyków. Wioska została całkowicie wyludniona i zniszczona. Większość mieszkańców uciekła do pobliskiej arabskiej wioski al-Dawayima, gdzie 29 października doszło do masakry, w której zginęło około 100 Palestyńczyków.
Współczesny moszaw został założony w 1955 jako rolnicza osada obronna "Nahalu". Później została przekształcona w moszaw.
Kultura i sport.
W moszawie jest ośrodek kultury i boisko do piłki nożnej.
Gospodarka.
Gospodarka moszawu opiera się na intensywnym rolnictwie i uprawach winorośli. Lakisz jest na trzecim miejscu w Izraelu pod względem ilości winnic (po Zichron Ja’akow i Binjamina-Giwat Ada).
Turystyka.
Największą tutejszą atrakcją jest Park Narodowy Lakisz obejmujący ruiny starożytnego miasta Lakisz. Okoliczne wzgórza Szefeli stanowią miejsce popularnych wycieczek turystycznych. W moszawie znajduje się park rozrywki „"Action Park"”.
Transport.
Na zachód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się na północ na drogę nr 3415, którą jadąc na północny zachód dojeżdża się do drogi ekspresowej nr 35, lub jadąc na południowy wschód dojeżdża się do moszawu Amacja.

</doc>
<doc id="1362665" url="https://pl.wikipedia.org/wiki?curid=1362665" title="Nehora">
Nehora

Nehora (hebr.: נהורה) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1955 jako centrum administracyjne i gospodarcze dla całego regionu rolniczego.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362667" url="https://pl.wikipedia.org/wiki?curid=1362667" title="Nogah">
Nogah

Nogah (hebr.: נוגה) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1955 przez imigrantów z Iraku i Iranu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362668" url="https://pl.wikipedia.org/wiki?curid=1362668" title="Nir Chen">
Nir Chen

Nir Chen (hebr.: ניר ח"ן) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1956 przez imigrantów z Afryki Północnej. Nazwany na cześć 58 pasażerów lotu El Al 402, który został 27 lipca 1955 zestrzelony nad Bułgarią.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362669" url="https://pl.wikipedia.org/wiki?curid=1362669" title="Puchar Świata w narciarstwie alpejskim mężczyzn 2008/2009">
Puchar Świata w narciarstwie alpejskim mężczyzn 2008/2009

Puchar Świata w narciarstwie alpejskim mężczyzn sezon 2008/2009 to 43. edycja tej imprezy. Cykl rozpoczął się w austriackim Sölden 26 października 2008 roku, a zakończył 15 marca 2009 roku w szwedzkim Åre (kombinacja drużynowa mieszana).

</doc>
<doc id="1362672" url="https://pl.wikipedia.org/wiki?curid=1362672" title="Sede Dawid">
Sede Dawid

Sede Dawid (hebr.: שדה דוד) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1955 przez imigrantów z Maroka. Nazwany na cześć Zalmana Davida Levontina, człowieka który wspierał żydowskie osadnictwo rolnicze w Izraelu i założył Bank Leumi.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362675" url="https://pl.wikipedia.org/wiki?curid=1362675" title="Czoło (polana)">
Czoło (polana)

Czoło, Czoło Turbacza – podszczytowa polana na Czole Turbacza w Gorcach, na obszarze Gorczańskiego Parku Narodowego. Jest to wąski, trawiasty pas na jego zachodnim grzbiecie, Na mapie Geoportalu opisane są tu dwie polany: Czoło i Szyja.
Polana położona jest na wysokości 1140–1258 m n.p.m. Niegdyś miała powierzchnię 10,26 ha. Wypasu i koszenia zaniechano tutaj po II wojnie światowej. Od tego czasu w wyniku naturalnego procesu sukcesji ekologicznej polana stopniowo zarasta, najpierw borówczyskami, później zaś lasem. Obecnie już w większości porośnięta jest młodym lasem świerkowym. Na niezarośniętych jeszcze miejscach występują liczne gatunki roślin, dla których polany są jedynym siedliskiem, m.in. jest to jastrzębiec alpejski i pięciornik złoty. Na wiosnę zakwitają na polanie krokusy. Z rzadkich w Karpatach gatunków roślin stwierdzono występowanie turzycy dwupiennej.
Od południowej strony na szczycie Czoła Turbacza występuje charakterystyczna skalna grzęda gruboławicowych zlepieńców. Tworzy ona próg, nazywany Diabelskim Kamieniem o wysokości ok. 1,7 m i długości 5 m. Wykuty na niej napis jest różnie interpretowany. W powieści „W roztokach” Władysław Orkan odczytał go jako „Koldras Lacki” i powiązał z legendą o ukrytych pod skałami skarbach, Kazimierz Sosnowski przypisał autorstwo napisu konfederatom barskim, a W. Milewski tutejszym zbójnikom. Wmurowana w 2001 r. w kamień tablica upamiętnia zmarłych ratowników GOPR.
Z polany z kilku miejsc roztaczają się rozległe widoki na Pasmo Babiogórskie, Beskid Wyspowy oraz pobliskie szczyty Gorców: Kudłoń, leżącą poniżej Mostownicę, polanę Wzorową i wznoszącą się powyżej niej Jaworzynę Kamienicką, oraz szczyt Turbacza ze Schroniskiem PTTK. Od wschodniej strony polana sąsiaduje z dużą Halą Turbacz. Zamontowana przez GPN tablica informacyjna zawiera panoramę z opisem szczytów.
Polana należy do Koninek (obecnie jest to część wsi Poręba Wielka w województwie małopolskim, w powiecie limanowskim, w gminie Niedźwiedź).

</doc>
<doc id="1362679" url="https://pl.wikipedia.org/wiki?curid=1362679" title="Sede Mosze">
Sede Mosze

Sede Mosze (hebr. שדה משה) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w otoczeniu miasta Kirjat Gat, kibuców Gat, Galon i Bet Guwrin, oraz moszawu Lachisz.
Historia.
Pierwotnie znajdowała się tutaj arabska wioska Iraq al-Manshija (arab. عراق المنشية).
Podczas wojny o niepodległość w maju 1948 na terytorium byłego Mandatu Palestyny wkroczyły wojska egipskie. Kolumna egipskich wojsk zmechanizowanych została zatrzymana przez Izraelczyków w pobliżu miasta Aszdod, po czym wycofała się ona w kierunku Negewu i zatrzymała się w rejonie wiosek al-Faludża i Iraq al-Manshija.
16 października 1948 izraelskie oddziały w trakcie „operacji Jo’aw” rozpoczęły ataki na egipskie pozycje położone w tym rejonie. W wyniku tej operacji, do 22 października około 4 tys. egipskich żołnierzy zostało otoczonych w tzw. „"worku Faluja"”. 28 grudnia 1948 izraelskie oddziały wykonały kolejny oskrzydlający manewr, zacieśniając pętlę okrążenia.
Zawarte 24 lutego 1949 izraelsko-egipskie zawieszenie broni umożliwiło Egipcjanom wycofanie swoich wojsk z okrążenia, natomiast obszar „"worka Faluja"” miał przejść pod kontrolę izraelską. 26 lutego egipska brygada swobodnie wycofała się w kierunku półwyspu Synaj, a 1 marca obie wioski zostały zajęte przez Izraelczyków. Doszło wówczas do naruszenia warunków zawieszenia broni, ponieważ izraelscy żołnierze zaczęli zmuszać arabską ludność cywilną do opuszczenia wiosek. Obserwator ONZ Ralph Bunche raportował, że zastraszanie cywilów obejmowało przypadki pobicia, kradzieże i usiłowania dokonania gwałtu. Z tego powodu wszyscy mieszkańcy do 22 kwietnia opuścili swoje wioski, a 27 kwietnia Izraelczycy przystąpili do wyburzania domów.
Współczesny moszaw został założony w 1956. Początkowo nazywał się Sede Jeszajahu, jednak nazwę zmieniono na obecną, oddając cześć baronowi Maurice’owi de Hirschowi (w hebr. jego imię to Mosze), który wspierał żydowskie osadnictwo w Palestynie.
Kultura i sport.
W moszawie jest ośrodek kultury, boisko do piłki nożnej oraz basen kąpielowy.
Gospodarka.
Gospodarka moszawu opiera się na intensywnym rolnictwie, winnicach, uprawach w szklarniach i hodowli drobiu.
Komunikacja.
Na wschód od moszawu przebiega autostrada nr 6, brak jednak możliwości bezpośredniego wjazdu na nią. Z moszawu wyjeżdża się na południowy wschód na drogę ekspresową nr 35 (Aszkelon–Hebron).

</doc>
<doc id="1362681" url="https://pl.wikipedia.org/wiki?curid=1362681" title="Szachar">
Szachar

Szachar (hebr.: שחר) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w odległości 3 km na zachód od miasta Kirjat Gat.
Historia.
Moszaw został założony w 1955 przez imigrantów z Indii i Afryki Północnej.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362685" url="https://pl.wikipedia.org/wiki?curid=1362685" title="Szekef">
Szekef

Szekef (hebr.: שקף) – moszaw położony w samorządzie regionu Lachisz, w Dystrykcie Południowym, w Izraelu.
Leży w Szefeli, w pobliżu Judei i przy granicy terytorium Autonomii Palestyńskiej.
Historia.
Moszaw został założony w 1981, jako część planu osadniczego Ariela Szarona.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362686" url="https://pl.wikipedia.org/wiki?curid=1362686" title="Augustianki">
Augustianki

Zgromadzenie Sióstr Świętego Augustyna, którego członkinie są nazywane augustiankami, ma swoje początki we wczesnym średniowieczu. Św. Augustyn w jednym ze swoich listów z 423 określił zasady życia monastycznego dla zgromadzenia mniszek w Hippo Regius. Ten sposób życia rozwijał się przez cały okres średniowiecza, jednak w przeciwieństwie do męskiego zakonu augustianów, formalnie powstałego w XIII wieku, klasztory sióstr augustianek nie posiadały organizacji ani jednolitych reguł – dopiero w XV w. klasztory zostały objęte organizacją i odtąd funkcjonowały jako żeńska gałąź zakonu augustiańskiego.
Do Polski zakon trafił w końcu XVI wieku: efektem zezwolenia generała zakonu augustianów na założenie wspólnoty z 1583 było założenie domu zakonnego na Kazimierzu pod Krakowem, przy kościele św. Katarzyny, który funkcjonuje tam do dzisiaj.

</doc>
<doc id="1362687" url="https://pl.wikipedia.org/wiki?curid=1362687" title="Telamim">
Telamim

Telamim (hebr. תלמים) – moszaw położony w Samorządzie Regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Moszaw został założony w 1950 przez imigrantów z Tunezji.
Gospodarka.
Gospodarka moszawu opiera się na intensywnym rolnictwie i sadownictwo.

</doc>
<doc id="1362689" url="https://pl.wikipedia.org/wiki?curid=1362689" title="Odruch Galanta">
Odruch Galanta

Odruch Galanta – odruch fizjologiczny, zaliczany do odruchów prymitywnych, występuje u noworodków od chwili urodzenia do 4. miesiąca życia. Opisał go rosyjski neurolog Johann Sussmann Galant. 
Przetrwanie tego odruchu powyżej 6. miesiąca życia dziecka świadczy o nieprawidłowym funkcjonowaniu ośrodkowego układu nerwowego, co może w późniejszych okresach życia przejawiać się zaburzeniem rozwoju funkcji lokomocyjnych. Odruch Galanta nie występuje lub jest osłabiony u dzieci z obniżonym napięciem mięśniowym.
Technika wykonania.
U dziecka ułożonego na brzuchu drażni się skórę bocznej powierzchni ciała na wysokości lędźwiowej. W przypadku prawidłowo przebiegającego rozwoju dziecka dochodzi do zgięcia tułowia w drażnioną stronę. 

</doc>
<doc id="1362690" url="https://pl.wikipedia.org/wiki?curid=1362690" title="Wiktor Nasiedkin">
Wiktor Nasiedkin

Wiktor Grigoriewicz Nasiedkin (ros. Виктор Григорьевич Наседкин, ur. 1905 w Chersoniu, zm. 19 kwietnia 1950 w Moskwie) – szef Głównego Zarządu Poprawczych Obozów i Kolonii Pracy NKWD (od 1946 MSW) ZSRR Gułag w okresie od 26 lutego 1941 do 2 września 1947.
Życiorys.
Ukrainiec, urodzony w Chersoniu, był synem nauczyciela szkoły elementarnej, swoją edukację zakończył na szkole podstawowej.
W wojsku służył od 15 roku życia, a od 16 roku życia w WCzeKa, od 1938 roku w Głównym Zarządzie Ekonomicznym NKWD.
Brał udział w 1941 roku w wysiedleniu Niemców nadwołżańskich do Kazachstanu i na Syberię oraz w 1944 roku w wysiedleniu całych narodów Czeczenów i Inguszów z Północnego Kaukazu do Azji Centralnej. W czasie tej deportacji zginęło 31% wszystkich Czeczenów i 21% wszystkich Inguszów.
W 1948 roku zwolniony do rezerwy w wyniku wewnętrzych sporów w kierownictwie NKWD. Jego grób znajduje się na Nowym Cmentarzu Dońskim w Moskwie (kwatera 4, aleja 3).
Odznaczenia.
I 2 medale.

</doc>
<doc id="1362691" url="https://pl.wikipedia.org/wiki?curid=1362691" title="Ozem">
Ozem

Ozem (hebr.: עוצם) – moszaw położony w samorządzie regionu Lachisz, w Dystrykcie Południowym, w Izraelu.
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Pierwotnie w miejscu tym znajdowały się ziemie należące do arabskiej wioski Irak Suwajdan. Podczas wojny o niepodległość w dniu 15 maja 1948 brytyjskie władze mandatowe przekazały lokalny fort policji pod kontrolę miejscowej ludności arabskiej. Izraelczycy przeprowadzili osiem nieudanych szturmów na ten fort, który kontrolował strategiczne drogi w północno-zachodniej części pustyni Negew. Fort był ostrzeliwany przez artylerię i bombardowany z powietrza. Upadł dopiero 9 listopada. W trakcie walk wioska została doszczętnie zniszczona. Mieszkańcy uciekli, a pozostałych wypędzono.
Współczesny moszaw został założony w 1955 przez imigrantów z Maroka.
Gospodarka.
Gospodarka moszawu opiera się na intensywnym rolnictwie, sadownictwo i uprawach w szklarniach.
Komunikacja.
Przy moszawie przebiega droga ekspresowa nr 35 (Aszkelon–Hebron).

</doc>
<doc id="1362692" url="https://pl.wikipedia.org/wiki?curid=1362692" title="Eli’aw">
Eli’aw

Eli’aw (hebr.: חרוב) – wieś położona w samorządzie regionu Lachisz, w Dystrykcie Południowym, w Izraelu. Wcześniej wieś nazywał się "Haruf".
Leży na pograniczu północno-zachodniej części pustyni Negew i Szefeli, w pobliżu miasta Kirjat Gat.
Historia.
Osadę założono w 2004.

</doc>
<doc id="1362696" url="https://pl.wikipedia.org/wiki?curid=1362696" title="Shaurya">
Shaurya

Shaurya (hindi:शौर्य;tłum.: "Męstwo") – bollywoodzki dramat sądowy z 2008 roku, wyreżyserowany przez Samar Khana ("Kuchh Meetha Ho Jaye"). W rolach głównych Rahul Bose, Kay Kay Menon i Minissha Lamba. Zdjęcia do filmu kręcono w Manali, w indyjskim stanie Himachal Pradesh. Na tle konfliktu w Kaszmirze, w Śrinagarze adwokat (Rahul Bose) ustala okoliczności, które doprowadziły do tego, że muzułmański oficer zastrzelił swojego dowódcę. Sytuacja procesu pokazuje dramatyzm bratobójczej wojny domowej w Kaszmirze, zmiany, jakich wojna dokonuje w charakterach ludzi i przemoc wyzwalająca okrucieństwo wobec innych. Film ten przedstawia też przemianę głównego bohatera – przechodzi on od postawy beztroskiej bierności ku postawie świadomej walki o prawdę i sprawiedliwość społeczną.
Film oparty na sztuce Aarona Sorkina "A Few Good Men" i opartym o nią hollywoodzkim filmie (z Jackiem Nicholsonem i Tomem Cruise'em).
Fabuła.
Zaręczony właśnie major Akash Kapoor (Javed Jaffrey) zostaje wysłany z nowym zadaniem do Śrinagaru w ogarnięty wojną domową Kaszmir. Ma tam przyjąć funkcję oskarżyciela w procesie przeciwko muzułmańskiemu oficerowi. Javed Khan (Deepak Dobriya) zastrzelił swojego dowódcę. Przyjaciel Akasha, beztroski, szukający wolności w skokach z liną, major Siddhant Chudhary (Rahul Bose) nie chce się pogodzić z jego wyjazdem. Dotychczas od lat służyli razem. Na jego usilną prośbę Akashowi udaje się załatwić ich wspólny wyjazd. Siddhant ma wystąpić w procesie przeciwko przyjacielowi broniąc Javeda Khana. Wzbrania się, nie chce tego zadania. Godzi się dopiero przekonany przez Akasha, że proces będzie czystą formalnością. Oskarżony milczy. Zastrzelił swego dowódcę przy świadkach. Pozostaje mu tylko przyznać się do oczywistej winy i prosić sąd o łaskę. Sprawa przestaje jednak być tak oczywista, gdy angażuje się w nią młoda dziennikarka Kavya (Minissha Lamba). Zaatakowawszy apatię obrońcy, jego niechęć poznania racji bronionego Javeda, sprawia ona, że Siddhant zaczyna zastanawiać się nad winą oskarżonego. Coraz mniej pewności, coraz więcej wątpliwości. Sid poznawszy matkę oskarżonego, żonę zastrzelonego, dowódcę oddziału zaczyna w sądzie walczyć o oddanie sprawiedliwości milczącemu Javedowi. Staje się naprawdę jego obrońcą...
Muzyka i piosenki.
Muzykę do filmu stworzył urodzony w Anglii w rodzinie pakistańskiej popularny piosenkarz, pianista, aktor i kompozytor Adnan Sami.

</doc>
<doc id="1362697" url="https://pl.wikipedia.org/wiki?curid=1362697" title="Taktyka salami">
Taktyka salami

Taktyka salami (węg. "szalámitaktika") – określenie praktyki stopniowego eliminowania (krok po kroku) przedstawicielstwa partii demokratycznych oraz przejęcia władzy przez komunistów w państwach zajętych podczas II wojny światowej przez Armię Czerwoną i znajdujących się odtąd w strefie wpływów ZSRR. Definicja stalinowskiego planu została określona przez węgierskiego komunistę Mátyása Rákosiego.
Na skuteczność taktyki salami wpływała obecność w poszczególnych krajach Armii Czerwonej, co pozwalało na umocowanie słabej organizacji tamtych partii komunistycznych. Ich celem było przejęcie pełnej władzy w danych państwach, toteż komuniści zawierali przejściowe koalicje z odrębnymi partiami lewicowymi bądź centrowymi, przejmując strategiczne urzędy państwowe. Następnie przy użyciu propagandy i doskonalonego aparatu terroru komuniści oskarżali koalicjantów o poglądy faszystowskie i antyradzieckie, zwalczając ich i przejmując pełną władzę państwową. Władze komunistyczne przejęły w ten sposób (w latach 1945–1947) rządy w Polsce, na Węgrzech, w Rumunii, Jugosławii, Bułgarii i Albanii; komuniści umocnili również swoją pozycję w radzieckiej strefie okupacyjnej w Niemczech. Natomiast w Czechosłowacji partia komunistyczna usiłowała zdobyć władzę metodą legalną; po niepowodzeniu dokonała udanego zamachu stanu w 1948 roku.

</doc>
<doc id="1362698" url="https://pl.wikipedia.org/wiki?curid=1362698" title="Fantasy Ride">
Fantasy Ride

Fantasy Ride – trzeci studyjny album amerykańskiej piosenkarki Ciary. Płyta ukazała się 3 maja w Wielkiej Brytanii, 5 maja w Stanach Zjednoczonych nakładem Jive Records, RCA oraz LaFace Records.
Na płycie gościnnie wystąpili, m.in. Justina Timebrlake, Ludacrisa, Chrisa Browna, Young Jezzy'iego, The-Dream, Missy Elliott czy T-Pain'a
Album w pierwszym tygodniu sprzedaży zadebiutował na 3. pozycji listy Billboard 200 z łączną sprzedażą 81 tys. kopii.
Informacje o albumie.
Super C.
Fantasy Ride posiada również własnego bohatera. Jest nią Super C, która jest głównym aspektem albumu oraz jego promocji. Ciara powiedziała o Super C iż "jest to jej dziwna i agresywna strona" Jej postać została pokazana w promo-singlu "Go Girl", gdzie Ciara miała na sobie m.in. metalowy kostium Thierry'iego Muglera.
W aranżacji postaci Super C do artworków oraz okładki, Ciarze pomagał znany komiksowy grafik Bernard Chang. Pracowała nad artworkami ok. 9 miesięcy do roku. 5 kwietnia, oficjalna strona artystki opublikowała nowe okładki. Niedługo po tym, wytłumaczyła, kim jest Super C: "Super C to moje bohaterskie imię. To kim jestem. To inna nieznajoma i pełna energii ja, to kim chciałam zostać w moich snach". Oficjalna strona Ciary potwierdziła, iż nowe, komiksowe okładki albumu będą dostępne w Północnej Ameryce, a oficjalny cover znajdzie się z tyłu wraz z listą utworów. Reszta edycji będzie miała podstawową okładkę.
Lista utworów.
Fantasy Ride: The Mini Collection.
Strona: iTunes UK

</doc>
<doc id="1362699" url="https://pl.wikipedia.org/wiki?curid=1362699" title="Odruch Landaua">
Odruch Landaua

Odruch Landau – odruch zaliczany do odruchów prymitywnych, występuje u niemowląt i małych dzieci. Pojawia się około 5. miesiąca życia i utrzymuje się do 3. roku życia. Brak tego odruchu lub nieprawidłowa reakcja w trakcie jego wykonywania świadczą o uszkodzeniu ośrodkowego układu nerwowego.
Technika wykonania.
Dziecko jest trzymane w powietrzu poziomo, zwrócone twarzą do podłoża. Podtrzymywane w tej pozycji powinno unieść głowę do góry, po czym wygiąć tułów łukowato i wyprostować kończyny dolne w stawach biodrowych.

</doc>
<doc id="1362700" url="https://pl.wikipedia.org/wiki?curid=1362700" title="Tomasz Jaroński">
Tomasz Jaroński

Tomasz Jaroński (ur. 12 grudnia 1955 w Piotrkowie Trybunalskim) – polski dziennikarz sportowy i komentator telewizyjny. 
Życiorys.
Absolwent XXX Liceum Ogólnokształcącego im. Jana Śniadeckiego w Warszawie (1974), Wydziału Turystyki i Rekreacji Akademii Wychowania Fizycznego w Poznaniu (1981) oraz Pomagisterskiego Dziennego Studium Dziennikarstwa Uniwersytetu Warszawskiego (1983). Pracował w „Przeglądzie Sportowym” (1983–2001) jako redaktor depeszowy, sekretarz redakcji i zastępca redaktora naczelnego. Pisał o kolarstwie, jeździectwie, łyżwiarstwie szybkim. Od 1996 komentator polskiej wersji Eurosport. Komentuje kolarstwo i biathlon. 
Twórca magazynu kolarskiego "nrower" w telewizji nSport (2007). Prezes Stowarzyszenia Sympatyków Zawodowych Grup Kolarskich (2008), organizator i pomysłodawca rywalizacji kolarzy w Pro Lidze.

</doc>
<doc id="1362701" url="https://pl.wikipedia.org/wiki?curid=1362701" title="Justified and Stripped Tour">
Justified and Stripped Tour

Justified and Stripped Tour jest to tournée Justin Timberlake'a i Christiny Aguilery. Jest to połączenie ich tournée Justified Tour (z 2003 roku) i Stripped World Tour (z 2003 roku). Christina Aguilera podczas tej trasy promuje płytę "Stripped" (z 2002 roku) a Justin Timberlake swój debiutancki album "Justified" (z 2002 roku).
W 2003 czytelnicy czasopisma "Rolling Stone" uznali Justified and Stripped Tour za najlepszą trasę koncertową roku.

</doc>
<doc id="1362703" url="https://pl.wikipedia.org/wiki?curid=1362703" title="I pokój paryski">
I pokój paryski



</doc>
<doc id="1362704" url="https://pl.wikipedia.org/wiki?curid=1362704" title="Kojnos Macedoński">
Kojnos Macedoński

Kojnos (gr. Κοίνος) – był synem króla Macedonii Karanosa. Po śmierci ojca wstąpił na tron jako drugi król z dynastii Argeadów. Według Justyna władzę po Karanosie przejął Perdikkas I.
Według "Kroniki" Euzebiusza z Cezarei

</doc>
<doc id="1362706" url="https://pl.wikipedia.org/wiki?curid=1362706" title="PWN Wydawnictwo Szkolne">
PWN Wydawnictwo Szkolne

PWN Wydawnictwo Szkolne (do 2016 Wydawnictwo Szkolne PWN) – polskie wydawnictwo edukacyjne, założone w 1997 roku. Spółka wchodzi w skład Grupy Wydawniczej PWN. 1 kwietnia 2022 doszło do przejęcia przez spółkę Wydawnictwo Naukowe PWN SA spółki Wydawnictwo Szkolne PWN sp. z o.o. 
Redakcja oraz siedziba Wydawnictwa mieści się w Warszawie. Wydawnictwo specjalizuje się w publikacjach edukacyjnych przeznaczonych dla uczniów i nauczycieli szkół wszystkich poziomów nauczania. Oferuje zestawy edukacyjne (podręczniki, zeszyty ćwiczeń, przewodniki metodyczne, materiały multimedialne) do nauczania języków obcych na wszystkich poziomach nauczania, a także do wychowania przedszkolnego oraz dla uczniów ze specjalnymi potrzebami edukacyjnymi.
Historia.
Znaczącymi wydarzeniami w historii firmy były transakcje zakupu innych wydawnictw, m.in. Demart, carta blanca, Ortus i Park, wraz z ich ofertą podręcznikową i okołopodręcznikową. 
W roku 2010 WSzPWN wdrożyło Akademię Maturalną PWN – interaktywny niezbędnik maturalny. Akademia była adresowana do maturzystów i ich nauczycieli. Obejmowała m.in. kursy maturalne online, interaktywny kalendarz maturalny, e-testy i elektroniczne raporty, obrazujące stan przygotowań do matury poszczególnych uczniów i całych klas.
W styczniu 2013 roku wydawnictwo uruchomiło platformę edukacyjną Akademia PWN, wprowadzając tym samym do szkół nową jakość nowoczesnej edukacji.
W lutym 2015 r. Wydawnictwo Szkolne PWN ogłosiło strategię opartą na specjalizacji w segmencie języków obcych, edukacji przedszkolnej i specjalnych potrzeb edukacyjnych.
1 sierpnia 2016 wydawnictwo zmieniło formę prawną i przemianowało się na PWN Wydawnictwo Szkolne.

</doc>
<doc id="1362709" url="https://pl.wikipedia.org/wiki?curid=1362709" title="Sosnowo-brzozowy las bagienny">
Sosnowo-brzozowy las bagienny



</doc>
<doc id="1362711" url="https://pl.wikipedia.org/wiki?curid=1362711" title="Betuletum pubescentis">
Betuletum pubescentis



</doc>
<doc id="1362712" url="https://pl.wikipedia.org/wiki?curid=1362712" title="Vaccinio uliginosi-Betuletum pubescentis">
Vaccinio uliginosi-Betuletum pubescentis



</doc>
<doc id="1362713" url="https://pl.wikipedia.org/wiki?curid=1362713" title="Ols środkowoeuropejski">
Ols środkowoeuropejski



</doc>
<doc id="1362714" url="https://pl.wikipedia.org/wiki?curid=1362714" title="Subatlantycka brzezina bagienna">
Subatlantycka brzezina bagienna



</doc>
<doc id="1362715" url="https://pl.wikipedia.org/wiki?curid=1362715" title="Przepływ niestacjonarny">
Przepływ niestacjonarny

Przepływ niestacjonarny (ang. "unsteady flow") - ruch płynu, w którym co najmniej jedna składowa wektora prędkości płynu jest funkcją czasu. Inaczej mówiąc jest to ruch płynu zmieniający się w czasie. 
W starszej polskiej literaturze naukowej przepływ niestacjonarny określano też mianem "przepływ nieustalony". 
Przeciwieństwem przepływu niestacjonarnego jest przepływ stacjonarny. 
W przepływie niestacjonarnym cząstki płynu nie poruszają się po liniach prądu, lecz linie prądu są zawsze styczne do trajektorii cząstek płynu. 
Przepływy niestacjonarne występują obok przepływów stacjonarnych w laminarnych ruchach płynów. Natomiast przepływ turbulentny jest z definicji zawsze niestacjonarny.

</doc>
<doc id="1362716" url="https://pl.wikipedia.org/wiki?curid=1362716" title="Elektrownia w Teruel">
Elektrownia w Teruel

Elektrownia w Teruel – elektrownia węglowa opalana węglem brunatnym położona w Hiszpanii w prowincji Teruel w Aragonii.
Węgiel brunatny z odkrywkowej kopalni zawiera 7% siarki. Elektrownia zawiera trzy bloki energetyczne, każdy o mocy 350 MW. W 1992 roku elektrownia została wyposażona w elektrofiltry, które obecnie odfiltrowują około 90% dwutlenku siarki.

</doc>
<doc id="1362717" url="https://pl.wikipedia.org/wiki?curid=1362717" title="Simply Deeper European Tour">
Simply Deeper European Tour

Simply Deeper European Tour − europejskie tournée amerykańskiej piosenkarki, byłej członkini grupy Destiny's Child − Kelly Rowland. Kelly podczas tej trasy promowała pierwszy solowy album Simply Deep (z 2002 roku). Koncerty otwierała młodsza siostra Beyoncé − Solange Knowles.

</doc>
<doc id="1362718" url="https://pl.wikipedia.org/wiki?curid=1362718" title="Opactwo Fontdouce">
Opactwo Fontdouce

Opactwo Fontdouce – opactwo benedyktyńskie założone w 1111, położone obecnie na terenie gminy Saint-Bris-des-Bois, w departamencie Charente-Maritime. Ma status zabytku o szczególnej wartości.
Historia.
Opactwo zostało ufundowane przez Guillaume’a de Conchampa, właściciela pobliskiego majątku Taillebourg, w 1111 nad strumieniem zwanym "Fontaine Douce (Słodką Fontanną)" (dziś uregulowanym). Stąd też pochodzi nazwa kompleksu klasztornego, wzniesionego początkowo z drewna, jedynie z murowanymi zabudowaniami modlitewnymi. Zachowane do dnia dzisiejszego dwie kaplice z tego okresu są datowane na rok 1120. Pod koniec XII stulecia wzniesiono kościół klasztorny o imponujących rozmiarach, natomiast w wieku XIII rozpoczęto zastępowanie drewnianych zabudowań mieszkalnych murowanymi, wznosząc nowy, romański kompleks budynków oraz wczesnogotycką dzwonnicę. Wyjątkowym rozwiązaniem architektonicznym było otwarcie bezpośrednio na dziedziniec wewnętrzny najważniejszych pomieszczeń w klasztorze – dormitorium, kapitularza oraz refektarza z kuchnią. Całość otrzymała bogatą dekorację rzeźbiarską, co zadziwiało w świetle niezwykle surowego życia prowadzonego przez mieszkańców opactwa. XIII wiek był zarazem najlepszym okresem dla opactwa, które posiadało pod 100 kilometrów kwadratowych ziemi, własny fragment wybrzeża z portem i należało do najważniejszych w regionie miejsc pielgrzymkowych. Znaną donatorką opactwa była Eleonora Akwitańska. W opactwie mieszkało wówczas stu mnichów.
W XV wieku Fontdouce otrzymało status opactwa królewskiego, co oznaczało oddanie zarządzania wspólnotą w ręce opata wybranego przez administrację państwową, a nie samych mnichów. Okazało się to katastrofalną zmianą; przysyłani z Paryża nowi opaci na ogół okazywali się zupełnie zeświecczonymi ludźmi nastawionymi jedynie na zysk. Wysokie dochody klasztoru były bezmyślnie marnowane, zaś koniec świetności obiektu przypieczętowały wojny religijne, w czasie których klasztor został kilkakrotnie splądrowany, a kościół klasztorny całkowicie zniszczony, jedynie fragment absydy może świadczyć o jego dawnych rozmiarach. W czasie Wielkiej rewolucji francuskiej i towarzyszącej jej niezupełnie akceptowanej przez rząd fali dechrystianizacji mnisi zostali (w 1793) wygnani z klasztoru, zaś cały obiekt został sprzedany. Nowy właściciel, bogaty chłop, rozebrał część budynków klasztornych, wykorzystując materiał do budowy nowego domu bezpośrednio na fundamentach refektarza.
W 1820 nowym właścicielem Fontdouce została administrująca obiektem po dziś dzień rodzina, która w XX wieku zajęła się ochroną i rekonstrukcją zabytku. Zakonserwowano zachowane do naszych czasów kaplice, rozmównicę i kapitularz, od 1970 prowadzone są również prace archeologiczne oraz odbudowa zniszczonych w XV-XVIII wieku części opactwa. Oficjalnym opiekunem zabudowań jest Stowarzyszenie im. Guillaume’a de Conchampa, które organizuje na terenie opactwa liczne imprezy turystyczne oraz zbiera pieniądze na dalsze prace rekonstrukcyjne. W 1996 grupa zakończyła porządkowanie ogrodów
Architektura.
Kompleks klasztorny (z dobudowanym domem z pocz. XIX wieku) stanowi zamknięty, dwupiętrowy czworobok z jednym ostrołukowym wejściem. Najstarsze budynki kaplic wykazują bardzo słabe cechy stylu romańskiego, z niewielkimi oknami w formie półkolistych łuków, blendami w analogicznym kształcie oraz przyporami. Wnętrze pozbawione jest wszelkich ozdób, nawet ołtarz główny jest jedynie prostym kamiennym stołem. Bogate dekoracje charakteryzują natomiast późniejsze, gotyckie fragmenty kompleksu, przede wszystkim imponujący kapitularz, oparty na kilkunastu filarach z głowicami o motywach roślinnych i przykryty sklepieniem krzyżowo-żebrowym. Cały kompleks otacza ogród w stylu francuskim. W bezpośrednim sąsiedztwie zachowanych budynków znajdują się strefy wykopaliskowe, gdzie nadal prowadzone są prace przygotowujące do odrestaurowania również pozostałych części kompleksu, przede wszystkim kościoła.

</doc>
<doc id="1362721" url="https://pl.wikipedia.org/wiki?curid=1362721" title="Chain Kulii Ki Main Kulii">
Chain Kulii Ki Main Kulii

Chain Kulii Ki Main Kulii – indyjska komedia rodzinna z 2006 roku wyreżyserowana przez debiutanta Kituu Salooja. W roli głównej Rahul Bose. Jest to historia 13-letniego Karana, który z tyranii domu dziecka uwalnia się dzięki grze w krykieta. W spełnieniu marzeń pomaga mu kapitan zespołu Varun Roy (Rahul Bose).
Fabuła.
13-letni chłopiec (Zain Khan) w sierocińcu budzącego śmiech i grozę Johna Kakkara (Rajesh Khera), wyszydzany i poniżany przez prawą rękę Johna rówieśnika Ranhava (Raj Bhansali), marzy o tym, aby w jego życiu pojawiła się kochająca rodzina oraz o by bronić honoru Indii grając w krykieta. Pewnego razu, kolejny raz przeżywszy smutek, że przychodzący po dzieci ich przyszli rodzice wolą niedawno urodzone maleństwa od kanciastych w ruchach wyrostków, Karan wśród podarowanych sierotom zabawek znajduje deskę baseballową sławnego indyjskiego zwycięzcy z 1983 roku Deva Kapila. Wkrótce przynosi mu ona szczęście. Chłopiec jednym celnym rzutem odmienia swoje życie. Spotyka podziwianego od dawna kapitana drużyny narodowej Varuna Roya (Rahul Bose) i bierze udział w meczu Pakistan-Indie.
Muzyka i piosenki.
Muzykę do filmu skomponował duet braci Merchant Salim-Suleiman, twórcy muzyki do takich m.in. filmów jak "Dhoom 2", "Krrish", "36 China Town", "Pyare Mohan", "Being Cyrus", ', "Vaah! Life Ho To Aisi", "Hum Tum", "Salaam Namaste", "No Entry", "Deszcz", "Maine Pyaar Kyun Kiya?", ', "Matrubhoomi: A Nation Without Women", "Vaada", "Chak de India".

</doc>
<doc id="1362722" url="https://pl.wikipedia.org/wiki?curid=1362722" title="Termoelektrana Plomin">
Termoelektrana Plomin

Termoelektrana Plomin – elektrownia opalana węglem kamiennym, znajduje się na wschodnim wybrzeżu Półwyspu Istria, koło miejscowości Plomin w Chorwacji. Elektrownia składa się z dwóch bloków cieplnych "TE Plomin 1" i "TE Plomin 2". Współwłaścicielem elektrowni jest chorwackie przedsiębiorstwo energetyczne "HEP" i niemieckie przedsiębiorstwo "RWE". W skład infrastruktury elektrowni wchodzi 340-metrowy komin, będący najwyższą konstrukcją w Chorwacji.

</doc>
<doc id="1362723" url="https://pl.wikipedia.org/wiki?curid=1362723" title="Mark Jones">
Mark Jones

Mark Jones (ur. 15 czerwca 1933 w Barnsley, zm. 6 lutego 1958 w Monachium) – angielski piłkarz grający na pozycji obrońcy. Był jednym z ośmiu zawodników, którzy zginęli w katastrofie lotniczej w Monachium.
Mark Jones zostawił żonę i dwuletniego syna Gary'ego. Jego córka urodziła się 4 miesiące po katastrofie.

</doc>
<doc id="1362731" url="https://pl.wikipedia.org/wiki?curid=1362731" title="Kasztelania lubaczowska">
Kasztelania lubaczowska

Kasztelania lubaczowska – kasztelania mieszcząca się niegdyś w województwie bełskim, z siedzibą (kasztelem) w Lubaczowie.
Pierwszy kasztelan lubaczowski wzmiankowany był od 1557 r. W hierarchii senatorskiej godność należała do grupy kasztelanów mniejszych (drążkowych). Kasztelan lubaczowski do ustalenia urzędów inflanckich w 1599 r. zajmował w niej ostatnie miejsce.

</doc>
<doc id="1362733" url="https://pl.wikipedia.org/wiki?curid=1362733" title="Odruch gładziznowy">
Odruch gładziznowy

Odruch gładziznowy – odruch pierwotny wywoływany przez opukiwanie gładzizny. Osoba badana mruga w odpowiedzi na kilka pierwszych puknięć. Jeśli nie przestanie mrugać, to nosi to nazwę objawu Myersona i jest zjawiskiem nieprawidłowym u osób dorosłych, często występującym przy chorobie Parkinsona i zespole czołowym. Objaw ten został opisany przez Abrahama Myersona, natomiast sam odruch gładziznowy opisał po raz pierwszy w 1896 r. Walker Overend.
Nieprawidłowy odruch gładziznowy może wystąpić również jako efekt uboczny przyjmowania niektórych leków (np. kariprazyny lub paliperydonu).
Czuciowe sygnały aferentne są przekazywane przez nerw trójdzielny, a sygnały eferentne wracają do mięśnia okrężnego oka przez nerw twarzowy, który powoduje skurcz mięśnia.

</doc>
<doc id="1362734" url="https://pl.wikipedia.org/wiki?curid=1362734" title="Barbara Kmita">
Barbara Kmita

Barbara z Herburtów Kmicina (ur. ?, zm. w 1580) – córka Jana Herburta z Felsztyna i z Dobromila – podkomorzego przemyskiego, z matki Jadwigi (córki Piotra Chwala z Rozlowa – dziedzica na Pełniatyczach), zamężna z Piotrem Kmitą, właścicielka klucza sobieńskiego Leska, Olszanicy, Ustianowej, Smolnika, Tarnawy Niżnej, Tarnawy Wyżnej, Jaworzec nad Wetlinką, "villarum hereditarium Ustyanowa, Wankowa, Szerednicza et Ropinka".
W 1541 Piotr Kmita zapisał żonie Barbarze z Felsztyna 5000 zł na dobrach Sobnia. W 1553 zamek w Sobniu był w posiadaniu Barbary Kmiciny z Herburtów wdowy po Piotrze Kmicie. Ponownie wyszła za mąż za Andrzeja II Górkę, kasztelana międzyrzeckiego.
Braćmi jej byli: Jan Herburt (po 1524–1577), Stanisław Herburt (1524–1584), Walenty Herburt (1524–1572) – biskup przemyski, Marcin Herburt z Felsztyna (1519–1570). Po Barbarze Kmicinie w 1580 r. jej brat Stanisław Herburt odziedziczył m. Wetlinę, Jaworzec, Lutowiska, Beniowoą, Uherce, Ustjanową i Zatwarnicę a potem jego potomstwo: Anna Uchańska i Katarzyna Jazłowiecka.

</doc>
<doc id="1362735" url="https://pl.wikipedia.org/wiki?curid=1362735" title="Torrena">
Torrena

Torrena – 336,5-metrowa wieża telekomunikacyjna i turystyczna w mieście Guadalajara w Meksyku. Wieża była budowana od 2005 roku, a jej ukończenie pierwotnie planowano na 2007 rok, a później na rok 2009. Budowa wieży została zaniechana w 2006 roku.
Wieża miała również mieścić sklepy, kawiarnie, restauracje i banki.

</doc>
<doc id="1362736" url="https://pl.wikipedia.org/wiki?curid=1362736" title="Odruch gładzizny">
Odruch gładzizny



</doc>
<doc id="1362737" url="https://pl.wikipedia.org/wiki?curid=1362737" title="Eddie Colman">
Eddie Colman

Eddie Colman (ur. 1 listopada 1936, zm. 6 lutego 1958) – angielski piłkarz, który grał na pozycji pomocnika. Zginął w katastrofie lotniczej w Monachium.
Jeden z ośmiu piłkarzy, którzy zginęli w katastrofie. Colman urodził się w Salford, Lancashire i dołączył do młodzieżowej drużyny Manchesteru United, jednocześnie opuszczając szkołę w lecie 1952 roku. Członkiem pierwszej drużyny został w sezonie 1955/56. Przez 2,5 roku wystąpił 108 razy w pierwszej drużynie strzelając dwie bramki - jedną z nich w pierwszym meczu z Crvena Zvezdą. W tym czasie miał pseudonim Snakehips.

</doc>
<doc id="1362738" url="https://pl.wikipedia.org/wiki?curid=1362738" title="Odruch z gładzizny">
Odruch z gładzizny



</doc>
<doc id="1362748" url="https://pl.wikipedia.org/wiki?curid=1362748" title="Bonifacy z Montferratu">
Bonifacy z Montferratu

Bonifacy I z Monferratu (zm. 4 września 1207) – margrabia Montferratu, dowódca IV wyprawy krzyżowej, król Tesaloniki w latach 1204 – 1207.
Pochodzenie.
Bonifacy pochodził z rodu margrabiów z Monferratu od lat zaangażowanego w Królestwie Jerozolimskim. Jego ojciec Wilhelm zmarł jako baron palestyński. Najstarszy brat Wilhelm był ojcem króla jerozolimskiego Baldwina V. Drugi Konrad władał Ziemią Świętą i był ojcem dziedziczki tronu Marii. Trzeci Rajnier ożenił się z córką cesarza Manuela i został zamordowany w Konstantynopolu.
Wódz IV krucjaty.
W marcu 1201 roku po śmierci Tybalda z Szampanii Bonifacy został obwołany wodzem krucjaty. W sierpniu tego roku przybył do Soissons, gdzie potwierdzono powierzenie mu naczelnego dowództwa. Zimę spędził w Niemczech u Filipa Szwabskiego. Latem 1202 roku przybył do Wenecji, do zgromadzonych wojsk krzyżowych. Brak środków na opłacenie floty weneckiej mającej przewieźć krzyżowców do Ziemi Świętej skłoniła Bonifacego do zawarcia z dożą weneckim Henrykiem Dandolo sekretnego porozumienia, na mocy którego ekspedycja mogła wyruszyć w zamian za pomoc udzieloną przez krzyżowców Wenecji w opanowaniu zdobytego przez króla węgierskiego Zadaru. 8 listopada 1202 roku armia krzyżowców odpłynęła z Wenecji. Dwa dni później stanęła na redzie pod Zadarem. Dnia 15 listopada po silnym szturmie obrońcy miasta złożyli broń. Ze względu na późną porę roku Bonifacy wraz dożą zdecydowali poczekać z dalszą żeglugą do spokojniejszej pory wiosennej. Tymczasem na początku 1203 roku do Zadaru przybył wysłannik Aleksego, syna zdetronizowanego cesarza bizantyńskiego Izaaka II. Aleksy zobowiązał się zapewnić krzyżowcom niezbędne fundusze na krucjatę, a nadto dodać pomoc wojskową w zamian za odzyskanie tronu cesarskiego. W dniu 25 kwietnia Aleksy przybył do Zadaru. Miesiąc później dowodzeni przez Bonifacego krzyżowcy wyruszyli w drogę i po opłynięciu półwyspu greckiego na początku lipca stanęli pod murami Konstantynopola.
Po pierwszych szturmach miasta cesarz Aleksy III zbiegł do Tracji. Urzędnicy cesarscy wyprowadzili z więzienia oślepionego eks-cesarza Izaaka II i osadzili na tronie. Władzę objął jego syn Aleksy, jako Aleksy IV. W krótkim czasie okazało się jednak, że w skarbcu cesarskim nie ma pieniędzy na pokrycie zobowiązań wobec krzyżowców. Jesień i zima przeszła Bonifacemu na pertraktacjach z cesarzem, odwiedzinach w Konstantynopolu i oczekiwaniu w obozie pod miastem wraz z krzyżowcami. Pod koniec stycznia po kolejnej wizycie u cesarza wybuchły rozruchy w mieście. W ich wyniku władzę w Konstantynopolu objął Aleksy V Murzuflos. Aleksy IV został wtrącony do więzienia i uduszony. W wyniku rewolucji pałacowej krzyżowcy znaleźli się sytuacji bezpośredniego zagrożenia. Przeważyło zdanie by zdobyć miasto i narzucić mu własnego kandydata na cesarza. Przez cały marzec trwały pertraktacje nad kandydatem na cesarza i kształtem jego przyszłej władzy. Bonifacy był najpoważniejszym kandydatem do korony, ale sprzeciw zgłaszali Wenecjanie, którzy zdążyli już poznać jego niezależny charakter, a obawiali się też jego związków z Genueńczykami. Ostatecznie ustalono tylko sposób wyboru cesarza. 12 kwietnia po kilkudniowym szturmie Konstantynopol został zdobyty. Bonifacy wkroczył do Konstantynopola entuzjastycznie witany przez ludność, by wzmocnić swoją pozycję zajął wielki pałac i Hagię Sofię. Poślubił też, ocaloną przez siebie, wdowę po Aleksym IV, Marię Węgierską. Ostatecznie 9 maja zebrała się Rada złożona z 12 elektorów, po 6 spośród krzyżowców i Wenecjan. Rozdźwięki pośród krzyżowców pozwoliły Wenecjanom przeforsować kandydaturę Baldwina hrabiego Flandrii.
Król Tesaloniki.
Bonifacemu na osłodę zaproponowano bliżej nieokreślone ziemie w Azji Mniejszej, Grecję środkową i Kretę. Wobec krachu planów cesarskich Bonifacy zażądał zamiast przypadających mu ziem w Azji, Tesaloniki. Baldwin ostro zaprotestował. Bonifacy odwołał się do opinii ludności, która go poparła, powołał się również na swoje prawa dziedziczne po bracie, Rajnierze. Poparli go także Wenecjanie wdzięczni za odsprzedanie im Krety. Baldwin musiał się ugiąć. Jesienią 1204 roku Bonifacy na czele swoich stronników: Ottona de la Roche, Wilhelma Champlitte’a, Jakuba d’Avesnes i Michała Angelosa wyruszył na podbój ziem greckich. Zajął Macedonię z Tesaloniką przyjęty bardzo ciepło i Tesalię, gdzie dołączyła doń znaczna część miejscowej arystokracji. W walkach z miejscowym dynastą Leonem Sgurosem opanował Attykę i Beocję. Ziemie te oddał następnie jako oddzielne, choć podległe sobie władztwo Ottonowi de la Roche. Z Attyki wyruszył w następnym roku na Peloponez, gdzie obległ Korynt i Nauplię.
W 1205 roku, kiedy Bonifacy zajęty był walkami na Peloponezie pod Nauplią, car bułgarski Kałojan rozbił armię łacińską pod Adrianopolem, biorąc do niewoli cesarza, po czym obległ Tesalonikę. Sytuacja w mieście była mocno skomplikowana. Mieszkańcy Tesaloniki oblegli bowiem żonę swego władcy w cytadeli, a władzę nad miastem przejął Wołoch Sisman. Kałojan nie zdołał zdobyć miasta, zajął natomiast i przyłączył do Bułgarii twierdzę Serres i przylegający do niej obszar wschodniej Macedonii. Bonifacy zacieśnił w tej sytuacji swoje związki z Cesarstwem Łacińskim wydając za następcę Baldwina, cesarza Henryka, swą córkę Agnieszkę. Jesienią 1207 roku wracając ze spotkania z cesarzem został zaatakowany przez podjazd bułgarski. Zginął, a jego odcięta głowa została odesłana carowi Kałojanowi. Nie zdążył koronować się na króla utworzonego przez siebie królestwa Tesaloniki.

</doc>
<doc id="1362752" url="https://pl.wikipedia.org/wiki?curid=1362752" title="TTP">
TTP



</doc>
<doc id="1362753" url="https://pl.wikipedia.org/wiki?curid=1362753" title="Nowohrad Wołyński">
Nowohrad Wołyński



</doc>
<doc id="1362762" url="https://pl.wikipedia.org/wiki?curid=1362762" title="Tyrimmas Macedoński">
Tyrimmas Macedoński

Tyrimmas (gr. "Τυρίμμας", "Tyrίmmas") – był synem króla Macedonii Kojnosa, po śmierci ojca objął tron jako trzeci król z dynastii Argeadów. W relacji Justyna Tyrimmas został pominięty w genealogii królów Macedonii. Historyk uczynił Perdikkasa I synem Karanosa, rządzącym bezpośrednio po ojcu.

</doc>
<doc id="1362764" url="https://pl.wikipedia.org/wiki?curid=1362764" title="Włodzimierz Gniewosz">
Włodzimierz Gniewosz

Włodzimierz Hipolit Gniewosz z Oleksowa herbu Rawicz (ur. 1838, zm. 18 lutego 1909) – polski ziemianin, oficer wojskowy, polityk galicyjski, poseł do Rady Państwa.
Życiorys.
Urodził się w 1838 lub w 1841. Syn Aleksandra Izydora Gniewosza (1799-1861) i Karoliny z domu Ostaszewskiej herbu Ostoja (1809-1861, córka Sebastiana Ostaszewskiego). Jego braćmi byli Antoni (1832-1903), Stanisław (1834-1906). Wychowywał się w majątku rodzinnym w Trzciańcu. Był cioteczno-stryjecznym bratem innego znanego polityka galicyjskiego, Edwarda Gniewosza oraz dalekim kuzynem Jana Nepomucena Gniewosza. 
Od 1852 do 1859 nosił tytuł c. k. pazia. Od tego czasu sympatię do niego miał cesarz Franciszek Józef I. Uczył się w Theresianum. W 1858 wstąpił do Armii Cesarstwa Austriackiego. Od około 1858 był podporucznikiem 2 klasy w szeregach 6 pułku kirasjerów (służył tam wtedy jego stryjeczny brat, rtm. Zygmunt Gniewosz), zaś od około 1864 podporucznikiem 1 klasy, od około 1867 nadporucznikiem w jednostce przemianowanej około 1868 na 6 pułku dragonów ze sztabem w Gosswardein. W trakcie swojej służby brał udział w wojnie francusko-austriackiej (1858-1859) i w wojnie prusko-austriackiej (1866). Po utworzeniu C. K. Armii w 1868 został zweryfikowany w stopniu nadporucznika kawalerii ze starszeństwem z dniem 1 maja 1866. Początkowo pozostawał oficerem 6 Morawskiego pułku dragonów, a około 1870/1871 służył w szeregach 9 Bukowińskiego pułku dragonów w Czegléd (w sztabie był tam ponownie jego krewny, ppłk Zygmunt Gniewosz). Około 1870 wystąpił z wojska. W 1880 jako nadporucznikowi w stanie spoczynku został mu przyznany charakter rotmistrza "ad honores".
Po odejściu ze służby wojskowej osiadł w dobrach Potok Złoty koło Buczacza i tam gospodarował na roli. Przyczynił się do odbudowy miasteczka oraz zbudował tzw. Dwór Gniewoszów. Był właścicielem dóbr w Sieniawie. Udzielał się w życiu publicznym, w organizacjach samorządowych i gospodarczych Galicji. Oddawał się pracy w Radzie powiatowej, w komisji Centralnego Towarzystwa Gospodarczego, był delegatem Galicyjskiego Towarzystwa Kredytowego Ziemskiego, w Towarzystwie Ubezpieczeń Wzajemnych (wiceprezes Rady nadzorczej m.in. w 1902). Członek i działacz Galicyjskiego Towarzystwa Gospodarskiego, członek jego Komitetu (28 czerwca 1884 – 24 czerwca 1904). W 1886 został przewodniczącym komitetu z założenia kolonii leczniczej wakacyjnej w Rymanowie. 2 sierpnia 1898 otrzymał tytuł honorowego obywatelstwa Buczacza.
6 stycznia 1866 został mianowany c. k. podkomorzym Jego Ces. Kr. Apost. Mości (przyrzeczenie złożył 22 stycznia 1866). Trzykrotnie piastował mandat do austriackiej Rady Państwa w Wiedniu: kadencji VIII (1891-1897) (wybrany w miejsce Mieczysława Urbańskiego, który złożył mandat), IX (1897-1900), X (1901-1907), jako reprezentant wielkiej własności z powiatów Sanok, Brzozów, Lesko, Krosno. Należał do najaktywniejszych członków Koła Polskiego. Należał do Unii Międzyparlamentarnej. Był wybierany z okręgu sanockiego na Podkarpaciu. Wraz z bratem Stanisławem (posłem na Sejm Krajowy Galicji) reprezentował poglądy konserwatystów krakowskich. 8 listopada 1898, gdy jeden z posłów (Wolf) nazwał Polaków z trybuny „narodem pasożytów”, Włodzimierz Gniewosz zaprotestował w imieniu Koła Polskiego, że żaden „ulicznik” nie jest w stanie obrazić narodu polskiego. Wynikł z tego pojedynek na szable, w którym Gniewosz został ranny w ramię. Ów incydent przysporzył Gniewoszowi dużą popularność w ojczyźnie.
Był żonaty z Marią z Krzeczunowiczów, a ich dziećmi byli: Włodzimierz (1876–1944, późniejszy właściciel Sieniawy, wiceminister, komisarz w ministerstwie), Aleksander (1872-1930), Izydora (zamężna z Feliksem Gniewoszem), Zofia (zamężna z Tadeuszem Cybulskim), Julia. Jego wnukiem był Aleksander Gniewosz (1920-2003).
Zmarł po dłuższej chorobie w wyniku zakażenia krwi 18 lutego 1909 w Wiedniu. Stamtąd zwłoki przewieziono do Lwowa, gdzie 22 lutego 1909 odbył się pogrzeb. Został pochowany w grobowcu rodzinnym na Cmentarzu Łyczakowskim we Lwowie (data urodzenia na nagrobku podała rok 1841).

</doc>
<doc id="1362765" url="https://pl.wikipedia.org/wiki?curid=1362765" title="Zalew Michalicki">
Zalew Michalicki

Zalew Michalicki – sztucznie utworzony zbiornik retencyjny na rzece Widawie w województwie opolskim, w powiecie namysłowskim, w gminie Namysłów. Usytuowany pomiędzy Michalicami a sąsiednią wsią – Józefkowem. 
Zbudowany został półtora kilometra od Namysłowa, na północ od miasta. Ma 2,7 kilometra licząc od ujścia rzeki (w pobliżu Kowalowic) aż do zapory. Obwód zbiornika wynosi ok. 8 kilometrów. Powierzchnia zalewu waha się przy różnych stanach lustra wody od 93 ha do 95,6 ha. W najszerszym miejscu (północno-wschodnia część jeziora) ma ok. 400 m, głębokość wynosi: najmniejsza – 1,5 m, największa – 3 m.
Po raz pierwszy zbiornik został napełniony pod koniec stycznia 2001 roku. Położone wyżej skrawki terenu o powierzchni ok. 2 ha, utworzyły na zalewie dwie wyspy. Są one ostoją kaczek, które przelatując tędy wiosną i jesienią zatrzymują się na odpoczynek. Na terenie zalewu można obserwować łyski, krzyżówki i cyranki. Na wyspach, nieużytkach i zakolach gnieżdżą się żurawie i błotniaki stawowe.
Wokół zbiornika powstają gospodarstwa agroturystyczne nastawione na turystów poszukujących możliwości uprawiania sportów wodnych. Szczególnie dobre warunki są do uprawiania windsurfingu. 
Dzięki systematycznemu zarybianiu akwenu jest on odwiedzany przez wędkarzy. Od 2001 roku Polski Związek Wędkarski wpuścił do zalewu ponad 20 ton ryb – karpi, węgorzy, jazi, szczupaków, sandaczy i sumów. Inne gatunki ryb i fauny słodkowodnej znalazły się tu wraz z wodami Widawy. Ostatnie zarybianie odbyło się 4 czerwca 2008 roku, wpuszczono 6 tysięcy sztuk szczupaka. Zalew jest szczególnie popularny wśród "karpiarzy". W 2006 r. odbyły się tutaj dwie ważne imprezy VIII Otwarte Mistrzostwa Polski Karpiarzy oraz karpiowe Grand Prix Polski.
Zbiornik spełnia różne funkcje m.in.:

</doc>
<doc id="1362766" url="https://pl.wikipedia.org/wiki?curid=1362766" title="Rygor Zybajła">
Rygor Zybajła



</doc>
<doc id="1362770" url="https://pl.wikipedia.org/wiki?curid=1362770" title="Rezerwat przyrody Świńskie Bagno">
Rezerwat przyrody Świńskie Bagno

Rezerwat przyrody Świńskie Bagno – rezerwat torfowiskowy położony w województwie warmińsko-mazurskim, gminie Iłowo-Osada, nadleśnictwie Dwukoły.
Został utworzony zarządzeniem Ministra Ochrony Środowiska, Zasobów Naturalnych i Leśnictwa z 31 grudnia 1993 roku. Zajmuje powierzchnię 15,90 ha (akt powołujący podawał 16,10 ha).
Ochroną objęto torfowisko przejściowe i torfowisko niskie niskie z fragmentem towarzyszącego mu lasu. Celem ochrony rezerwatu jest zachowanie i ochrona procesów ekologicznych w obszarze torfowiska.

</doc>
<doc id="1362771" url="https://pl.wikipedia.org/wiki?curid=1362771" title="Anthracotheriidae">
Anthracotheriidae

Anthracotheriidae – wymarła rodzina ssaków z rzędu parzystokopytnych (Artiodactyla) spokrewnionych z dzisiejszymi hipopotamowatymi.
Ewolucja.
Najstarszy rodzaj, "Elomeryx", pojawił się w środkowym Eocenie w Azji. Rodzina rozwinęła się w Eurazji i Afryce, w oligocenie kilka gatunków pojawiło się w Ameryce Północnej, podczas gdy w Europie i Afryce wymarły one już w miocenie, prawdopodobnie na skutek zmian klimatu albo też konkurencji z właściwymi hipooptamowatymi. Najmłodszy rodzaj, "Merycopotamus", istniał w Azji do późnego pliocenu.
Opis i pożywienie.
Stworzenia te przypominały chude hipopotamy z proporcjonalnie małą, wąską głową. Posiadały czteropalczaste lub pięciopalczaste szerokie stopy przystosowane do poruszania się po błocie. Dysponowały pełnym zestawem zębów. Niektóre gatunki rozwinęły przystosowania do grzebania w mule w poszukiwaniu korzeni czy roślin wodnych.
Pokrewieństwo.
Nowoczesne badania obejmujące sekwencjonowanie DNA sugerują, że ci bliscy krewni hipopotamów, są niedaleko spokrewnieni także z waleniami, aczkolwiek pierwsi przedstawiciele Anthracotheriidae pojawili się w zapisie kopalnym w znacznie później, niż prawalenie przerzuciły się na wodny tryb życia.
Podział systematyczny.
Do rodziny Anthracotheriidae należały następujące podrodziny i rodzaje:
Opisano również rodzaje nie przypisane do żadnej z podrodzin:

</doc>
<doc id="1362779" url="https://pl.wikipedia.org/wiki?curid=1362779" title="Rezerwat przyrody Ujście Nogatu">
Rezerwat przyrody Ujście Nogatu

Rezerwat przyrody Ujście Nogatu – rezerwat faunistyczny położony w województwie warmińsko-mazurskim, w gminach Elbląg i Tolkmicko (grunty na lądzie oraz wody Zalewu Wiślanego).
Rezerwat został powołany rozporządzeniem Nr 325 Wojewody Warmińsko-Mazurskiego z 13 grudnia 2001 roku (Dz. Urz. Woj. Warm. – Maz. Nr 142, poz.2040 z 15.12.2001 r.) i początkowo zajmował 356,72 ha. W 2016 roku powiększono go do 408,98 ha. Grunty Nadleśnictwa Elbląg wchodzące w skład rezerwatu to 113,18 ha.
Ochronie podlega fauna ptaków wodno-błotnych (lęgowych i migrujących) oraz ich siedliska.

</doc>
<doc id="1362784" url="https://pl.wikipedia.org/wiki?curid=1362784" title="Rezerwat przyrody Uroczysko Kramnik">
Rezerwat przyrody Uroczysko Kramnik

Rezerwat przyrody Uroczysko Kramnik – florystyczny rezerwat przyrody położony w województwie warmińsko-mazurskim, w powiecie gołdapskim, w gminie Dubeninki, na terenie otuliny Parku Krajobrazowego Puszczy Rominckiej w nadleśnictwie Gołdap. Został utworzony w celu ochrony stanowisk rzadkich i reliktowych gatunków roślin, m.in. maliny moroszki ("Rubus chamaemorus") oraz bagiennych zbiorowisk leśnych. Akt powołujący ukazał się w Dz. Urz. Województwa Warmińsko-Mazurskiego Nr 126, poz. 1715 z 22.11.2001 r.
Flora.
Na terenie rezerwatu wyróżniono 227 gatunków roślin naczyniowych. Wśród nich znalazły się m.in.:
Fauna.
Rezerwat stanowi ostoję łosi i bobrów, zachowanych dzięki powojennym intensywnym staraniom polskich przyrodników. Występuje tu także liczna populacja żurawi oraz płazów, w tym rzadkiego kumaka nizinnego.

</doc>
<doc id="1362785" url="https://pl.wikipedia.org/wiki?curid=1362785" title="Anthracotherium">
Anthracotherium

Anthracotherium – rodzaj wymarłego ssaka parzystokopytnego z rodziny Anthracotheriidae spokrewnionych z dzisiejszymi hipopotamowatymi.
Nazwa "Anthracotherium" oznacza „węglową bestię” ( "anthrax", ανθρακος "anthrakos" „węgiel”; θηριον "thērion" „dzike zwierzę”, od θηρ "thēr", θηρος "thēros" „zwierzę”) (zwierzę odnalezione zostało w pokładach węgla brunatnego we Francji).
Stworzenie to posiadało 44 zęby z pięcioma półksiężycowatymi guzkami na górnych trzonowcach. Żyło w oligocenie, rozpowszechnione w Europie, Azji i Ameryce Północnej. Wymarło w późnym miocenie na skutek zmian klimatu oraz konkurencji z innymi parzystokopytnymi takimi, jak hipopotamowate czy świniowate (może być to główna przyczyna w Europie).
Jest to rodzaj typowy dla swej rodziny z tego powodu, że został z niej najdokładniej poznany. Posiada on wiele cech wspólnych z hipopotamami, jak np. budowa żuchwy. Może nawet być ich przodkiem. Poza tym należy jeszcze nadmienić, że nowe badania wykazały duże pokrewieństwo pomiędzy tymi zwierzętami i waleniami (walenie co prawda raczej nie pochodziły od nich, ale prawdopodobnie miały z nimi niezbyt odległych wspólnych przodków).
Europejskie "A. magnum" było podobnej wielkości, co dzisiejszy hipopotam nilowy, ale rodzaj obejmował też wiele mniejszych gatunków zamieszkujących Egipt, Indie i Amerykę Północną.

</doc>
<doc id="1362786" url="https://pl.wikipedia.org/wiki?curid=1362786" title="Salim-Suleiman">
Salim-Suleiman

Salim-Suleiman (inaczej: Salim-Sulaiman) – indyjski duet braci Merchant, którzy komponują muzykę do bollywoodzkich filmów. 5 nagród, 2 nominacje (za "Ab Tak Chhappan", "Dhoom"i "Krrish". Znani też z muzyki do "Chak de India", "Hum Tum" itd.

</doc>
<doc id="1362787" url="https://pl.wikipedia.org/wiki?curid=1362787" title="Twin Cities">
Twin Cities



</doc>
<doc id="1362789" url="https://pl.wikipedia.org/wiki?curid=1362789" title="Andrzej Kwiatkowski (inżynier)">
Andrzej Kwiatkowski (inżynier)

Andrzej Kwiatkowski (ur. 29 grudnia 1922, zm. 18 sierpnia 2013) − inżynier, autor publikacji dotyczących techniki jazdy motocyklem, Mistrz Polski w rajdach motocyklowych (lata 40., 50., 60. XX wieku). Zasłużony Mistrz Sportu motocyklowego. 
Życiorys.
Prawo jazdy uzyskał w roku 1938. Podczas lat 1940−1944 jest wpierw bezpłatnym praktykantem, później praktykantem i mechanikiem samochodowym, wreszcie kierowcą zawodowym w Warszawskiej Straży Ogniowej (samochód gaśniczy Mercedes Benz na nadwoziu 1 tonowym). Jeździł też 3t Chevroletem z montażu w zakładach Lilpoppa na warszawskiej Woli i zasilany gazem drzewnym. W 1944 na skutek denuncjacji aresztowany przez Gestapo, więziony na Pawiaku, następnie przetransportowany do obozu Stutthof, gdzie zastał go koniec wojny. 
Po ukończeniu studiów od 1951 był pracownikiem w Instytucie Motoryzacji. Brał czynny udział w rodzących się konstrukcjach polskich motocykli (WFM, Junaka wersji M07 i M10). W latach 90. XX w. jego artykuły były publikowane w "Świecie Motocykli" (artykuły pt. "Wariacje na temat techniki jazdy, Hamowanie − zbawienie czy zagrożenie?, Hamowanie − zbawienie czy zagrożenie? (II część), Banały i prawdy o ruszaniu, Jazda szosowa"), a wcześniej w specjalistycznych czasopismach motoryzacyjnych, w tygodnikach "Auto Moto Sport" i "Motor", twórca regulaminów sportowych oraz skryptów szkoleniowych technicznych i jeździeckich dla zawodników.
Andrzej Kwiatkowski podczas kariery zawodniczej startował w zawodach (lata 1946−1962) na motocyklach: Harley-Davidson WLA, AJS 500 (AJS 49/18C), Matchless 350 (G3/LC), BSA 500 (Gold Star ZB34), raz na M-72. Jednym z pierwszych jego sukcesów był Wiosenny Rajd w Powsinie w 1947 roku, kiedy to jako student Politechniki Śląskiej - uzyskał najlepszy czas próby i wygrał rajd w swojej klasie. W tym samym roku, jako członek zespołu AZS Gliwice, startował w Rajdzie Tatrzańskim na motocyklu SHL 98cm³, przyczyniając się do zwycięstwa swego zespołu. Od 1951 roku był członkiem Głównej Komisji Sportowej Motocyklowem PZM. Jest twórcą wielu regulaminów sportowch. Oprócz skryptów szkoleniowych opracował wiele innych publikacji, też z zakresu równowagi i stateczności motocykli. Ponad 70-letnią karierę motocyklisty zakończył w roku 2010. 
Działał przez wiele lat jako rzeczoznawca w Stowarzyszeniu Rzeczoznawców Samochodowych w Warszawie. 
Podczas studiów uprawiał również szybownictwo (kategoria A+B, szybowce SG-38 i IS-3 ABC).
Pochowany na Cmentarzu Wojskowym na Powązkach 29 sierpnia 2013 roku w grobie rodzinnym (kwatera B33-1-14).

</doc>
<doc id="1362791" url="https://pl.wikipedia.org/wiki?curid=1362791" title="Tyrozynoza">
Tyrozynoza



</doc>
<doc id="1362792" url="https://pl.wikipedia.org/wiki?curid=1362792" title="Turbaczyk">
Turbaczyk

Turbaczyk (1078 m) – szczyt w Gorcach. Znajduje się na grzbiecie odchodzącym w północnym kierunku od Turbacza. W grzbiecie tym znajdują się kolejno: Czoło Turbacza (1259 m), Kopieniec (1080 m), Wierch (1091 m), Turbaczyk (1078 m) i Basielka (1023 m) z polaną Łąki. W zachodnim kierunku do doliny potoku Turbacz opada z Turbaczyka grzbiet oddzielający dolinki dwóch potoków: Potok spod Łąki i Skalisty. Wschodnie stoki opadają doliny potoku Konina. Wcina się w nie potok o nazwie również Skalisty.
Na północnych i zachodnich zboczach Turbaczyka znajduje się bardzo widokowa polana Tyrbaczyk, a na jej zachodniej części niszczejący szałas z czterospadowym dachem. Pod szczytem Gorczański Park Narodowy zamontował tablicę informacyjną i ławeczki. Turbaczyk jest bardzo dobrym punktem widokowym. Panorama widokowa obejmuje Beskid Wyspowy, dolinę Raby, Beskid Makowski, Beskid Żywiecki z Babią Górą i Wielki Chocz na Słowacji.
Według jednego z bohaterów powieści Władysława Orkana pt. "W roztokach" na Turbaczyku znajduje się podobno tajemnicze wejście w głąb ziemi. Jeden z bohaterów tej powieści opowiada: "...napotykam na Wierchu mały otwór w ziemi, zdawało się lisia jama – ale nie dowierzam. Juści próbuję stopami, ziemia się usuwa i wnet się odkryła przepaść. Zazieram do wnętrza, a tam schody jakby do piwnicy... Tych schodów było dość niemało, alem nie rachował".
Wierch znajduje się w granicach wsi Poręba Wielka w województwie małopolskim, w powiecie limanowskim, w gminie Niedźwiedź.

</doc>
<doc id="1362794" url="https://pl.wikipedia.org/wiki?curid=1362794" title="Inwestprojekt">
Inwestprojekt

Spółdzielnia Projektowania i Usług Technicznych „INWESTPROJEKT” Gliwice "(rok założenia 1955) "biuro projektów prowadzące działalność w kierunku projektowania dla potrzeb budownictwa mieszkaniowego, oświatowego, sportowego, szeroko pojętego budownictwa usługowego, inżynierskiego oraz uzbrojenia terenu.
Historia.
Założycielem i pierwszym dyrektorem firmy była Alina Soja, która w roku 1955 utworzyła w Gliwicach Terenową Pracownię Centralnego Biura Studiów i Projektów podległą Centralnemu Związkowi Spółdzielczości Pracy. W roku 1958 pracownia została przeniesiona do pomieszczeń w bardzo skromnym budynku przy ul. Młyńskiej.
Właściwy rozwój firmy rozpoczął się w roku 1961, kiedy to Związek Spółdzielczości Budowlanej i Mieszkaniowej przekształcił Terenową Pracownię w swoje Przedsiębiorstwo Projektowania i Usług Inwestycyjnych.
Firma opracowywała dokumentacje techniczne dla potrzeb spółdzielczego budownictwa mieszkaniowego.
W roku 1975 firma przeniosła się do nowego budynku przy ul. Findera 11 (obecna ul. Jasnogórska).
Napływ zleceń spowodował, że biuro zaczęło się rozrastać aby w latach 80. osiągnąć swoje „apogeum”. Utworzono oddziały w Bytomiu i Rudzie Śląskiej. W Gliwicach były już 4 pracownie zatrudniające w sumie 475 osób.
Opracowywano wtedy projekty osiedli mieszkaniowych w takich miejscowościach jak: Bytom, Chorzów, Ruda Śląska, Sosnowiec, Świętochłowice, Siemianowice, Rybnik, Żory, Kędzierzyn-Koźle, Olkusz, Piekary Śląskie, i Gliwice.
W roku 1989 Zakład przekształcił się w Spółdzielnię Projektowania i Usług Technicznych „Inwestprojekt Gliwicach” oddzielając się od Wojewódzkiej Spółdzielni Budownictwa Mieszkaniowego w Katowicach.
W roku 2006 po 50 latach istnienia "Inwestprojekt" zakończył swoją działalność przechodząc w stan likwidacji.

</doc>
<doc id="1362798" url="https://pl.wikipedia.org/wiki?curid=1362798" title="Znachor (ujednoznacznienie)">
Znachor (ujednoznacznienie)



</doc>
<doc id="1362800" url="https://pl.wikipedia.org/wiki?curid=1362800" title="Rezerwat przyrody Uroczysko Piotrowice">
Rezerwat przyrody Uroczysko Piotrowice

Rezerwat przyrody Uroczysko Piotrowice – rezerwat torfowiskowy położony w województwie warmińsko-mazurskim, w powiecie nowomiejskim, w gminie Biskupiec, nadleśnictwo Jamy, leśnictwo Krotoszyny.
Rezerwat powołano rozporządzeniem Ministra Ochrony Środowiska, Zasobów Naturalnych i Leśnictwa z 21 grudnia 1998 roku () w celu ochrony naturalnego ekosystemu torfowisk przejściowych z udziałem bażyny czarnej. Rezerwat zajmuje powierzchnię 49,48 ha (akt powołujący podawał 49,07 ha).
Rezerwat położony jest w pobliżu wsi Piotrowice Małe, na wschód od drogi Biskupiec – Susz. Obszar rezerwatu został ukształtowany podczas zlodowacenia Wisły i zajmuje bezodpływowe obniżenie terenu, które powstało po wytopieniu brył martwego lodu. Na wschodzie oddziela je od Jeziora Trupel oz, którego maksymalna wysokość wynosi 108 m n.p.m. Na terenie rezerwatu wykształciły się gleby torfowe torfowisk niskich i przejściowych oraz gleby mineralno-murszowe, czarne ziemie i na obrzeżu rezerwatu w wyższych położeniach gleby brunatno-rdzawe.
Roślinność.
W granicach „Uroczyska Piotrowice” wyróżniono 37 zespołów roślinnych i 279 taksonów. W rezerwacie występują zbiorowiska charakterystyczne dla torfowisk wysokich i przejściowych:
Osobliwością jest bażyna czarna, która występuje w zespołach roślinnych turzycy bagiennej, wełnianki pochwowatej i boru bagiennego, jest to gatunek bardzo rzadki. Z roślin objętych ochroną występują: widłak jałowcowaty, rosiczka okrągłolistna, storczyk krwisty, storczyk szerokolistny, grzybień biały, porzeczka czarna, kruszyna pospolita, pierwiosnka lekarska, bagno zwyczajne, kalina koralowa.

</doc>
<doc id="1362803" url="https://pl.wikipedia.org/wiki?curid=1362803" title="Demetriusz (król Tesaloniki)">
Demetriusz (król Tesaloniki)

Demetriusz (ur. 1205; zm. 1230) – król Tesaloniki w latach 1207 – 1224, syn Bonifacego z Montferratu i Marii węgierskiej.
Otrzymał imię Demetriusza patrona Tesaloniki w związku z cudownym ocaleniem miasta z rąk oblegających go tego roku Bułgarów. Po śmierci Bonifacego w 1207 roku armia bułgarska ponownie stanęła pod murami Tesaloniki. Od ostatecznego upadku uratowała królestwo śmierć cara bułgarskiego Kałojana zamordowanego w obozie pod Tesaloniką, w wyniku spisku bojarów w październiku 1207 roku. Tesaloniczanie utrzymywali, że to święty Demetriusz przebił włócznią Kałojana.
Śmierć Bonifacego podzieliła królestwo. Przeciwko rządzącej państwem w imieniu małoletniego Demetriusza Marii wystąpił Herbert de Briandette z popierającymi go baronami lombardzkimi – opowiadającymi się za całkowitą niezależnością Tesaloniki od Cesarstwa Łacińskiego i nawiązaniem ściślejszych związków z północnymi Włochami. Ich przeciwnicy głównie Niemcy i Burgundczycy popierali regentkę, uznając zwierzchnictwo cesarza łacińskiego. Walki wewnętrzne skłoniły do interwencji cesarza Henryka. 15 grudnia 1208 roku wyruszył z Konstantynopola. Prowadząc po drodze pertraktacje z buntownikami dotarł do Tesaloniki, po czym nieoczekiwanie zajął miasto i w styczniu 1209 roku koronował Demetriusza na króla Tesaloniki. Mediacyjny zjazd baronów w Ravennice w maju 1209 roku został zbojkotowany przez Lombardczyków. Wprawdzie Henryk zaatakował ich bazę w Tebach i zmusił do ustępstw, nie doprowadził jednak do porozumienia. W rezultacie znaczna część baronów i rycerzy opuściła królestwo Tesaloniki, co osłabiło w następnych latach znacznie potencjał militarny państwa. W 1210 roku tesalskie posiadłości Demetriusza zaatakował Michał I Angelos i został odparty. Jednak już jego kolejna wyprawa w 1212 roku doprowadziła do zajęcia znacznych obszarów Tesalii wokół Larisy i do odcięcia królestwa od państw łacińskich na południu Grecji. Następca Michała, Teodor Dukas Komnen dokończył podboju Tesalii. W latach 1218 – 1221 okrążył królestwo od północy zdobywając tereny w Macedonii i Tracji i odcinając tym samym Demetriusza od Cesarstwa Łacińskiego. W 1224 roku po długim oblężeniu zdobył Tesalonikę, likwidując królestwo Tesaloniki. Demetriusz próbował przeciwdziałać pochodowi Teodora i zabiegał w Italii o pomoc przeciw Epirowi. Doprowadził nawet do wylądowania w Grecji swego przyrodniego brata Wilhelma. Zanim jednak doszło do starcia z wojskami Greków, Wilhelm zmarł na dyzenterię w obozie, a ekspedycja załamała się.

</doc>
<doc id="1362805" url="https://pl.wikipedia.org/wiki?curid=1362805" title="Rezerwat przyrody Ustnik">
Rezerwat przyrody Ustnik

Rezerwat przyrody Ustnik – rezerwat faunistyczny położony w województwie warmińsko-mazurskim, w gminie Jeziorany.
Został powołany zarządzeniem Ministra Ochrony Środowiska, Zasobów Naturalnych i Leśnictwa z 9 października 1991 roku. Zajmuje powierzchnię 31,47 ha (akt powołujący podawał 32,50 ha).
Ochroną objęto miejsca lęgowe i obszary wypoczynku rzadkich i zagrożonych wyginięciem ptaków wodno-błotnych.

</doc>
<doc id="1362807" url="https://pl.wikipedia.org/wiki?curid=1362807" title="Eszbol">
Eszbol

Eszbol (hebr.: אשבול) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew.
Historia.
Moszaw został założony w 1953 przez imigrantów z Iranu.
Gospodarka.
Gospodarka moszawu opiera się na intensywnym rolnictwie (między innymi kukurydza) i sadownictwie.

</doc>
<doc id="1362810" url="https://pl.wikipedia.org/wiki?curid=1362810" title="Confederados">
Confederados

Confederados ("Konfederaci") – grupa etniczna w Brazylii licząca ok. 10–20 tys. ludzi, wywodząca się z mieszkańców byłych Skonfederowanych Stanów Ameryki, którzy po przegranej Wojnie secesyjnej opuścili swe rodzinne strony, by osiedlić się w brazylijskim stanie São Paulo.

</doc>
<doc id="1362811" url="https://pl.wikipedia.org/wiki?curid=1362811" title="Bitcha">
Bitcha

Bitcha (hebr.: בטחה) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew.
Historia.
Moszaw został założony w 1950 przez imigrantów z Jemenu.
Gospodarka.
Gospodarka moszawu opiera się na intensywnym rolnictwie i sadownictwie.

</doc>
<doc id="1362815" url="https://pl.wikipedia.org/wiki?curid=1362815" title="Gilat">
Gilat

Gilat (hebr.: גילת) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, pomiędzy miastami Beer Szewa i Ofakim.
Historia.
Moszaw został założony w 1949 przez imigrantów z Tunezji.
Gospodarka.
Gospodarka moszawu opiera się na intensywnym rolnictwie i uprawach w szklarniach.
Komunikacja.
Przy moszawie przebiega droga ekspresowa nr 25 (Nachal Oz–Beer Szewa–Arawa).

</doc>
<doc id="1362817" url="https://pl.wikipedia.org/wiki?curid=1362817" title="Dżuzur Kurajjat">
Dżuzur Kurajjat

Dżuzur Kurajjat ("Juzur Qurayyāt"; fr. "Îles Kuriates") – dwie małe, bezludne śródziemnomorskie wyspy na tunezyjskim wybrzeżu, położone około 15 kilometrów na wschód od Monastyru.

</doc>
<doc id="1362818" url="https://pl.wikipedia.org/wiki?curid=1362818" title="Maslul">
Maslul

Maslul (hebr.: מסלול) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Ofakim.
Historia.
Moszaw został założony w 1950 przez imigrantów z Iranu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362819" url="https://pl.wikipedia.org/wiki?curid=1362819" title="After crash system">
After crash system

After crash system lub automatic crash system, skrótowiec: ACS – automatyczny układ zabezpieczający pasażerów samochodu przed skutkami zderzenia.
Instalacja ta po wypadku automatycznie odblokowuje zamek centralny, włącza oświetlenie wewnątrz pojazdu oraz światła awaryjne, a także odcina dopływ paliwa. 

</doc>
<doc id="1362822" url="https://pl.wikipedia.org/wiki?curid=1362822" title="Nir Mosze">
Nir Mosze

Nir Mosze (hebr. ניר משה) – moszaw położony w Samorządzie Regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Sederot.
Historia.
Moszaw został założony w 1953.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.

</doc>
<doc id="1362824" url="https://pl.wikipedia.org/wiki?curid=1362824" title="Rezerwat przyrody Wyspa lipowa na jeziorze Szwałk Wielki">
Rezerwat przyrody Wyspa lipowa na jeziorze Szwałk Wielki

Rezerwat przyrody „Wyspa lipowa na jeziorze Szwałk Wielki” – ścisły rezerwat leśny położony w województwie warmińsko-mazurskim, w gminie Kowale Oleckie, nadleśnictwo Czerwony Dwór. Został utworzony w 1975 roku i zajmuje powierzchnię 2,73 ha (akt powołujący podawał 2,74 ha).
Rezerwat obejmuje wyspę położoną na jeziorze Szwałk Wielki, a celem ochrony jest zachowanie grądu subkontynentalnego z dużym udziałem lipy drobnolistnej "Tilia cordata" i rzadkimi gatunkami roślin. Skład gatunkowy tego fragmentu lasu jest typowy dla Puszczy Boreckiej. Z rzadkich roślin runa leśnego występuje tu m.in. miesiącznica trwała, złoć mała, kokorycz pusta.
Teren wyspy stanowi miejsce lęgowe dla ptactwa wodnego, zwłaszcza kaczek.

</doc>
<doc id="1362825" url="https://pl.wikipedia.org/wiki?curid=1362825" title="Sedia gestatoria">
Sedia gestatoria

Sedia gestatoria (łac. przenośny tron) – rodzaj tronu, papieska lektyka, noszona na ramionach przez tak zwanych "sediari". Używana była do 1978. Ostatnim jej użytkownikiem był papież Jan Paweł I. Jego następca Jan Paweł II odstąpił od zwyczaju noszenia papieża w lektyce. Ostatecznie sedia gestatoria została zastąpiona przez papamobile.
Obecnie znajduje się w muzeum w letniej papieskiej rezydencji Castel Gandolfo.

</doc>
<doc id="1362826" url="https://pl.wikipedia.org/wiki?curid=1362826" title="Saksoński Dzień Europy Środkowej i Wschodniej">
Saksoński Dzień Europy Środkowej i Wschodniej

Saksoński Dzień Europy Środkowej i Wschodniej (niem. "Sächsischer Mittel- und Osteuropatag") został zainicjowany w 2004 r. przez Centrum Kompetencyjne do spraw Europy Środkowej i Wschodniej w Lipsku (K"ompetenzzentrum Mittel- und Osteuropa Leipzig e.V., KOMOEL") pod kierownictwem prof. dr Stefana Troebsta, którego celem było stworzenie sieci saksońskich ośrodków badawczych i naukowych, jak również partnerów z Europy Środkowej i Wschodniej. Zamiarem lipskiego centrum KOMOEL jest promowanie badań naukowych związanych z Europą Wschodnią prowadzonych na uczelniach wyższych, jak i w pozauniwersyteckich ośrodkach badawczych oraz wspomaganie współpracy przedsiębiorstw i organizacji kulturalnych z Europą Środkową i Wschodnią.
W trakcie spotkań w Lipsku (2004), Chemnitz (2005), Dreźnie (2006), Freibergu (2007), Görlitz-Zgorzelcu (2008), Ústí nad Labem (2009) i w Zwickau (2010) wykształciło się forum ponadgranicznej wymiany doświadczeń między instytucjami niemieckimi a środkowo- i wschodnioeuropejskimi. 

</doc>
<doc id="1362828" url="https://pl.wikipedia.org/wiki?curid=1362828" title="Amencja">
Amencja



</doc>
<doc id="1362830" url="https://pl.wikipedia.org/wiki?curid=1362830" title="Blackmail">
Blackmail



</doc>
<doc id="1362833" url="https://pl.wikipedia.org/wiki?curid=1362833" title="Nir Akiwa">
Nir Akiwa

Nir Akiwa (hebr.: ניר עקיבא) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Netiwot.
Historia.
Moszaw został założony w 1953. Nazwany na cześć Akivy Etingera, szefa Agencji Żydowskiej.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.

</doc>
<doc id="1362834" url="https://pl.wikipedia.org/wiki?curid=1362834" title="Active Central Differential">
Active Central Differential

Active Central Differential w skrócie ACD jest to aktywny centralny dyferencjał. System ten pozwala na przeniesienie napędu na różnych nawierzchniach. System ten w większości ma trzy rodzaje nawierzchni: asfalt, szuter oraz śnieg. Rodzaj nawierzchni wybierany jest ręcznie przez kierowcę. Podczas jazdy na asfalcie system rozdziela moc pojazdu równo na przód i tył. Podczas jazdy na szutrze 65% mocy system daje na tylną oś, a 35% na przednią. Natomiast podczas jazdy na śniegu system daje 65% mocy na przednią oś, a 35% na tylną.

</doc>
<doc id="1362835" url="https://pl.wikipedia.org/wiki?curid=1362835" title="ACD">
ACD



</doc>
<doc id="1362837" url="https://pl.wikipedia.org/wiki?curid=1362837" title="Pedujim">
Pedujim

Pedujim (hebr.: פדויים) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Ofakim.
Historia.
Moszaw został założony w 1950 przez imigrantów z Jemenu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362840" url="https://pl.wikipedia.org/wiki?curid=1362840" title="Cesarstwo Tesaloniki">
Cesarstwo Tesaloniki

Cesarstwo Tesaloniki – cesarstwo powołane do istnienia w wyniku przyjęcia w 1227 roku purpury cesarskiej przez Teodora Angelosa, aspirującego do scalenia pod swoim berłem rozbitego w wyniku IV krucjaty Cesarstwa Bizantyńskiego. Istniało do 1242 roku.

</doc>
<doc id="1362842" url="https://pl.wikipedia.org/wiki?curid=1362842" title="Pattisz">
Pattisz

Pattisz (hebr. פטיש; oficjalna pisownia w ang. Patish) – moszaw położony w Samorządzie Regionu Merchawim, w Dystrykcie Południowym, w Izraelu.
Położenie.
Leży na pograniczu północno-zachodniej części pustyni Negew, w pobliżu miasta Ofakim.
Historia.
Moszaw został założony w 1950 przez imigrantów z Egiptu i Kurdystanu.
Gospodarka.
Gospodarka moszawu opiera się na intensywnym rolnictwie, hodowli bydła mlecznego i uprawach w szklarniach.

</doc>
<doc id="1362850" url="https://pl.wikipedia.org/wiki?curid=1362850" title="Pa’ame Taszaz">
Pa’ame Taszaz

Pa’ame Taszaz (hebr. פעמי תש"ז; w oficjalnej pisowni ang. Pa'amei Tashaz) – moszaw położony w Samorządzie Regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, pomiędzy miastami Netiwot i Rahat.
Historia.
Moszaw został założony w 1953 przez imigrantów z Iranu.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.

</doc>
<doc id="1362851" url="https://pl.wikipedia.org/wiki?curid=1362851" title="Safeguard">
Safeguard

Safeguard - amerykański dwuwarstwowy system antybalistyczny przeznaczony do obrony bazy międzykontynentalnych pocisków balistycznych (ICBM) Minuteman w pobliżu Grand Forks w Dakocie Północnej. System składający się z uzbrojonych w głowice jądrowe pocisków dalekiego zasięgu Spartan oraz krótkiego zasięgu Sprint, rozmieszczony był w Nekoma w Hrabstwie Cavalier w stanie Dakota Północna, w bazie "Stanley R. Mickelson Safeguard Antiballistic Missile Complex". Pierwotnie, system wspierany miał być radarami MRA ("Multifunction Array Radar") oraz MSR ("Missile Site Radar"), wkrótce jednak pierwszy z nich został zastąpiony nowocześniejszym radarem PAR ("Perimeter Acquisition Radar") w Cavalier. Baza Stanley R. Mickelson osiągnęła pełna gotowość operacyjną ("FOC") 1 października 1975 roku, jednakże już dzień później Kongres Stanów Zjednoczonych zdecydował o jej zamknięciu jako militarnie nieefektywnej.

</doc>
<doc id="1362852" url="https://pl.wikipedia.org/wiki?curid=1362852" title="Manuel Angelos Dukas Komnen">
Manuel Angelos Dukas Komnen

Manuel Angelos Dukas Komnen (zm. 1241) – władca (despota)Tesaloniki w latach 1230 – 1237, władca Tesalii w latach 1239 – 1241. Brat Teodora Angelosa Dukasa Komnena.
Po klęsce Teodora Dukasa Komnena pod Kłokotnicą, za zgodą zwycięskiego cara bułgarskiego Iwana Asena II Manuel objął rządy nad Tesaloniką, Epirem i Tesalią. Tereny w Tracji, Macedonii oraz część Albanii po bitwie przeszły po panowanie bułgarskie. Jeszcze w tym samym roku uniezależnił się w Epirze nieślubny syn Michała I Angelosa, noszący również imię Michał. Kiedy w 1235 roku car bułgarski zawarł przymierze z cesarzem nicejskim Janem III Watatzesem mające na celu wspólny atak na Konstantynopol, sojuszników wsparł również Manuel. Po dwóch latach oblegania Konstantynopola car bułgarski zmienił jednak politykę na antynicejską, dochodząc widocznie do wniosku, że likwidacja słabego Cesarstwa Łacińskiego przysporzy mu o wiele groźniejszego sąsiada. Car dla odmiany wspólnie z łacinnikami zaatakował wojska nicejskie. Przywrócony wówczas do łask ślepy Teodor Dukas Komnen wrócił do Tesaloniki i w krótkim czasie odsunął od władzy Manuela. Manuel zbiegł na dwór cesarzy nicejskich i w dwa lata później, przy pomocy sił nicejskich opanował Tesalię, w której rządził do śmierci w 1241 roku.

</doc>
<doc id="1362855" url="https://pl.wikipedia.org/wiki?curid=1362855" title="Kelachim">
Kelachim

Kelachim (hebr. קלחים) – moszaw położony w Samorządzie Regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Netiwot.
Historia.
Moszaw został założony w 1954 przez imigrantów z Iranu, Maroka i Tunezji.
Gospodarka.
Gospodarka moszawu opiera się na intensywnym rolnictwie, sadownictwie i uprawach w szklarniach.

</doc>
<doc id="1362856" url="https://pl.wikipedia.org/wiki?curid=1362856" title="Blind Spot Information System">
Blind Spot Information System

Blind Spot Information System w skrócie BLIS jest to system informacji "martwego pola" w pojeździe. System ten - dzięki lampkom umieszczonym obok lusterek - ostrzega kierowcę o innym pojeździe, który znajduje się w tzw. "martwym polu". Działa dzięki kamerom umieszczonym w bocznych lusterkach. System aktywuje się po przekroczeniu przez kierowcę prędkości 10 km/h. 
System BLIS został opracowany przez szwedzki koncern Volvo w 2001 roku w ramach prac nad programem "Volvo Safety Concept Car" (SCC) i po raz pierwszy zastosowano w pojeździe osobowym S80.
Jego zadaniem jest wychwytywanie - niewidocznych przez kierującego - obiektów znajdujących się w martwym polu.
Elementy składowe systemu to:
Pole widzenia BLIS to 9,5 m długości i 3 m szerokości. System działa zarówno w nocy, jak i za dnia. Wychwytuje samochody przejeżdżające z prędkością od 20 km/h do 70 km/h większą niż poruszający się pojazd.

</doc>
<doc id="1362857" url="https://pl.wikipedia.org/wiki?curid=1362857" title="BLIS">
BLIS



</doc>
<doc id="1362859" url="https://pl.wikipedia.org/wiki?curid=1362859" title="Rannen">
Rannen

Rannen (hebr.: רנן) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Ofakim.
Historia.
Moszaw został założony w 1950 przez imigrantów z Jemenu, do których w 1952 dołączyli imigranci z Egiptu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362860" url="https://pl.wikipedia.org/wiki?curid=1362860" title="Jan Angelos Dukas Komnen">
Jan Angelos Dukas Komnen

Jan Angelos Dukas Komnen (zm. 1244) – cesarz Tesaloniki w latach 1237 – 1242, despotes Tesaloniki w latach 1242 – 1244. Syn Teodora Angelosa Dukasa Komnena.
Życiorys.
Car bułgarski Iwan Asen II po zmianie sojuszy i zaatakowaniu wojsk cesarza nicejskiego potrzebował silniejszego i pewniejszego niż Manuel władcy w Tesalonice. Wypuszczony z niewoli bułgarskiej w 1237 Teodor Dukas Komnen odsunął w krótkim czasie od władzy swego młodszego brata i przekazał koronę cesarską swemu najstarszemu synowi Janowi. Jan interesował się życiem klasztornym i duchowością, pozbawiony jakichkolwiek ambicji i większych talentów politycznych, rządy w państwie oddał oślepionemu Teodorowi. W 1242 roku po śmierci Iwana Asena II, pozbawioną możnego protektora Tesalonikę obległ cesarz Jan III Dukas Watatzes. Ze względu na inwazję Mongołów na swoje azjatyckie posiadłości cesarz nicejski zadowolił się jedynie rezygnacją Jana Angelosa z tytułu cesarskiego. Władca Tesaloniki przyjął z rąk cesarz tytuł despotesa i uznał jego zwierzchnictwo.

</doc>
<doc id="1362862" url="https://pl.wikipedia.org/wiki?curid=1362862" title="Plan 9 from Bell Labs">
Plan 9 from Bell Labs



</doc>
<doc id="1362867" url="https://pl.wikipedia.org/wiki?curid=1362867" title="Twoface">
Twoface

Twoface – duński zespół muzyczny, założony w 2000 roku w Kopenhadze. 
Członkowie zespołu początkowo współtworzyli ze sobą grupę Passion Orange. Po jej rozpadzie, muzycy zdecydowali o budowie swojego studia nagrań, które zasponsorował im Sten Ole. Obiekt powstał w sąsiedztwie wytwórni muzycznej, której właścicielem był lider formacji Rockers By Choice oraz producent muzyki hip-hopowej, Chief 1. Muzyk odpowiedzialny był za nadanie nowej jakości brzmień grupy.
W 2000 roku zespół wydał swój debiutancki album "...This Way". Komercyjny sukces odniósł jednak wydany w 2003 roku drugi album "Sounds of a Rude World", promowany przez single „Image of the World”, „Fire in Your Eyes (Ay, Ay)” oraz „Revelations Day”. Trzecim, a zarazem ostatnim wydawnictwem zespołu był album "Road to Sanity".
Utwór „Fire in Your Eyes (Ay, Ay)” utrzymywał się na liście 100 najpopularniejszych piosenek w Danii przez ponad trzy miesiące, docierając między innymi do notowania Top 15 Airplay oraz Top 20 listy singli. Przebój promował album na terenie całej Europy.
Zespół dwukrotnie zwyciężył w konkursie Danish Rock Championships.

</doc>
<doc id="1362868" url="https://pl.wikipedia.org/wiki?curid=1362868" title="Demetriusz Angelos">
Demetriusz Angelos

Demetriusz Angelos – despota Tesaloniki w latach 1242 – 1244, syn Teodora Angelosa Dukasa Komnena.
Nieudolne rządy Demetriusza i jego rozpustne zachowanie doprowadziły do porozumienia niezadowolonych mieszkańców Tesaloniki z cesarzem Janem III Watatzesem. W grudniu 1246 roku wydali oni bez walki Tesalonikę cesarzowi. Demetriusz został uwięziony i wywieziony do Azji Mniejszej. Jego ojciec Teodor otrzymał posiadłości wokół Wodeny (Edessy). Tesalonika wcielona do Cesarstwa jako jej europejska prowincja otrzymała namiestnika Andronika Paleologa, ojca późniejszego cesarza Michała VIII Paleologa. Państwo Teodora Dukasa Komnena przestało istnieć.

</doc>
<doc id="1362869" url="https://pl.wikipedia.org/wiki?curid=1362869" title="Sede Cewi">
Sede Cewi

Sede Cewi (hebr. שדה צבי; oficjalna pisownia w ang. Sde Tzvi) – moszaw położony w Samorządzie Regionu Merchawim, w Dystrykcie Południowym, w Izraelu.
Położenie.
Leży na pograniczu północno-zachodniej części pustyni Negew, w pobliżu miasta Rahat.
Historia.
Podczas I wojny izraelsko-arabskiej w dniu 19 sierpnia 1948 na północ od obecnej lokalizacji moszawu wytyczono miejsce na tymczasowy pas startowy dla samolotów. Został on nazwany "Avak 1". W ciągu następnych trzech dni wyrównano teren i przygotowano pas startowy o długości 1 122 metrów i szerokości 35 metrów. W dniach od 23 sierpnia do 21 października lądowały tutaj samoloty transportowe, przewożąc w ramach operacji Awak żywność, paliwo, zaopatrzenie, żołnierzy, uzbrojenie i amunicję dla żydowskiej enklawy na pustyni Negew. Operacja Awak była prowadzona do 21 października, kiedy to podczas operacji Jo’aw (15-22 października) zniesiono blokadę żydowskich osiedli na pustyni Negew i przywrócono komunikację lądową.
Moszaw został założony w 1953 przez imigrantów z Afryki Północnej.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362870" url="https://pl.wikipedia.org/wiki?curid=1362870" title="Talme Bilu">
Talme Bilu

Talme Bilu (hebr.: תלמי ביל"ו) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miast Rahat i Netiwot.
Historia.
Moszaw został założony w 1953 przez imigrantów z Rumunii i Kurdystanu.
Gospodarka.
Gospodarka moszawu opiera się na intensywnym rolnictwie i uprawach w szklarniach.

</doc>
<doc id="1362872" url="https://pl.wikipedia.org/wiki?curid=1362872" title="Tifrach">
Tifrach

Tifrach (hebr.: תפרח) – moszaw położony w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew.
Historia.
Moszaw został założony w 1949 przez imigrantów z Węgier i Afryki Północnej.
Gospodarka.
Gospodarka moszawu opiera się na intensywnym rolnictwie.
Komunikacja.
Przy moszawie przebiega droga ekspresowa nr 25 (Nachal Oz-Beer Szewa-Arawa).

</doc>
<doc id="1362875" url="https://pl.wikipedia.org/wiki?curid=1362875" title="StoneBridge">
StoneBridge

Stonebridge, wł. Sten Hallström (ur. 2 lipca 1961 w Sztokholmie) – szwedzki DJ i producent.

</doc>
<doc id="1362876" url="https://pl.wikipedia.org/wiki?curid=1362876" title="Stonebridge">
Stonebridge



</doc>
<doc id="1362879" url="https://pl.wikipedia.org/wiki?curid=1362879" title="Surgencja">
Surgencja

Surgencja - cecha osobowości wyróżniana m.in. w 16-czynnikowej koncepcji osobowości Raymonda Catella, i w niektórych pięcioczynnikowych modelach osobowości, które przyczyniły się do powstania modelu "Big Five". W pojęciu surgencji mieszczą się takie określenia jak: rozmowny, asertywny, energiczny. Termin ten ma zbliżone znaczenie do pojęcia ekstrawersji ujętej w modelu "Big Five".

</doc>
<doc id="1362880" url="https://pl.wikipedia.org/wiki?curid=1362880" title="Rugrats">
Rugrats



</doc>
<doc id="1362881" url="https://pl.wikipedia.org/wiki?curid=1362881" title="Rogolka">
Rogolka



</doc>
<doc id="1362882" url="https://pl.wikipedia.org/wiki?curid=1362882" title="Phonescoping">
Phonescoping

Phonescoping – odmiana digiscopingu, technika fotografowania. Polega na wykorzystaniu wbudowanego w telefon komórkowy aparatu cyfrowego do wykonywania zdjęć trudno dostępnych obiektów przez lornetkę lub lunetę.

</doc>
<doc id="1362883" url="https://pl.wikipedia.org/wiki?curid=1362883" title="Svyturys Baltas">
Svyturys Baltas



</doc>
<doc id="1362884" url="https://pl.wikipedia.org/wiki?curid=1362884" title="Lista licencji uznawanych przez Free Software Foundation">
Lista licencji uznawanych przez Free Software Foundation

Jest to lista licencji oprogramowania, które Free Software Foundation (FSF) uznała za zgodne ze swoją definicją Wolnego Oprogramowania (według FSF są to więc licencje Wolnego Oprogramowania) oraz innych licencji ocenionych przez FSF.

</doc>
<doc id="1362885" url="https://pl.wikipedia.org/wiki?curid=1362885" title="Freestyle slalom">
Freestyle slalom

Freestyle slalom – technika jazdy na rolkach polegająca na wykonywaniu efektownych trików w jeździe pomiędzy rozłożonymi w równej odległości w linii prostej pachołkami. Historia francuskiego slalomu rozpoczęła się najprawdopodobniej około 1994 roku (powstanie Narodowego Komitetu Akrobatyki Wrotkarskiej we Francji). Slalom najczęściej jeździ się na kubeczkach oddalonych od siebie co 80 cm, ale używa się także ustawienia co 50 cm oraz 120 cm.
Rolki.
Większość wrotkarzy używa łyżworolek. Częstym zabiegiem stosowanym przez rolkarzy jest tak zwane ustawienie kółek w banana, czyli przednie i tylne kółka są lekko podniesione, aby poprawić zwrotność rolki oraz krótkie szyny (219-243 mm), by uzyskać maksymalną zwrotność. Rolki do jazdy slalomu są bardzo sztywne przez co odpowiednio zabezpieczają kostkę. Coraz częściej można spotkać osoby jeżdżące slalom na rolkach z 3 kołami.
Triki slalomowe.
Poniższa lista przedstawia triki slalomowe ułożone stopniem trudności wykonania, co nie oznacza, że trików tych trzeba uczyć się zgodnie z listą.
Średnio zaawansowane
Zaawansowane
Zawody.
Na zawodach Światowej Federacji Wrotkarzy Slalomowych zawodnicy mogą uczestniczyć w kilku konkurencjach:
Battle Slalom.
Każdy startujący ma do dyspozycji 4 linie kubeczków: „20 kubeczków ustawionych co 80 cm, 20 kubeczków ustawionych co 50 m, 14 kubeczków ustawionych co 120 cm i 10 kubeczków ustawionych co 80 cm”. Zawodnicy są rozdzielani na 3-4 osobowe grupy według rankingu. Każdy z nich ma 2 lub 3, 30 sekundowe przejazdy. Sędziowie wybierają po 2 najlepszych zawodników z każdej grupy, którzy przechodzą do następnej rundy itd. Najważniejszym czynnikiem wpływającym na ocenę sędziów jest poziom techniczny zaprezentowanych przejazdów.
Classic Style Slalom.
Zawodnicy mają do dyspozycji 3 linie kubeczków: „20 kubeczków ustawionych co 50 cm, 20 kubeczków ustawionych co 80 cm i 14 kubeczków ustawionych co 120 cm”. Startujący przygotowują układ tricków z podkładem muzycznym, który prezentują przez 90 sekund. Sędziowie oceniają rolkarzy na podstawie techniki, stylu, oraz zgrania z muzyką, przyznając od 0 do 130 punktów (10–60 za część techniczną i 0–70 za część artystyczną). W przypadku konkurencji classic za każdy potrącony bądź ominięty kubeczek zawodnik otrzymuje punkty karne.
Punkty karne naliczane są za:
Speed Slalom.
Zawodnicy muszą jak najszybciej przejechać na jednej nodze, przez rząd złożony z 20 kubeczków, ustawionych w odstępach 80 cm. Startujący zaczynają z miejsca oddalonego o 12 metrów od toru. Za strącenie lub ominięcie kubka naliczane są karne 0,2 sekundy. Kwalifikacje odbywają się z wolnego startu i każdy zawodnik ma dwa pomiary czasu, przy czym jeśli strąci on lub ominie więcej niż 4 kubki, czas nie zostaje odnotowany. Następnie zawodnicy dobierani są w pary, według czasu z kwalifikacji i dalej zawody prowadzone są systemem k.o. do dwóch zwycięstw.
Freestyle Slides.
Rolkarze, po uprzednim rozpędzeniu wykonują slajdy, które są zaawansowanymi technikami hamowania. Oceniane są poziom trudności, styl oraz długość slajdu.

</doc>
<doc id="1362890" url="https://pl.wikipedia.org/wiki?curid=1362890" title="Mikołaj Nowosilcow">
Mikołaj Nowosilcow



</doc>
<doc id="1362892" url="https://pl.wikipedia.org/wiki?curid=1362892" title="Feliks Nawrot">
Feliks Nawrot

Feliks Nawrot (ur. 25 maja 1917 w Szypowicach, zm. 15 listopada 1941 w Auschwitz) – polski żołnierz, działacz niepodległościowy.
Życiorys.
Syn leśniczego ze wsi Sierbowice – Feliksa Nawrota, brat Tadeusza Nawrota. Szkołę powszechną ukończył w Pilicy. W latach 1932–1936 uczęszczał do Gimnazjum im. Kazimierza Wielkiego w Olkuszu. Następnie ukończył podchorążówkę i został przyjęty na Politechnikę Lwowską. Podczas kampanii wrześniowej w 1939 r. dostał się do niewoli niemieckiej, z której udało mu się zbiec. Zamieszkały w gajówce w Sierbowicach, gdzie pracował jako urzędnik leśny. Równocześnie na tamtejszym terenie działał w konspiracji jako komendant Związku Walki Zbrojnej ps. „Sęk”. Jesienią 1939 r. założył organizację o charakterze regionalnym, pod nazwą „Orzeł Biały”. Współredaktor gazetki konspiracyjnej „Wyzwolenie”, a później „Przedświt”. Zdradzony przez kolegę, z którym uczęszczał do gimnazjum w Olkuszu, został aresztowany 4 sierpnia 1941 roku z powodu drukowania ulotek i gazetek przeciw hitlerowcom. Osadzono go w więzieniu Montelupich w Krakowie, a potem 18 września 1941 roku przewieziono do niemieckiego obozu koncentracyjnego Auschwitz. Był więźniem Karnej Kompanii, rozstrzelany 15 listopada 1941 roku.

</doc>
<doc id="1362897" url="https://pl.wikipedia.org/wiki?curid=1362897" title="Zbiory specjalne">
Zbiory specjalne

Zbiory specjalne – materiały biblioteczne, które z różnych powodów są traktowane inaczej niż zwykłe druki. Zbiory specjalne dzielą się na: tradycyjne i współczesne. 
Zawartość zbiorów specjalnych.
Tradycyjnie do zbiorów specjalnych zalicza się:
Ponadto, w niektórych bibliotekach istnieją zbiory:
Obecnie pojęcie zbiorów specjalnych coraz bardziej rozszerza się. Dlatego zaliczamy do nich:
i inne tego typu dokumenty powstałe przy pomocy techniki fotograficznej (reprografia).
W bibliotekach technicznych gromadzone są również zbiory specjalne, takie jak: 
itp. 
Opracowywanie zbiorów specjalnych.
Poszczególne grupy zbiorów specjalnych wyodrębniły się stopniowo wraz z rozwojem zbiorów bibliotecznych w miarę jak zwiększały się zbiory poszczególnych bibliotek oraz tworzono obowiązujące zasady katalogowania. Ten trend w bibliotekarstwie został zapoczątkowany już w pierwszej połowie XIX w. i ciągle aktywnie się rozwija. Dlatego wciąż powstają (zostają wyodrębnione) nowe grupy zbiorów specjalnych (np. nagrania słowne). Wymagają one specjalnego opracowania, w związku z czym powstają odpowiednie instrukcje katalogowe. 
Według wytycznych dotyczących opracowania rękopisów w bibliotekach polskich opis katalogowy rękopisu obejmuje:
Przy opracowaniu rękopisów średniowiecznych występuje konieczność podawania incipitu i explicitu.
Szczegółowe przepisy katalogowania inkunabułów zostały zamieszczone w trzecim tomie "Gesamtkatalog der Wiedgendrucke", wydanym w Berlinie w 1928 roku. 
Opis katalogowy obejmuje:
Druki XVI-wieczne opracowuje się analogicznie. Natomiast działa pochodzące z XVII i XVIII w. w sposób odpowiednio uproszczony. Dla tzw. poloników podaje się cytat z Bibliografii Estreichera.

</doc>
<doc id="1362898" url="https://pl.wikipedia.org/wiki?curid=1362898" title="Ursus 1134">
Ursus 1134

Ursus 1134 – ciężki ciągnik rolniczy produkowany przez Zakłady Mechaniczne "Ursus" z napędem na 4 koła. 
Ciągnik był produkowany w latach 1991 - 2009
Dane techniczne.
Silnik:
Układ napędowy:
Układy jezdne:
Układy agregowania:
Masy - wymiary - pojemności:

</doc>
<doc id="1362900" url="https://pl.wikipedia.org/wiki?curid=1362900" title="Florian Rousseau">
Florian Rousseau

Florian Rousseau (ur. 3 lutego 1974 w Joinville-le-Pont) – francuski kolarz torowy, czterokrotny medalista olimpijski i wielokrotny medalista mistrzostw świata.
Specjalizował się w wyścigu ze startu zatrzymanego i sprincie, choć sukcesy odnosił także w keirinie. Na igrzyskach zdobył łącznie cztery medale, w tym trzy złote. Podczas IO 2000 zdobył trzy medale. Trzykrotnie był mistrzem świata w sprincie (1996, 1997, 1998), triumfował również w konkurencjach drużynowych.

</doc>
<doc id="1362902" url="https://pl.wikipedia.org/wiki?curid=1362902" title="Jan I Angelos">
Jan I Angelos

Jan I Angelos (zm. 1289) – władca Tesalii w latach 1271 – 1289. Nieślubny syn Michała II Angelosa.
Życiorys.
Za panowania swojego ojca, Michała II Angelosa, despoty Epiru, Jan zarządzał w jego imieniu Tesalią. W 1259 roku poprowadził mu na pomoc oddziały złożone z tesalskich Wołochów, kiedy ojciec wspólnie z księciem Achai i królem Sycylii zmierzali do konfrontacji z cesarzem nicejskim Michałem Paleologiem. Wobec nieporozumień wśród sojuszników Jan dał się nakłonić dowodzącemu armią nicejską Janowi Paleologowi do wycofania swych oddziałów z udziału w bitwie. Po ucieczce z obozu Michała II z synem Niceforem zablokował tyły wojsk achajskich, przyczyniając się do klęski sprzymierzonych pod Pelagonią. Ocalenie wojska od pogromu pod Pelagonią, a potem związanie na kilka lat sił epirockich i bizantyńskich (nicejskich) we wspólnym konflikcie, pozwoliło Janowi na usamodzielnienie się, które ostatecznie nastąpiło pomiędzy 1266 a 1271 rokiem, po śmierci ojca.
Wobec dużego znaczenia plemion Wołochów w państwie, w celu wzmocnienia swej pozycji, zawarł małżeństwo z córką jednego z wodzów wołoskich Tarona. Początkowo zagrożony ze strony Epiru starał się o poprawne stosunki z cesarzem bizantyńskim Michałem VIII Paleologiem, przyjmując z jego rąk tytuł sebastokratora i wydając swą córkę za siostrzeńca cesarskiego Andronika Tarchaniotesa. Rosnąca potęga cesarza bizantyńskiego skłoniła go jednak wkrótce do podjęcia kroków przeciwko niemu. W 1271 roku wspólnie z zięciem sprowadził na ziemie Cesarstwa dotkliwy w skutkach najazd tatarski. Wszedł też w antybizantyński sojusz z Andegawenami przygotowującymi inwazję na Cesarstwo Bizantyńskie. W efekcie swych działań znalazł się w 1275 roku w obliczu ofensywy wojsk Michała VIII Paleologa, dowodzonych przez zwycięzcę spod Pelagonii Jana Paleologa. Oddziały sebastokratora zostały rozbite, a wojska bizantyńskie stanęły pod murami stolicy Tesalii, leżącej na południe od Lamii, Neai Patrai. Władca Tesalii w trudnej dla siebie sytuacji wymknął się z oblężonego miasta i dotarł do Teb na dwór Jana de la Roche, od którego uzyskał posiłki – 300 jeźdźców. Z tymi siłami zaatakował oblegających i zmusił armię Jana Paleologa do odwrotu. Dwa lata później odparł kolejny najazd bizantyński.
W 1278 roku wykorzystując niechęć emigrujących do Tesalii przeciwników zawartej przez Michała VIII z papieżem unii religijnej w Lyonie, zwołał synod, na którym w obecności mnichów z Olimpu w Bitynii i z góry Athos obłożono anatemą cesarza Bizancjum, patriarchę Konstantynopola oraz papieża. W 1282 roku wspólnie z Serbią zaatakował bizantyńską Macedonię.

</doc>
<doc id="1362904" url="https://pl.wikipedia.org/wiki?curid=1362904" title="Tadeusz Nawrot">
Tadeusz Nawrot

Tadeusz Nawrot (ur. 21 lutego 1921 w Szypowicach, zm. 25 lutego 1943 w Auschwitz) – polski działacz niepodległościowy.
Syn leśniczego ze wsi Sierbowice – Feliksa Nawrota, brat Feliksa Nawrota, zamieszkały w gajówce w Sierbowicach, uczeń-gimnazjalista, współredaktor gazetki konspiracyjnej „Wyzwolenie” a później „Przedświt”. Aresztowany jako zakładnik 4 sierpnia 1942 roku za innego mieszkańca tej miejscowości Bronisława Wałka. Przebywał do stycznia 1943 r. w więzieniu Montelupich w Krakowie, skąd później przewieziono go do niemieckiego obozu koncentracyjnego Auschwitz, gdzie zginął.

</doc>
<doc id="1362907" url="https://pl.wikipedia.org/wiki?curid=1362907" title="Mpeg-4">
Mpeg-4



</doc>
<doc id="1362908" url="https://pl.wikipedia.org/wiki?curid=1362908" title="Philip Yancey">
Philip Yancey

Philip Yancey (urodzony w 1949) – amerykański pisarz chrześcijański. Jeden z najbardziej popularnych autorów ewangelicznych (14 milionów sprzedanych książek na świecie), liczne przekłady (w tym na język polski) oraz prestiżowe nagrody. Dwie z jego książek ("The Jesus I Never Knew", 1996 i "What's So Amazing About Grace", 1998) zostały uhonorowane przez Evangelical Christian Publishers Association (ECPA) nagrodą "Chrześcijańska książka roku". W Polsce książki Yanceya ukazują się nakładem Wydawnictwa Credo. Przez wiele lat Yancey pisał dla takich magazynów, jak: "Christianity Today", "Reader’s Digest", "The Saturday Evening Post", "Publishers Weekly", "Chicago Tribune", "Eternity", "Moody Monthly" oraz "National Wildlife". Mieszka w Kolorado i jest redaktorem "Christianity Today" oraz członkiem komitetu redakcyjnego "Books &amp; Culture" (magazynu powiązanego z "Christianity Today").

</doc>
<doc id="1362909" url="https://pl.wikipedia.org/wiki?curid=1362909" title="Ursus 934">
Ursus 934

Ursus 934 – ciężki ciągnik rolniczy produkowany przez Zakłady Mechaniczne "Ursus".
Dane techniczne.
Silnik:
Układ napędowy:
Układy jezdne:
Układy agregowania:
Masy - wymiary - pojemności:

</doc>
<doc id="1362910" url="https://pl.wikipedia.org/wiki?curid=1362910" title="Tygiel językowy">
Tygiel językowy

Tygiel językowy – obszar lub terytorium (zwykle jakiegoś kraju), gdzie na skutek gwałtownej migracji osadników wywodzących się z różnych kultur gwałtownie mieszają się gwary, języki, sposoby i formy ich wymowy. W wyniku takiego przyspieszonego procesu może powstać nowy dialekt, nowa forma przejściowa lub standard literacki danego języka, a w skrajnym przypadku nawet nowy język.
Polski tygiel językowy.
W pierwszych latach po II wojnie światowej nowe Ziemie Odzyskane Polski, zwłaszcza miasta takie jak Szczecin i Wrocław, zostały zasiedlone głównie przez ludność pochodzącą z Kresów Wschodnich, wschodniej i centralnej Polski. Ludność ta w początkowym okresie posługiwała się językiem polskim, który cechował się duża liczbą wyrażeń gwarowych i naleciałości charakterystycznych dla obszarów rodzinnych osadników. W okresie ostatniego półwiecza na tym terenie dokonało się ogromne ujednolicenie języka. Według badań dokonanych w latach 90. XX wieku obecni mieszkańcy Szczecina (obok mieszkańców Wrocławia) posługują się polszczyzną najbardziej zbliżoną do języka literackiego spośród wszystkich mieszkańców Polski.

</doc>
<doc id="1362911" url="https://pl.wikipedia.org/wiki?curid=1362911" title="Danny Hyde">
Danny Hyde

Danny Hyde – eksperymentalny muzyk i twórca remiksów. Hyde brał udział w produkcji i miksowaniu szeregu albumów grupy Coil, w tym "Horse Rotorvator", "Love's Secret Domain", "The Remote Viewer" i "Black Antlers". Hyde współpracował też z Psychic TV. Remiksy Hyde’a ukazały się na albumach Nine Inch Nails: "Fixed", "Closer To God", "Further Down the Spiral" i reedycji "The Downward Spiral". Remiks utworu „Closer” Nine Inch Nails pojawił się w filmie Davida Finchera "Se7en". W solowym projekcie Hyde’a, Aural Rage, wspierali go członkowie Coila: John Balance i Peter Christopherson.

</doc>
<doc id="1362913" url="https://pl.wikipedia.org/wiki?curid=1362913" title="Mad as Rabbits">
Mad as Rabbits

"Mad as Rabbits" – drugi singel z drugiego albumu Panic! at the Disco, "Pretty. Odd.". Został wydany jedynie jako digital single.

</doc>
<doc id="1362915" url="https://pl.wikipedia.org/wiki?curid=1362915" title="Rezerwat przyrody Wyspa na Jeziorze Partęczyny Wielkie">
Rezerwat przyrody Wyspa na Jeziorze Partęczyny Wielkie

Rezerwat przyrody Wyspa na Jeziorze Partęczyny Wielkie – rezerwat florystyczny położony w województwie warmińsko mazurskim, w gminie Kurzętnik, nadleśnictwo Brodnica. Obejmuje zalesioną wyspę na jeziorze Wielkie Partęczyny, nieoficjalnie zwaną Wielką Syberią. Leży w granicach Brodnickiego Parku Krajobrazowego.
Został powołany zarządzeniem Ministra Leśnictwa i Przemysłu Drzewnego z 4 lutego 1958 roku. Zajmuje powierzchnię 0,35 ha (akt powołujący podawał 0,60 ha).
Ochroną objęto stanowisko obuwika pospolitego. W runie występują także m.in. kokorycz pusta i wątła, złoć żółta i mała, wawrzynek wilczełyko. Zbiorowiska leśne reprezentuje grąd niski oraz fragmentarycznie łęg jesionowo-olszowy.

</doc>
<doc id="1362917" url="https://pl.wikipedia.org/wiki?curid=1362917" title="Konstantyn Dukas">
Konstantyn Dukas



</doc>
<doc id="1362918" url="https://pl.wikipedia.org/wiki?curid=1362918" title="Rejon iwaniwski">
Rejon iwaniwski

Zobacz też:

</doc>
<doc id="1362919" url="https://pl.wikipedia.org/wiki?curid=1362919" title="Tygiel (ujednoznacznienie)">
Tygiel (ujednoznacznienie)



</doc>
<doc id="1362920" url="https://pl.wikipedia.org/wiki?curid=1362920" title="Caroline Gennez">
Caroline Gennez

Caroline Gennez (ur. 21 sierpnia 1975 w Sint-Truiden) – belgijska i flamandzka polityk, od 2007 do 2011 przewodnicząca Partii Socjalistycznej, od 2022 minister.
Życiorys.
Do czternastego roku życia uprawiała tenis, zrezygnowała na skutek kontuzji. Ukończyła politologię oraz socjologię, uzyskała magisterium na Katholieke Universiteit Leuven. Wstąpiła do organizacji młodzieżowej flamandzkich socjalistów, której przewodniczyła w latach 1998–2003.
Pracowała jako doradca ministra Johana Vande Lanotte, była radną Sint-Truiden (2001–2003). W latach 2003–2004 zasiadała w federalnym Senacie. W 2005 pełniła obowiązki przewodniczącej swojego ugrupowania. W 2004 i 2009 była wybierana w skład Parlamentu Flamandzkiego. W 2007 objęła funkcję radnej Mechelen, weszła w skład miejskiej egzekutywy, odpowiadając w niej za sprawy edukacji, młodzieży i zatrudnienia.
W 2007, po słabym wyniku wyborczym Partii Socjalistycznej, została przewodniczącą tej formacji, zastępując na tym stanowisku Johana Vande Lanotte. Ugrupowaniem tym kierowała do 2011. W przedterminowych wyborach w 2010 została wybrana do Izby Reprezentantów. W 2014 powróciła do Parlamentu Flamandzkiego (reelekcja w 2019).
W grudniu 2022 dołączyła do federalnego rządu Alexandra De Croo, obejmując w nim funkcje ministra współpracy rozwojowej.

</doc>
<doc id="1362923" url="https://pl.wikipedia.org/wiki?curid=1362923" title="Rezerwat przyrody Wyspy na jeziorze Mamry i Kisajno">
Rezerwat przyrody Wyspy na jeziorze Mamry i Kisajno

Rezerwat przyrody „Wyspy na jeziorze Mamry i Kisajno” położony jest w województwie warmińsko-mazurskim w gminach Węgorzewo i Giżycko, nadleśnictwach Giżycko i Borki. Zajmuje powierzchnię 215,35 ha.
Jest to rezerwat faunistyczny częściowy utworzony nie tylko do ochrony miejsc lęgowych ptactwa, ale również do ochrony krajobrazu naturalnego i polodowcowego, ochrony głazowisk w utworach morenowych, ochrony zarośli trzcinowych wokół wysp.
Rezerwat obejmuje wszystkie 20 wysp na jeziorach Mamry i Kisajno. Mają one powierzchnię od kilku arów do 71 ha. Największą z nich jest Upałty na jeziorze Mamry, na Kisajnie: Duży Ostrów, Sosnowy Ostrów, Górny Ostrów, Mały Ostrów, Wielka Kiermuza, Dębowa Górka. Wymienione wyspy są położone w II przyrodniczo-leśnej Krainie Mazursko Podlaskiej, Dzielnicy 1 Pojezierza Mazurskiego. Zbudowane są z materiału pochodzenia lodowcowego i utworów akumulacji wodnej.
Największe skupienie wysp występuje w południowej części jeziora Kisajno. Wyspy porośnięte są lasem, w przeważającej mierze pochodzenia sztucznego, o zróżnicowanym składzie gatunkowym. Niewielkie fragmenty są pochodzenia naturalnego. Większe wyspy otoczone są pasami szuwaru. Duża część zbiorowisk jest zniekształcona przez zaśmiecanie, wydeptywanie, palenie ognisk, a niektóre wyspy (np. Duży Ostrów) były w przeszłości użytkowane rolniczo.
Początkowo rezerwat obejmował też wyspy położone na Jeziorze Dobskim, jednak w 1989 roku włączono je do rezerwatu „Jezioro Dobskie”.
Ptaki.
Stwierdzono tu występowanie ponad 110 gatunków ptaków, gniazdują m.in.: kormoran, perkoz rdzawoszyi, bąk, czapla siwa, tracz nurogęś, błotniak stawowy, żuraw, mewa śmieszka, mewa pospolita, mewa srebrzysta, kania czarna, rybitwa zwyczajna.
Flora.
Na terenie rezerwatu można wyróżnić 12 zbiorowisk roślinnych, które można pogrupować na:

</doc>
<doc id="1362927" url="https://pl.wikipedia.org/wiki?curid=1362927" title="The Anal Staircase">
The Anal Staircase

The Anal Staircase – singel brytyjskiej grupy Coil. Był pierwszym wydawnictwem Coila, na którym Stephen Thrower został wymieniony jako członek grupy. Thrower współpracował z Coil na całym albumie "Horse Rotorvator", zapowiadanym przez „Anal Staircase”, i działał w Coil przez kilka następnych lat, do albumu "Stolen and Contaminated Songs". „Blood From the Air,” „Ravenous,” i nowy miks „The Anal Staircase” pojawiły się na albumie "Horse Rotorvator".
Lista utworów.
Lightside:
Nightside:

</doc>
<doc id="1362936" url="https://pl.wikipedia.org/wiki?curid=1362936" title="Średniowieczna Tesalia">
Średniowieczna Tesalia

Średniowieczna Tesalia – państwo w środkowo-wschodniej Grecji, rządzone przez dynastię Angelosów wywodzącą się z Angelosów władających Epirem. W 1333 roku przeszło w ręce Bizantyjskie, a następnie Serbskie. W XV wieku została podbita przez Osmanów.

</doc>
<doc id="1362937" url="https://pl.wikipedia.org/wiki?curid=1362937" title="Konstantyn Angelos">
Konstantyn Angelos

Konstantyn Angelos (zm. 1303) – władca Tesalii w latach 1289-1303. Syn Jana I Angelosa.
Życiorys.
Objął wspólne rządy nad Tesalią wraz z bratem Teodorem po śmierci ojca w 1289 roku. W 1290 roku Tesalię najechały wojska bizantyńskie, które następnie opanowały północny Epir i obległy Joaninę. Od 1290 roku faktyczną władzę nad Tesalią sprawowała despoina Epiru Anna Paleologina Kantakuzena, żona Nicefora I Angelosa. W 1295 roku w związku z zawarciem przez Nicefora I przymierza z Andegawenami, Konstantyn popierany przez Bizancjum rozpoczął wspólnie z bratem wojnę z Epirem, zdobywając tereny we wschodnim Epirze. Cesarz Andronik II uznał wówczas władzę Konstantyna w Tesalii przyznając mu tytuł sebastokratora Już jednak w następnym roku sytuacja zmieniała się na niekorzyść Konstantyna. Zmarł Nicefor I, a władzę po nim objęła jako regentka despoina Anna. O objęcie spuścizny po zmarłym wystąpił jego zięć Filip I z Tarentu. Anna zmuszona do prowadzenia wojny jednocześnie z Filipem i Konstantynem wezwała na pomoc wojska cesarskie. W wyniku energicznej akcji wojsk cesarskich Konstantyn został wyparty z Epiru. Szukał potem pomocy przeciwko Cesarstwu, z którym przez następne lata pozostawał w konflikcie, u Serbów i łacinników, wszakże bez większych rezultatów.

</doc>
<doc id="1362938" url="https://pl.wikipedia.org/wiki?curid=1362938" title="Techmex">
Techmex

Techmex Spółka Akcyjna – polskie przedsiębiorstwo informatyczne z siedzibą w Bielsku-Białej, notowane na Giełdzie Papierów Wartościowych w Warszawie.
Historia.
Techmex został założony w 1987 roku. W latach 90. XX wieku Techmex był wyłącznym dystrybutorem sprzętu komputerowego firmy Toshiba.
W 2000 roku podjęto decyzję o rozwoju firmy w nowym obszarze biznesowym GIS (z ang. "geographic information systems" – systemy informacji geograficznej). Podpisano umowę o współpracy z amerykańską firmą Space Imaging (obecnie GeoEye), dysponującą satelitą komercyjnym IKONOS. Na mocy zawartego porozumienia w październiku 2004 roku przy udziale Agencji Mienia Wojskowego powołano do życia Regionalne Centrum Satelitarne SCOR, które stało się licencjonowanym operatorem tego satelity. Zlokalizowana w Komorowie koło Ostrowi Mazowieckiej stacja odbiorcza jest w tej chwili jedynym w Europie Środkowo-Wschodniej ośrodkiem zarządzania satelitami. To właśnie tutaj pozyskiwane są wysokorozdzielcze zdjęcia satelitarne wykonywane przez satelitę IKONOS, na podstawie których zatrudnieni w Techmex geoinformatycy opracowują produkty geoprzestrzenne – ortofotomapy satelitarne, trójwymiarowe modele zabudowy miast, numeryczne modele terenu, mapy hałasu, mapy wektorowe. Od maja 2004 roku spółka notowana była na Giełdzie Papierów Wartościowych w Warszawie.
W kwietniu 2007 roku powstał Geoserwer – platforma e-commerce umożliwiająca zakup map satelitarnych Polski, a kilka miesięcy później sklep internetowy AC Serwis – oferujący podzespoły do notebooków i drukarek Epson.
W 2008 roku Techmex zatrudniał ponad 250 osób (większość w centrali w Bielsku-Białej), a obroty firmy kształtowały się na poziomie około 160 mln USD rocznie. Oprócz siedziby w Bielsku-Białej firma posiada oddziały w Warszawie i Gdańsku.
Upadłość likwidacyjna.
5 października 2009 bank DnB NORD złożył w Sądzie Rejonowym Wydział VI Gospodarczy w Bielsku-Białej wniosek o upadłość likwidacyjną spółki Techmex S.A. O upadłość spółki wnioski także złożyły: Tech Data Polska i spółka Geokart oraz Zarząd spółki Techmex. W listopadzie 2009 Sąd Rejonowy w Bielsku-Białej ogłosił upadłość likwidacyjną Techmeksu, która uprawomocniła się rok później. Postępowanie zostało zakończone w 2022, w sierpniu spółka została wykreślona z KRS. Z ponad 228 mln zł długu udało się spłacić niewiele ponad 12 mln zł.

</doc>
<doc id="1362940" url="https://pl.wikipedia.org/wiki?curid=1362940" title="Szczaniec (stacja kolejowa)">
Szczaniec (stacja kolejowa)

Szczaniec – stacja kolejowa w Szczańcu, w województwie lubuskim, w Polsce. Znajdują się tu 2 perony.
W roku 2017 stacja obsługiwała 50–99 pasażerów na dobę.

</doc>
<doc id="1362941" url="https://pl.wikipedia.org/wiki?curid=1362941" title="Cmentarz żydowski w Mirosławcu">
Cmentarz żydowski w Mirosławcu

Cmentarz żydowski w Mirosławcu – powstał w XVII wieku i jest jednym z najstarszych na Pomorzu. Znajduje się przy ul. Cmentarnej. Na cmentarzu znajduje się około 200 nagrobków, z których najstarszy pochodzi z 1752 roku. Cmentarz ma powierzchnię 1,6 ha.

</doc>
<doc id="1362946" url="https://pl.wikipedia.org/wiki?curid=1362946" title="Rezerwat przyrody Żurawie Bagno (województwo warmińsko-mazurskie)">
Rezerwat przyrody Żurawie Bagno (województwo warmińsko-mazurskie)

Rezerwat przyrody Żurawie Bagno – ścisły rezerwat torfowiskowy położony w województwie warmińsko-mazurskim, w gminie Kurzętnik, nadleśnictwo Brodnica. Leży w granicach Brodnickiego Parku Krajobrazowego.
Ochroną objęto śródleśne torfowisko przejściowe z liczną grupą gatunków rzadkich i chronionych.
Rezerwat został powołany zarządzeniem Ministra Leśnictwa i Przemysłu Drzewnego z 4 lutego 1958 roku. Zajmuje powierzchnię 5,87 ha (akt powołujący podawał 5,56 ha).

</doc>
<doc id="1362948" url="https://pl.wikipedia.org/wiki?curid=1362948" title="Jan II Angelos">
Jan II Angelos

Jan II Angelos (zm. 1318) – władca Tesalii w latach 1303 – 1318. Syn Konstantyna Angelosa.
Życiorys.
Początkowo ciężko chory młodzieniec pozostawał pod kuratelą księcia Aten Gwidona de la Roche. Po jego śmierci w 1308 roku, młody władca stanął natychmiast wobec zagrożenia ze strony Kompanii Katalońskiej, która zerwawszy porozumienie z Paleologami pustoszyła wybrzeże Morza Egejskiego. W latach 1309 – 1310 Katalończycy opanowali Tesalię łupiąc ją bezlitośnie. Kraj znajdował się całkowicie w rękach wielkich feudałów i stanowił łatwy łup. Jan II, który utrzymywał dobre stosunki z cesarzem Andronikiem II i zaręczył się nawet z jego nieślubną córką Ireną – wspomagany przez siły bizantyńskie zdołał wyprzeć Katalończyków. Jednak już w następnym roku ponownie najechali Tesalię w porozumieniu z księciem Aten Walterem z Brienne, zamierzającym podbić rozprzęgające się państwo. Narastające animozje pomiędzy zdobywcami, które w niedługim czasie doprowadziły do zbrojnego konfliktu, jeszcze raz pozwoliły państwu tesalskiemu przetrwać. Ostatni władca Tesalii zmarł w 1318 roku. Po jego śmierci północną część kraju zajęli Bizantyńczycy, a południową ze stolicą w Neai Patrai Katalończycy władający od 1311 roku księstwem Aten. Wenecjanie zajęli port Pteleon. O wykrojenie księstw dla siebie podjęli też walki najwięksi magnaci – szczególnie stary arystokratyczny ród Melissenów.

</doc>
<doc id="1362949" url="https://pl.wikipedia.org/wiki?curid=1362949" title="Cmentarz żydowski w Świdwinie">
Cmentarz żydowski w Świdwinie

Cmentarz żydowski w Świdwinie – znajduje się przy ul. Drawskiej na tzw. Żydowskim Wzgórzu. Do naszych czasów dotrwało około siedemdziesięciu nagrobków. Cmentarz został zdewastowany przez niemieckich nazistów w czasie nocy kryształowej.

</doc>
<doc id="1362950" url="https://pl.wikipedia.org/wiki?curid=1362950" title="Port lotniczy Mariehamn">
Port lotniczy Mariehamn

Port lotniczy Mariehamn (IATA: MHQ, ICAO: EFMA) – port lotniczy położony 3 km na północny zachód od centrum Mariehamn, na Wyspach Alandzkich.

</doc>
<doc id="1362952" url="https://pl.wikipedia.org/wiki?curid=1362952" title="Bombay to Bangkok">
Bombay to Bangkok

Bombay to Bangkok to bollywoodzka komedia miłosna z 2008 roku w reżyserii Nagesh Kukunoora, autora "3 Deewarein", "Dor" i "Iqbal". W rolach głównych Shreyas Talpade i Lena Christensen.
Muzyka i piosenki.
Twórcami muzyki są Sukhwinder Singh, Salim Merchant, Pritam Chakraborty, Ronnie Shirish

</doc>
<doc id="1362954" url="https://pl.wikipedia.org/wiki?curid=1362954" title="Cnoty główne">
Cnoty główne



</doc>
<doc id="1362956" url="https://pl.wikipedia.org/wiki?curid=1362956" title="Fiat Starjet">
Fiat Starjet

Starjet – handlowa nazwa silnika benzynowego nowego typu grupy Fiat.
Silniki te to nowe jednostki napędowe Fiata. Spełniające wymagania normy EURO 4. Pierwszym silnikiem tego typu był silnik 95 KM 1.4 16V Starjet. Zastosowany został po raz pierwszy w Fiatach Stilo i Idea w 2004 roku.
Technologia silnika Starjet łączą w sobie jednocześnie 3 zaawansowane technologie:
Linki zewnętrzne.
Trójmiejska Auto Strefa

</doc>
<doc id="1362957" url="https://pl.wikipedia.org/wiki?curid=1362957" title="IndiGo Airlines">
IndiGo Airlines

IndiGo Airlines – indyjska tania linia lotnicza z siedzibą w Gurgaon, Haryana. Głównym portem linii jest lotnisko IGI w Delhi.
Jest to największa linia lotnicza w Indiach pod względem przewożonych pasażerów i wielkości floty, z 57% udziałem w rynku krajowym w sierpniu 2021 roku. Jest również największym tanim przewoźnikiem w Indiach oraz szóstym największy przewoźnik w Azji z ponad 64 mln przewiezionych pasażerów zgodnie ze sprawozdaniem finansowym z roku 2018-19. Od 2019 roku linia lotnicza obsługiwała 1500 lotów dziennie w 95 kierunkach, w tym 71 lotów krajowych i 24 międzynarodowych.
Agencja ratingowa Skytrax przyznała linii cztery gwiazdki.

</doc>
<doc id="1362958" url="https://pl.wikipedia.org/wiki?curid=1362958" title="Cmentarz żydowski w Prudniku">
Cmentarz żydowski w Prudniku

Cmentarz żydowski w Prudniku – kirkut w Prudniku, znajdujący się przy ulicy Kolejowej 40. Zajmuje powierzchnię 0,2 ha, na której zachowało się około 140 nagrobków. Uwagę przykuwa mauzoleum rodziny Fränkel oraz pomnik ofiar Auschwitz-Birkenau. Na cmentarzu zachował się też oryginalny dom przedpogrzebowy wzorowany na architekturze synagogalnej, a służący obecnie jako zbór zielonoświątkowy.
Historia.
Pierwszy cmentarz żydowski w Prudniku powstał w 1541 na tak zwanej „Górze Piaskowej” znajdującej się przy obecnej ul. Wiejskiej, obok ul. Podgórnej. Kirkut służył miejscowym Żydom aż do wygnania ich z miasta przez cesarza Rudolfa II Habsburga w 1570. Do tej pory na terenie byłego cmentarza nie zachował się żaden nagrobek.
Żydzi wrócili do Prudnika w 1812. Nowy cmentarz został założony w 1860 przy ul. Kolejowej 40. W 1939 cmentarz wszedł w skład Zrzeszenia Żydów w Niemczech. Pomimo ostrzeliwania miasta (głównie ul. Kolejowej) przez żołnierzy Armii Czerwonej podczas bitwy o Prudnik w 1945, kirkut nie został zniszczony. Po przejęciu miasta przez administrację polską po II wojnie światowej na cmentarzu doszło do licznych aktów wandalizmu i kradzieży niektórych macew.
Pochowani na cmentarzu.
W 2007 dzięki staraniom Łukasza Wylęgały udało się sporządzić niekompletny spis osób pochowanych na cmentarzu:

</doc>
<doc id="1362964" url="https://pl.wikipedia.org/wiki?curid=1362964" title="Artur Bell">
Artur Bell

Artur Bell (ur. 13 stycznia 1590 w Temple-Broughton w pobliżu Worcesteru w Anglii, zm. 11 grudnia 1643 w Londynie) – kapłan, męczennik chrześcijański, błogosławiony Kościoła rzymskokatolickiego.
Życiorys.
Pochodził z zamożnej rodziny angielskiej. Uczył się prywatnie (od 1614 w Saint-Omer). W czasie trwania prześladowań katolików w Anglii wyjechał do Hiszpanii i tam przyjął święcenia kapłańskie w Valladolid 14 kwietnia 1618. Po wstąpieniu do zakonu franciszkanów (9 sierpnia 1618 w Segovii) pracował w Douai (był tu profesorem w klasztorze św. Bonawentury), Gravelines i Brukseli, a na koniec wrócił do Anglii. Kolejne 9 lat życia poświęcił działalności misyjnej w ojczyźnie (mianowano go prowincjałem prowincji szkockiej, którą miał wskrzesić, ale nigdy do tego nie doszło). W 1643 został członkiem komisji do spraw beatyfikacji męczenników angielskich. W Stevenage został aresztowany i uwięziony w więzieniu Newgate, po czym go skazano (7 grudnia 1643) i powieszono (11 grudnia 1643), a po zdjęciu z szubienicy poćwiartowano. Na wyrok odpowiedział radością i zaśpiewał "Te Deum laudamus". Z więzienia prosił ambasadora Francji, by się za nim nie wstawiał. Przed wykonaniem wyroku odprawił Mszę świętą, a spod szubienicy w Tyburn przemawiał do zgromadzonego ludu (pod wpływem tego kazania nawrócił się kapitan Towers, którego powieszono razem z nim).
Beatyfikacja i wspomnienie.
Jest jednym z osiemdziesięciu pięciu brytyjskich męczenników za wiarę beatyfikowanych przez papieża Jana Pawła II 22 listopada 1987 w Rzymie.
Jego wspomnienie liturgiczne obchodzone jest w dzienna pamiątkę śmierci (11 grudnia) oraz w dniu beatyfikacji grupy męczenników (22 listopada).

</doc>
<doc id="1362965" url="https://pl.wikipedia.org/wiki?curid=1362965" title="Tkacz (ujednoznacznienie)">
Tkacz (ujednoznacznienie)

Osoby noszące nazwisko "Tkacz":
Zobacz też:

</doc>
<doc id="1362966" url="https://pl.wikipedia.org/wiki?curid=1362966" title="Starjet">
Starjet



</doc>
<doc id="1362968" url="https://pl.wikipedia.org/wiki?curid=1362968" title="But It’s Better If You Do">
But It’s Better If You Do

”But It’s Better If You Do” jest trzecim singlem z pierwszego albumu Panic! at the Disco, "A Fever You Can’t Sweat Out". Piosenka, została napisana przez Ryana Rossa. Była drugą piosenką P!ATD, do której nakręcono teledysk. Tytuł zawzięty jest z filmu Bliżej ("Closer"), w którym Natalie Portman, powiedziała: „"lying is the most fun a girl can have without taking her clothes off... But It’s Better If You Do"” i stąd właśnie piosenka wzięła swój tytuł, chociaż nie miała z nim nic wspólnego... tak jak zresztą reszta piosenek na ich debiutanckim albumie. Piosenka „Lying Is the Most Fun a Girl Can Have Without Taking Her Clothes Off”, również wzięła stąd swój tytuł.
Teledysk.
Teledysk, jak powiedział Brendon Urie, miał być w stylu retro i taki właśnie był. Rozpoczyna się piosenką „Intermission” z albumu, w stylu Black &amp; White, a akcja teledysku rozgrywa się w „nielegalnym klubie striptizerskim”. Maski, tańczące kobiety i P!ATD. Teledysk miał swoją premierę w maju 2006 roku.
Linki zewnętrzne.
Oficjalna strona zespołu

</doc>
<doc id="1362971" url="https://pl.wikipedia.org/wiki?curid=1362971" title="Nowy wspaniały świat (album)">
Nowy wspaniały świat (album)

Nowy wspaniały świat – debiutancki album polskiego zespołu 2 plus 1, wydany w 1972 roku nakładem Polskich Nagrań.
Ogólne informacje.
Płyta zawierała piosenki utrzymane w stylu popowo-folkowym, głównie w konwencji balladowej. Większość tekstów została napisana przez Marka Dutkiewicza i Ernesta Brylla, a za warstwę kompozycyjną odpowiadali w największej mierze Janusz Kruk i Katarzyna Gärtner. Album zawiera jedne z największych przebojów grupy: „Chodź, pomaluj mój świat”, „Czerwone słoneczko”, „Wstawaj, szkoda dnia” oraz „Hej, dogonię lato”. Przyniósł on zespołowi ogromną popularność i zdobył status (pierwszej z trzech w historii zespołu) złotej płyty.
W 1995 roku ukazała się reedycja płyty na CD. Oprócz piosenek z krążka winylowego znalazło się na niej pięć utworów bonusowych: cztery nagrania z tzw. "czwórki" "2+1" wydanej w 1971 roku i piosenka „Codzienność” Marka Grechuty, z którą grupa wystąpiła na XI Krajowym Festiwalu Piosenki Polskiej w Opolu. Okładka tej reedycji różni się od oryginalnej zdjęciami członków zespołu: są one czarno-białe i rozmieszczone inaczej. W 2001 roku wydawnictwo Yesterday wydało płytę ponownie, bez nagrań bonusowych, za to z oryginalną okładką i książeczką będącą odwzorowaniem okładki winyla.
Lista utworów.
Oryginalne wydanie winylowe.
Strona A:
Strona B:
Teledyski.
Twórcy.
2 plus 1:
Muzycy towarzyszący:

</doc>
<doc id="1362973" url="https://pl.wikipedia.org/wiki?curid=1362973" title="Cmentarz żydowski w Trzemesznie Lubuskim">
Cmentarz żydowski w Trzemesznie Lubuskim

Cmentarz żydowski w Trzemesznie Lubuskim – powstał zapewne w XVIII wieku. Zachowało się około 20 nagrobków, z których najstarszy pochodzi z 1786 roku. Funkcjonował jako miejsce pochówku żydowskiej ludności Trzemeszna Lubuskiego, Lubniewic i Glisna. Jest ogrodzony murem.

</doc>
<doc id="1362977" url="https://pl.wikipedia.org/wiki?curid=1362977" title="Berlin Jannowitzbrücke">
Berlin Jannowitzbrücke

Berlin Jannowitzbrücke – przystanek kolejowy na liniach S-Bahn S3, S5, S7 i S75 oraz stacja metra w Berlinie na linii U8, w dzielnicy Mitte, w okręgu administracyjnym Mitte. Przystanek został otwarty w 1928.
W pobliżu przystanku znajduje się most Jannowitzbrücke.

</doc>
<doc id="1362979" url="https://pl.wikipedia.org/wiki?curid=1362979" title="Cmentarz żydowski w Bledzewie">
Cmentarz żydowski w Bledzewie

Cmentarz żydowski w Bledzewie – powstał w XIX wieku i zajmuje powierzchnię 0,15 ha. Zachowało się ok. 10 nagrobków z epitafiami po hebrajsku i niemiecku, oraz fragment muru cmentarnego. Najstarszy nagrobek pochodzi z 1826.

</doc>
<doc id="1362981" url="https://pl.wikipedia.org/wiki?curid=1362981" title="Weinmeisterstraße">
Weinmeisterstraße

Weinmeisterstraße – stacja metra w Berlinie na linii U8, w dzielnicy Mitte, w okręgu administracyjnym Mitte. Stacja została otwarta w 1930.

</doc>
<doc id="1362989" url="https://pl.wikipedia.org/wiki?curid=1362989" title="Łęg olszowy gwiazdnicowy">
Łęg olszowy gwiazdnicowy

Łęg olszowy gwiazdnicowy ("Stellario nemorum-Alnetum glutinosae" Lohm. 1957) – zespół roślinności charakteryzujący się dominującym udziałem olszy czarnej ("Alnus glutinosa") w drzewostanie. W runie występują takie gatunki jak: gwiazdnica gajowa ("Stellaria nemorum"), świerząbek korzenny ("Chaerophyllum aromaticum"), bniec czerwony ("Melandrium rubrum"), pióropusznik strusi ("Matteucia struthiopteris"). Zbiorowisko to notowane jest na terenie Niemiec, Czech i Słowacji. W Polsce występuje nielicznie w pasie nizin, szczególnie w północno-wschodniej części kraju, rzadko w pasie wyżyn i na pogórzu. Las łęgowy należący do grupy łęgów niżowych. Jedyne stwierdzone stanowisko dla polskiego pasa pogórzy i gór znajduje się w dorzeczu rzeki Wieprzówka (Bloch, Piątek 2007 - źródło).

</doc>
<doc id="1363005" url="https://pl.wikipedia.org/wiki?curid=1363005" title="Zosin (powiat łomżyński)">
Zosin (powiat łomżyński)

Zosin – wieś w Polsce położona w województwie podlaskim, w powiecie łomżyńskim, w gminie Łomża. W 2011 roku liczba ludności wynosiła 74 osoby. 
Wierni kościoła rzymskokatolickiego należą do parafii św. Andrzeja Boboli w Łomży.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwało 91 osób w 14 budynkach mieszkalnych. Miejscowość należała do parafii rzymskokatolickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="1363007" url="https://pl.wikipedia.org/wiki?curid=1363007" title="Marchfeld Schnellstraße">
Marchfeld Schnellstraße

Droga ekspresowa S8 ("Marchfeld Schnellstraße") - planowana droga ekspresowa w Austrii, w kraju związkowym Dolna Austria, o długości 34 km. Droga będzie łączyć Wiedeń i Bratysławę.

</doc>
<doc id="1363010" url="https://pl.wikipedia.org/wiki?curid=1363010" title="Crystal Ship">
Crystal Ship



</doc>
<doc id="1363015" url="https://pl.wikipedia.org/wiki?curid=1363015" title="Kwalifikacje do Mistrzostw Europy w roku 1976">
Kwalifikacje do Mistrzostw Europy w roku 1976



</doc>
<doc id="1363019" url="https://pl.wikipedia.org/wiki?curid=1363019" title="Rejon parabielski">
Rejon parabielski

Rejon parabielski (ros. Парабельский район) – jednostka terytorialna w Rosji, w obwodzie tomskim. Centrum administracyjne – wieś Parabiel.

</doc>
<doc id="1363020" url="https://pl.wikipedia.org/wiki?curid=1363020" title="Asystent ruszania pod górę">
Asystent ruszania pod górę

Asystent ruszania pod górę, asystent podjazdu (pod górę), wspomaganie ruszania pod górę, układ wspomagający ruszanie pod górę, układ wspomagający pokonywanie podjazdów, HSA, HHC, HAC – urządzenie zapobiegające staczaniu się samochodu w trakcie ruszania na wzniesieniu, współdziałające z układem hamulcowym. 
W chwili wykrycia, że samochód znajduje się na pochyłości, urządzenie utrzymuje odpowiednie ciśnienie w układzie hamulcowym aż do wciśnięcia przez kierowcę pedału gazu. 

</doc>
<doc id="1363021" url="https://pl.wikipedia.org/wiki?curid=1363021" title="Adrian Cristea">
Adrian Cristea

Adrian Cristea (ur. 30 listopada 1983 w Jassach) – piłkarz rumuński grający na pozycji prawoskrzydłowego.
Kariera klubowa.
Cristea urodził się w mieście Jassy. Tam też rozpoczął karierę piłkarską w klubie Politehnica Iaşi, w którego barwach w sezonie 2002/2003 zaczął występować w rozgrywkach drugiej ligi rumuńskiej. W swoim debiutanckim sezonie występowa w podstawowym składzie, a już w kolejnym (2003/2004) wygrał z Politehniką ligę i wywalczył awans do pierwszej ligi rumuńskiej. W niej po raz pierwszy wystąpił 30 lipca w spotkaniu z Rapidem Bukareszt (1:2). Pół roku później Adrian odszedł z zespołu.
Na początku 2005 roku Cristea podpisał kontrakt z jednym z czołowych klubów w Rumunii, Dinamem Bukareszt. Został z nim wicemistrzem kraju, a rok później jako rezerwowy zajął 3. pozycję w lidze. W sezonie 2006/2007 był podstawowym zawodnikiem Dinama. W lidze zdobył 3 gole i został po raz pierwszy w karierze mistrzem Rumunii. Występował też w fazie grupowej Pucharu UEFA (drugi raz z rzędu). Natomiast w 2008 roku zajął z Dinamem 4. pozycję w Liga I.
Kariera reprezentacyjna.
W reprezentacji Rumunii Cristea zadebiutował 7 lutego 2007 roku w wygranym 2:1 spotkaniu z Mołdawią. W 2008 roku został powołany przez selekcjonera Victora Piţurcę do kadry na Euro 2008.

</doc>
<doc id="1363022" url="https://pl.wikipedia.org/wiki?curid=1363022" title="HHC">
HHC



</doc>
<doc id="1363024" url="https://pl.wikipedia.org/wiki?curid=1363024" title="Günzburg (stacja kolejowa)">
Günzburg (stacja kolejowa)

Günzburg – stacja kolejowa w Günzburgu, w kraju związkowym Bawaria, w Niemczech. Znajdują się tu 3 perony.

</doc>
<doc id="1363027" url="https://pl.wikipedia.org/wiki?curid=1363027" title="Immenstadt (stacja kolejowa)">
Immenstadt (stacja kolejowa)

Immenstadt – stacja kolejowa w Immenstadt im Allgäu, w kraju związkowym Bawaria, w Niemczech. Znajdują się tu 2 perony.

</doc>
<doc id="1363032" url="https://pl.wikipedia.org/wiki?curid=1363032" title="Ekstaza św. Teresy">
Ekstaza św. Teresy



</doc>
<doc id="1363035" url="https://pl.wikipedia.org/wiki?curid=1363035" title="Kaufbeuren (stacja kolejowa)">
Kaufbeuren (stacja kolejowa)

Kaufbeuren – stacja kolejowa w Kaufbeuren, w kraju związkowym Bawaria, w Niemczech. Znajdują się tu 3 perony.

</doc>
<doc id="1363038" url="https://pl.wikipedia.org/wiki?curid=1363038" title="Roll Stability Control">
Roll Stability Control

Roll Stability Control (RSC) – system zapobiegający przewróceniu się pojazdu np. podczas szybkiego wchodzenia w zakręt.
System ten był po raz pierwszy zastosowany w samochodzie Volvo XC90. System w razie dużego przechyłu uruchamia odpowiednie systemy (układ hamulcowy, System kontroli trakcji) w celu zapobiegnięcia dachowaniu pojazdu. 

</doc>
<doc id="1363039" url="https://pl.wikipedia.org/wiki?curid=1363039" title="Steganofonia">
Steganofonia

Steganofonia (gr. "στεγανός, steganos" 'ukryty' oraz "φωνή, phone" 'głos') – zastosowanie metod steganograficznych w VoIP. Nośnikiem ukrytych informacji mogą być m.in. próbki głosu, elementy nagłówków protokołów.
Pierwsze wzmianki w mediach o użyciu technik steganofonicznych dla sieci VoIP pojawiły się w maju 2008 r. Wtedy to dwóch polskich naukowców - Wojciech Mazurczyk i Krzysztof Szczypiorski - z Instytutu Telekomunikacji Politechniki Warszawskiej, zaproponowało, aby do przesyłania ukrytych danych wykorzystać celowo opóźnione w nadajniku pakiety. Jest to wykorzystanie jednej z cech charakterystycznych dla VoIP - pakiety przychodzące do odbiornika zbyt późno są uznawane za bezwartościowe (stracone) i usuwane. Jeśli odbierający wie, że w opóźnionym pakiecie zawarte są ukryte dane, wtedy jednocześnie razem z prowadzoną rozmową możliwe jest wymienianie dodatkowych, tajnych informacji.

</doc>
<doc id="1363040" url="https://pl.wikipedia.org/wiki?curid=1363040" title="Opactwo des Châteliers">
Opactwo des Châteliers

Opactwo des Châteliers, wł. Notre Dame de Ré – zrujnowane dwunastowieczne opactwo cysterskie położone w gminie La Flotte, na wyspie Ré. 
Historia.
Opactwo zostało założone przez grupę cystersów na gruncie nadanym przez Elbe de Mauléona. Z czasem mnisi stali się właścicielami całej wyspy Ré. Rozbudowali w sposób istotny stare romańskie zabudowania, a w 1294, po ostrzelaniu klasztoru przez Anglików, wznieśli zupełnie nowy kompleks budynków. Został on dwukrotnie zniszczony w czasie wojny stuletniej, kiedy szczególnie ucierpiał klasztorny kościół Notre Dame. W 1574 hugenoci dokonali ostatniego napadu na klasztor, niszcząc zachowane jeszcze budynki i zmuszając mnichów do ucieczki. Ruiny klasztoru rozebrano, budując z pozyskanej cegły pobliski fort Prée oraz kaplicę św. Wawrzyńca pod jurysdykcją oratorianów. I ten ostatni fragment został zniszczony w czasie wielkiej rewolucji francuskiej przez miejscowych hebertystów. Jeszcze w XIX wieku pomalowane na biało-czarno szczątki fasady klasztornej służyły jako punkt orientacyjny dla statków. W wieku XX pozostałości klasztoru zostały zakonserwowane jako trwała ruina. 
Architektura.
Do dnia dzisiejszego zachowały się jedynie niewielkie fragmenty pierwotnego kompleksu, w największym stopniu kościoła klasztornego. Widoczna jest jego dawna fasada z dwoma ostrołukowymi oknami oraz drzwiami z gotyckim portalem oraz fragment pojedynczej nawy. Zachowały się pojedyncze okna w ścianach bocznych oraz ongiś podstawa konstrukcji - przypory. Zachowane fundamenty pozwalają zorientować się w dawnym kształcie kościoła. 
W jeszcze mniejszym stopniu przetrwały zabudowania mieszkalne, z których do naszych czasów zachowały się jedynie oderwane fragmenty murów.

</doc>
<doc id="1363041" url="https://pl.wikipedia.org/wiki?curid=1363041" title="Kempten (Allgäu) Hauptbahnhof">
Kempten (Allgäu) Hauptbahnhof

Kempten (Allgäu) Hbf – stacja kolejowa w Kempten (Allgäu), w kraju związkowym Bawaria, w Niemczech. Znajdują się tu 3 perony.

</doc>
<doc id="1363046" url="https://pl.wikipedia.org/wiki?curid=1363046" title="Szpieg (serial telewizyjny)">
Szpieg (serial telewizyjny)

Szpieg - serial telewizyjny, emitowany na antenie stacji telewizyjnej TVN z gatunku dokumentalno-fabularnego. Serial opowiada historię Mariana Zacharskiego, oficera wywiadu PRL, który przybył do Kalifornii w USA w 1975 roku, jako pracownik Polish-American Machinery Corporation (POLAMCO). Firma ta była przykrywką dla jego szpiegowskiej działalności w USA. Bogdan Rymanowski, główny prowadzący, nawiązuje kontakt z Marianem Zacharskim, który opowiada dziennikarzowi o tym jak wykradał informacje dotyczące najnowszych osiągnięć technicznych Stanów Zjednoczonych, w tym: radar samolotu Stealth i jego dane techniczne, rakiety obrony przeciwlotniczej Patriot oraz egzemplarz najnowszego czołgu M1A1 Abrams. Serial cieszy się dużą popularnością na TVN; wyemitowano 6 odcinków serialu.

</doc>
<doc id="1363047" url="https://pl.wikipedia.org/wiki?curid=1363047" title="Memmingen (stacja kolejowa)">
Memmingen (stacja kolejowa)

Memmingen – stacja kolejowa w Memmingen, w kraju związkowym Bawaria, w Niemczech. Znajdują się tu 3 perony.

</doc>
<doc id="1363050" url="https://pl.wikipedia.org/wiki?curid=1363050" title="Jason Dunham">
Jason Dunham

Jason L. Dunham (ur. 10 listopada 1981, zm. 22 kwietnia 2004) – amerykański żołnierz.
Został drugim żołnierzem amerykańskim w ogóle i pierwszym z Korpusu Piechoty Morskiej Stanów Zjednoczonych pośmiertnie uhonorowanym Medalem Honoru za męstwo okazane podczas II wojny w Zatoce Perskiej. Medal został wręczony rodzinie Dunhama przez prezydenta George’a W. Busha na ceremonii w Białym Domu 11 stycznia 2007 roku. 
Podczas oficjalnej ceremonii, która miała miejsce 23 marca 2007 roku w rodzinnej miejscowości Dunhama sekretarz marynarki wojennej Stanów Zjednoczonych Donald Winter ogłosił nazwanie niszczyciela rakietowego typu "Arleigh Burke" na cześć Dunhama USS „Jason Dunham” (DDG-109). Stępkę pod budowę okrętu położono 11 kwietnia 2008 roku w stoczni Bath Iron Works w Bath w stanie Maine.
Decyzją prezydenta Busha z 14 marca 2006 roku na cześć Jasona Dunhama jego imieniem i nazwiskiem nazwano również budynek poczty w jego rodzinnym mieście.

</doc>
<doc id="1363052" url="https://pl.wikipedia.org/wiki?curid=1363052" title="Neumarkt (Oberpfalz)">
Neumarkt (Oberpfalz)

Neumarkt (Oberpfalz) – stacja kolejowa w Neumarkt, w kraju związkowym Bawaria, w Niemczech. Znajdują się tu 3 perony.

</doc>
<doc id="1363056" url="https://pl.wikipedia.org/wiki?curid=1363056" title="Open Source Hardware">
Open Source Hardware



</doc>
<doc id="1363061" url="https://pl.wikipedia.org/wiki?curid=1363061" title="Liquido">
Liquido

Liquido – niemiecki zespół rockowy, założony w 1996 roku przez czterech szkolnych kolegów, którymi byli Wolle Maier, Tim Elermann, Wolfgang Schrodl i Stefan Schulte-Holthaus.
W 1997 roku, nakładem niewielkiej wytwórni Seven Music, zespół wydał debiutancki singiel „Narcotic”. Utwór szybko zdobył popularność w Niemczech, a formacją zainteresowała się Virgin Records.
Debiutancki album grupy, zatytułowany „Liquido”, został wydany w roku 1999. W Europie znalazł ponad milion nabywców. Płyta zawierała największy przebój formacji, energetyczny pop-rockowy „Narcotic”. Rok później ukazał się drugi album grupy, „At The Rocks”. W roku 2002 zespół zaprezentował płytę „Alarm! Alarm!”, a trzy lata później kolejną – „Float”. Nie spotkały się one jednak z takim rozgłosem, jak debiutancka płyta.

</doc>
<doc id="1363062" url="https://pl.wikipedia.org/wiki?curid=1363062" title="Obronność Islandii">
Obronność Islandii

Republika Islandii nie utrzymuje stałej armii. W pewnym zakresie jednak tę funkcję pełnią Straż Wybrzeża, siły 
policyjne, system Obrony Powietrznej, Islandzka Jednostka Odpowiedzi Kryzysowej (uzbrojony ochotniczy oddział 
przeznaczony do misji pokojowych) oraz jednostka antyterrorystyczna.
Islandzka Jednostka Odpowiedzi Kryzysowej.
Ministerstwo spraw zagranicznych Islandii zarządza ekspedycyjną jednostką zbrojną znaną jako Jednostka Odpowiedzi
Kryzysowej (isl. "Íslenska friðargæslan" dosł. Islandzka Straż Utrzymywania Pokoju). Jest ona szkolona i 
wyposażana przez armię norweską, a jej członkami są cywilni specjaliści, policjanci, strażnicy wybrzeża. Jednostka wzięła udział w misjach w Kosowie i Afganistanie. Liczy 100 osób.
Islandzki System Obrony Powietrznej.
Islandia ma „agencję radarową”, która zarządza Islandzkim Systemem Obrony Powietrznej. Składają się nań cztery kompleksy radarowe i centrum dowodzenia, nie posiada jednak samolotów. Podlega ministerstwu spraw zagranicznych.
Straż Wybrzeża.
Islandzka Straż Wybrzeża korzeniami sięga lat 20. XX wieku. Od początku jej głównym zadaniem jest chronienie obszarów połowowych, a także zapewnienie bezpieczeństwa islandzkiej flocie rybackiej. W latach 1952, 1958, 1972 i 1975 rząd Islandii rozszerzał wyłączną strefę ekonomiczną odpowiednio do 4, 12, 50 i 200 mil morskich. Prowadziło to do konfliktów z Wielką Brytanią znanych jako „wojny dorszowe”. Islandzka Straż Wybrzeża i Royal Navy ścierały się kilkanaście razy w tym czasie. Chociaż niewiele amunicji wystrzelono, to były to momenty wielkiego napięcia między tymi krajami.
Islandzka Straż Wybrzeża posiada trzy patrolowce (każdy uzbrojony w 40 mm armatę Boforsa), okręt hydrograficzny, samolot patrolowy i trzy śmigłowce. Służy w niej 160 osób.
Jednostka Specjalna Komisarza Policji Narodowej.
Jednostka Specjalna Komisarza Policji Narodowej zwykle zwana "Víkingasveitin" (Drużyna Wikinga) jest jednostką zbliżoną do niemieckiej GSG 9. Zapewnia bezpieczeństwo państwa, prowadzi działania antyterrorystyczne, chroni zagranicznych dygnitarzy i wspiera policję w razie potrzeby. Dzieli się na pięć pododdziałów: pierwszy do materiałów wybuchowych, drugi do działań wodnych, trzeci do działań snajperskich, czwarty to oddział wywiadowczy, piąty specjalizuje się w działaniach przeciw porwaniom samolotów, skokach spadochronowych i ochronie portów. Jednostka liczy około 55 osób.
Wojska lotnicze.
Islandia, nieposiadająca własnych wojsk lotniczych, jako członek NATO może liczyć na wsparcie wojsk sojuszniczych, które okresowo patrolują przestrzeń powietrzną Islandii w ramach misji "Icelandic Air Policing". Do 8 września 2006 w bazie w mieście Keflavík stacjonowały dowództwo i sztab 85. Grupy oraz 56. Dywizjon Ratowniczy 8. Armii Powietrznej United States Air Force wyposażone w myśliwce F-15 oraz śmigłowce ratownictwa morskiego HH-60G Seahawk.
W kwietniu 2007 roku podpisano porozumienie, na mocy którego niebo nad Islandią będą patrolowały norweskie F-16 i samoloty rozpoznawcze Lockheed P-3 Orion oraz duńskie myśliwce.

</doc>
<doc id="1363067" url="https://pl.wikipedia.org/wiki?curid=1363067" title="Franciszek Maśluszczak">
Franciszek Maśluszczak

Franciszek Maśluszczak (ur. 21 stycznia 1948 w Kotlicach) – polski artysta malarz, rysownik, grafik.
Jest absolwentem Liceum Plastycznego w Zamościu (1968 r.) i ASP w Warszawie. Dyplom artysty sztuk pięknych uzyskał w 1974 r. w pracowni grafiki pod kierunkiem prof. Juliana Pałki. Największy wpływ na edukację artysty wywarł prof. Janusz Strzałecki.
Brał udział w kilkudziesięciu wystawach indywidualnych i zbiorowych w kraju i za granicą. Jego obrazy olejne, grafiki i rysunki znalazły swoje miejsce w zbiorach muzealnych w kraju i kolekcjach prywatnych. Autor ilustracji książek dla dorosłych i dla dzieci.
Projektuje okładki, wydawnictwa i plakaty. jego prace zamieszczane są w różnych tytułach codziennej prasy polskiej. Od 1995 roku współpracuje z redakcją dziennika „Rzeczpospolita”.
Jego losy opisała Hanna Krall w opowiadaniu „Malarnia z o.o.” umieszczonym w książce „Taniec na cudzym weselu”. Laureat Nagrody Miasta Stołecznego Warszawy za całokształt twórczości. Członek ZPAP i Rady programowej Związku.
Premio Europeo di Letteratura.
Maśluszczak jest jedną z postaci cyklu filmowego o polskich grafikach i ilustratorach, odcinek nosi tytuł „"Premio Europeo di Letteratura – Franciszek Maśluszczak"”, cykl powstał w 2009, realizacja Robert Laus.

</doc>
<doc id="1363069" url="https://pl.wikipedia.org/wiki?curid=1363069" title="Bestia z Bodmin">
Bestia z Bodmin

Bestia z Bodmin - nieznany wielki kot (ang. "phantom big cat"), żyjący rzekomo w Wielkiej Brytanii, w Kornwalii, mający siać spustoszenie wśród miejscowych stad zwierząt hodowlanych.
Dowody na istnienie.
W latach dziewięćdziesiątych na polach i łąkach wyżyny Bodmin Moor odkrywano czaszki zwierząt. Jedna z nich (znaleziona w r. 1995) miała posiadać cechy czaszki geparda. Badania wykonane na zlecenie brytyjskiego ministerstwa rolnictwa nie potwierdziły jednak tej hipotezy Istnieje również 20-sekundowy zapis wideo, wykonany w okolicach Bodmin, na którym widać nieznane zwierzę.

</doc>
<doc id="1363072" url="https://pl.wikipedia.org/wiki?curid=1363072" title="Beast of Bodmin">
Beast of Bodmin



</doc>
<doc id="1363075" url="https://pl.wikipedia.org/wiki?curid=1363075" title="Kościół św. Kwiryna w Łapszach Niżnych">
Kościół św. Kwiryna w Łapszach Niżnych

Kościół św. Kwiryna znajduje się w Łapszach Niżnych, w gminie Łapsze Niżne w Dekanacie Niedzica należącego do archidiecezji krakowskiej.
Murowany kościół pochodzi z XIV wieku. W 1313 roku należał do administracji zakonu bożogrobców (miechowitów), którzy zarządzali parafią do 1786 roku. Świątynia ma kształt gotyckiej bryły z prezbiterium o sklepieniu żebrowym i gotyckim portalem. W wieży kościelnej zachował się krzyż bożogrobców. 
We wnętrzu kościoła znajduje się pułap z polichromią przedstawiająca Wniebowzięcie Najświętszej Marii Panny, który został odnowiony w 1714 rok. Całe wyposażenie pochodzi z okresu baroku m.in. feretronowy posąg św. Mikołaja z początku XVI wieku, obraz św. Augustyna, gotycka figura Matki Boskiej z Dzieciątkiem z przełomu XIV i XV wieku (obecnie w zbiorach Muzeum Archidiecezjalnego w Krakowie).

</doc>
<doc id="1363077" url="https://pl.wikipedia.org/wiki?curid=1363077" title="USS Jason Dunham (DDG-109)">
USS Jason Dunham (DDG-109)

USS Jason Dunham (DDG-109) – amerykański niszczyciel rakietowy typu "Arleigh Burke". Nazwa okrętu pochodzi od nazwiska kaprala piechoty morskiej, Jasona Dunhama, który zginął na skutek ran odniesionych podczas II wojny w Zatoce Perskiej i został uhonorowany Medalem Honoru.
Nazwę okrętu ogłosił sekretarz marynarki wojennej Stanów Zjednoczonych, Donald Winter podczas oficjalnej ceremonii, która miała miejsce 23 marca 2007 roku w rodzinnej miejscowości Dunhama. Stępkę pod budowę okrętu położono 11 kwietnia 2008 roku w stoczni Bath Iron Works w Bath w stanie Maine. Budowa zakończyła się w 2009 roku, a okręt wszedł do służby w 2010 roku.

</doc>
<doc id="1363080" url="https://pl.wikipedia.org/wiki?curid=1363080" title="Czerwiec 2008 w sporcie">
Czerwiec 2008 w sporcie



</doc>
<doc id="1363081" url="https://pl.wikipedia.org/wiki?curid=1363081" title="Dyskografia Avril Lavigne">
Dyskografia Avril Lavigne

Dyskografia Avril Lavigne, kanadyjskiej piosenkarki i autorki piosenek, to, jak do tej pory sześć albumów studyjnych, cztery EP-ki, cztery albumy DVD, dwadzieścia osiem singli, trzydzieści dwa teledyski oraz liczne występy.
Artystka zadebiutowała w 2002 roku albumem "Let Go", który dotarł na 2. pozycję notowania "Billboard" 200 w Stanach Zjednoczonych. Produkcja osiągnęła natomiast szczyty zestawień w Australii, Kanadzie oraz Wielkiej Brytanii. „Complicated”, pierwszy singel z albumu, dotarł na 1. miejsce notowań w Australii, 2. miejsce w Stanach Zjednoczonych oraz 3. miejsce w Wielkiej Brytanii. Kolejne single, „Sk8er Boi” oraz „I’m with You”, znalazły się w pierwszej dziesiątce w zestawieniach w USA i Wielkiej Brytanii. "Let Go" rozszedł się w około 20-milionowym nakładzie na całym świecie i został wyróżniony 6-krotną platyną w Stanach Zjednoczonych.
Drugi album Lavigne, zatytułowany "Under My Skin", został wydany w 2004 roku i zadebiutował na szczycie zestawień w kilku państwach, m.in. w Australii, Meksyku, Kanadzie, Japonii, Wielkiej Brytanii i Stanach Zjednoczonych. Sprzedaż albumu przekroczyła nakład 15 milionów kopii. „Don’t Tell Me”, pierwszy singel z albumu, dotarł do pierwszej piątki w zestawieniach w Wielkiej Brytanii i Kanadzie oraz do pierwszej dziesiątki w Australii, a także na "Billboard" Hot 100 w USA. Inne single z albumu to: „Nobody’s Home” (Top 40 w USA), „He Wasn’t” (Top 40 w Wielkiej Brytanii i Australii, nie wydany w USA) oraz „Fall to Pieces” (nienotowany).
Trzeci album "The Best Damn Thing", został wydany w 2007 roku. Główny singel, „Girlfriend”, osiągnął szczyt notowania "Billboard" Hot 100 w tym samym tygodniu, kiedy to album zadebiutował na 1. miejscu zestawienia "Billboard" 200. Singel zanotował 1. miejsce także w Australii, Kanadzie i Włoszech, a 2. pozycję we Francji i w Wielkiej Brytanii. Drugi singel, zatytułowany „When You're Gone”, był notowany na 3. miejscu w Wielkiej Brytanii, w pierwszej piątce w Australii i Włoszech, pierwszej dziesiątce w Kanadzie i był bardzo bliki dostania się do pierwszej dwudziestki w Stanach Zjednoczonych. „Hot” – trzeci singel z albumu osiągnął najmniejszy sukces notując w Stanach Zjednoczonych zaledwie 95. pozycję. W Kanadzie dotarł do pierwszej dziesiątki, a w Australii do pierwszej dwudziestki zestawienia. Album sprzedał się w nakładzie 7.5 milionów kopii na całym świecie.
Czwarty album "Goodbye Lullaby" odniósł mniejszy sukces, niż jego poprzedniki. Singiel "What the Hell" osiągnął 11. pozycję w Stanach Zjednoczonych. "Smile" uzyskało pozycje poniżej 20 w krajach, a "Wish You Were Here" dotarł do 64. miejsca w USA. Album rozszedł się w nakładzie 4,5 milionów kopii.
Piąty album Avril – "Avril Lavigne" nie odniósł dużego sukcesu. Do tej pory sprzedano około 800 tysięcy kopii płyty, zaś single "Here’s To Never Growing Up", "Rock n' Roll", "Let Me Go" i "Hello Kitty" nie uzyskały wysokich notowań na listach przebojów.

</doc>
<doc id="1363082" url="https://pl.wikipedia.org/wiki?curid=1363082" title="Gmach Główny Muzeum Narodowego w Krakowie">
Gmach Główny Muzeum Narodowego w Krakowie

Gmach Główny Muzeum Narodowego w Krakowie – budynek przy alei 3 Maja 1, wzniesiony w latach 1934–1989. Mieści trzy wystawy stałe Muzeum Narodowego w Krakowie: Broń i Barwa w Polsce, Galeria Rzemiosła Artystycznego oraz Galeria Sztuki Polskiej XX wieku. Ponadto w Gmachu Głównym organizowane są wystawy czasowe.
Historia budynku.
W 1933 roku podczas prezydentury Mieczysława Kaplickiego rozpisano konkurs architektoniczny na budowę nowego budynku dla działającego od 1879 Muzeum Narodowego w Krakowie. Wytyczne do projektu przygotowali pracownicy magistratu krakowskiego Czesław Boratyński i Edward Kreisler. Konkurs wygrał projekt warszawskich architektów Juliusza Dumnickiego, Janusza Juraszyńskiego i Bolesława Schmidta, jednak nie został on przeznaczony do realizacji. Jako finalnych wykonawców wybrano Czesława Boratyńskiego, Edwarda Kreislera oraz Bolesława Schmidta.
Budynek zaprojektowano na rzucie prostokąta z możliwością prowadzenia budowy w kilku etapach. Elewacja wykonana jest z triasowego dolomitu diploporowego pochodzącego prawdopodobnie z Libiąża. Do budynku prowadzą szerokie schody wykonane z Wołyńskiego klesowitu. Fronton, z portykiem i arkadowymi podcieniami miały zdobić – według projektu Adolfa Szyszko Bohusza – płaskorzeźby, na które jednak nie rozpisano konkursu.Posadzka holu i sali wystawowej na parterze wyłożone są wapieniami dewońskimi z rejonu Bolechowic. Posadzka holu pierwszego piętra wyłożona jest górnojurajskim wapieniem z Morawicy z widocznymi szkieletami belemnitów.
Instytut Współpracy Intelektualnej przy Lidze Narodów zorganizował w 1934 roku w Madrycie międzynarodową konferencję poświęconą budowie muzeów. Projekt polski został doceniony przez delegatów 18 państw, jako spełniający wszystkie warunki techniczne związane z oświetleniem, ogrzewaniem, wentylacją i nawilżaniem oraz aranżacją wnętrz. 
W okresie okupacji niemieckiej podczas II wojny światowej niewykończony budynek pełnił funkcję kasyna. Budowa trwała do 1989 roku.
Galeria „Broń i Barwa w Polsce”.
Ekspozycja „Broń i Barwa w Polsce” jest największą po warszawskim Muzeum Wojska Polskiego w Polsce galerią militariów. Powstała w 1991 roku, od marca 2009 otwarta ponownie po gruntownej modernizacji. W liczącej około 1200 metrów kwadratowych przestrzeni muzealnej zaprezentowano zabytki wojskowości od X wieku do II wojny światowej. Z dzieł najstarszych wyróżnia się hełm szyszakowy z XI wieku. Galeria posiada kolekcję XVII wiecznych zbroi husarskich. Wśród pamiątek po hetmanach zachował się rząd koński Stefana Czarneckiego, złoty buzdygan i zbroja karacenowa Stanisława Jabłońskiego, znak hetmański Hieronima Lubomirskiego. Wśród zabytków po dowódcach wojskowych m.in. sukmana Tadeusza Kościuszki, Gwiazda Orderu Virtuti Militari księcia Józefa Poniatowskiego i mundur Józefa Piłsudskiego. Po modernizacji galeria została wzbogacona o prezentacje filmowe, multimedialne oraz rekonstrukcje wybranych eksponatów służące widzom do bezpośredniego poznania historii polskiego oręża. Placówką edukacyjną związaną z galerią „Broń i Barwa w Polsce” jest Stowarzyszenie Miłośników Dawnej Broni i Barwy.
Galeria Rzemiosła Artystycznego.
Galeria prezentuje wyroby rzemiosła artystycznego wykonane w Polsce i w Europie od wczesnego średniowiecza po okres secesji i Młodej Polski. Ekspozycję otwierają zabytki sztuki przedromańskiej i romańskiej, wśród nich fragmenty biżuterii, brązowy krucyfiks z wizerunkiem Chrystusa Triumfatora, emalie limuzyjskie (m.in. krzyż procesyjny z XII w.). Najcenniejszymi dziełami zaprezentowanymi w Galerii są tzw. przedromańska Czara włocławska z X wieku, wyorana na polach w okolicach Włocławka w 1909 roku, z cyklem scen z Księgi Sędziów, pełniąca prawdopodobnie funkcję kielicha mszalnego podczas chrystianizacji Polski, oraz romański relikwiarz kruszwicki z XII wieku w formie szkatuły. Z zabytków gotyckich wyróżnia się cykl witraży z zespołu klasztornego Dominikanów w Krakowie, najstarsze XIII-wieczne (m.in. Św. Stanisław i Św. Augustyn), XIV-wieczne (m.in. Św. Maria Magdalena, Ukrzyżowanie), XV-wieczne („Zwiastowanie”, „Boże Narodzenie” i „Pokłon Trzech Króli”). Ponadto fragmenty posadzek, kafle piecowe, stuła z opactwa w Tyńcu oraz XV-wieczne ornaty z pretekstami.
Nowożytność reprezentują m.in. srebra augsburskie, naczynia liturgiczne, zestawy stołowe m.in. serwis Teodora Pawłowicza wykonany w 1788 roku. Pamiątkami po szlachcie i arystokracji są m.in. jedwabne pasy kontuszowe z XVII i XVIII wieku, m.in. pas perski z II poł. XVII w. ponadto kontusz i żupan Jana Potockiego z 3 ćw. XVIII wieku. Zachowała się duża kolekcja szkła m.in. kolekcja szkieł barokowych z manufaktur w Lubaczowie i Urzeczu, ponadto wilkom cechu mieczników, wyrób krakowski z XVIII w. zespół szkieł serwisowych gł. z Polski, Czech (gł. wyroby biedermaierowskie) i Niemiec. Wśród wyrobów ceramiki i fajansu m.in. kafle z pieca z pałacu biskupiego w Krakowie, z fajansu oraz porcelana miśnieńska i z Sevres. Z secesji m.in. serwis proj. Josefa Hoffmanna z 1900 roku oraz wazon z korowodem tancerzy Jana Szczepkowskiego. Duży zespół tworzą zabytki konwisarstwa, ludwisarstwa, ślusarstwa i kowalstwa artystycznego. Bogatą kolekcję tworzą meble od średniowiecza po XIX wiek z rekonstrukcjami sal w stylu gdańskim, a także empire i Biedermeier. W galerii prezentowane są również zegary, w tym zespół XVII-wiecznych zegarów kaflowych, a ponadto zegarów stołowych i kominkowych. Są również obiekty osobiste po polskich osobistościach XIX wieku m.in. Adamie Mickiewiczu (m.in. gęsie piórko do pisania, portfel, fajki, tabakierki i figurki szachowe). Cenną wartość artystyczną i historyczną posiadają liczne judaica – przedmioty związane z liturgią w synagogach i w domach (gł. XVII–XVIII w.), wśród nich drewniany Aron ha-kodesz do przechowywania zwojów Tory. 
Galeria Sztuki Polskiej XX wieku.
Na powierzchni ponad trzech tysięcy metrów kwadratowych zostały zaprezentowane dzieła sztuki polskiej od Młodej Polski po czasy najnowsze. Obecna aranżacja ekspozycji pochodzi z 2005 roku. 
Galerię otwierają dzieła osobistości Młodej Polski, wśród nich "Chmury w Finlandii" Konrada Krzyżanowskiego, "Kwiaciarki", "Dziewczynka z chryzantemami", "Bretonka" Olgi Boznańskiej, "Dziewczynka w czerwonej sukience" Józefa Pankiewicza, "Czesząca się" Władysława Ślewińskiego, rzeźbiony "Pochód na Wawel" Wacława Szymanowskiego, "Ławka" Ludwika Pugeta, zespół kartonów witrażowych Stanisława Wyspiańskiego, pejzaże Jana Stanisławskiego i jego uczniów, portrety dziecięce ("Jaskółki", "Dwaj przyjaciele", "W pracowni") Tadeusza Makowskiego.
Bogaty zespół tworzą obrazy i rzeźby mistrzów polskiej awangardy, wśród nich "Akt", "Krajobraz z Wadowic", "Akt we wnętrzu", "Projekt pomnika Adama Mickiewicza dla Wilna" Zbigniewa Pronaszki, cykl kilkunastu obrazów Stanisława Ignacego Witkiewicza (m.in. "Ogólne zamieszanie", " Kuszenie św. Antoniego II", "Marysia i Burek na Cejlonie", "Portret Zofii Głogowskiej"), "Łódź", "Szermierka" Leona Chwistka i "Martwa natura ze skrzypcami" Tytusa Czyżewskiego, "Epopeja chłopska" Stanisława Osostowicza, "Murarze" Eugeniusza Wańka. Wśród dzieł kolorystów znajdują się "Pejzaż morski (Port rybacki w Orłowie)", "Pejzaż z Francji (Motyw z Montereau)" Jana Cybisa, "Martwa natura ciemna z ananasem", "Martwa natura z czerwonym flakonem", Hanny Rudzkiej-Cybisowej, "Czerwona głowa", "Na statku", "Martwa natura z białym dzbanem" Artura Nacht-Samborskiego, "Owoce i butelka" Jana Szancenbacha, "Z serii: Metro: Stara kobieta (Femme forte)" Józefa Czapskiego, "Cytrynowy gaj" Piotra Potworowskiego, "Atelier" Wacława Taranczewskiego, "Znaki na niebie V" Juliusza Joniaka. 
Powojenną sztukę otwierają obrazy, rzeźby i instalacje Grupy Krakowskiej, z dziełami Tadeusza Kantora ("Obraz metaforyczny I", "Pokój Odysa", "Peinture 80. Figura", "Kompozycja VII", "Emballage Hołdu Pruskiego, według Jana Matejki"), Jonasza Sterna ("Akt", "Dół"), Marii Jaremy ("Kompozycja figuralna", "Kompozycja", "Rytm II"), Jerzego Nowosielskiego ("Cerkiewka", "Ulica, ruch uliczny", "Villa dei Misteri", "Akt leżącej"). Znajdują się też dzieła grupy Wprost z obrazami Andrzeja Wróblewskiego (m.in. "Syn i zabita matka", "Rozstrzelanie poznańskie 56", "Kitek i lidzie") na czele. Problemy kobiecej cielesności, istnienia w społeczeństwie i kulturowych stereotypach obrazują dzieła artystek takich jak Katarzyna Kobro ("Akt stojący"), Alina Szapocznikow (cykl "Zielników"), Maria Pinińska-Bereś ("Mme Recamier"), Katarzyna Kozyra ("Olimpia"). 
Najnowsze tendencje i kierunki obrazują dzieła m.in. Grzegorza Sztwiertni ("Ćwiczenia mnemotechniczne: 1700 kalorii (Martwa natura)", "Muzeum Wyobraźni"), Rafała Bujnowskiego ("Stykówki"), Wilhelma Sasnala ("Klatka z teledysku Richarda Ashcrofta 1 i 2"), Jadwigi Sawickiej ("Nic w środku"). Ponadto monumentalny environment Leona Tarasewicza "Bez tytułu" i dzieła pedagogów krakowskiej ASP m.in. Stanisława Rodzińskiego, Jana Pamuły i Jana Tarasina.

</doc>
<doc id="1363087" url="https://pl.wikipedia.org/wiki?curid=1363087" title="Livio Maitan">
Livio Maitan

Livio Maitan (ur. 1 kwietnia 1923 w Wenecji, zm. 16 września 2004 w Rzymie) – trockista włoski, lider Associazione Bandiera Rossa oraz jedna z wiodących postaci IV Międzynarodówki.
Życiorys.
Ukończył filologię klasyczną na uniwersytecie w Padwie, w czasie studiów był już aktywistą Młodych Socjalistów Włoskich. Należał do opozycji antynazistowskiej w czasie okupacji Włoch przez Niemcy. W 1947 zadeklarował się jako trockista i wstąpił do IV Międzynarodówki. Brak kadr i wykształconych marksistów, których szeregi przerzedziła wojna, sprawił, że Maitan już w 1951 zaliczał się do najważniejszych aktywistów organizacji, a w swoim kraju należał do ścisłego kierownictwa lewicowego Frontu Demokracji Ludowej.
Do śmierci zasiadał w ścisłym zarządzie Międzynarodówki, należąc razem z Pierre Frankiem i Ernestem Mandlem do działaczy o największym autorytecie. Przeciwnik entryzmu, przyczynił się do wydalenia ze struktur Michela Pablo i jego zwolenników. Szczególnie interesował się ruchem studenckim, w którym widział przyszłość trockizmu; zwłaszcza lata 1969–1976 to okres jego aktywności wśród studentów włoskich. Tłumaczył na włoski dzieła Lwa Trockiego i wykładał ekonomię krajów nierozwiniętych w instytucie socjologicznym na uniwersytecie w Rzymie.
Od 1989 przewodził stowarzyszeniu Bandiera Rossa (Czerwony sztandar), doprowadzając do jego zjednoczenia z inną lewicową organizacją Demokracja Robotnicza, a następnie biorąc udział w założeniu Partii Odrodzenia Komunistycznego (PRC). Od 1991 do 2002 zasiadał w jej władzach.
Prace teoretyczne.
W swoich pracach Maitan poruszał szerokie spektrum tematyczne, od prac historycznych (o Chinach i ruchach społecznych we Włoszech) po analizy ekonomiczne. Pisał również artykuły dla prasy trockistowskiej w całej Europie.
Od 2007 jego imię nosi ośrodek studiów politycznych w Rzymie.

</doc>
<doc id="1363088" url="https://pl.wikipedia.org/wiki?curid=1363088" title="Myhajlo Dobrjanskyj Demkowycz">
Myhajlo Dobrjanskyj Demkowycz



</doc>
<doc id="1363097" url="https://pl.wikipedia.org/wiki?curid=1363097" title="Gold Is The Metal">
Gold Is The Metal



</doc>
<doc id="1363098" url="https://pl.wikipedia.org/wiki?curid=1363098" title="Andrzej Suchcitz">
Andrzej Suchcitz

Andrzej Tadeusz Suchcitz (ur. 1959 w Londynie) – historyk, publicysta, archiwista.
Życiorys.
Urodził się w rodzinie Jana Władysława (1922–2014) i Teresy Marii (ur. 1933), córki pułkownika dyplomowanego Tadeusza Skindera.
Po ukończeniu polskiej szkoły średniej Ojców Marianów w Fawley Court, studiował na London University (School of Slavonic and East European Studies) specjalizując się w nowoczesnej historii Polski i uzyskał w 1981 stopień magistra. W 2004 uzyskał stopień doktora nauk humanistycznych w Wyższej Szkole Pedagogicznej w Częstochowie. W 2018 habilitował się na Uniwersytecie Humanistyczno-Przyrodniczym im. Jana Długosza w Częstochowie.
W 1983 został zastępcą kierownika archiwum Instytutu Polskiego i Muzeum im. gen. Sikorskiego w Londynie a od 1989 jego kierownikiem. Pracował również w Studium Polski Podziemnej i był członkiem Rady tej instytucji. Jest członkiem Rady Instytutu Józefa Piłsudskiego oraz członkiem Polskiego Towarzystwa Naukowego na Obczyźnie (od 13 grudnia 2011 członkiem zarządu PTNO), a także członkiem i od 1987 sekretarzem Polskiego Towarzystwa Historycznego w Wielkiej Brytanii.
Od 2004 członek Rady Ochrony Pamięci Walk i Męczeństwa.
Jest współpracownikiem komisji do badania dziejów Polskich Władz Centralnych na Uchodźstwie przy Wydziale Historyczno-Filozoficznym Polskiej Akademii Umiejętności, członkiem Rady Dziedzictwa Archiwalnego oraz od 2007 przewodniczącym Rady Polonia Aid Fundation Trust.
Zasiada w komitetach redakcyjnych: "Tek Historycznych" (od 2001 przewodniczący komitetu), "Przeglądu Kawalerii i Broni Pancernej", "Niepodległości" i "Marsa".
Mąż wnuczki gen. Zygmunta Podhorskiego – Marii z d. Bobińskiej.
Publikacje.
Autor szeregu artykułów w "Zeszytach Historycznych" i "Niepodległości" oraz wydawnictw:

</doc>
<doc id="1363099" url="https://pl.wikipedia.org/wiki?curid=1363099" title="Piotr I Petrowić-Niegosz">
Piotr I Petrowić-Niegosz

Piotr I Petrowicz-Niegosz także Petar I Petrović-Njegoš (ur. w 1747 roku, zm. 1830) – metropolita Cetynii, władyka Czarnogóry w latach 1782–1830. Dążył do likwidacji partykularyzmów plemiennych i budowy scentralizowanego państwa.
Uzyskanie niepodległości.
Po śmierci Szczepana Małego w 1772 r. nominalnie władzę w państwie odzyskał władyka Sawa. Działalność Szczepana Małego dowiodła jednak, że na czele Czarnogóry może stanąć również świecki przywódca, co ułatwiło namiestnikom ("guwernadurom") przeciwstawienie się pozycji władyków. Do najwyższego znaczenia doszedł w tym czasie guwernadur Jovan Radonjić. W maju 1775 r. Radonjić w imieniu całej Czarnogóry deklarował przyjęcie poddaństwa carskiego, a w 1777 r. udał się na czele delegacji do Rosji. Sawa zmarł w 1782 r. Po jego śmierci, na władykę Cetynii został wyświęcony przez metropolitę karłowickiego Mojżesza Piotr Petrowicz-Niegosz. Zwyczajem swych poprzedników udał się do Rosji, został z niej jednak wydalony. Dzięki energii i osobistemu taktowi wykazanemu przy godzeniu skłóconych plemion w krótkim czasie uzyskał znaczne wpływy w państwie. Tymczasem w 1785 r., korzystając z braku zainteresowania w Rosji i Austrii Czarnogórą, wezyr skadarski za namową Wenecjan najechał ją i 23 czerwca zburzył i spalił monaster Narodzenia Matki Bożej w Cetyni. Rosja i Austria ponownie zainteresowały się losem Czarnogóry w trakcie nowej wojny z Turcją (1787–1791), wysyłając tam swoich delegatów. Wkrótce jednak Rosja uznała Czarnogórę za strefę wpływów austriackich i wycofała swoich wysłanników. Układ pokojowy zawarty w 1791 r. w Świszczowie zapewniał Czarnogórze amnestię.
Korzystając z zawartych traktatów z Austrią i Rosją pasza Skadaru Mahmud Buszatlija zdecydował się na przeprowadzenie akcji pacyfikacyjnej. Wiosną 1792 r. dowodzony przez niego 4-tysięczny oddział został jednak rozbity przez Czarnogórców. 11 sierpnia 1796 r. 3000 Czarnogórców pokonało 20-tysięczną armię Mahmuda na Martiniciach. Jeszcze w tym samym roku doszło do trzeciego najazdu tureckiego. We wrześniu Mahmud najechał Czarnogórę z trzech stron. Czarnogórcy podzieleni na dwa oddziały dowodzone przez władykę Piotra I i guwernadura Radonjicia rozbili 22 września armię Mahmuda na Krusach. Wcześniej Turkom udało się po raz ostatni spalić monaster cetyński. Zwycięstwo nad groźnym sąsiadem, faktycznym samodzielnym władcą Albanii, nie uznającym władzy w Stambule, zakończyło długoletnią walkę o niezależność i umocniło poczucie jedności kraju. Czarnogóra stała się państwem faktycznie niepodległym, choć na oficjalne uznanie tego faktu miała jeszcze poczekać. Całe państwo miało 1200 km2 powierzchni.
Kanonizacja i kult.
Piotr I Petrowić-Niegosz został kanonizowany przez swojego następcę, władykę Piotra II Petrowicia-Niegosza, jako św. Piotr Cetyński. Uważany jest za jednego z prawosławnych patronów Serbii i Czarnogóry. Na terytorium tej ostatniej koncentruje się jego kult.
Bibliografia.
 

</doc>
<doc id="1363102" url="https://pl.wikipedia.org/wiki?curid=1363102" title="Black &amp; White (film)">
Black &amp; White (film)

Black &amp; White – bollywoodzki thriller z 2008 roku wyreżyserowany przez Subhash Ghai, autora "Pardes", "Kisna" i "Taal". W rolach głównych Anil Kapoor, Anurag Sinha, Shefali Chhaya i Aditi Sharma. Tematem filmu jest próba samobójczego zamachu w Święto Niepodległości Indii. Akcja filmu dzieje się w Delhi, m.in. w pobliżu Czerwonego Fortu.
Muzyka.
Muzykę do filmu skomponował Sukhwinder Singh, autor muzyki do takich filmów jak "Biwi No.1", "Bombay To Bangkok", "Sandwich (film)", "Halla Bol".

</doc>
<doc id="1363106" url="https://pl.wikipedia.org/wiki?curid=1363106" title="Climacoceratidae">
Climacoceratidae

Climacoceratidae – rodzina wymarłych ssaków spokrewnionych z dzisiejszymi żyrafowatymi. Żyły w Afryce w miocenie. Zwierzęta te były niegdyś włączane do rodziny Palaeomerycidae, a także do żyrafowatych, dopiero w 1978 Hamilton stworzył dla nich odrębną rodzinę. Od dzisiejszych żyrafowatych odróżniało je poroże.
Nazwa.
Oznacza drabiniaste rogi.

</doc>
<doc id="1363110" url="https://pl.wikipedia.org/wiki?curid=1363110" title="Cosmin Moți">
Cosmin Moți

Cosmin Iosif Moți (ur. 3 grudnia 1984 w Reșicie) – piłkarz rumuński grający na pozycji środkowego obrońcy.
Kariera klubowa.
Karierę piłkarską rozpoczął w CSM Reșița, klubie ze swojego rodzinnego miasta. Występował tam w drużynach młodzieżowych. W 2002 roku odszedł do Universitatei Krajowa, w barwach której w sezonie 2002/2003 zaczął występować w rozgrywkach pierwszej ligi rumuńskiej. Debiut Cosmina w lidze miał miejsce 24 maja w przegranym 0:3 wyjazdowym spotkaniu z Ceahlăul Piatra Neamț. W sezonie 2003/2004 zaczął występować w wyjściowej jedenastce klubu z Krajowej i zajął z nią 4. miejsce w lidze. Jednak w 2005 roku Universitatea zajęła 16. pozycję i spadła do drugiej ligi Rumunii.
Latem 2005 roku Moți odszedł z klubu i podpisał kontrakt z jednym z czołowych klubów w Rumunii, Dinamem Bukareszt. Tam stał się podstawowym zawodnikiem drużyny i w 2006 roku zakończył z nią sezon na 3. miejscu w tabeli. W sezonie 2006/2007 wraz z Dinamem został po raz pierwszy w karierze mistrzem Rumunii. Występował też w fazie grupowej Pucharu UEFA (drugi raz z rzędu). Natomiast w 2008 zajął z Dinamem 4. lokatę w Liga I. Latem tego samego roku wypożyczono go do włoskiej AC Sieny. W Sienie spędził pół sezonu i w 2009 roku wrócił do Dinama.
W 2012 roku Moți został zawodnikiem bułgarskiego Łudogorca Razgrad.
W fazie play-off Ligi Mistrzów 2014/2015 w 119. minucie stanął na bramce po czerwonej kartce dla Władisława Stojanowa. W decydującym o awansie konkursie rzutów karnych obronił dwa strzały przeciwnika, zapewniając swojej drużynie awans do fazy grupowej.
Kariera reprezentacyjna.
W reprezentacji Rumunii Moți zadebiutował 6 lutego 2008 roku w przegranym 0:1 towarzyskim spotkaniu z Izraelem. Wiosną tego roku został powołany przez selekcjonera Victora Pițurkę do kadry na Euro 2008.

</doc>
<doc id="1363112" url="https://pl.wikipedia.org/wiki?curid=1363112" title="Cosmin Moti">
Cosmin Moti



</doc>
<doc id="1363117" url="https://pl.wikipedia.org/wiki?curid=1363117" title="Llactapata">
Llactapata

Llactapata – stanowisko archeologiczne z czasów Inków położone przy Szlaku Inków prowadzącym do Machu Picchu, w regionie Cuzco, w Peru. Dawne miasto mieści się przy rzece Cusichaca, w pobliżu jej ujścia do Urubamby. W języku keczua nazwa oznacza "miasto na wzgórzu". Miasto zostało spalone przez Manco Incę, podczas jego odwrotu spod Cuzco w 1535 roku aby nie dostało się do rąk Hiszpańskich najeźdźców. Dzięki zniszczeniu miasta Hiszpanie nigdy go nie znaleźli.
Hiram Bingham odkrył Llactapatę podczas swoich prac wykopaliskowych w Machu Picchu w 1912 roku i określił je jako ruiny inkaskie. Nie miał jednak zbyt wiele czasu aby poddać miasto szerszym badaniom. Poza tym dane naniesione przez niego na mapę były jednak niedokładne, co uniemożliwiło potomnym dotarcie do stanowiska. Llactapata na kolejnych naukowców czekała 70 lat.
Pod koniec 2003 roku gazety doniosły o sensacyjnym odkryciu w Peru. Trudno tu mówić o odkryciu, raczej o dokładniejszej penetracji i badaniu zapomnianego stanowiska. W 2002 roku Hugh Thomson, brytyjski pisarz, przestudiował ponownie niepublikowane fragmenty dziennika Binghama i kolekcję zdjęć z Peabody Museum. Dzięki nim udało się zlokalizować ruiny. W 2003 r. ekspedycja, pracująca pod auspicjami Explorers Club of America oraz The Royal Geographical Society kierowana przez amerykańskiego archeologa Gary'ego Zieglera i Hugh Thomsona, udała się do Cuzco. Następnie odbyła loty zwiadowcze nad dżunglą, używając do penetracji kamer na podczerwień. Z uwagi na niesprzyjającą pogodę badacze przystąpili do poszukiwań w terenie i wówczas udało się natrafić na ruiny Llactapaty. Podczas wyprawy odnaleziono też drogę z Llactapaty do Cuzco, którą być może przybywali na okresowe kontrole i uroczystości urzędnicy. Poza tym natrafiono na liczne budowle ceremonialne, wśród nich być może Świątynię Słońca. Pola przylegające do zabudowań, na których uprawiano kukurydzę, mogły dostarczyć pożywienia dla około 50 osób, mieszkało ich tam jednak ponad 300. Badacze uważają, że Llactapata była spichlerzem dla Machu Picchu.

</doc>
<doc id="1363120" url="https://pl.wikipedia.org/wiki?curid=1363120" title="Świadkowie Jehowy w Austrii">
Świadkowie Jehowy w Austrii

Świadkowie Jehowy w Austrii – społeczność wyznaniowa w Austrii, należąca do ogólnoświatowej wspólnoty Świadków Jehowy, licząca w 2022 roku 21 966 głosicieli, należących do 287 zborów. Na dorocznej uroczystości Wieczerzy Pańskiej w 2022 roku zgromadziły się 34 282 osoby. Działalność miejscowych głosicieli koordynuje Środkowoeuropejskie Biuro Oddziału w Selters w Niemczech. Biuro Krajowe znajduje się w Wiedniu, a Sala Zgromadzeń w St. Pölten. Są piątą pod względem liczby członków wspólnotą religijną w Austrii.
Historia.
Początki.
W roku 1891, w trakcie swojej pierwszej podróży do Europy, Charles Taze Russell odwiedził Wiedeń. W stolicy Austrii przebywał ponownie 22 marca 1911 roku. Jego przemówienie w stołecznej sali hotelu Continental, w której zgromadziło się około 600 osób, zostało zakłócone przez sympatyków J.L. Magnesa, rabina z Nowego Jorku. Rabin Magnes telegraficznie przestrzegł swoich znajomych przed Charlesem T. Russellem, przedstawiając go jako chrześcijańskiego misjonarza nawracającego Żydów. Ludzie ci podnosili hałas, by na wszelkie sposoby nie dopuścić C.T. Russella do głosu. Jednakże grupa młodych Żydów towarzyszyła Russellowi do hotelu, gdzie długo zadawała mu pytania, tego i następnego dnia. Wykład ten opublikowały miejscowe gazety.
W roku 1914 do Wiednia przyjechał z Niemiec Maxwel G. Freschel (Friend) – późniejszy wykładowca Biblijnej Szkoły Strażnicy – Gilead, który prowadził działalność kaznodziejską głównie wśród ludności żydowskiej. Wówczas w stolicy cztery osoby prenumerowały czasopismo „Strażnica”. W roku 1917 działalność kaznodziejską prowadził nauczyciel muzyki Johann Ehm z miejscowości Deutsch-Wagram. Po zakończeniu I wojny światowej działalność prowadzono w miastach Wiedeń, Klagenfurt i Graz. W roku 1920 wierzenia Badaczy Pisma Świętego przyjęli: Franz Ganster księgowy z Klagenfurtu oraz Simon Riedler – rolnik z Górnej Austrii.
W roku 1921 pozyskano 1200 adresów osób zainteresowanych prenumeratą publikacji religijnych, a specjalnego wykładu w stolicy – 27 października tego roku (1921) – wysłuchało ponad 2 tysiące osób. W tym też roku ze Szwajcarii przybył Leopold Köning, aby prowadzić w Austrii działalność kaznodziejską.
W roku 1922 odbyły się zgromadzenia w Wiedniu, Klagenfurcie i Grazu. Grupy głosicieli działały w tych miastach i ich okolicach. Od 30 maja do 1 czerwca tego roku, w stolicy Joseph F. Rutherford rozpoczął wyświetlanie „Fotodramy stworzenia”, którą potem pokazano we wszystkich austriackich miastach.
W roku 1923 otwarto w Wiedniu pierwsze biuro Towarzystwa Strażnica. W roku 1924 odbyła się konwencja generalna w Wiedniu. Na Pamiątce w roku 1926 obecne były 433 osoby, głównie w: Wiedniu (312 zebranych), Grazu (43) i Klagenfurcie (26).
W maju 1930 roku zarejestrowano lokalne stowarzyszenie religijne, zajmujące się rozpowszechnianiem Biblii i literatury biblijnej. Rozpoczęto wyświetlanie filmu "Dramat stworzenia".
W roku 1932 w dorocznej uroczystości Wieczerzy Pańskiej wzięły udział 724 osoby. W roku 1933 przemówienie w stolicy wygłosił Nathan H. Knorr. W tym samym roku zarejestrowano lokalny oddział "Wachtturm-Gesellschaft" (Towarzystwa Strażnica), który został zdelegalizowany w 1935 roku po wzroście wpływów nazistowskich.
Okres nazizmu (1933–1945).
W latach 1933–1934 władze konfiskowały literaturę religijną, a 10 września 1934 roku zamknęły Biuro Oddziału. W lipcu 1935 roku rozwiązano Towarzystwo Strażnica, a działalność Świadków Jehowy w Austrii obłożono zakazem. W 1935 roku nastąpiła fala aresztowań członków wyznania. Mimo to w 1937 roku w Austrii działalność prowadziło 549 głosicieli. W 1935 roku Świadkowie Jehowy z Austrii uczestniczyli w kongresach w Bratysławie, Mariborze i Lucernie, a w 1937 roku w kongresie w Pradze.
W roku 1938 w kraju działało około pięciuset głosicieli. Miejscowi Świadkowie Jehowy nie poparli Hitlera, za co ponad 400 wysłano do obozów koncentracyjnych lub więzień, a kilkadziesiąt osób stracono (np. 14 członków małego zboru w St. Martin). Literaturę biblijną przemycano z Czechosłowacji, Szwajcarii oraz z Włoch, a jej powielaniem i rozprowadzaniem zajmowali się z narażeniem życia m.in. August Kraft, Peter Gölles, Ludwig Cyranek, Therese Schreiber. Niektóre publikacje powielano potajemnie w różnych punktach rozsianych na terenie kraju. 58 dzieci Świadków Jehowy zostało odebrane rodzicom.
W trakcie II wojny światowej większość austriackich Świadków Jehowy trafiła do obozów lub więzień. Ze względu na neutralną postawę polityczną wobec narodowego socjalizmu, jak również z powodu odmowy wspierania działań wojennych, na 550 Świadków Jehowy w Austrii 212 zostało wysłanych do obozów koncentracyjnych. Zostali oni oznaczeni znakiem fioletowego trójkąta. W wyniku prześladowań zmarło 154 austriackich Świadków Jehowy, w wyniku egzekucji, pobić, chorób bądź też z wyczerpania (w tym 54 stracono za odmowę pełnienia służby wojskowej).
Według wyniku projektu badawczego przedstawionego 6 czerwca 2003 roku w austriackim parlamencie o grupie austriackich Świadków Jehowy powiedziano: "W roku 1939 nie było innych osób, spoza tej grupy religijnej, które odmówiły służby wojskowej. Analizując przypadki sprzeciwu sumienia wobec odbywania służby wojskowej w okresie nazizmu, jego ofiarami byli najczęściej Świadkowie Jehowy". "W obozie koncentracyjnym Mauthausen znajdowała się grupa więźniów, których prześladowano tylko ze względów religijnych. Byli to Świadkowie Jehowy. (...) Karano ich za polityczne następstwa ich wierzeń – odmowę złożenia przysięgi na wierność Hitlerowi oraz pełnienia służby wojskowej w jakiejkolwiek postaci". W obozie tym znajdowało się 450 Świadków Jehowy, a około 140 z nich straciło życie. Spośród około 550 Świadków Jehowy w Austrii, do roku 1945 aresztowano 500, a 212 zostało osadzonych w obozach koncentracyjnych, w których 131 poniosło śmierć. Łącznie zginęło 154 austriackich Świadków Jehowy.
Rozwój działalności.
21 lipca 1945 roku odbył się pierwszy powojenny kongres w Austrii. Rok później w kraju działało 730 głosicieli. W roku 1947 wznowił działalność lokalny oddział "Wachtturm-Gesellschaft" (Towarzystwa Strażnica). W tym samym roku na kongresie pod hasłem „Rozrost wszystkich narodów” w Wiedniu zgromadziło się 1700 osób, a 131 zostało ochrzczonych. W roku 1948 w radzieckiej strefie okupacyjnej w Austrii, nastąpiły aresztowania Świadków Jehowy i kilkudziesięciu z nich przez dwa lata przetrzymywano w syberyjskich łagrach. W roku 1949 liczba głosicieli wzrosła do 1551 osób.
W latach 50. XX wieku sądy zaczęły rehabilitować Świadków Jehowy, którzy w okresie nazizmu zostali osądzeni za odmowę służby wojskowej.
W pierwszej połowie lat 50. XX wieku przyjechali pierwsi misjonarze, absolwenci Biblijnej Szkoły Gilead, a kolejni przybyli 1 sierpnia 1965 roku. W tym samym roku na kongres pod hasłem „Słowo prawdy” przyjechała grupa 1200 współwyznawców z Grecji, którzy w tamtym czasie borykali się z trudnościami ze strony władz państwowych. W roku 1967 w kongresie pod hasłem „Dzieło czynienia uczniów” w Klagenfurcie uczestniczyło 889 Świadków Jehowy z Jugosławii, a w roku 1968 w Villach odbył się kongres pod hasłem „Dobra nowina dla wszystkich narodów” dla Świadków Jehowy z Jugosławii, z udziałem 2319 osób. W 1969 roku w kongresach pod hasłem „Pokój na ziemi” uczestniczyło ponad 31 tysięcy osób, a 733 ochrzczono.
Liczbę 10 tysięcy głosicieli w Austrii przekroczono w roku 1971. W 1973 roku austriaccy Świadkowie Jehowy uczestniczyli w kongresie międzynarodowym pod hasłem „Boskie zwycięstwo” w Monachium. W roku 1975 powstały w Austrii obcojęzyczne grupy Świadków Jehowy, mówiących po węgiersku, angielsku, polsku, rumuńsku, hiszpańsku, turecku, arabsku, rosyjsku, ukraińsku i serbsko-chorwacku. W roku 1978 w stolicy odbył się kongres międzynarodowy pod hasłem „Zwycięska wiara”, a od tego roku austriaccy Świadkowie Jehowy rozpoczęli organizowanie kongresów dla węgierskich współwyznawców, gdyż na Węgrzech ich działalność była zakazana. W roku 1979 na kongresach pod hasłem „Żywa nadzieja” w Austrii było obecnych 17 847 osób, w tym Świadkowie Jehowy z Węgier.
W roku 1980 w stolicy odbył się kongres pod hasłem „Miłość Boża” dla Świadków Jehowy z Węgier, współwyznawców z Polski (1883 obecnych) i z terenów Jugosławii. W 1981 roku zorganizowano w Wiedniu kongres pod hasłem „Lojalność wobec Królestwa” dla delegatów z Polski (ponad 5 tysięcy osób), z Jugosławii i z Węgier, z udziałem członków Ciała Kierowniczego Świadków Jehowy. W roku 1982 w kongresach pod hasłem „Prawda o Królestwie” ponownie uczestniczyły delegacje współwyznawców z Węgier. W roku 1983 otwarto nowe Biuro Oddziału. W 1984 roku z kongresów pod hasłem „Rozwój Królestwa” skorzystało 20 908 osób. W roku 1986 na kongresie pod hasłem „Pokój Boży” było obecnych 1781 Świadków Jehowy z Węgier. W 1988 roku w Wiedniu odbył się kongres międzynarodowy pod hasłem „Sprawiedliwość Boża”. W następnym roku w kongresach pod hasłem „Prawdziwa pobożność” uczestniczyły 25 153 osoby.
W roku 1992 austriaccy Świadkowie Jehowy wysłali ukraińskim współwyznawcom do Lwowa i Użhorodu 48,5 tony żywności, 5114 kartonów odzieży oraz 6700 par butów. Ponadto współwyznawcom w Belgradzie, Mostarze, Osijeku, Sarajewie i Zagrzebiu zawieźli 7 ton żywności, 1418 pudeł z ubraniami, a także 465 par obuwia. 23 czerwca 1993 roku Europejski Trybunał Praw Człowieka przyznał, że Austria dopuściła się dyskryminacji względem swojej obywatelki – Świadka Jehowy i naruszyła jej prawo do wychowywania własnych dzieci w zgodzie z zasadami swojej religii. W roku 1994 liczba głosicieli przekroczyła 20 tysięcy.
Do lat 90. XX wieku austriackie Biuro Oddziału sprawowało nadzór nad działalnością współwyznawców w Albanii, w Bośni i Hercegowinie (do 1996), w Bułgarii, Chorwacji, Czechosłowacji, Rumunii (do 1995), Serbii, Słowenii (do 1991) i na Węgrzech. W krajach tych do lat 90. XX wieku panował zakaz działalności. Austriackie Biuro Oddziału organizowało potajemne dostarczanie do nich publikacji biblijnych, organizowanie potajemnych spotkań i umacnianie współwyznawców pod względem organizacyjnym, tam gdzie były prześladowania i zakaz.
Od roku 1997 wystawa „"Zapomniane ofiary reżimu hitlerowskiego"” była prezentowana w 70 austriackich miastach, a osoby ocalałe z hitlerowskich więzień i obozów koncentracyjnych miały sposobność mówić o wierze i odwadze w obliczu prześladowań ze strony hitlerowców.
11 lipca 1998 roku austriacka wspólnota Świadków Jehowy została zarejestrowana przez władze państwowe jako wspólnota religijna.
W 1998 roku władze St. Pölten nadały ulicę nazwiskiem Anton Streyczek (Anton-Streyczek-Gasse) straconego 24 grudnia 1939 roku w Plötzensee.
Na przełomie maja i czerwca 2000 roku w Karl-Franzens-Universität Graz odbyła się wystawa „Zapomniane ofiary faszyzmu”, która prezentowała historię Świadków Jehowy w czasie nazizmu. W roku 2002 wskutek powodzi ucierpiało prawie 100 rodzin Świadków Jehowy, a zalanych zostało 50 domostw. Współwyznawcy utworzyli komitet, składający się z 400 wolontariuszy, którzy pomogli odbudować zniszczenia, a poszkodowanym zaofiarowano pomoc materialną, na którą dobrowolnie składali się Świadkowie Jehowy z całego kraju. We wrześniu w 2006 roku w Grazu prezentowana była wystawa "„Wybacz – TAK, Zapomnij – NIE”" na temat Świadków Jehowy jako ofiar nazizmu. W czerwcu 2007 roku na terenie byłego podobozu koncentracyjnego KZ-Nebenlager Bretstein odbyły się uroczystości odsłonięcia tablicy pamiątkowej, aby upamiętnić Świadków Jehowy, którzy byli w nim osadzeni. W 2007 roku zrehabilitowano wielu Świadków Jehowy, którzy zostali skazani w czasach nazizmu (m.in.: Helene Delacher, Josef Dietz, Johann Jancic sen., Maria Jancic, Kreiner Andreas, Franz Mattischek).
W maju 2008 roku w Sankt Lambrecht odsłonięto tablicę pamiątkową dla upamiętnienia Świadków Jehowy, którzy w roku 1943 zostali osadzeni na terenie miejscowego klasztoru. 31 lipca 2008 roku Europejski Trybunał Praw Człowieka wydał decyzję, dotyczącą prawa religijnego w Austrii. Trybunał stwierdził, że austriackie prawo religijne narusza Europejską konwencję praw człowieka. W opinii Trybunału, Austria narusza prawo do wolności kultu religijnego, tworząc religie niższej klasy, a co za tym idzie – obywateli. Prowadzi to do dyskryminacji, która nie jest zgodna z charakterem pluralistycznego i demokratycznego społeczeństwa. W październiku tego samego roku w Wiedniu prezentowana była wystawa „"Wybacz – TAK, Zapomnij – NIE"”, na temat Świadków Jehowy jako ofiar nazizmu.
Status prawny w 2009.
7 maja 2009 roku – po 30 latach starań – Federalne Ministerstwo Edukacji, Sztuki i Kultury uznało prawnie Świadków Jehowy w Austrii, jako jedną z 14 wspólnot religijnych w tym kraju, jako wyznanie posiadające status korporacji prawa publicznego. Siedziba związku religijnego znajduje się w Wiedniu. W maju tego samego roku w budynku muzeum Mauthausen prezentowana była wystawa „Świadkowie Jehowy – Zapomniane ofiary reżimu nazistowskiego w Mauthausen”. Natomiast w sierpniu tego samego roku w Wiedniu odbył się kongres międzynarodowy pod hasłem „Czuwajcie!” z udziałem 40 000 obecnych, w tym 20 000 delegatów z ponad 20 krajów.
W latach 2010–2011 kongresy odbywały się w językach: niemieckim, angielskim, chorwackim, hiszpańskim, polskim i rumuńskim. Największe z nich odbyły się na stołecznym stadionie Ernst-Happel-Stadion, w tym ogólnokrajowy w lipcu 2014 roku pod hasłem „Szukajmy najpierw Królestwa Bożego!”. W 2010 roku działalność kaznodziejską prowadziło 20 992 głosicieli.
W 2012 roku nadzór nad działalnością miejscowych głosicieli przejęło Biuro Oddziału w Niemczech. 25 września 2012 roku ETPC orzekł, „"że Austria jest winna dyskryminacji Świadków Jehowy"”; nakazał też rządowi zwrócenie im prawie 13 000 euro tytułem kosztów sądowych.
13 kwietnia 2014 roku na terenie byłego obozu koncentracyjnego Mauthausen-Gusen odsłonięto tablicę ze znakiem trójkąta, upamiętniającą około 450 Świadków Jehowy uwięzionych w tym obozie.
13 maja 2015 roku w Wiedniu, na ścianie rodzinnego domu Steinacherów, odsłonięto tablicę pamiątkową, poświęconą Gerhardowi Steinacherowi, Świadkowi Jehowy, który 30 marca 1940 roku za odmowę wstąpienia do armii został stracony przez hitlerowców.
W lipcu 2015 roku delegacja Świadków Jehowy z Austrii brała udział w kongresie specjalnym pod hasłem „Naśladujmy Jezusa!” w Gandawie w Belgii.
Od sierpnia 2015 roku Świadkowie Jehowy w Austrii podejmują szczególną działalność kaznodziejską wśród uchodźców. W okresie od maja do lipca 2016 roku zorganizowano specjalną kampanię głoszenia dla uchodźców i imigrantów. Około 700 arabskojęzycznych głosicieli z 7 krajów przyjechało, żeby głosić osobom mówiącym po arabsku.
12 maja 2016 roku Hermine Liska otrzymała Złoty Medal Styrii (Goldene Ehrenzeichen des Landes Steiermark) za popularyzowanie historii prześladowań Świadków Jehowy w okresie nazizmu (jako naoczny świadek). 19 maja 2017 roku władze gminy Techelsberg zorganizowały ceremonię upamiętniającą 31 Świadków Jehowy pochodzących z terenu gminy lub okolic, którzy zostali skazani na śmierć, wysłani przez nazistów do obozów koncentracyjnych lub byli represjonowani w inny sposób. Podczas uroczystości odsłonięto płytę pamiątkową, na której umieszczono nazwiska wszystkich represjonowanych z gminy Techelsberg.
W dniach od 16 do 18 czerwca 2017 roku w stolicy odbył się kongres specjalny pod hasłem „Nie poddawaj się!” z udziałem delegacji z Austrii, Chorwacji, Czech, Luksemburga, Macedonii, Serbii, Słowacji, Słowenii i ze Stanów Zjednoczonych. Na Ernst-Happel-Stadion zgromadziło się przeszło 30 000 osób, w tym około 4000 delegatów z byłej Jugosławii.
W maju 2018 roku zorganizowano specjalną, weekendową, ogólnokrajową kampanię ewangelizacyjną. Latem 2019 roku delegacje z Austrii brały udział w kongresach międzynarodowych pod hasłem „Miłość nigdy nie zawodzi!” w Argentynie, Filipinach, Francji, Grecji, Polsce (Warszawa), Południowej Afryce i Stanach Zjednoczonych. Od 31 sierpnia do 26 października 2019 roku głosiciele z 19 krajów wzięli udział w specjalnej kampanii głoszenia osobom arabskojęzycznym. 
W Wiedniu Świadkowie Jehowy prowadzą działalność kaznodziejską w przeszło 25 językach. Publiczna działalność kaznodziejska prowadzona jest również na ulicach oraz parkingach. Oprócz zborów niemieckojęzycznych istnieją również zbory i grupy w językach: angielsko-, arabsko-, chińsko-, chorwacko-, francusko-, hindi, hiszpańsko-, polsko-, rosyjsko-, rumuńsko-, tagalsko-, turecko-, ukraińsko-, węgierskojęzyczne oraz austriackiego języka migowego; ponadto w Austrii działa kilka grup, posługujących się innymi językami (albańskim, bułgarskim, greckim, gruzińskim, japońskim, kurdyjskim, lingala, macedońskim, ormiańskim, perskim, pidżyn (Afryka Zachodnia), portugalskim, romani (Macedonia, Rumunia), rumuńskim (wołoski), słowackim i włoskim). Kongresy odbywają się w języku niemieckim, angielskim, arabskim, chorwackim, hiszpańskim, rosyjskim i rumuńskim.
W 2016 roku Świadkowie Jehowy w Austrii użytkowali 174 Sale Królestwa.
Niektóre Sale Królestwa w Austrii
Zbory polskojęzyczne.
Na początku lat 80. XX wieku powstała polskojęzyczna grupa Świadków Jehowy w Wiedniu. Dekadę później przekształciła się w samodzielny zbór. Na początku XXI wieku powstał drugi stołeczny zbór polskojęzyczny, a w największych miastach powstały grupy tego języka. W roku 2010 utworzono trzeci zbór polskojęzyczny w Wiedniu. Do roku 2022 grupy polskojęzyczne działały w Linz i Grazu. Zbory i grupy polskojęzyczne zostały przydzielone do obwodu polskojęzycznego: EU Polish 9B. W latach 2010–2012 dla polskojęzycznych głosicieli organizowano osobne kongresy, na których całość programu przedstawiana była po polsku. Zbory korzystają z kongresów w j. polskim w Niemczech. Do roku 2019 zgromadzenia obwodowe w języku polskim odbywały się w Sali Zgromadzeń w St. Pölten.

</doc>
<doc id="1363125" url="https://pl.wikipedia.org/wiki?curid=1363125" title="Ringside">
Ringside

Ringside – amerykański zespół grający indie rock. Został założony w Hollywood w Kalifornii w 2005 roku przez muzyka Scotta Thomasa i aktora Baltazara Getty'ego. W 2005 roku wydali album pt. "Ringside", z którego pochodzi największy hit zespołu - "Tired Of Being Sorry". W 2011 roku ukazała się ich druga płyta pt. "Lost Days".

</doc>
<doc id="1363126" url="https://pl.wikipedia.org/wiki?curid=1363126" title="Padstow">
Padstow

Padstow (korn. "Lannwedhenek") – miasto w Wielkiej Brytanii, w Anglii w Kornwalii, położone u ujścia rzeki Camel, w odległości 20 km od Newquay. Niewielki port rybacki, towarowy i pasażerski, miejscowość turystyczna o znaczeniu ponadregionalnym. W mieście rozpoczyna się szlak turystyczny Camel Trail i Saints' Way. Około 5 kilometrów na zachód od miasta znajduje się zabytkowa latarnia morska Trevose Head położona na półwyspie Trevose Head.

</doc>
<doc id="1363127" url="https://pl.wikipedia.org/wiki?curid=1363127" title="Dichobunidae">
Dichobunidae

Dichobunidae – rodzina wymarłych ssaków należących do parzystokopytnych. Zamieszkiwały Europę, Azję i Amerykę Północną w eocenie i oligocenie. Należą do niej jedne z najwcześniejszych parzystokopytnych, takie, jak "Diacodexis".
Były to małe ssaki, rozmiarów dzisiejszego królika. Posiadały wiele prymitywnych cech. Przypominały żyjące obecnie mundżaki. Ich stopy zakończone były czterema albo też pięcioma palcami kończącymi się niewielkimi kopytkami. W przeciwieństwie do większości zwierząt swego rzędu, posiadały komplet uzębienia, które charakteryzowało specyficzne ząbkowanie. Kształt zębów sugeruje, że były roślinożercami – spożywały liście w podszycie leśnym. Z kolei budowa ich kończyn świadczy o tym, że były sprawnymi biegaczami, inaczej, niż wiele współczesnym im zwierząt.
Podrodziny i rodzaje.
Podrodzina †Dichobuninae
Podrodzina †Diacodexeinae
Podrodzina †Homacodontinae
Podrodzina †Leptochoerinae

</doc>
<doc id="1363131" url="https://pl.wikipedia.org/wiki?curid=1363131" title="Brent Cross (stacja metra)">
Brent Cross (stacja metra)

Brent Cross - naziemna stacja metra londyńskiego położona w dzielnicy Barnet. Leży na trasie Northern Line. Została otwarta w roku 1923. Do 1976 nosiła nazwę "Brent". Jej zmiana miała związek z otwarciem w pobliżu centrum handlowego Brent Cross. Obecnie korzysta z niej ok. 1,9 mln pasażerów rocznie. Należy do trzeciej strefy biletowej.

</doc>
<doc id="1363138" url="https://pl.wikipedia.org/wiki?curid=1363138" title="Golders Green (stacja metra)">
Golders Green (stacja metra)

Golders Green – naziemna stacja metra londyńskiego położona w dzielnicy Barnet. Leży na trasie Northern Line. Została otwarta w roku 1907 i aż do 1923 stanowiła kraniec linii. W 1950 była ostatnią stacją Northern Line, na której sygnalizacja elektryczna zastąpiła tradycyjne semafory. Obecnie korzysta z niej ok. 7,6 mln pasażerów rocznie. Należy do trzeciej strefy biletowej.

</doc>
<doc id="1363142" url="https://pl.wikipedia.org/wiki?curid=1363142" title="Marius Popa">
Marius Popa

Marius Cornel Popa (ur. 31 lipca 1978 w Oradei) – piłkarz rumuński grający na pozycji bramkarza.
Kariera klubowa.
Popa pochodzi z Oradei. Wychował się w tamtejszym klubie Bihor Oradea. W 1997 roku zaczął występować w bramce Bihoru w rozgrywkach trzeciej ligi, a w 1998 roku awansował z nią do drugiej ligi. Na drugim froncie w barwach Bihoru grał do końca 1999 roku, a na początku 2000 został sprzedany do pierwszoligowego Naţionalu Bukareszt. W rumuńskiej ekstraklasie po raz pierwszy wystąpił 3 maja w wygranym 3:0 domowym meczu z FC Oneşti. Do końca sezonu 2002/2003 był dublerem dla Bogdana Vintili, który latem 2003 odszedł do tureckiego Bursasporu. Wtedy też Popa stał się podstawowym golkiperem stołecznego zespołu, w którym grał do końca 2004 roku.
Na początku 2005 roku Popa odszedł do Politehniki Timişoara. Swój pierwszy mecz w nowym klubie rozegrał 11 marca przeciwko CFR-Ecomax Cluj (3:0). Od czasu debiutu stał się pierwszym bramkarzem Politehniki i na koniec sezonu zajął z nią 6. miejsce w Divizii A. W kolejnych sezonach zajmował z nią niższe miejsca w tabeli: w 2006 roku – 8., w 2007 – 7., a w 2008 roku – także 7. Natomiast w 2009 roku wywalczył wicemistrzostwo Rumunii.
Latem 2009 Popa został zawodnikiem klubu Internaţional Curtea de Argeş, a w 2010 roku trafił do Pandurii Târgu Jiu.
Kariera reprezentacyjna.
W reprezentacji Rumunii Popa zadebiutował 26 marca 2008 roku w wygranym 3:0 towarzyskim spotkaniu z Rosją. Wiosną tego roku został powołany przez selekcjonera Victora Piţurcę do kadry na Euro 2008, na którym ma pełnić rolę rezerwowego dla Bogdana Lobonţa.

</doc>
<doc id="1363145" url="https://pl.wikipedia.org/wiki?curid=1363145" title="Płyn idealny">
Płyn idealny

Płyn idealny, płyn doskonały () – płyn nielepki, w którym nie występują naprężenia ścinające i transport ciepła, a którego własności zależą jedynie od gęstości i ciśnienia. Model fizyczny płynu doskonałego można w niektórych sytuacjach stosować do przybliżonego opisu powolnego przepływu cieczy o małej lepkości i gazów, choć wskazana jest daleko idąca ostrożność w tym zakresie.
Własności.
Płyn idealny przenosi tylko naprężenia normalne (ściskające lub rozciągające), nie przenosi natomiast naprężeń stycznych (ścinających). W płynie idealnym nie występuje tarcie wewnętrzne między sąsiadującymi ze sobą warstwami płynu poruszającymi się z różnymi prędkościami a przejawiające się w postaci lepkości. Między takimi warstwami występuje poślizg doskonały nie pociągający za sobą żadnej dyssypacji energii. Do płynu idealnego nie odnosi się hydrodynamiczne prawo Newtona wiążące naprężenie styczne w płynie z szybkością ścinania.
Inaczej mówiąc, płyn idealny to płyn, który nie posiada lepkości.
Płyn idealny nie przykleja się do opływanych sztywnych ścianek, lecz może ślizgać się po nich w sposób doskonały, tj. bez tarcia międzyfazowego. W płynie idealnym jedynie składowa wektora prędkości normalna (tj. prostopadła) do ścianki jest równa zeru, natomiast składowa styczna jest na ogół różna od zera.
W płynie idealnym nie występuje szereg zjawisk spotykanych w przypadku płynów rzeczywistych, jak turbulencja, warstwa graniczna, opór czołowy, czy oderwanie warstwy granicznej, gdyż związane są one z istnieniem lepkości płynu. W rezultacie w tych samych warunkach fizycznych obraz przepływu płynu idealnego różni się niekiedy w sposób drastyczny od obrazu przepływu płynu rzeczywistego.
Przepływ potencjalny.
Przepływ płynu idealnego ma najczęściej charakter ruchu potencjalnego. Składowe formula_1 wektora prędkości płynu formula_2 można wówczas przedstawić jako pochodne przestrzenne potencjału prędkości formula_3
Trzy powyższe równania zapisać można w postaci wektorowej jako:
Analiza przepływu polega wówczas na wyznaczeniu potencjału prędkości, gdyż wektor prędkości może być wtedy łatwo określony korzystając z podanych wyżej formuł.
Zakres stosowalności modelu płynu idealnego.
Należy być świadomym, że praktycznie w każdym płynie występuje tarcie wewnętrzne podczas jego ruchu. Płyn idealny jest zatem abstrakcją umysłową stworzoną dla uproszczenia sposobu opisu przepływów płynów. W przypadku zagadnień, w których dyssypacja energii na skutek tarcia wewnętrznego jest pomijalnie mała w porównaniu z innymi efektami hydrodynamicznymi lub termodynamicznymi, można z powodzeniem stosować model płynu idealnego do opisu ruchu płynu rzeczywistego. Często jednak oszacowanie a priori efektów związanych z lepkością jest trudne, a opieranie się w tych zagadnieniach na zwykłej intuicji często zawodzi. W konsekwencji nieuzasadnione pomijanie efektów związanych z lepkością płynów prowadzi czasami do paradoksów hydrodynamiki.
Model płynu idealnego stosuje się często do gazów, których lepkość jest niewielka, a w związku z tym efekty dyssypacyjne mogą być pominięte przy analizie przepływu. W przypadku przepływów z dużymi prędkościami (zwłaszcza porównywalnymi z prędkością dźwięku) efekty termodynamiczne występujące w gazie zdecydowanie przeważają nad efektami związanymi z tarciem wewnętrznym. Dlatego też w aerodynamice wysokich prędkości model płynu idealnego stosowany jest powszechnie.
Wiele cech płynu idealnego wykazują ciecze nadciekłe. Całkowity brak lepkości jest tu wynikiem efektów kwantowych ujawniających się w temperaturach bliskich absolutnego zera.
Opis ruchu płynu idealnego.
Opisem ruchu płynu idealnego zajmuje się hydrodynamika płynów idealnych.
Podstawowe równania ruchu płynu idealnego:
Inne uwagi.
Pojęcie "płynu idealnego" odróżniać należy od stosowanego w termodynamice pojęcia gazu doskonałego. To ostatnie pojęcie nie ma nic wspólnego z pomijaniem tarcia wewnętrznego w płynie i odnosi się do abstrakcyjnego gazu podlegającego bez ograniczeń równaniu stanu gazu doskonałego. Zaleca się zatem unikanie określenia "płyn doskonały", gdyż jego konotacja jest niejednoznaczna i prowadzić może do ewentualnych nieporozumień.

</doc>
<doc id="1363149" url="https://pl.wikipedia.org/wiki?curid=1363149" title="Clotted cream">
Clotted cream

Clotted cream – gęsta śmietana, wykonana z niepasteryzowanego mleka poprzez jego podgrzewanie, a następnie pozostawienie do ochłodzenia w płaskich płytkich naczyniach. Przez ten czas gęsta część unosi się do góry i tworzy charakterystyczną twardą warstwę "clots" ("grudek, skrzepów" – stąd nazwa). Pochodzi z hrabstwa Devon, Używana głównie na południu Anglii, zwłaszcza w Kornwalii, na wyspach Guernsey i Jersey. Produkowana zwykle na małych farmach.
Zastosowanie.
Używa się jej głównie do smarowania suchych ciast typu "scone". Często warstwę śmietany pokrywa się dodatkowo warstwą dżemu truskawkowego.
Przepis.
Niehomogenizowane mleko lub śmietanę wlać do płaskiego naczynia, najlepiej blachy. Jeżeli używamy mleka, należy je odstawić na 24 godziny. Podgrzać blachę z zawartością do ok. 50 stopni i następnie podgrzewać godzinę. Powierzchnia stanie się żółta i gęsta. Następnie schłodzić. Zebrać warstwę górną, nie likwidując charakterystycznej skórki. 

</doc>
<doc id="1363151" url="https://pl.wikipedia.org/wiki?curid=1363151" title="Henryk IV (cesarz rzymski)">
Henryk IV (cesarz rzymski)



</doc>
<doc id="1363157" url="https://pl.wikipedia.org/wiki?curid=1363157" title="Canal 13 (Argentyna)">
Canal 13 (Argentyna)

Kanał 13 z Buenos Aires (Canal 13 de Buenos Aires) - argentyńska stacja telewizyjna założona w 1960 roku przez Proartel SA. Ma swoją siedzibę w Buenos Aires. Pol-ka Producioness produkuje dla Canal 13 seriale już od 1994 roku.

</doc>
<doc id="1363159" url="https://pl.wikipedia.org/wiki?curid=1363159" title="Protoceratidae">
Protoceratidae

Protoceratidae – rodzina wymarłych ssaków, zaliczanych do parzystokopytnych. Zamieszkiwały Amerykę Północną od środkowego eocenu do wczesnego pliocenu. 
Były one roślinożercami. Przypominały one jeleniowate, bardziej jednak spokrewnione były z dzisiejszymi wielbłądowatymi. Osiągały od 1 do 2 m długości. Zachowały trzecią kość śródstopia, czym różniły się od wielu współczesnych kopytnych. Niewyspecjalizowana anatomia ich kończyn sugeruje, iż żyły one w środowisku, w którym prędkość nie odgrywała tak dużej roli: jak na przykład tereny podmokłe lub gęste zarośla. Uzębienie ich za to nie wykazywało odmienności od tego spotykanego dziś u jeleniowatych. Układ zębów był jak u dzisiejszych wielbłądów. "Protoceratidae" musiały więc pożywiać się twardą trawą. U samców obserwujemy dobrze rozwinięte kły. Przesunięte ku tyłowi kości nosowe sugerują, iż zwierzęta posiadały krótką trąbę lub chwytną wargę.Uważa się, że przynajmniej niektóre gatunki żyły w stadach. Wyniki przeprowadzonej w 2003 roku radioizotopowej analizy ich kości wykazały, iż żywiły się one głównie roślinnością leśną, co wraz z szerokim pyskiem i opisaną wyżej budową nóg sprawiły, że wielu badaczy odnajduje w nich formy analogiczne do współczesnych łosi.
Rogi.
Najdziwniejszą cechą tych wymarłych zwierząt były rogi samców. Oprócz posiadania poroża w "zwykłym" miejscu (tył głowy) pojawiły się bowiem dodatkowe rogi nad nosem. Mogły się one zrastać lub nie. Za życia zwierzęcia pokrywała je prawdopodobnie skóra, jak u dzisiejszej żyrafy. Samice posiadały wiele mniejsze rogi lub też w ogóle były ich pozbawione. Wynika z tego, że poroże odgrywało rolę w rozmnażaniu. U późniejszych form rogi były rozwinięte na tyle, że mogły być używane przez samce do toczenia walk o samicę, jak u niektórych dzisiejszych jeleniowatych.
Podrodziny i rodzaje.
Podrodzina †Leptotragulinae
Podrodzina †Protoceratinae
Podrodzina †Synthetoceratinae

</doc>
<doc id="1363160" url="https://pl.wikipedia.org/wiki?curid=1363160" title="Świadkowie Jehowy na Białorusi">
Świadkowie Jehowy na Białorusi

Świadkowie Jehowy na Białorusi – społeczność wyznaniowa na Białorusi, należąca do ogólnoświatowej wspólnoty Świadków Jehowy, licząca w 2022 roku 6167 głosicieli, należących do 83 zborów. W 2022 roku na dorocznej uroczystości Wieczerzy Pańskiej zgromadziły się 11 784 osoby. Działalność miejscowych głosicieli nadzoruje Biuro Oddziału w Vantaa w Finlandii. Biuro Krajowe znajduje się w Mińsku.
Historia.
Początki.
W latach 20. XX wieku białostoccy i wileńscy wyznawcy będący kolejarzami rozpowszechniali publikacje biblijne, m.in. na trasie Białystok-Baranowicze. Działalność kaznodziejską w języku polskim prowadzono również w Oszmianie, gdzie później powstała grupa głosicieli. W roku 1923 we wsi Frankowo koło Świsłoczy osiedliła się rodzina z województwa łódzkiego, która rozpoczęła działalność kaznodziejską w powiecie wołkowyskim. W 1923 roku na dorocznej Pamiątce śmierci Jezusa Chrystusa w Domaczewie zebrało się 20 osób, a rok później – 27 osób. W 1925 roku w powiecie brzeskim działało 20 osób, a rok później już 45 osób należących do dwóch zborów. 27 stycznia 1929 roku w miejscowości Kobryń przemówienia Wacława Narodowicza, przedstawiciela Towarzystwa Strażnica wysłuchało 600 osób. W tym czasie lokalne władze błędnie podejrzewały członków miejscowych zborów o szerzenie idei komunistycznych i ateistycznych.
W latach 1927–1928 do grupy we wsi Frankowo dołączyli polscy kolporterzy, a w miejscowości Dziaki powstał zbór polskojęzyczny. Tam też 7 lipca 1929 roku odbyła się konwencja. W roku 1930 kolporter ze zboru w Dziakach rozpoczął działalność w powiecie baranowickim, powiecie lidzkim oraz powiecie stołpeckim, do którego – w 1935 roku – powrócił współwyznawca z emigracji we Francji. W roku 1934 do obozu w Berezie Kartuskiej wtrącono Świadków Jehowy, których niesłusznie oskarżano o działalność komunistyczną. W 1935 roku w okręgu kobryńskim, brzeskim i drogickim działało 132 Świadków Jehowy. Kiedy w 1939 roku Zachodnia Białoruś stała się częścią BSRR, Świadkowie Jehowy rozpoczęli działalność kaznodziejską również we wschodniej części Białorusi. Ze względu na to, że w ZSRR działalność była zakazana, niewiele wiadomo o jej prowadzeniu w tamtym okresie. Zachowały się informacje o aresztowaniu Świadka Jehowy, który został dwukrotnie aresztowany i skazany 24 grudnia 1940 roku za „antysowiecką agitację”.
W roku 1945 na przyłączonych do Białorusi dawnych terenach Polski Wschodniej działało kilkudziesięciu wyznawców, głównie w okolicach Brześcia należących już w drugiej połowie lat 20. XX wieku do zboru w Terespolu i do zboru Dziaki. W 1945 roku na terenie zachodniej Białorusi działała Walentyna Garnowska, spędziła długi czas w więzieniu oraz na deportacji. W 1945 roku w Terespolu odbyło się niewielkie zgromadzenie, na którym byli obecni także Świadkowie Jehowy z zachodniej Białorusi.
Operacja Północ i prześladowania.
W ramach "Operacji Północ" w nocy 1 kwietnia 1951 roku z zachodniej części kraju wywieziono na Syberię prawie wszystkich Świadków Jehowy – 394 osoby (153 rodziny). Mężczyzn i kobiety osadzono w osobnych łagrach. W roku 1956 uczestnicy 199 kongresów na całym świecie wysyłali do ówczesnych władz ZSRR petycje o zapewnienie wolności religijnej dla współwyznawców, przetrzymywanych w przeszło 50 obozach pracy. Według danych z kolejnego roku ok. 40% wszystkich ówczesnych głosicieli w ZSRR zaznajomiło się z tą religią w więzieniach i obozach pracy. W roku 1959 ponad 600 wyznawców trafiło do specjalnego obozu pracy w Mordwie.
Pomimo deportacji Świadkowie Jehowy w 1951 roku, niewielka grupa nadal działała na terenie BSRR. Niektórzy z nich zostali Świadkami Jehowy w więzieniach i obozach, gdzie odbywali karę z różnych powodów, a następnie powrócili na Białoruś.
W roku 1965 władze radzieckie wydały dekret, na mocy którego Świadkowie Jehowy zesłani na Syberię zostali uwolnieni. Wkrótce większość z nich przeniosła się w różne miejsca na terenie ZSRR, ponieważ nie wolno im było wracać w ich rodzinne strony. W lutym 1976 roku niektórym Świadkom Jehowy w BSRR postawiono zarzuty o powielanie i posiadanie zakazanej literatury religijnej. W 1979 roku władze BSRR szacowały, że w Republice mieszka około 70 Świadków Jehowy, z których około 20 w obwodzie mińskim. Do 1991 roku Świadkowie Jehowy byli prześladowani za odmawianie służby wojskowej i działalność kaznodziejską.
W latach 1989–1990 białoruscy delegaci uczestniczyli w kongresach pod hasłami „Prawdziwa pobożność” oraz „Czysta mowa” w Polsce.
Prawna rejestracja i rozwój działalności.
27 marca 1991 roku Świadkowie Jehowy zostali prawnie zarejestrowani w całym ówczesnym Związku Radzieckim, a w niepodległej Białorusi – w roku 1994. W roku 1991 uczestniczyli w kongresie międzynarodowym pod hasłem „Lud miłujący wolność” w Tallinnie, a w roku 1992 w kongresie międzynarodowym pod hasłem „Nosiciele światła” w Petersburgu.
W 1991 roku Rada Najwyższa Białorusi przyjęła uchwałę „W sprawie nakazu rehabilitacji ofiar represji politycznych lat 20-80. w Republice Białorusi”. Zgodnie z tym orzeczeniem Świadkowie Jehowy, którzy byli prześladowani w BSSR za przekonania religijne, otrzymali zaświadczenia o rehabilitacji. W 1994 roku zostały oficjalnie zarejestrowane pierwsze zbory: w Mińsku, Homlu i Kalinkowiczach. 14 kwietnia 1997 roku zarejestrowano Stowarzyszenie Wyznaniowe Świadków Jehowy w Republice Białorusi.
W latach 1995–2000 na Białoruś wysłano współwyznawców m.in. z Polski, by pomogli w głoszeniu – byli to najczęściej absolwenci ówczesnego "Kursu Usługiwania". W roku 1996 na Białorusi zanotowano liczbę 1395 głosicieli w 17 zborach. Liczbę 2000 przekroczono rok później.
W latach 2001–2002 zbudowano pierwsze Sale Królestwa na Białorusi. W 2004 roku zarejestrowano zbór w Mohylewie.
W 2001 roku osiągnięto liczbę 3000 głosicieli, którzy należeli do 33 zborów. W 2006 roku ponad 700 białoruskich delegatów uczestniczyło w kongresie międzynarodowym pod hasłem „Wyzwolenie jest blisko!” w Chorzowie. Rok później w kraju działało 4283 głosicieli w 46 zborach, a na "Pamiątce" zebrało się 8937 osób. W 2008 roku zanotowano liczbę 4435 głosicieli w 53 zborach.
W 2010 roku ze względu na brak zastępczej służby wojskowej młodzi wyznawcy skazywani byli przez sądy na wysokie grzywny. Chociaż konstytucja kraju gwarantuje prawo wyboru alternatywnej służby cywilnej, nie ma dotąd żadnych przepisów regulujących tę kwestię. W połowie marca tego samego roku "Sąd Najwyższy" rozpoczął anulowanie wcześniejszych kar grzywny.
W 2011 roku w Mińsku odbył się ogólnokrajowy (pierwszy od 12 lat) kongres pod hasłem „Niech przyjdzie Królestwo Boże!”, na którym było 5156 obecnych, w tym 195 osób, które skorzystały z programu tłumaczonego na rosyjski język migowy. Na Pamiątce obecnych było 9038 osób. W 2012 roku osiągnięto liczbę 5145 głosicieli. W dniach 19–20 października 2012 roku na Uniwersytecie Mikołaja Kopernika w Toruniu odbyła się konferencja naukowa „Polskie Kresy Wschodnie i ludzie stamtąd”, na której wygłoszono referat „Swój czy Obcy? Świadkowie Jehowy z Kresów Wschodnich w Białorusi”.
W roku 2012 ponad 7000 osób uczestniczyło w kongresie pod hasłem „Strzeż swego serca!” na stadionie Traktar w Mińsku, w roku 2013 pod hasłem „Słowo Boże jest prawdą!” – już prawie 10 000, w tym delegaci z Rosji i Ukrainy, kongres odbył się również w roku 2014, pod hasłem „Szukajmy najpierw Królestwa Bożego!”.
10 i 11 maja 2014 roku, w związku z wizytą w Rosji Marka Sandersona, członka Ciała Kierowniczego, specjalny program z Biura Oddziału został przetłumaczony na 14 języków i był transmitowany do zborów na Białorusi i w Rosji. Identyczny program wygłaszany był również na Ukrainie przez Stephena Letta, także członka Ciała Kierowniczego.
14 lutego 2015 roku odbyło się specjalne spotkanie Świadków Jehowy, które zorganizowano z myślą o udzieleniu duchowego wsparcia przeszło 17 000 współwyznawców, mieszkających w strefie działań wojennych we wschodniej części Ukrainy. Dwugodzinny program przedstawiony w Biurze Oddziału Świadków Jehowy we Lwowie był transmitowany do zborów na Ukrainie i retransmitowany do zborów w Rosji i na Białorusi. Program obejrzało 150 841 ukraińskich Świadków Jehowy oraz 186 258 ich współwyznawców na Białorusi i w Rosji, w sumie 337 099 osób. W 2015 roku na Białorusi działało 5918 głosicieli.
W czerwcu 2016 roku delegacja Świadków Jehowy z Białorusi brała udział w kongresie specjalnym pod hasłem „Lojalnie trwajmy przy Jehowie!” w Helsinkach. W lipcu 2018 roku w ukraińskim Lwowie odbył się kongres specjalny pod hasłem „Bądź odważny!” z udziałem delegacji z Białorusi. Latem 2019 roku delegacje z Białorusi brały udział w kongresach międzynarodowych pod hasłem „Miłość nigdy nie zawodzi!” w Danii, Kanadzie, Korei Południowej, Polsce i Stanach Zjednoczonych. W 2019 roku na uroczystości Wieczerzy Pańskiej zebrało się 10 140 osób.
21 lutego 2020 roku na podstawie rosyjskiej listy najbardziej poszukiwanych przestępców, policja białoruska aresztowała Nikołaja Machaliczewa, Świadka Jehowy z Rosji, oskarżonego o organizowanie religijnej działalności organizacji „ekstremistycznej”, który przyjechał na Białoruś w odwiedziny do przyjaciół. 7 kwietnia 2020 roku Prokuratura Generalna Białorusi odrzuciła wniosek Rosji o jego ekstradycję, dzięki czemu wyszedł on na wolność. Na tej samej podstawie 29 września 2021 roku został aresztowany w Brześciu Oleg Lonszakow, obywatel Rosji. 14 października 2021 roku Prokuratura Generalna Republiki Białorusi odmówiła władzom rosyjskim jego ekstradycji i został zwolniony z aresztu. W roku 2020 roku osiągnięto liczbę 6238 głosicieli. W 2021 roku na dorocznej uroczystości Wieczerzy Pańskiej zebrały się 12 764 osoby.
Kongresy odbywają się w języku rosyjskim na stołecznym stadionie Traktar. Zebrania zborowe odbywają się w językach: białoruskim, angielskim, chińskimi, rosyjskim i rosyjskim migowym. W Mińsku działa przeszło tysiąc głosicieli. Około 20% głosicieli jest pionierami.

</doc>
<doc id="1363163" url="https://pl.wikipedia.org/wiki?curid=1363163" title="Podział administracyjny Singapuru">
Podział administracyjny Singapuru

Singapur z powodu niewielkich rozmiarów oficjalnie nie ma podziału administracyjnego. Jednak z racji gospodarczych jest w nim 5 stref gospodarczych – regionów, które dzielą się na 55 poddystryktów (ang. "Planning Areas of Singapore").

</doc>
<doc id="1363165" url="https://pl.wikipedia.org/wiki?curid=1363165" title="Nathaniel Lyon">
Nathaniel Lyon

Nathaniel Lyon (ur. 14 lipca 1818, zm. 10 sierpnia 1861) - generał amerykański.
W 1841 ukończył akademię wojskową West Point. Brał udział między innymi w wojnie amerykańsko-meksykańskiej, gdzie został ranny i uzyskał awans za udział w bitwie pod Chapultepec.
Podczas wojny secesyjnej walczył w Missouri starając się zapobiec secesji tego stanu. Udało mu się zdobyć stolicę stanu, Jefferson City, i odniósł zwycięstwo w bitwie pod Boonville. Dowodzona przez niego armia doznała jednak porażki w bitwie nad Wilson’s Creek, a on sam poniósł tam śmierć na skutek odniesionych ran. Był pierwszym generałem Unii, który poniósł śmierć na skutek działań zbrojnych podczas wojny secesyjnej.
Od jego nazwiska pochodzą nazwy hrabstwa Lyon w Kansas, hrabstwa Lyon w Minnesocie i hrabstwa Lyon w Nevadzie. 

</doc>
<doc id="1363170" url="https://pl.wikipedia.org/wiki?curid=1363170" title="Kajlas">
Kajlas

Kajlas (ang.: "Mount Kailash"; dewanagari: कैलाश पर्वत, trl. Kailāśa Parvata; tyb.: གངས་རིན་པོ་ཆེ, Wylie: "gangs rin po che", ZWPY: "Kangrinboqê"; chiń.: 冈仁波齐峰, pinyin: "Gāngrénbōqí Fēng") – szczyt w paśmie Gangdisê w Transhimalajach na Wyżynie Tybetańskiej, wierzchołek wznosi się na wysokość 6714 m n.p.m. (wybitność: 1319 m). Leży w Chinach, w Tybecie. W pobliżu położone są jeziora Manasarowar i Rakszastal.
U podnóża znajdują się źródła dłuższych rzek w Azji: Indusu i jego dopływu Satledź oraz Brahmaputry. Jest to święte miejsce dla wyznawców czterech religii: hinduizmu, buddyzmu, dżinizmu i bön. Hinduiści wierzą, że jest to siedziba boga Śiwy.
Pielgrzymki.
Corocznie tysiące ludzi odbywa pielgrzymkę do góry Kajlas, zgodnie z tradycją liczącą tysiące lat. Pielgrzymi wielu religii wierzą, że okrążenie góry na piechotę jest świętym rytuałem, który przynosi szczęście. Wędrówkę w kierunku zgodnym z ruchem wskazówek zegara odbywają hinduiści i buddyści, a w kierunku przeciwnym wędrują wyznawcy dźinizmu i tradycyjnej religii tybetańskiej bön. Trasa wokół góry Kajlas liczy 52 km.
Niektórzy pielgrzymi wierzą, że cała trasa wokół góry powinna być pokonana w ciągu jednego dnia, co nie jest łatwym zadaniem. Idącej szybko osobie w dobrej formie wędrówka licząca 52 km zajęłaby prawdopodobnie 15 godzin. Ci najbardziej gorliwi próbują osiągnąć ten wyczyn, nie zrażając się nierównościami terenu, chorobą wysokościową i trudnymi warunkami. W rzeczywistości inni pielgrzymi mają o wiele poważniejsze zadanie, odmierzając całą drogę długością swojego ciała: pielgrzym pochyla się, klęka, wyciąga się na całą długość, robi znak palcami, podnosi się na kolana, modli się, a następnie pełznie do przodu na kolanach i rękach do znaku, który jego czy jej ręce uczyniły, powtarzając czynności. Wymaga to od pielgrzyma przynajmniej czterech tygodni i ogromnej wytrzymałości fizycznej, aby mógł dokonać obejścia góry tym sposobem. Góra jest położona w dość odległej i niegościnnej części tybetańskich Himalajów. Istnieje tu nieco nowoczesnych udogodnień, takich jak ławki, miejsca odpoczynku i kioski z przekąskami, które mają ułatwić pielgrzymom ich zadanie. Według wszystkich religii czczących górę, wejście na nią jest wielkim grzechem. Uważa się, że wielu z tych, którzy odważyli się złamać tabu, zginęło w trakcie wspinaczki. Popularne jest też przekonanie, że schody na górę Kajlas prowadzą do nieba.
Ze względu na spory graniczne w latach 1954–1978 między Indiami a Chinami, pielgrzymki do legendarnej siedziby Śiwy były niemożliwe. Później umożliwiano odwiedzanie tego miejsca ograniczonym grupom hinduskich pielgrzymów pod nadzorem obu rządów, Indii i Chin. Długie i niebezpieczne podróże odbywały się albo drogą lądową z Katmandu, albo z Lhasy, do której można polecieć samolotem z Katmandu, a potem samochodem przez Wyżynę Tybetańską. Podróż z noclegami trwa 4 doby i kończy się w Darchen na wysokości ok. 4600 m n.p.m., małej wiosce zatłoczonej w określonych porach roku przez pielgrzymów. Ze względu na minimalnie rozwiniętą infrastrukturę, nowoczesne pensjonaty dostępne są tylko dla zagranicznych pielgrzymów, podczas gdy tybetańscy śpią głównie w swoich namiotach. W 1997 roku szwajcarska fundacja Swiss Ngari Korsum Foundation wybudowała tutaj regionalne centrum medyczne obsługujące zachodni Tybet.
Wędrówkę dookoła góry, trwającą około trzech dni, można odbyć pieszo, na kucu lub na jaku, startując na wysokości ok. 4600 m n.p.m., przebywając Tarboche, a potem przełęcz Drölma (5500 m n.p.m.) i nocując dwukrotnie na szlaku w namiocie. Pierwszy nocleg wypada w pobliżu łąki Dirapuk gompa, ok. 2–3 km przed przełęczą, a drugi po jej przekroczeniu i zejściu tak daleko, jak się da i widząc w oddali Gauri Kund, cel pielgrzymek hinduistów.
Geologia.
Region dookoła góry Kajlas i obszar górnego biegu Indusu charakteryzuje się dużą ilością uskoków w skałach metamorficznych od późnej kredy do skał osadowych środkowego kenozoiku, które zostały intrudowane kenozoicznymi, granitowymi skałami magmowymi. Wydaje się, że góra Kajlas jest ostańcem zbudowanym z metasedymentów leżących na granitowym podłożu. Skały kenozoiczne są reprezentowane przez przybrzeżne, morskie wapienie zdeponowane przed subdukcją dna oceanu Tetydy. Osady te powstały na południowym krańcu płyty azjatyckiej w czasie subdukcji dna oceanu Tetydy przed kolizją Azji z subkontynentem indyjskim.
Alpinizm.
W 1926 roku Hugh Ruttledge badał północną ścianę Kajlas, której wysokość ocenił na 1800 m i określił jako nie nadającą się do wspinaczki. Rozważał wejście północno-wschodnią granią, ale zabrakło mu czasu. Ruttledge badał tę okolicę z pułkownikiem R. C. Wilsonem, który był po drugiej stronie góry ze swoim Szerpą Tsetsenem. Według Wilsona, Tsetsen powiedział mu: "Sahib, możemy tędy wejść!", kiedy zobaczył grań południowo-wschodnią, będącą możliwą do przejścia drogą na szczyt. Kolejne fragmenty z artykułu Wilsona w "Alpine Journal" (nr 40 z 1928 roku) wskazują, że brał poważnie wspinaczkę na Kajlas, ale też zabrakło mu czasu. Herbert Tichy był w okolicy w 1936 roku, próbując wejść na Gurla Mandhatę. Kiedy spytał jednego z garponów okręgu Ngari, czy da się wejść na Kajlas, ten odpowiedział: „Tylko człowiek całkowicie wolny od grzechu mógłby wejść na Kajlas i nie musiałby wspinać się na strome, lodowe ściany, by to osiągnąć – po prostu zamieniłby się w ptaka i poleciał na szczyt”. Reinhold Messner otrzymał od władz chińskich możliwość wejścia na szczyt w połowie lat 80. XX wieku, ale odmówił.
W 2001 roku władze chińskie udzieliły zezwolenia hiszpańskiemu zespołowi Jesúsa Martíneza Novasa na wejście na szczyt, ale z powodu międzynarodowych protestów Chińczycy zdecydowali się na zakaz wszystkich prób zdobycia góry. Messner, w nawiązaniu do hiszpańskich planów, powiedział: „Jeśli zdobędziemy tę górę, to wtedy zawładniemy czymś w ludzkich duszach... Sugerowałbym im, by poszli i zdobyli coś trochę trudniejszego. Kajlas nie jest ani tak wysoki, ani tak trudny”.

</doc>
<doc id="1363173" url="https://pl.wikipedia.org/wiki?curid=1363173" title="Hampstead (stacja metra)">
Hampstead (stacja metra)

Hampstead - stacja metra londyńskiego położona w dzielnicy Camden. Leży na trasie Northern Line. Została otwarta w roku 1907. Spośród wszystkich stacji metra, jest położona najniżej pod ziemią. Jej perony znajdują się na głębokości 58,5 metra. Pasażerowie docierają do nich za pomocą wind. Istnieją również schody, liczące 300 stopni, ale są przewidziane jedynie na sytuacje awaryjne. Obecnie korzysta z niej ok. 4,3 mln pasażerów rocznie. Leży na granicy drugiej i trzeciej strefy biletowej.

</doc>
<doc id="1363176" url="https://pl.wikipedia.org/wiki?curid=1363176" title="César Gabriel de Choiseul">
César Gabriel de Choiseul



</doc>
<doc id="1363178" url="https://pl.wikipedia.org/wiki?curid=1363178" title="Gabriel de Choiseul">
Gabriel de Choiseul



</doc>
<doc id="1363181" url="https://pl.wikipedia.org/wiki?curid=1363181" title="Hold You Down">
Hold You Down



</doc>
<doc id="1363182" url="https://pl.wikipedia.org/wiki?curid=1363182" title="Replika (czasopismo)">
Replika (czasopismo)

Replika – dwumiesięcznik społeczno-kulturalny wydawany kolejno przez Kampanię Przeciw Homofobii (2005–2011) oraz Fundację „Replika” (od 2011). Jedyny ukazujący się regularnie w Polsce drukowany magazyn o tematyce LGBT
Wydanie, dystrybucja i historia.
"Replika" dostępna jest w prenumeracie jako magazyn drukowany lub cyfrowy w formacie pdf. Pojedyncze numery można kupić na stronie internetowej magazynu, na Allegro, w sklepach internetowych LGBTIA oraz w wybranych salonach sieci Empik, Relay oraz InMedio. Bezpłatne egzemplarze dostępne są także w wybranych miejscach przyjaznych LGBTIA oraz w siedzibach organizacji LGBT.
Gazeta podzielona jest według sekcji: "Wydarzenia", "Wywiady", "Społeczeństwo", "Kultura", "Historia", "Kadry bez wstydu", "Recenzje teatralne, filmowe i książkowe", "Felietony".
Pierwszą redaktorką naczelną pisma w latach 2005–2009 była Ewa Tomaszewicz. Od 2009 nieprzerwanie redaktorem naczelnym "Repliki" jest Mariusz Kurc. Felietony w "Replice" publikowali Bartosz Żurawiecki, Piotr Grabarczyk, Kayden Gray, Sylwia Chutnik oraz Maja Heban.
Od 2018 "Replika" corocznie wydaje "Kalendarze Repliki" z nagimi zdjęciami osób queerowych urodzonych lub mieszkających w Polsce.
Na łamach magazynu coming out zrobili m.in. Anna Grodzka, Kuba Kowalski, Tomasz Tyndyk, Michał Sieczkowski, Magdalena Mosiewicz, Grzegorz Niziołek, Karolina Hamer i Sylwia Chutnik.
Wywiadów dla magazynu udzielili m.in. Krzysztof Charamsa, piosenkarze Wojciech Łuszczykiewicz, Czesław Mozil, Alicja Majewska, Kora, Kayah, Tatiana Okupnik, Izabela Trojanowska, Michał Kwiatkowski i Natalia Kukulska, dziennikarze Tomasz Raczek, Kazimiera Szczuka i Marta Konarzewska, bokser Dariusz Michalczewski, aktorzy Xavier Dolan, Izabela Kuna, Katarzyna Figura, Renata Dancewicz, Paweł Małaszyński, Ewa Kasprzyk, reżyserzy Agnieszka Holland, Małgorzata Szumowska i Piotr Sieklucki, politycy Krystian Legierski, Barbara Nowacka, Ryszard Kalisz i Magdalena Środa, tancerze Michał Piróg oraz pisarze Mikołaj Milcke i Marcin Szczygielski.

</doc>
<doc id="1363188" url="https://pl.wikipedia.org/wiki?curid=1363188" title="Ginza">
Ginza

 – luksusowy region Tokio, należący administracyjnie do centralnej dzielnicy miasta o nazwie Chūō. Położony jest na południe od Yaesu i Kyōbashi, na wschód od Yūraku-chō i Uchisaiwai-chō, na zachód od Tsukiji i na północ od Shinbashi. 
Ginza jest jedną z najdroższych dzielnic Tokio. Znajduje się tam wiele markowych domów towarowych (np. Mitsukoshi, Matsuya, Isetan), butików, restauracji i kawiarni, a także teatr kabuki.
Nazwa dzielnicy pochodzi od mennicy srebra ("ginza"), która znajdowała się na tym terenie w latach 1612–1800, w okresie Edo. Jej rozwój jako regionu drogich sklepów rozpoczął się po wielkim trzęsieniu ziemi w 1923 roku. 

</doc>
<doc id="1363189" url="https://pl.wikipedia.org/wiki?curid=1363189" title="Lazare Picault">
Lazare Picault

Lazare Picault - XVIII-wieczny francuski żeglarz, znany ze swoich badań archipelagu Seszeli. Chociaż nie był odkrywcą archipelagu (wcześniej wyspy odwiedzali Arabowie, Portugalczycy i Brytyjczycy), jako pierwszy dokonał poważnych pomiarów. 
W 1742 roku w czasie ekspedycji na Ocean Indyjski Picault odkrył największą wyspę Seszeli i nazwał ją "L’Île d’Abondance" (Wyspą Obfitości) - dopiero w czasie drugiej ekspedycji w 1744 roku nadał jej obecną nazwę Mahé na cześć Mahé de La Bourdonnais - gubernatora Reunionu i Mauritiusa. 
W 1744 roku Picault zbadał także inne wyspy archipelagu, m.in.:
Na cześć Lazare'a Picaulta nazwano miejscowość, dystrykt i zatokę Baie Lazare na wyspie Mahé.

</doc>
<doc id="1363194" url="https://pl.wikipedia.org/wiki?curid=1363194" title="Ferruccio Novo">
Ferruccio Novo

Ferruccio Novo (ur. 22 marca 1897, zm. 8 kwietnia 1974) – włoski piłkarz i trener piłkarski. Urodził się w Turynie.
Był piłkarzem Torino FC, a prezesem tego klubu został w 1939 roku. Ponadto, jako selekcjoner reprezentacji Włoch w piłce nożnej, wprowadził ją do mistrzostw świata 1950.
Linki zewnętrzne.
Biografia piłkarza 

</doc>
<doc id="1363196" url="https://pl.wikipedia.org/wiki?curid=1363196" title="Aermacchi MB-339">
Aermacchi MB-339

Aermacchi MB-339 – włoski samolot szkolno-treningowy i lekki samolot myśliwsko-bombowy, będący następcą modelu MB-326. Samolot zaprezentowano w 1976 roku i jest on produkowany do dnia dzisiejszego.

</doc>
<doc id="1363198" url="https://pl.wikipedia.org/wiki?curid=1363198" title="Choroba Wolmana">
Choroba Wolmana

Choroba Wolmana (ang. Wolman disease) – rzadka choroba spichrzeniowa z grupy lipidoz, spowodowana niedoborem esterazy cholesterolowej. Objawia się w dzieciństwie pierwotną niedoczynnością kory nadnerczy. Na obraz kliniczny składają się zaburzenia wielonarządowe (m.in. duże zwapnienia w obu nadnerczach, hepatosplenomegalia) spowodowane zaburzeniami przemian cholesterolu. Ponadto występują tłuszczowe stolce, małopłytkowość i postępująca neurodegeneracja. Niezależnie od leczenia prowadzi do zgonu. Chorobę opisał izraelski neuropatolog Mosze Wolman i wsp. w 1961 roku.

</doc>
<doc id="1363199" url="https://pl.wikipedia.org/wiki?curid=1363199" title="Hold You Down (singel The Alchemist)">
Hold You Down (singel The Alchemist)

Hold You Down – pierwszy singel wydany przez Alchemista, pochodzący z jego albumu "1st Infantry". Gościnnie wystąpili raperzy Prodigy i Illa Ghee oraz duet Nina Sky. Piosenka zawiera sampel z „Love Theme from the Landlord” Ala Koopera. W 2005 roku singel zajął miejsce 95 na liście Billboard Hot 100 i miejsce 47 na liście Hot R&amp;B/Hip-Hop Songs.

</doc>
<doc id="1363202" url="https://pl.wikipedia.org/wiki?curid=1363202" title="Brit mila">
Brit mila

Brit mila (hebr. ברית־מילה, dosł. "przymierze obrzezania") – hebrajskie określenie rytuału obrzezania czyli włączenia osoby płci męskiej do religijnej społeczności żydowskiej. Jest to również jedno z podstawowych przykazań (hebr. מצוות, "micwot") w większości spośród współczesnych nurtów judaizmu a także pierwsze, z którym styka się nowonarodzone dziecko płci męskiej oraz jedyne, które wiąże się z modyfikacją ciała.
Przebieg "brit mila".
Zabiegu dokonuje osoba specjalizująca się w obrzezaniu, czyli tzw. rzezak lub mohel. Sama ceremonia ma miejsce ósmego dnia po narodzeniu, a może przebiegać zarówno w synagodze, jak i w innym miejscu, np. prywatnym mieszkaniu. Dziecko kładzie się na specjalnym fotelu obrzezań, po czym mohel usuwa napletek. Z reguły w ceremonii biorą udział zaproszeni goście (krewni, przyjaciele itp.).
Sytuacja wygląda nieco inaczej w przypadku dorosłych mężczyzn. Z reguły w samej ceremonii brit mila uczestniczy mniej osób. Sam proces gojenia się ran po usunięciu napletka natomiast przebiega znacznie dłużej.
W przypadku mężczyzn, którzy zostali wcześniej obrzezani z przyczyn innych niż religijne (np. medyczne) bądź w przypadku tych, u których brit mila nie zostało przeprowadzone prawidłowo, usunięcie napletka (którego już nie ma) zastępuje się przekłuciem prącia i upuszczeniem kropli krwi (hebr. הטפת דם, "hatafat dam").
Znaczenie "brit mila".
Znak przymierza i przynależności do wspólnoty żydowskiej.
Najpopularniejszą interpretacją rytuału obrzezania jest potraktowanie go jako znaku przymierza. Tak też w Rdz 17, 9-14 rytuał ten stanowi przypieczętowanie paktu zawartego między Bogiem a Abrahamem:(9) Potem Bóg rzekł do Abrahama: Ty zaś, a po tobie twoje potomstwo przez wszystkie pokolenia, zachowujcie przymierze ze Mną. (10) Przymierze, które będziecie zachowywali między Mną a wami, czyli twoim przyszłym potomstwem, polega na tym: wszyscy wasi mężczyźni mają być obrzezani; (11) będziecie obrzezywali ciało napletka na znak przymierza waszego ze Mną. (12) Z pokolenia w pokolenie każde wasze dziecko płci męskiej, gdy będzie miało osiem dni, ma być obrzezane - sługa urodzony w waszym domu lub nabyty za pieniądze - każdy obcy, który nie jest potomkiem twoim - (13) ma być obrzezany; obrzezany ma być sługa urodzony w domu twoim lub nabyty za pieniądze. Przymierze moje, przymierze obrzezania, będzie przymierzem na zawsze. (14) Nieobrzezany, czyli mężczyzna, któremu nie obrzezano ciała jego napletka, taki człowiek niechaj będzie usunięty ze społeczności twojej; zerwał on bowiem przymierze ze Mną.O tym, że obrzezanie miało bardzo duże znaczenie w wymiarze eschatologicznym świadczą również te midrasze, które pokazują, że jest to warunek uczestnictwa w uczcie sprawiedliwych oraz znak zabezpieczający przed Gehenną lub Szeolem. Tak też w midraszu Szemot rabba 19,5 można przeczytać:"I rzekł JHWH do Mojżesza i do Aarona" (Wj 12,1). Oto prawo Paschy: od razu się obrzezali po czym wymieszali krew Paschy z krwią obrzezania a Święty, niech będzie błogosławiony, przeszedł, wziął każdego z nich i ucałował go oraz pobłogosławił mu, jak zostało to powiedziane: "i przeszedłem ponad tobą i ujrzałem cię tarzającą się w twoich krwiach" (Ez 16,6). (…) Porównać to można do króla, który urządził libację dla swoich ukochanych. Król rzekł: jeśli którykolwiek z {uczestników} nie będzie mieć mojej pieczęci, nie wejdzie [na przyjęcie]. Tak samo Elohim urządził dla nich libację: smażone mięso na macy i gorzkie zioła, ponieważ ocalił ich z ucisku. Rzekł do nich: jeśli brak pieczęci Abrahama na waszych ciałach, nie skosztujecie {uczty}. W jednej chwili obrzezano wszystkie niemowlęta w Egipcie. Jak powiedziano: "zbierzcie mi moich pobożnych, którzy zawarli moje przymierze i mi złożyli ofiarę" (Ps 50,5).Ten wymiar znaczeniowy obrzezania ma jeszcze drugą stronę a midrasz Szemot rabba 19,4 dostarcza bardzo obrazowego opisu:Święty, niech będzie błogosławiony, odrzuca {bałwochwalców} {o nieobrzezanych sercach} i zsyła ich na dół do Gehenny, jak zostało powiedziane: "synu człowieka, opłakuj ogrom Egiptu i ześlij ich na dół" (Ez 32,18). Izajasz również mówi: "na to rozszerzyła Szeol swą gardziel i otworzyła swe usta bez miary" (Iz 5,14) – na bałwochwalcę, który pogardza prawem obrzezania. Jak zostało to powiedziane: "ustanowił Jakubowi jako prawo dla Izraela przymierze po wsze czasy" (Ps 105,10), iż żaden {obrzezany Izraela} nie zejdzie do Gehenny. Rabbi Berachia {zapytał}: co czyni Święty, niech będzie błogosławiony, po to, by żaden {odstępca} ani niegodziwiec [z] Izraela nie mógł powiedzieć «oto jesteśmy obrzezani i nie zejdziemy do Gehenny?» Wysyła anioła i rozciąga ich napletki tak, by zeszli do Gehenny, jak zostało powiedziane: "wyciągnął swoje ręce po nieskazitelnych, złamał ich przymierze" (Ps 55,20). Gdy tylko Gehenna ujrzy ich wiszący napletek, otworzy swoje usta i połknie ich, jak [powiedziano]: "i otworzyła swe usta bez miary".O wadze obrzezania świadczy też fakt, że nawet Bóg musi przestrzegać tutaj pewnych reguł: nie może należycie ukarać grzesznika, nie usunąwszy przedtem z jego ciała znaku przymierza na drodze rozciągnięcia napletka, czyli tzw. epispazmu (hebr. משיכת ערלה, "meszichat orla"). Zabieg taki zresztą był stosowany w starożytności przez tych spośród wyznawców judaizmu, którzy chcieli porzucić swoją religię i uczestniczyć w życiu swoich hellenistycznych sąsiadów.
Rytuał płodnościowy.
Znaczące jest jednak to, że w Rdz 17 obrzezanie jest przedstawione jako warunek uzyskania licznego potomstwa. Pewną analogię mogą stanowić te kultury, gdzie obrzezanie stanowi element rytuału przejścia w dorosłość oraz kulturową afirmację fizjologicznej dojrzałości płciowej.
Rytuał apotropaiczny.
Obrzezanie wzmiankowane jest również w szczególnym fragmencie Biblii, mianowicie w Wj 4:24-26. Można tam przeczytać:(24) W czasie podróży w miejscu noclegu spotkał Pan Mojżesza i chciał go zabić. (25) Sefora wzięła ostry kamień i odcięła napletek syna swego i dotknęła nim nóg Mojżesza, mówiąc: Oblubieńcem krwi jesteś ty dla mnie. (26) I odstąpił od niego Pan. Wtedy rzekła: Oblubieńcem krwi jesteś przez obrzezanie.Fragment jest kłopotliwy z różnych względów, natomiast niektórzy z rabinów zwrócili uwagę na ochronne znaczenie obrzezania, które wynika z tej opowieści. W midraszu Szemot rabba 5,8 można przeczytać:"I wydarzyło się w drodze, podczas noclegu" (Wj 4,24). Ukochane jest obrzezanie, jako że nie zostało darowane Mojżeszowi nawet na godzinę. Dlatego też, gdy był w drodze i zajął się noclegiem i zwlekał z obrzezaniem Eliezera, jego syna, natychmiast "spotkał go JHWH i zażyczył sobie go zabić" (Wj 4,24). Wysłany został anioł miłosierdzia, niemniej jednak [i on] "zażyczył sobie go zabić". "A Sefora wzięła krzemienny nóż" (Wj 4,25). Skąd wiedziała, że ze względu na {obrzezanie} Mojżesz jest zagrożony? Dlatego, że anioł, gdy przybył, połknął Mojżesza od głowy aż po obrzezanego [członka] po to, by Sefora ujrzała, że nie połknął go [w całości], ale [tylko] do obrzezania. {Zrozumiała} wtedy, że ze względu na {obrzezanie} został zaatakowany i pojęła, jak wielka jest siła obrzezania, skoro [anioł] nie był w stanie połknąć [go] głębiej niż do {obrzezanego miejsca}. Od razu "odcięła napletek" swojego syna "i dotknęła jego nóg i powiedziała, jako że narzeczonym krwij jesteś mi" (Wj 4,25).  Rzekła: moim narzeczonym będziesz, zostałeś mi dany na podstawie tych krwij obrzezania, bo oto wypełniłam micwę. Natychmiast "odstąpił" anioł "od niego, powiedziała więc, narzeczonym krwij w obrzezaniach" (Wj 4,26). Rzekła: jak wielka jest moc obrzezania, skoro mój narzeczony musiał umrzeć za to, że zwlekał z realizacją micwy obrzezania a gdyby nie ona, nie zostałby ocalony.
Filozoficzne uzasadnienie dla "brit mila".
Na przestrzeni wieków myśliciele żydowscy (m.in. Majmonides) proponowali dodatkowe uzasadnienia zarówno medycznej, jak i religijnej natury, dążąc w ten sposób do pokazania, że "brit mila" przyczynia się do wieloaspektowego rozwoju duchowego i mistycznego.
Alternatywy dla "brit mila".
Pod koniec XIX wieku część rabinów reformowanych zarzuciła tę praktykę. Obecnie jest ona traktowana jako zalecenie przez rabinów reformowanych, chociaż niektórzy na wzór żydów humanistycznych zamiast brit mila przeprowadzają brit szalom (hebr. ברית שלום), czyli po prostu nadanie dziecku imienia bez obrzezania. Jednak w większości nurtów judaizmu brit mila jest wymagane przy konwersji na judaizm.

</doc>
<doc id="1363204" url="https://pl.wikipedia.org/wiki?curid=1363204" title="Brent Kutzle">
Brent Kutzle

Brent Kutzle (ur. 3 sierpnia 1985 w Newport Beach w Kalifornii.) – amerykański muzyk, obecnie basista i wiolonczelista grupy OneRepublic oraz "Monarch".
Brent wystąpił w filmie "Oko" z Jessicą Albą – można go zobaczyć w orkiestrze, w pierwszej scenie.
Kariera.
OneRepublic.
Brent jest drugim basistą w zespole OneRepublic, dołączył do niego w 2007 roku. Ponadto Kutzle współtworzył wiele utworów dla zespołu, pisząc teksty i komponując, m.in. "Say (All I Need)", "All Fall Down" i "Won't Stop" z debiutanckiego albumu "Dreaming Out Loud", "All the Right Moves", "Everybody Loves Me", "Good Life" czy "All This Time" z drugiego albumu "Waking Up", a także "If I Lose Myself", "Feel Again", "What You Wanted", "Au Revoir" czy "Love Runs Out" z albumu "Native".

</doc>
<doc id="1363206" url="https://pl.wikipedia.org/wiki?curid=1363206" title="Droga krajowa B214 (Niemcy)">
Droga krajowa B214 (Niemcy)

Droga krajowa 214 () – niemiecka droga krajowa przebiegająca z zachodu na wschód od skrzyżowania z drogami B70 i B213 na obwodnicy Lingen do skrzyżowania z autostradą A392 koło Brunszwiku w Dolnej Saksonii.
Historia.
Pierwszy odcinek utwardzonej drogi powstał w latach 1804 - 1815 pomiędzy Brunszwikiem i Celle. Odcinek pomiędzy Lingen (Ems) a Brunszwikiem oddano do użytku w 1856 r.
W latach 1934 - 1938 droga oznakowana było jako "Reichsstrasse 214".
Do lat 80 droga przebiegała przez centrum Brunszwiku.

</doc>
<doc id="1363209" url="https://pl.wikipedia.org/wiki?curid=1363209" title="New Dubby Conquerors (album)">
New Dubby Conquerors (album)

New Dubby Conquerors – debiutancki album zespołu Seeed wydany w 2001 roku. Zawiera 12 utworów.

</doc>
<doc id="1363210" url="https://pl.wikipedia.org/wiki?curid=1363210" title="Świadkowie Jehowy w Algierii">
Świadkowie Jehowy w Algierii

Świadkowie Jehowy w Algierii – społeczność wyznaniowa w Algierii, należąca do ogólnoświatowej wspólnoty Świadków Jehowy.
W 2011 roku społeczność Świadków Jehowy w Algierii liczyła około 100 głosicieli, należących do 3 zborów, prowadząca obecnie działalność nieoficjalną, ponieważ wyznanie jest w tym kraju niezalegalizowane. Z tego powodu szczegółowa liczebność członków wyznania nie jest już podawana do wiadomości publicznej, a sprawozdanie z działalności w tym kraju dołączane jest do ogólnego z 33 krajów, w których działalność Świadków Jehowy jest ograniczona prawnie lub zakazana. Działalność Świadków Jehowy w Algierii koordynuje francuskie Biuro Oddziału.
Historia.
W latach 20. i 30. XX wieku niemiecki współwyznawca Willy Unglaube krzewił tę religię na terenie Algierii. W roku 1952 czwórka pionierów specjalnych z Francji rozpoczęła regularną działalność kaznodziejską w tym kraju. Wkrótce nową wyznawczynią została kobieta zajmująca się wróżeniem, która porzuciła wróżbiarstwo, a swych dawnych klientów informowała o nowej religii. W roku 1953 w Algierze przebywał z wizytą Nathan H. Knorr, który przemawiał do 39 osób. W latach 50. XX wieku zebrania religijne organizowano w piwnicy pewnej restauracji w centrum stolicy. W tamtych latach w Algierii prowadził pełnoczasową działalność kaznodziejską, urodzony w Algierii pionier – Jean-Claude François. W 1954 roku zanotowano liczbę 48 głosicieli, a rok później – 69, w tym dwa małżeństwa pionierów.
W 1962 roku w zborze w Algierze działało 171 głosicieli, wkrótce jednak zagraniczni współwyznawcy zmuszeni zostali do opuszczenia kraju, a inni wyjechali do pozostałych francuskich terytoriów zależnych, by tam prowadzić działalność (np. rodzina Felixów na Makatea w Polinezji Francuskiej), dlatego też liczba głosicieli spadła do 81 osób w 1964 roku. Pod koniec lat 60. XX wieku Świadkom Jehowy utrudniano spotykanie się na zebraniach chrześcijańskich. Nierzadkie były wypadki konfiskaty literatury biblijnej, a także pobicia Świadków Jehowy.
Ostatnie opublikowane sprawozdanie Świadków Jehowy z Algierii pochodzi z 1993 roku – działało wówczas 82 głosicieli, a na Pamiątkę przybyło 141 osób. W 2007 roku sąd skazał pięciu algierskich Świadków Jehowy na rok więzienia w zawieszeniu i wysoką grzywnę za prozelityzm i rozpowszechnianie Biblii. Proces odbył się w mieście Tizi Wuzu (Kabylia).
Świadkowie Jehowy wydają publikacje w języku arabskim, również w dialekcie algierskim, w języku tamazight oraz w języku shawi.

</doc>
<doc id="1363214" url="https://pl.wikipedia.org/wiki?curid=1363214" title="Zespół przyrodniczo-krajobrazowy „Rzeka Babant i Jezioro Białe”">
Zespół przyrodniczo-krajobrazowy „Rzeka Babant i Jezioro Białe”

Zespół przyrodniczo-krajobrazowy „Rzeka Babant i Jezioro Białe” – powstał w trosce o zachowanie naturalnego krajobrazu oraz w celu ochrony zlewni rzeki Krutyni, a także jezior: Babant Wielki i Mały, Tejsowo, Krawno, Krawienko, Białe i rzek Babanckiej i Krawieńskiej Strugi.
Zespół został utworzony w 2000 roku na powierzchni 11 615 ha, w 2007 roku powiększono go do 12 458 ha. Leży w województwie warmińsko-mazurskim w granicach trzech powiatów: szczycieńskiego (gminy Szczytno, Dźwierzuty i Świętajno), mrągowskiego (gminy Piecki i Sorkwity) i olsztyńskiego (gmina Biskupiec). Zespół znajduje się w Puszczy Piskiej na terenie nadleśnictw Strzałowo, Mrągowo i Spychowo; niewielki fragment (381,53 ha) leży także w zasięgu terytorialnym Nadleśnictwa Wipsowo, ale poza gruntami zarządzanymi przez to nadleśnictwo.
Inne formy ochrony przyrody.
W północnej części zespołu znajduje się rezerwat przyrody Piłaki. Prawie cały teren zespołu jest także objęty ochroną w ramach dwóch obszarów sieci Natura 2000: siedliskowego „Ostoja Piska” PLH280048 i ptasiego „Puszcza Piska” PLB280008.
„Rzeka Babant i Jezioro Białe” graniczy na północy z zespołem przyrodniczo-krajobrazowym „Jeziora Sorkwickie”, a na południu na niewielkim odcinku styka się z zespołem przyrodniczo-krajobrazowym „Zyzdrój”.

</doc>
<doc id="1363215" url="https://pl.wikipedia.org/wiki?curid=1363215" title="Bogna Burska">
Bogna Burska

Bogna Hanna Burska (ur. 28 września 1974 w Warszawie) – polska artystka wizualna i dramatopisarka. 
Życiorys.
W 2001 roku ukończyła z wyróżnieniem studia na ASP w Warszawie. Od 2006 r. pracuje na Wydziale Rzeźby i Intermediów w Katedrze Intermediów gdańskiej ASP. W 2009 r. uzyskałą tam stopień doktora sztuk plastycznych na podstawie roz[prawy pt. „Przestrzenny obraz czasu - rzeźby wideo”, wykonanej pod kierunkiem prof. Wojciecha Zamiary, a w 2016 r. stopień doktora habilitowanego sztuk pięknych. Jest współzałożycielką Warszawskiego Aktywu Artystów (WAA). Mieszka i pracuje w Warszawie i Gdańsku.
Twórczość.
Artystka wizualna i dramatopisarka. Jej pierwsze, malarskie realizacje malowane były palcami na płótnie, ścianie i szkle. Tworzą kompozycje przypominające zakrzepłe smugi krwi. Burska aranżuje również wnętrza poprzez drobne, niepokojące interwencje ("Arachne", 2003). Komponowała mozaikowe układy kolorowych fotografii, w których zestawia uszkodzone fragmenty ciała z kwiatami ("Życie jest piękne, Algorytm" 2002). W pracach wideo wykorzystuje sekwencje z popularnych filmów oraz telewizyjnych relacji, wchodząc w polemikę z kanonami estetyki i przyzwyczajeniami zakorzenionymi w wizualnej warstwie kultury. Seria filmów found footage "gra z przemieszczającymi się zwierciadłami" (2006-2008) i inne prace w tej technice ("Tysiąc śmierci" 2010/2011, "Bitwa pod Grunwaldem" 2011) ukazują mechanizmy powstawania i obrazowania współczesnych narracji kulturowych. Autorka pierwszego polskiego tekstu dramatycznego o środowisku zajmującym się sztuką współczesną "Gniazdo. Sztuka o tym jak użyć rzeczy w sposób nieodpowiedni i potem ich jeszcze nie zmarnować" (“Dialog” 2013.9) i innych tekstów dramatycznych. Wystawia w kraju i za granicą. 
Motywem, który pojawia się w większości jej wczesnych prac jest krew. Białe płótna pochlapane czerwoną farbą ("bez tytułu", 2001), witraże z krwistymi smugami ("Witraże", Kościół Mariawitów, Pogorzel, 2002 oraz Friedenkirche, Frankfurt nad Odrą, 2004), fotografie poplamionego krwią śniegu ("Droga" 2003), instalacja – ślepy korytarz umazany krwią przez czyjeś pełzające ciało, ślizgające się po ścianach ręce ("bez tytułu", BWA w Zielonej Górze, 2001, oraz CSW Zamek Ujazdowski w Warszawie, 2002) – wszystkie te, nieco teatralne, realizacje mają zwrócić uwagę widzów na traumę, ból, pomóc oswoić to, co kulturowo wyparte. 
Paweł Leszkowicz w kontekście prac Burskiej mówi też o pamięci architektury – pamięci miejsca, które gromadzi w sobie, kumuluje wszelkie emitowane energie, ludzkie emocje (2002). Ten motyw bardzo silnie pojawia się w jednej z pierwszych realizacji artystki – instalacji bez tytułu pokazanej w lubelskiej galerii Białej (2002). Pomieszczenia galerii zamienione na mieszkanie: salon i pokój dziecka – dziewczynki, na co wskazują wszelkie przedmioty tam zgromadzone. Pośród typowego wyposażenia, przeciętnych mebli, umieszczono nie zaścielone łóżko. Po zbliżeniu się doń na prześcieradle dostrzec można było plamę krwi – ślad rany, dowód zbrodni, który można traktować także jako metaforę dorastania, stawania się przez dziewczynkę kobietą. Izabela Kowalczyk pisze o defloracji albo menstruacji, jako równoważnych elementach inicjacji w kobiecość (2003). 
Ta i inne realizacje Burskiej działają niejako podprogowo, nie tylko prowokują do refleksji, ale także angażują nasze emocje. Ta konkretnie prowokuje do stawiania kolejnych i kolejnych pytań podszytych niepokojem, nakierowanych na dotarcie do prawdy o tym, co zaszło, prawdy o traumie, o ranie, która kulturowa została przypisana kobiecie. 
Feministyczna refleksja w twórczości Burskiej pojawia się także w instalacji i wideo "Arachne" (2003), gdzie w luksusowej, spowitej różem sypialni rodem z serialu Dynastia pomiędzy kosztownościami, kosmetykami, po puszystym dywanie i miękkim łóżku przechadza się włochata pajęczyca. Artystka odwołuje się tu do klasycznej opowieści o prządce Arachne i feministycznej interpretacji tego mitu, gdzie jego bohaterka staje się archetypiczną twórczynią, a tkanie/plecenie synonimem kobiecej twórczości. Z drugiej strony Burska porusza kwestię kobiecych pasji i fobii. 
W jej sztuce pojawia się również innego typu mitologia – rozumiana jako popkulturowa mitologizacja i symboliczne nacechowanie pewnych treści. W filmie found footage (technika polegająca na montażu fragmentów wyciętych z innych filmów) "Deszcz w Paryżu" (2004), łącząc ze sobą krew, łzy i deszcz – nieodłączne symbole Paryża nadmiernie wykorzystywane przez kulturę masową i przemysł filmowy, dekonstruuje mit tego miasta jako stolicy miłości i namiętności. Realizacja ta jest również ciekawą refleksją dotyczącą ról płciowych i ich stereotypizacji. 
Prace Burskiej są także refleksją o pięknie, stawiają pytanie o granice sztuki. Do takich należy "Książka" (2004), na którą składają się 24 fotografie – parami zestawione ze sobą widoki zaplamionego krwią śniegu oraz pochmurnego nieba. 

</doc>
<doc id="1363216" url="https://pl.wikipedia.org/wiki?curid=1363216" title="Ulica Legionów w Kaliszu">
Ulica Legionów w Kaliszu

Ulica Legionów – ulica w Kaliszu o długości 1,05 km, jedna z ważniejszych arterii miasta. Przebiega przez osiedla Czaszki i Adama Asnyka.
W okresie PRL ulica nosiła imię działacza komunistycznego, Mariana Buczka. Nazwę na Legionów zmieniono w połowie 1990.
Komunikacja miejska.
Ulicą Legionów kursuje łącznie osiem linii Kaliskich Linii Autobusowych. Przy ulicy znajdują się cztery przystanki autobusowe.

</doc>
<doc id="1363220" url="https://pl.wikipedia.org/wiki?curid=1363220" title="Henryk">
Henryk



</doc>
<doc id="1363223" url="https://pl.wikipedia.org/wiki?curid=1363223" title="Parafia św. Urbana Papieża i Męczennika w Mikołowie">
Parafia św. Urbana Papieża i Męczennika w Mikołowie

Parafia św. Urbana Papieża i Męczennika – parafia rzymskokatolicka znajdująca się w Mikołowie, w dzielnicy Kamionka. Parafia należy do dekanatu mikołowskiego i archidiecezji katowickiej.
Pierwsze gospodarstwa na terenie obecnej Kamionki powstały w I połowie XVIII wieku; w tym czasie była ona jeszcze niewielkim śmiłowickim przysiółkiem. Obecna nazwa, wywodząca się od górującego nad Kamionką wzniesienia (327 m n.p.m.), pojawiła się około roku 1760. W 1812 roku dotychczasowy przysiółek odłączył się od Śmiłowic i stał się samodzielną gminą wiejską. Od roku 1935 Kamionka jest jedną z administracyjnych dzielnic Mikołowa.
Przynależność parafialna.
Od samego początku teren obecnej Kamionki należał do parafii św. Wojciecha w Mikołowie. Dzięki inicjatywie proboszcza ks. Józefa Smandzicha, w 1966 roku rozpoczęto starania mające na celu stworzenie nowej parafii na Kamionce.
Powstanie kościoła.
Pretekstem do powstania kościoła stała się budowa „mikołowskiego ślimaka” (bezkolizyjnego skrzyżowania), przez co trzeba było rozebrać kapliczkę Pytlików znajdującą się przy ul. Katowickiej. Ponieważ władze administracyjne nie wydawały wówczas łatwo zezwoleń na budowę nowych kościołów, ks. J. Smandzich doprowadził do „przeniesienia” kapliczki na ul. Janiny Porazińskiej i nieznacznego jej rozbudowania. W 1970 roku otoczono ją drewnianym płotem, a w 1973 roku zastąpiono go solidnym zadaszeniem, które ówczesna władza uznała za prowokację polityczną i dlatego pewnej nocy funkcjonariusze ZOMO i MO usunęli je, a kilku mieszkańców Kamionki zostało w związku z tą sprawą internowanych lub wezwanych na przesłuchanie. Sprawa Kamionki stała się głośna, wydarzenia te zrelacjonowało nawet Radio Wolna Europa. Ten rozgłos wywarł presję na władze, co przyczyniło się do wydania zezwolenia na rozbudowę kaplicy do rozmiarów kościoła. Rozbudowę prowadzono w latach 1975-1977. Parafię erygowano 27 II 1977 roku. Pierwszym proboszczem mianowany został ks. Paweł Laby. Uroczystego poświęcenia kościoła dokonał biskup Herbert Bednorz w dniu 31 października 1977 roku. W latach 80. istniał projekt nowego kościoła, salek katechetycznych i plebanii, z którego to zrealizowano tylko budowę salek katechetycznych i plebanii. W II etapie miał zostać wybudowany nowy kościół, jednak po zmianie proboszcza w 1990 roku budowa nie doszła do skutku. W 1999 roku do kościoła dobudowano nowe wejście i parking. Z kolei w roku 2006 parafia wzbogaciła się o własny cmentarz (poświęcony 2 października 2006), położony nieopodal kościoła. Obecnie trwa budowa nowego kościoła (nowy projekt – nie realizacja projektu z lat 80).
Relikwie.
Kościół posiada relikwie św. Jana Pawła II oraz św. Ojca Pio.

</doc>
<doc id="1363225" url="https://pl.wikipedia.org/wiki?curid=1363225" title="Belsize Park">
Belsize Park

Belsize Park - stacja metra londyńskiego położona w dzielnicy Camden. Leży na trasie Northern Line. Została otwarta w roku 1907. W czasie II wojny światowej była jedną z ośmiu stacji metra, pod których peronami dodatkowo wydrążono schrony głębinowe, mające dawać schronienie mieszkańcom Londynu podczas niemieckich nalotów. Obecnie korzysta z niej ok. 5,6 mln pasażerów rocznie. Należy do drugiej strefy biletowej.

</doc>
<doc id="1363233" url="https://pl.wikipedia.org/wiki?curid=1363233" title="Chalk Farm">
Chalk Farm

Chalk Farm - stacja metra londyńskiego położona w dzielnicy Camden. Leży na trasie Northern Line. Została otwarta w roku 1907. Projektantem jej budynku był Leslie Green. Obecnie korzysta z niej ok. 4,65 mln pasażerów rocznie. Należy do drugiej strefy biletowej.

</doc>
<doc id="1363234" url="https://pl.wikipedia.org/wiki?curid=1363234" title="Cristian Săpunaru">
Cristian Săpunaru

Cristian Ionuţ Săpunaru (ur. 5 kwietnia 1984 w Bukareszcie) − piłkarz rumuński grający na pozycji prawego lub środkowego obrońcy. Od 2021 jest zawodnikiem Rapidu Bukareszt.
Kariera klubowa.
Săpunaru jest wychowankiem klubu Naţional Bukareszt, wywodzącym się z jego rodzinnego miasta. W 2002 roku został włączony do kadry pierwszej drużyny. 1 grudnia zadebiutował w pierwszej lidze w zremisowanym 0:0 domowym spotkaniu z Glorią Bystrzyca. Przez pierwsze dwa sezony był tylko rezerwowym w Naţionalu, toteż na początku 2004 roku został wypożyczony do drugoligowego zespołu Callatis Mangalia. Latem wrócił do stołecznej drużyny, ale w jej barwach rozegrał tylko 6 spotkań. Jednak w sezonie 2005/2006 grał już w podstawowym składzie i zdobył wówczas swoje pierwsze 3 gole w ekstraklasie rumuńskiej.
Latem 2006 Săpunaru odszedł do lokalnego rywala Naţionalu, Rapidu Bukareszt. Jesienią wraz z Rapidem wystąpił w fazie grupowej Pucharu UEFA, zaliczając w całej edycji pucharu 6 spotkań. Z kolei w lidze wystąpił w 19 spotkaniach, w których zdobył gola, a Rapid zakończył sezon na 4. miejscu w tabeli. Natomiast w sezonie 2007/2008 strzelił 2 gole w 32 meczach i wraz z partnerami klubowymi zajął 3. miejsce w rumuńskiej lidze.
W lipcu 2008 roku podpisał kontrakt z portugalskim FC Porto. W 2010 roku był wypożyczony do Rapidu Bukareszt, a w 2012 przeszedł do Realu Saragossa. Następnie grał w Elche CF, Rapidzie Bukareszt i Pandurii Târgu Jiu. W 2016 trafił do Astry Giurgiu, a w 2017 do Kayserisporu. W 2019 grał w Denizlisporze, a następnie znów w Kayserisporze. W 2021 wrócił do Rapidu.
Kariera reprezentacyjna.
W reprezentacji Rumunii Săpunaru zadebiutował 31 maja 2008 roku w wygranym 4:0 towarzyskim spotkaniu z Czarnogórą. Wiosną tego roku został powołany przez selekcjonera Victora Piţurcę do kadry na Euro 2008.

</doc>
<doc id="1363235" url="https://pl.wikipedia.org/wiki?curid=1363235" title="Cristian Sapunaru">
Cristian Sapunaru



</doc>
<doc id="1363236" url="https://pl.wikipedia.org/wiki?curid=1363236" title="Music Monks (album)">
Music Monks (album)

Music Monks – drugi album niemieckiego zespołu Seeed wydany w 2003 roku. Zawiera 12 utworów.

</doc>
<doc id="1363239" url="https://pl.wikipedia.org/wiki?curid=1363239" title="Merycoidodontidae">
Merycoidodontidae

Merycoidodontidae – rodzina wymarłych ssaków należących do parzystokopytnych, podobnie bliskim przeżuwaczom i świniokształtnym. Większość z nich była roślinożercami o krótkiej twarzoczaszce, dorastającymi wielkości owcy, aczkolwiek niektóre osiągały rozmiary dzisiejszej krowy. Posiadały kły, ciężkie ciało, długi ogon i krótkie stopy zaopatrzone w 4 palce zakończone kopytkami.
Z wyglądu przypominały dzisiejsze owce, ale ich uzębienie świadczy o tym, że były bardziej spokrewnione z dzisiejszymi wielbłądowatymi. Były to zwierzęta leśne, żywiące się trawą, rozpowszechnione w Ameryce Północnej w oligocenie i miocenie. Późniejsze formy przystosowały się do innych środowisk. Na przykład "Promerycochoerus" wiódł ziemnowodny tryb życia, jak dzisiejsze hipopotamy.
Klasyfikacja.
Rodzina Merycoidodontidae zwana także Oreodontidae, razem z Agriochoeridae, tworzą podrząd Oreodonta. Zwierzęta te mogą być dalekimi krewnymi świń, pekari i hipopotamów. Niektórzy naukowcy umieszczają nawet tę rodzinę w podrzędzie świniokształtnych, podczas gdy inni znajdują dla nich miejsce wśród opuszkowców (wielbłądokształtne). Inni jeszcze wkładają je do podrzędu Ancodonta, wymienianego nieraz jako infrarząd podrzędu świniokształtnych. Wszyscy jednak zgadzają się, że stworzenia te należą do wczesnych parzystokopytnych.
Opisano około 50 rodzajów z grupy Oreodonta. Obecnie jednak wyróżnianie w tej grupie zbyt wielu rodzajów jest krytykowane. Wydaje się, że za osobne gatunki mogły zostać uznane osobniki należące do tego samego, a które znacznie się od siebie różniły (zmienność międzyosobnicza w obrębie 1 gatunku) lub też których szczątki zostały zdeformowane już po śmierci. Chodzi o to, że czaszki niezdeformowane mogły być uznawane za osobny rodzaj, zmiażdżone wzdłuż za kolejny, natomiast w poprzek za jeszcze inny. W efekcie powstałoby wiele synonimów.
Najbardziej znanym przedstawicielem rodziny jest "Merycoidodon", znany szerzej jako "Oreodon".
Ewolucja.
Ta różnorodna grupa krępych prehistorycznych ssaków pasła się na murawach, preriach i sawannach Ameryki Północnej i Środkowej. Pojawiły się one 48 milionów lat temu podczas ciepłego eocenu, dominowały od 34 do 23 milionów lat temu w czasie suchego oligocenu. Nie dały sobie jednak rady podczas zimniejszego pliocenu i 4 miliony lat temu zniknęły z powierzchni naszej planety. Dzisiaj ich skamieniałe szczęki i zęby odnajdywane są w stanach Wyoming, Nebraska i Dakota Południowa w USA, a także w Oregon.
Styl życia.
Większość informacji pochodzi z Tate Museum, jednego z najlepszych muzeów świata z pozostałościami opisywanych tu zwierząt. Odnoszą się też one tylko do części stworzeń z tej grupy znalezionych na określonym obszarze.
Ssaki te z powodu ich krótszych nóg porównywane do trójpalczastych koni, nosorożców czy gazeli, mogły kopać nory przy użyciu ich pazurów.
W razie zagrożenia mogły też stawić czoła napastnikowi. Wszystkie gatunki posiadały pazury, a niektóre, jak "Mesoreodon" czy "Merycoidodon", miały groźnie wyglądające kły. Potencjalne drapieżniki, jak "Archaeotherium" czy "Hyaenodon", mogły zostać odpędzone przez ugryzienie czy silny cios.
Podejrzewa się też, że roślinożercy ci żyli w wielkich stadach, co zapewniało im większe bezpieczeństwo.
Zmienność.
W oligocenie i miocenie stworzenia te zaadaptowały się do różnych nisz ekologicznych:
Podrodziny i rodzaje.
Podrodzina †Oreonetinae
Podrodzina †Leptaucheniinae
Podrodzina †Merycoidodontinae (=Oreodontinae&gt;
Podrodzina †Miniochoerinae
Podrodzina †Desmatochoerinae
Podrodzina †Promerycochoerinae
Podrodzina †Merychyinae
Podrodzina †Eporeodontinae
Podrodzina †Phenacocoelinae
Podrodzina †Ticholeptinae
Podrodzina †Merycochoerinae
Synonimy.
Oreodontidae

</doc>
<doc id="1363240" url="https://pl.wikipedia.org/wiki?curid=1363240" title="Dagoberto Fontes">
Dagoberto Fontes

Dagoberto Fontes (6 czerwca 1943) - piłkarz urugwajski, napastnik. Wzrost 177 cm, waga 72 kg.
Jako piłkarz klubu Defensor Sporting wziął udział wraz z reprezentacją Urugwaju w finałach mistrzostw świata w 1970 roku, gdzie Urugwaj zdobył miano czwartej drużyny świata. Zagrał w czterech ostatnich meczach - ze Szwecją, ZSRR, Brazylią i Niemcami.
Nigdy nie zagrał w turnieju Copa América.
Od 21 maja 1968 do 20 czerwca 1970 Fontes rozegrał w reprezentacji Urugwaju 13 meczów
Grał również w Kolumbii i w Meksyku (w klubie Tigres).
Po zakończeniu kariery piłkarskiej został trenerem (pracował m.in. w Meksyku w klubie Tigres).

</doc>
<doc id="1363244" url="https://pl.wikipedia.org/wiki?curid=1363244" title="Oreodonta">
Oreodonta

Oreodonta – zwana czasami po angielsku przeżuwającymi świniami grupa przeżuwających ssaków kopytnych o krótkim pysku i kłach przypominających ciosy. Część z lepiej poznanych form przypominało dzisiejsze świnie, dlatego też grupę włączano do świniokształtnych (świniowate, pekari i ich przodkowie). Współczesny pogląd sytuuje je bliżej wielbłądowatych. Nazwa naukowa Oreodonta oznacza „górskie zęby” i odnosi się do wyglądu trzonowców. Większość przedstawicieli osiągała rozmiary owcy. Niektórzy dorównywali wielkością bydłu domowemu. Byli ciężko zbudowani. Krótkie kończyny kończyły się czterema kopytkami. W przeciwieństwie do dzisiejszych przeżuwaczy posiadały długi ogon.
Z wyglądu przypominały świnię czy owcę i dopiero szczegóły budowy zębów wskazują na ich pokrewieństwo z wielbłądowatymi. Pasły się na terenach trawiastych i leśnych. Były szeroko rozprzestrzenione w Ameryce Północnej podczas oligocenu i miocenu, choć pojawiły się w eocenie. Formy późniejsze zróżnicoway się, wypełniając różnorodne siedliska. Przykładowo u "Promerycochoerus" znaleziono adaptacje wskazujące na częściowo wodny tryb życia, podobny do spotykanego u współczesnego hipopotama.
Klasyfikacja.
Oreodonta obejmują dwie rodziny. Merycoidodontidae (pierwotnie zwana Oreodontidae) obejmuje wszystkie zaawansowane ewolucyjnie gatunki. Rodzina Agriochoeridae zawiera mniejsze, prymitywniejsze formy. Razem tworzą wymarły takson w randze podrzędu. Wedle jednego z poglądów zwierzęta te były dalekimi krewnymi świniowatych, pekari i hipopotamów. Niektórzy naukowcy w związku z tym umieszczają je w podrzędzie świniokształtnych, Wedle innych takson ten bliższy jest wielbłądowatym, włączają go więc do podrzędu wielbłądokształtnych. Jeszcze inni specjaliści łączą oreodonty z krótko żyjącymi Cainothetia w podrząd Ancodonta. Wszyscy zgadzają się, że oreodonty stanowiły wczesne formy parzystokopytnych. Obecnie najwięcej dowodów przemawia za klasyfikacją Oreodonta w obrębie Tylopoda razem z wielbłądowatymi i Protoceratidae.
Literatura specjalistyczna pisuje ponad 50 rodzajów. Jednakże szeroko uznaje się pogląd, wedle którego taksonomia zbytnio je rozdrabnia. Wiele ze wspomnianych nazw rodzajowych może w rzeczywistości stanowić synonimy. Ostatni pełny przegląd taksonomii oreodontow autorstwa C. Bertranda Schultza i Charlesa H. Falkenbacha stał się przedmiotem krytyki za tworzenie nadmiernej ilości rodzajów częściowo na podstawie widocznych różnic anatomicznych pomiędzy okazami, które okazały się w rzeczywistości deformacjami tafonomicznymi powstałymi już po śmierci zwierzęcia. Niezdeformowane czaszki umieszczano w jednym rodzaju, podczas gdy zgniecione bocznie w drugim, a te zgnieciono przednio-tylne w następnym. Naukowcy palnują więc powtórne przebadanie oreodontów i synonimizację wielu rodzajów, jednak dotychczas dokonano przeglądu tylko likla ich. Dotychczas najlepiej poznanym rodzajem pozostaje "Merycoidodon", wcześniej szeroko znany jako "„Oreodon”".
Rodziny, podrodziny i rodzaje.
Rodzina Merycoidodontidae
Podrodzina †Oreonetinae
Podrodzina †Leptaucheniinae
Podrodzina †Merycoidodontinae (= Oreodontinae)
Podrodzina †Miniochoerinae
Podrodzina †Desmatochoerinae
Podrodzina †Promerycochoerinae
Podrodzina †Merychyinae
Podrodzina †Eporeodontinae
Podrodzina †Phenacocoelinae
Podrodzina †Ticholeptinae
Podrodzina †Merycochoerinae

</doc>
<doc id="1363248" url="https://pl.wikipedia.org/wiki?curid=1363248" title="LGBTI">
LGBTI



</doc>
<doc id="1363249" url="https://pl.wikipedia.org/wiki?curid=1363249" title="Ferenc Kontra">
Ferenc Kontra



</doc>
<doc id="1363251" url="https://pl.wikipedia.org/wiki?curid=1363251" title="Pałeczki dobosza">
Pałeczki dobosza



</doc>
<doc id="1363253" url="https://pl.wikipedia.org/wiki?curid=1363253" title="Ferenc Kontra (dyplomata)">
Ferenc Kontra (dyplomata)

Ferenc Kontra (ur. 1954 roku w Budapeszcie) – węgierski dyplomata.
Jest absolwentem wydziału stosunków międzynarodowych Uniwersytetu Kijowskiego (1977). Od 1978 był pracownikiem węgierskiego MSZ. W latach 1980-1985 pracował w ambasadzie w Iranie, w latach 1989-1990 – w misji ONZ w Namibii. W latach 1992-1997 był zastępcą ambasadora w Grecji. Był ambasadorem na Ukrainie (2001) (od 2002 roku akredytowanym także w Gruzji) i w Rosji (akredytowanym także w Armenii, Mołdawii i na Białorusi) (2004-2005). 27 maja 2008 roku złożył listy uwierzytelniające prezydentowi Białorusi Alaksandrowi Łukaszence. Został w ten sposób pierwszym w historii ambasadorem Węgier akredytowanym na Białorusi i tam rezydującym.

</doc>
<doc id="1363255" url="https://pl.wikipedia.org/wiki?curid=1363255" title="Cleophus Prince">
Cleophus Prince

Cleophus Prince Jr. (ur. 25 lipca 1967 w Birmingham) – amerykański seryjny morderca. Od stycznia do września 1990 roku brutalnie zamordował w San Diego 6 kobiet. Jest znany jako (), gdyż większość popełnionych przez niego morderstw miała miejsce w Clairemont - dzielnicy San Diego .
Prince urodził się w stanie Alabama. Gdy osiągnął pełnoletność, został zawodowym żołnierzem i służył w marynarce wojennej. W 1989 roku został wydalony z wojska za kradzież. Po tym wydarzeniu, przeprowadził się do San Diego. 
Prince przed zabójstwami uważnie obserwował przyszłe ofiary, gdy te ćwiczyły na siłowni. Następnie śledził je, aż dotarły do domów. Gdy słyszał, że kobieta bierze prysznic, sprawdzał czy w domu są pozostawione otwarte drzwi lub okna. W ten sposób dostawał się do domów swych ofiar. Następnie zabierał z kuchni nóż i wchodził do łazienki, gdzie dźgał ofiary. Większość ciosów zadawał w piersi ofiar. Cechą charakterystyczną działania Prince`a było rozmazywanie krwi po całym ciele każdej z ofiar. Tylko jedna z sześciu ofiar została zgwałcona. Gdy pewnego razu uciekał z miejsca zbrodni, został zauważony przez przechodniów i sporządzono jego portret pamięciowy. W lutym 1991 roku, gdy włamywał się do domu kolejnej ofiar, został zauważony przez sąsiadów. Prince spanikował i uciekł z miejsca zdarzenia, jednak świadkowie spisali numery rejestracyjne jego samochodu. Prince został wezwany na przesłuchanie i dobrowolnie zgodził się oddać próbki DNA do badań. Pomimo iż Prince wyglądał jak mężczyzna z portretu pamięciowego, został zwolniony do domu. Prince wykorzystał sytuację i zbiegł do rodzinnej Alabamy. W marcu 1991 roku za namową matki, dobrowolnie oddał się w ręce władz. 
W listopadzie 1993 roku Cleophus Prince Jr. został skazany przez sąd na karę śmierci. Aktualnie oczekuje na wykonanie wyroku w celi śmierci.

</doc>
<doc id="1363260" url="https://pl.wikipedia.org/wiki?curid=1363260" title="Bitwa o Fort Henry">
Bitwa o Fort Henry

Bitwa o Fort Henry – starcie zbrojne, które miało miejsce 6 lutego 1862 roku na zachodnim teatrze działań w czasie wojny secesyjnej w Stanach Zjednoczonych. Operacja rozpoczęła kampanię podczas której wojska Unii pod dowództwem generała Ulyssesa Granta wkroczyły do Tennessee.
Siły.
Siły Unii składały się z korpusu gen. Granta w składzie ok. 17.000 żołnierzy, wspieranego przez Zachodnią Flotyllę Kanonierek komodora Andrew Foote'a, w składzie 7 kanonierek, w tym 4 pancernych ("Cincinnati" - okręt flagowy, "Essex", "Carondelet", "St. Louis") i 3 osłoniętych drewnem, tzw. "timberclads" (USS "Lexington", "Tyler", "Saratoga"). Flotylla Unii, wraz z transportowcami wojska, wyruszyła 2 lutego z Cairo. 
Budowę fortu Henry konfederaci rozpoczęli w maju 1861. Umieszczony był na niskim wschodnim brzegu rzeki Tennessee. Był to fort polowy o nieregularnym narysie (poligonalnym), z czterema redanami, otoczony fosą, dostępny przez most zwodzony i groblę od południowo-zachodniej kurtyny. Uzbrojenie fortu składało się tylko z 17 dział (inne dane: 16), z czego tylko 9 zdolnych do akcji było skierowanych w stronę rzeki. Działa były ustawione za wałem ziemnym (przedpiersiem), który między nimi był podwyższony workami z piaskiem. Fort obsadzony był jedynie przez 100 artylerzystów, gdyż dowódca - generał Lloyd Tilghman wycofał przed bitwą resztę garnizonu w kierunku lepiej usytuowanego Fortu Donelson (początkowo znajdowało się tam ok. 2600 obrońców). Na skutek wezbrania rzeki Tennessee, przed bitwą fort zaczął być częściowo zalewany. W okolicy fortu konfederaci zakotwiczyli na rzece kilkanaście min, lecz nie okazały się one efektywne, gdyż część zerwała się lub zatonęła na skutek wezbrania wody, a część została wyłowiona przez jednostki Unii.
Bitwa.
Akcja przeciwko Fortowi Henry miała być przeprowadzona jako połączony atak z siłami lądowymi gen. Granta, przewożonymi na statkach, które miały wysadzić żołnierzy 1. dywizji, po czym popłynąć po 2. dywizję. Lądowanie żołnierzy na północnym brzegu rzeki, kilka mil poniżej fortu, miało miejsce 4 lutego. Atak wyznaczono na 6 lutego. Wskutek jednak rozmokniętych po deszczach bagnistych gruntów, siły lądowe nie dotarły na czas i fort został zaatakowany tylko z wody. Główny ciężar walki spoczął na czterech pancernych kanonierkach, atakujących w szyku czołowym, wspieranych przez trzy drewniane "timberclads", które rozpoczęły ostrzał ok. godziny 12.30.
Bitwa zakończyła się zdecydowanym zwycięstwem Unii. Niedogodne położenie fortu, który usytuowany był bardzo nisko nad powierzchnią rzeki, utrudniało skuteczny ostrzał wrogich okrętów na rzece. Po godzinnej walce dowódca fortu, uznał, że obrona fortu nie ma sensu i o 13.35 fort opuścił flagę i poddał się. Generał Tilghman i 80 ocalałych żołnierzy dostało się do niewoli. Według konfederatów, szczególnie skuteczny był ostrzał kanonierki "Carondelet". Okręty Unii zostały trafione 59 razy, ogień obrońców najpoważniej uszkodził "Essex", na którym rozbity został kocioł i 2 ludzi zginęło, a 29 zostało rannych. Siły Granta dotarły do fortu dopiero ok. 15.Siły Unii przemianowały później fort na cześć zdobywcy na Fort Foote.
Po bitwie.
Po kapitulacji fortu trzy drewniane kanonierki pod dowództwem kapitana (Lieutenant) Setha Phelpsa popłynęły w górę Tennessee, rozpoczynając dwustukilometrowy rajd w głąb terenów Konfederacji. Zespół kanonierek dotarł aż do Florence w stanie Alabama, a oddziały desantowe z okrętów niszczyły po drodze sprzęt wojenny, przybrzeżne zakłady i towary zgromadzone w magazynach oraz tory kolejowe. Zdobyto trzy statki: "Sallie Wood", "Muscle" (następnie zatonął) oraz "Eastport"; ten ostatni będący w trakcie przebudowy na konfederacki okręt pancerny 
Sześć dalszych statków spalili konfederaci, nie mogąc ich wycofać ("Samuel Orr", "Appleton Belle" i "Lynn Boyd" 7 lutego u ujścia Duck River, "Julius Smith", "Time", "Sam Kirkman" w Florence). We Florence dalszy pochód został zatrzymany przez most kolejowy i płycizny dalej na rzece; na prośbę mieszkańców miasta, Phelps zdecydował nie niszczyć mostu. W drodze powrotnej, oddział desantowy z okrętów rozproszył obóz konfederatów pod Savannah, zdobywając nieco broni.
Sukces pozwolił Grantowi wyruszyć w głąb stanu i zaatakować tydzień później Fort Donelson.

</doc>
<doc id="1363269" url="https://pl.wikipedia.org/wiki?curid=1363269" title="Palce Hipokratesa">
Palce Hipokratesa



</doc>
<doc id="1363276" url="https://pl.wikipedia.org/wiki?curid=1363276" title="Mabbu’im">
Mabbu’im

Mabbu’im (hebr.: מבועים) - wieś położona w samorządzie regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, w pobliżu miasta Netiwot.
Historia.
Osadę założono w 1958 jako moszaw. W latach 90. XX wieku został on przekształcony w wioskę.

</doc>
<doc id="1363279" url="https://pl.wikipedia.org/wiki?curid=1363279" title="Anna Rubik">
Anna Rubik



</doc>
<doc id="1363281" url="https://pl.wikipedia.org/wiki?curid=1363281" title="Next! (album)">
Next! (album)

Next! – trzeci album niemieckiego zespołu Seeed wydany w 2005 roku. Zawiera 14 utworów.

</doc>
<doc id="1363285" url="https://pl.wikipedia.org/wiki?curid=1363285" title="Eszel ha-Nasi">
Eszel ha-Nasi

Eszel ha-Nasi (hebr. אשל הנשיא; oficjalna pisownia w ang. Eszel ha-Nasi) – wieś położona w Samorządzie Regionu Merchawim, w Dystrykcie Południowym, w Izraelu.
Leży na pograniczu północno-zachodniej części pustyni Negew, pomiędzy miastami Beer Szewa i Ofakim.
Historia.
Osadę założono w 1951.
Komunikacja.
Przy wiosce jest skrzyżowanie drogi nr 25 (Nachal Oz-Beer Szewa-Arawa) z drogą nr 31 (Eszel ha-Nasi-Newe Zohar).

</doc>
<doc id="1363296" url="https://pl.wikipedia.org/wiki?curid=1363296" title="Bear McCreary">
Bear McCreary

Bear McCreary (ur. 17 lutego 1979 w Fort Lauderdale na Florydzie) – amerykański muzyk i kompozytor znany głównie z muzyki filmowej. Studiował w USC Thornton School of Music. Jego nauczycielem był Elmer Bernstein.
Bear McCreary napisał muzykę do 4 serii odnowionej wersji serialu "Battlestar Galactica". Jest również kompozytorem muzyki do serii ' oraz seriali "Caprica", "Żywe trupy", "Constantine" i "Piraci", a także takich filmów jak "The Boy", "Step Up 3-D", "Droga bez powrotu 2", "Ostatni postój", ' i "Raport z Europy".

</doc>
<doc id="1363298" url="https://pl.wikipedia.org/wiki?curid=1363298" title="Jerzy Ostrouch">
Jerzy Ostrouch

Jerzy Ostrouch (ur. 24 marca 1961 we Włocławku) – polski przedsiębiorca, w 1998 wojewoda gorzowski, w latach 2013–2014 wojewoda lubuski.
Życiorys.
Ukończył studia ekonomiczne na Uniwersytecie Szczecińskim, był też stypendystą Uniwersytetu Georgetown. W latach 80. działał w opozycji demokratycznej.
Pracował m.in. jako nauczyciel. Od 1990 do 1995 był etatowym działaczem „Solidarności”, zasiadał w prezydium Komisji Krajowej związku. W 1997 pełnił funkcję prezesa zarządu Zakładów Przemysłu Jedwabniczego „Silwana”.
W rządzie Jerzego Buzka w 1998 z rekomendacji Akcji Wyborczej Solidarność zajmował stanowisko wojewody gorzowskiego, ostatniego w historii tego województwa. Później zajął się prowadzeniem własnej działalności gospodarczej.
W wyborach samorządowych w 2002 bez powodzenia ubiegał się o stanowisko prezydenta Gorzowa Wielkopolskiego. Związany z Platformą Obywatelską, w 2006 kandydował z jej list do sejmiku lubuskiego. Był też doradcą ds. gospodarczych i społecznych wojewody Marcina Jabłońskiego. Od 29 kwietnia 2013 do 19 grudnia 2014 pełnił funkcję wojewody lubuskiego.
W maju 2015 objął stanowisko prezesa Nowego Szpitala w Świeciu, a w czerwcu 2016 został prezesem Wielospecjalistycznego Szpitala Wojewódzkiego w Gorzowie Wielkopolskim. W 2018 został kandydatem Koalicji Obywatelskiej na radnego miejskiego.

</doc>
<doc id="1363299" url="https://pl.wikipedia.org/wiki?curid=1363299" title="Przelegiwanie">
Przelegiwanie

Przelegiwanie – okres w którym niezdolność do kiełkowania jest spowodowana zachodzącymi procesami biochemicznymi w nasionach, które ogólnie określone są jako wtórne dojrzewanie. Gatunkami, które mogą przechodzić przelegiwanie są np. cis, jałowiec.

</doc>
<doc id="1363301" url="https://pl.wikipedia.org/wiki?curid=1363301" title="Def Jamaica">
Def Jamaica

Def Jamaica – wydana 14 października 2003 roku składanka wytwórni Def Jam Records. Zawiera głównie utwory reggae. Promowana przez singel "Def Jamaica".

</doc>
<doc id="1363305" url="https://pl.wikipedia.org/wiki?curid=1363305" title="Zespół Szkół Technicznych w Częstochowie">
Zespół Szkół Technicznych w Częstochowie



</doc>
<doc id="1363312" url="https://pl.wikipedia.org/wiki?curid=1363312" title="Świadkowie Jehowy w Maroku">
Świadkowie Jehowy w Maroku

Świadkowie Jehowy w Maroku – społeczność wyznaniowa w Maroku oraz na terenie Sahary Zachodniej, należąca do ogólnoświatowej wspólnoty Świadków Jehowy, licząca około 40–100 głosicieli należących do 2 zborów. W 1973 roku działalność Świadków Jehowy w tym kraju została zdelegalizowana i od tej pory jest prowadzona nieoficjalnie. Z tego względu szczegółowa liczebność członków wyznania nie jest podawana do wiadomości publicznej. Działalność Świadków Jehowy w Maroku oraz w Saharze Zachodniej koordynuje francuskie Biuro Oddziału.
Historia.
Początki działalności w Maroku.
Pod koniec sierpnia 1939 roku Margaritha i Hermann Bruder – Świadkowie Jehowy z Niemiec, w drodze na teren misjonarski w Brazylii zostali aresztowani w porcie w Safi, w związku z podejrzeniami o działalność szpiegowską. Następnie zostali uwięzieni w Marrakeszu oraz w Kenitrze. Z tego względu szwajcarskie Biuro Oddziału przesłało władzom francuskim egzemplarz książki "Krucjata przeciwko chrześcijaństwu" oraz list, który wyjaśniał, że nie są nazistami. Po czterech miesiącach zezwolono im na opuszczenie Maroka.
W 1953 roku zanotowano sprawozdanie pierwszego Świadka Jehowy w tym kraju. W roku 1953 w Maroku działało dwóch, w roku 1954 – 3 głosicieli, a w następnym – 4.
W 1955 roku do kraju przybył misjonarz – absolwent Biblijnej Szkoły Strażnicy – Gilead, by prowadzić działalność ewangelizacyjną w Maroku. Wkrótce do głosicieli dołączyła pięcioosobowa rodzina Świadków Jehowy z Tunezji.
W latach 50. XX wieku Álvaro Berecochea, misjonarz z Argentyny, sprawował nadzór nad Biurem Oddziału w Maroku. W roku 1956 powstał pierwszy zbór (w Tangerze). W styczniu 1957 roku Maroko odwiedził prezes Towarzystwa Strażnica Nathan H. Knorr, który w Tangerze wygłosił przemówienie do 58 obecnych. W roku 1958 powstał drugi zbór.
Od 1959 roku do Maroka przybywali kolejni misjonarze, m.in. Domenick i Elsa Piccone (do 1969 roku), William i Sandra Malenfant, którzy działali w Casablance (znajdował się tam zbór francuskojęzyczny) i Tangerze (gdzie funkcjonował zbór hiszpańskojęzyczny), Bill i Sandra Cowan (głosili w Maroku od 1959 do 1973 roku, gdy wprowadzono zakaz działalności i musieli opuścić kraj). Przybycie przy końcu lat 50. XX wieku do Maroka misjonarzy zaowocowało widocznym rozwojem działalności i wzrostem liczby głosicieli.
W latach 60. XX wieku nastąpił wzrost liczby głosicieli; istniało 8 zborów, do których należało ponad 260 głosicieli. Ponieważ prawo zabraniało konwersji muzułmanów, prowadzili oni działalność kaznodziejską wśród obcokrajowców, głównie Europejczyków. Gdy zaczęto utrudniać cudzoziemcom podjęcie pracy i uzyskanie pozwolenia na pobyt stały, wielu głosicieli wyjechało do Europy. 
W roku 1962 w Tangerze zorganizowano Kurs Służby Królestwa, w którym udział wzięli starsi zboru z Maroka oraz Hiszpanii, w której Świadkowie Jehowy byli prześladowani, a ich działalność zakazana do 1970 roku.
Głosiciele z Tangeru i innych miast rozpoczęli też działalność kaznodziejską wśród muzułmanów. Nierzadko nasyłano na nich policję, która domagała się wyjaśnień co do ich działalności. Głosiciele ze zboru w Tangerze regularnie jeździli na większe zgromadzenia do Ceuty, hiszpańskiej eksklawy, portu leżącego na wybrzeżu marokańskim. W roku 1965 miejscowe Biuro Oddziału rozpoczęło nadzór nad działalnością Świadków Jehowy w Gibraltarze. W 1967 roku grupka wyznawców została zatrzymana przez policję, której obszernie objaśnili swoją działalność.
Działalność w Saharze Zachodniej.
W latach 60. XX wieku w Al-Ujun i Villa Cisneros (w Saharze Zachodniej) w hiszpańskich więzieniach przebywali Świadkowie Jehowy z Hiszpanii, odsiadujący wyroki za odmowę służby wojskowej; prowadzili tam nieoficjalną działalność kaznodziejską, dzięki czemu kilka osób zostało ich współwyznawcami. Świadkowie Jehowy mieszkają głównie w stolicy Sahary Zachodniej.
Zakaz działalności.
W kwietniu 1973 roku nieoczekiwanie zakazano w Maroku działalności Świadków Jehowy. Ze względu na zakaz zebrania oraz zgromadzenia obwodowe zaczęto organizować w małych grupach w mieszkaniach prywatnych, a nie jak wcześniej w Salach Królestwa. Na zgromadzenia okręgowe miejscowi Świadkowie Jehowy jeździli do Francji lub Hiszpanii. Ponieważ w Maroku ze względu na wyjazd zagranicznych współwyznawców ubywało Świadków Jehowy, Towarzystwo Strażnica postanowiło zamknąć tamtejsze Biuro Oddziału, a misjonarzy skierować do innych krajów. Ostatnie oficjalnie sprawozdanie opublikowano w 1994 roku – w Maroku działalność kaznodziejską prowadziło wówczas 56 głosicieli, a na Wieczerzy Pańskiej zebrały się 124 osoby. W sierpniu 2001 roku delegacja Świadków Jehowy z Maroka uczestniczyła w kongresie międzynarodowym pod hasłem „Nauczyciele słowa Bożego” w Rzymie, a latem 2009 roku w kongresie międzynarodowym pod hasłem „Czuwajcie!” w Rzymie.
Od 1995 roku sprawozdanie z działalności w tym kraju dołączane jest do ogólnego z 33 krajów, gdzie działalność Świadków Jehowy podlega ograniczeniom prawnym lub jest zakazana. Przez organizacje monitorujące przestrzeganie praw człowieka publikowane są specjalne raporty m.in. o sytuacji tej społeczności religijnej w Maroku i Saharze Zachodniej.
Zebrania religijne odbywają się w mieszkaniach prywatnych z zachowaniem środków ostrożności. Świadkowie Jehowy mieszkają głównie w największych miastach Maroka i w stolicy Sahary Zachodniej. Prowadzą nieoficjalną działalność kaznodziejską. Pod nadzorem francuskiego Biura Oddziału w Maroku i Saharze Zachodniej działa Komitet Łączności ze Szpitalami. Świadkowie Jehowy wydają publikacje w języku arabskim, również w dialekcie marokańskim. W tym dialekcie dostępny jest także oficjalny serwis internetowy – jw.org, a w języku tamazight wydawane są publikacje Świadków Jehowy.

</doc>
<doc id="1363318" url="https://pl.wikipedia.org/wiki?curid=1363318" title="Telalim">
Telalim

Telalim (hebr. טללים) – kibuc położony w Samorządzie Regionu Ramat ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Leży w środkowej części pustyni Negew.
Historia.
Kibuc został założony w 1980.
Gospodarka.
Gospodarka kibucu opiera się na sadownictwie i rolnictwie. W tutejszych zakładach produkuje się beton.
Komunikacja.
Przy kibucu przebiega droga nr 40 (Kefar Sawa-Ketura).

</doc>
<doc id="1363321" url="https://pl.wikipedia.org/wiki?curid=1363321" title="Kraksztyn">
Kraksztyn

Kraksztyn – zbiornik przepływowy 9,5 km na wschód od Orzysza (województwo warmińsko-mazurskie, powiat piski, gmina Orzysz). Położone jest między wioskami Ogródek i Klusy. Łączy się wąskim przesmykiem z Jeziorem Lipińskim, a od Jeziora Kaleńskiego przedzielone jest jedynie drewnianym mostkiem. Jest jeziorem eutroficznym. Kraksztyn jest zbiornikiem płytkim; średnia głębokość wynosi 2,8 m.
Flora.
W południowej części jeziora znajduje się zatoka, która tworzy rozległe trzęsawiska z pływającą roślinnością jak: paprocie, zachylnik błotny, rdestnica połyskująca, rdestnica przeszyta, rdestnica pływająca, pływacz zwyczajny. W wodach występują prymitywne zwierzęta gąbki. Jezioro charakteryzuje bujna roślinność szuwarowa z szerokimi pasmami trzcinowisk. Towarzyszą im czasem nieduże skupiska tataraku zwyczajnego, manny mielec i strzałki wodnej. Roślinność otwartego lustra wody reprezentują: grążel żółty, grzybienie białe i północne, rdestnice, przeszyta i grzebieniasta, wywłócznik okółkowy oraz osoka aloesowata.

</doc>
<doc id="1363325" url="https://pl.wikipedia.org/wiki?curid=1363325" title="Capleton">
Capleton

Capleton, właśc. Clifton George Bailey III (ur. 13 kwietnia 1967 w Islington) – jamajski wokalista, wykonawca muzyki reggae i dancehall, znany również jako King Shango, King David, The Fireman oraz The Prophet.
Życiorys.
Urodził się w niewielkiej miejscowości Islington w regionie Saint Mary. Mając kilkanaście lat występował z lokalnymi soundsystemami jako singjay. Jego największymi muzycznymi idolami młodości byli Wailersi Boba Marleya oraz DJ dancehallowy, Papa San. Pseudonim artystyczny nadali mu jeszcze koledzy z dzieciństwa, kiedy to chciał załagodzić sprzeczkę wśród rówieśników i został przez nich porównany do znanego w okolicy adwokata nazwiskiem Capleton. Porównanie to było tym trafniejsze, że podobnie jak ów prawnik, młody Clifton potrafił posługiwać się bardzo ciętym językiem. 
W wieku 18 lat w nadziei na rozwój kariery przeprowadził się do stolicy kraju, Kingston. Tam jego talent został dostrzeżony przez Stewarta Browna, właściciela toronckiego soundsystemu African Star (a także wytwórni o tej samej nazwie), który w 1989 roku zaprosił młodego wykonawcę na trasę koncertową w Kanadzie. Capleton występował podczas niej na jednej scenie z takimi gwiazdami ówczesnego dancehallu jak Ninjaman, Flourgan czy Colin Roach. Bardzo udane tournée nie uszło uwadze znanego jamajskiego producenta Phillipa "Fatisa" Burrella, który nakładem swojej wytwórni X-Terminator Records wydał jego pierwszy singel pt. "Bumbo Red". Choć ze względu na ostre seksualne podteksty grania piosenki odmówiło jamajskie radio, szybko stała się ona przebojem na wyspie. Zdobyta w krótkim czasie popularność zaowocowała wydaniem przez Capletona kolejnych singli, w zgodzie z panującą na początku lat 90. w jamajskim dancehallu modą na utwory "slacknessowe" (czyli o tematyce zbliżonej do naszego disco polo). Większość z nich (te najbardziej znane to "Number One On The Look Good Chart" i "Lotion Man") została w roku 1991 wydana przez wytwórnię Jet Star Records w postaci składanki "Gold: The Very Best of Capleton". Niewiele później, w listopadzie tego samego roku, nakładem VP Records ukazał się jego debiutancki album - "Lotion Man".
Wkrótce jednak stosunek Capletona do muzyki zaczął ulegać zmianie pod wpływem głębokiej przemiany duchowej - zdecydował się zostać członkiem ruchu Rastafari (choć oficjalnie dołączył do odłamu Bobo Ashanti, sam twierdzi, iż czerpie nauki z różnych kręgów rasta, a wszystkie domy Rastafari są dla niego jednością). Jednocześnie porzucił w swoich utworach tematy związane tylko i wyłącznie z seksem czy też tzw. "gun lyrics", na rzecz natchnionego roots reggae i conscious ragga, opierając się o rastafariański przekaz. Już jego drugi album studyjny, wydany w roku 1993 "Alms House", zawierał właśnie takie nagrania. To od tej pory bywa określany przydomkiem "The Prophet" (czyli Prorok) oraz "The Fireman" (ze względu na liczne odwołania do żywiołu ognia). Sam muzyk za swój ulubiony pseudonim uważa "King Shango", co w afrykańskim języku Yoruba oznacza "Lew Ognia".
Od tego czasu Capleton wydał jeszcze kilkanaście solowych płyt (z których największy sukces odniosły "Prophecy" (1995), "I-Testament", "More Fire" (2000) i najnowszy krążek, wydany w 2010 roku "I-Ternal Fire") oraz niemal dwadzieścia wspólnych albumów z innymi sławami sceny reggae/dancehall (m.in. z Sizzlą, Anthonym B, Turbulencem, Luciano i Juniorem Kellym).
23 listopada 2008 roku Capleton wystąpił w warszawskim klubie Proxima na swoim pierwszym koncercie w Polsce.
Działalność charytatywna.
Artysta hojnie wspiera finansowo lokalne społeczności na Jamajce, a zwłaszcza w swoim rodzinnym regionie Saint Mary. Przeznaczył 500 000 dolarów jamajskich na budowę poczekalni dla pacjentów w szpitalu w Annotto Bay, jest także fundatorem m.in. najnowszego aparatu rentgenowskiego dla szpitala w Port Maria oraz pracowni komputerowej dla liceum w Islington do którego sam uczęszczał; pomaga również w utrzymaniu miejscowych drużyn piłkarskich i netballowych. 
Od 2001 roku corocznie organizuje w kompleksie sportowym Gray's Inn w Annotto Bay koncert "A St. Mary Mi Come From", z którego cały dochód przeznaczony jest na cele charytatywne. Razem z nim występują wtedy jego przyjaciele ze sceny muzycznej, przede wszystkim ci także pochodzący z regionu Saint Mary, a więc m.in. Beres Hammond, Sizzla czy też Jah Mason.
Kontrowersje.
Capleton, podobnie jak wielu innych muzyków dancehallowych, w swoich tekstach niejednokrotnie wspomina o "paleniu gejów" (jak np. w "Bun Out Di Chi Chi"), co oczywiście wywołuje protesty środowisk i organizacji gejowskich. Sam muzyk podkreśla, że choć jako rastafarianin potępia styl życia gejów, to kontrowersyjne wyrażenia w jego piosenkach dotyczą "duchowego oczyszczenia", nie są zaś nawoływaniem do przemocy wobec homoseksualistów.
W maju 2007 roku wraz z Sizzlą oraz Beenie Manem podpisał pakt "The Reggae Compassionate Act", w którym zadeklarował, że zaprzestanie wykonywania kontrowersyjnych utworów, gdyż "w społeczności muzyków nie ma miejsca na jakąkolwiek nienawiść i uprzedzenia, włączając w to rasizm, przemoc, seksizm oraz homofobię". Podpisanie porozumienia było odpowiedzią na wymierzoną w grupę jamajskich artystów kampanię "Stop Murder Music", prowadzoną przez brytyjską organizację Outrage! walczącą o prawa gejów.
Jednak jeszcze w tym samym roku podczas występów na Jamajce Capleton złamał umowę, wskutek czego Outrage! wznowiła swoją kampanię przeciw niemu ze zdwojoną siłą, doprowadzając do odwołania jego koncertów w Szwajcarii w roku 2008 oraz w USA w roku 2010.

</doc>
<doc id="1363326" url="https://pl.wikipedia.org/wiki?curid=1363326" title="Jama otrzewna">
Jama otrzewna



</doc>
<doc id="1363327" url="https://pl.wikipedia.org/wiki?curid=1363327" title="Zęby płodowe">
Zęby płodowe



</doc>
<doc id="1363332" url="https://pl.wikipedia.org/wiki?curid=1363332" title="Maszabbe Sade">
Maszabbe Sade

Maszabbe Sade (hebr. משאבי שדה; pisownia w ang. Mashabei Sadeh) – kibuc położony w Samorządzie Regionu Ramat ha-Negew, w Dystrykcie Południowym, w Izraelu. Członek Ruchu Kibuców ("Ha-Tenu’a ha-Kibbucit").
Leży w środkowej części pustyni Negew.
Historia.
Kibuc został założony w 1947 i pierwotnie nazywał się Maszabim. Podczas wojny o niepodległość 1948 kibuc był atakowany przez wojska egipskie, jednak Izraelczycy się obronili. Po wojnie został on odbudowany i nazwany na cześć Itzhaka Sadeh, jednego z dowódców oddziałów Palmach.
Gospodarka.
Gospodarka kibucu opiera się na rolnictwie i turystyce. Rozwijane są tutaj technologie akwakultury.
Komunikacja.
Przy kibucu przebiega droga nr 40 (Kefar Sawa–Ketura).

</doc>
<doc id="1363333" url="https://pl.wikipedia.org/wiki?curid=1363333" title="Erebia pronoe">
Erebia pronoe



</doc>
<doc id="1363335" url="https://pl.wikipedia.org/wiki?curid=1363335" title="Steve Stevaert">
Steve Stevaert

Robert Jos (Steve) Stevaer (ur. 12 kwietnia 1954 w Rijkhoven, zm. 2 kwietnia 2015 w Hasselt) – belgijski i flamandzki polityk, były przewodniczący Partii Socjalistycznej, samorządowiec.
Życiorys.
Absolwent szkoły hotelarskiej (Hoger Rijksinstituut voor Toerisme, Hotelwezen en Voedingsbedrijven), pracował m.in. jako barman. Na początku lat 80. zaangażował się w działalność polityczną w ramach flamandzkich socjalistów. Od 1982 do 1995 był radnym członkiem rad różnych szczebli w Limburgii. W 1995 został burmistrzem miejscowości Hasselt, stanowisko to zajmował przez dziesięć lat. W 1997 przeforsował wprowadzenie w tym mieście darmowej publicznej komunikacji miejskiej.
Był także posłem do Parlamentu Flamandzkiego (1995–1998 i 2003–2005), wicepremierem rządu flamandzkiego oraz ministrem mobilności w tym gabinecie (1998–2003).
W 2003, po rezygnacji Patricka Janssensa, ze stanowiska przewodniczącego Partii Socjalistycznej, Steve Stevaert po głosowaniu na konwencji partii został mianowany nowym przewodniczącym tego ugrupowania. Funkcję tę partii pełnił do 2005. W tym samym roku został powołany na gubernatora prowincji Limburgia. W 2009 zrezygnował z tego stanowiska. W 2011 został prezesem sieci restauracji Gault Millau w Beneluksie.
W 2004 otrzymał honorowy tytuł ministra stanu.
2 kwietnia 2015 prokurator ogłosił zamiar przedstawienia mu zarzutu dotyczącego rzekomego zgwałcenia z 2010. Kilka godzin później ciało polityka zostało znalezione w Kanale Alberta.

</doc>
<doc id="1363336" url="https://pl.wikipedia.org/wiki?curid=1363336" title="Akwarium (film)">
Akwarium (film)

Akwarium – film produkcji polsko-niemiecko-ukraińskiej na podstawie powieści Wiktora Suworowa o tym samym tytule; dramat sensacyjny, polityczny, psychologiczny i szpiegowski. Reżyserem filmu jest Antoni Krauze, który wraz z Janem Purzyckim napisał też scenariusz tej produkcji.
Treść.
Podstawą fabuły są dramatyczne losy autora powieści stanowiącej pierwowzór. W toku akcji zaprezentowano metody stosowane w procesie kształtowania agenta przez system totalitarny, a także środki, jakimi w działalności operacyjnej posługują się zwierzchnicy agenta (przede wszystkim prowokacja i przemoc). Główny bohater – Suworow, nie potrafi dostosować się do sytuacji, w której występuje jako bezwolny wykonawca rozkazów, lecz także z trudem może wejść w rolę zdrajcy, jaką ostatecznie wymuszają na nim okoliczności.
Obsada.
Obsada aktorska:
Obsada dubbingu:

</doc>
<doc id="1363337" url="https://pl.wikipedia.org/wiki?curid=1363337" title="Prosumpcja">
Prosumpcja



</doc>
<doc id="1363338" url="https://pl.wikipedia.org/wiki?curid=1363338" title="Rewiwim (kibuc)">
Rewiwim (kibuc)

Rewiwim (hebr. רביבים; pol. "Krople rosy") – kibuc położony w Samorządzie Regionu Ramat ha-Negew, w Dystrykcie Południowym, w Izraelu. Członek Ruchu Kibuców ("HaTenoa’a HaKibbutzit").
Położenie.
Leży w środkowej części pustyni Negew. Na południe od kibucu znajduje się wadi okresowego strumienia Rewiwim.
W jego otoczeniu znajduje się kibuce Retamim, Maszabbe Sade i Telalim, wieś Aszalim, beduińska wieś Bir Hadadż, oraz strefa przemysłowa Ne’ot Chowaw
Demografia.
Liczba mieszkańców Rewiwim:
Historia.
Grupa założycielska powstała w 1938 w Riszon le-Cijjon. Składała się ona z młodych żydowskich imigrantów z Austrii, Włoch i Niemiec, którzy byli członkami młodzieżowego ruchu syjonistycznego HaNoar HaOved VeHaLomed. Przeszli szkolenie rolnicze w kibucu Giwat Brenner. W 1941 i 1942 rozpoczęto penetrację północnej i zachodniej części pustyni Negew, w celu określenia możliwości rozwoju przyszłych osad na tym terenie. Po pozytywnie zakończonych pierwszych próbach, w dniu 7 lipca 1943 założono kibuc Rewiwim. Ziemia została zakupiona w latach 30. XX wieku przez Żydów z RPA od beduińskiego plemienia al-Azazmeh. Następnie ziemię odkupił od nich Żydowski Fundusz Narodowy i przeznaczył pod osadnictwo. Równocześnie z nim powstały kibuce Gewulot i Bet Eszel. Miały się one stać pozycją wyjściową do dalszego osadnictwa na Negewie. Dzięki nim, w październiku 1946 zrealizowano plan budowy 11 osad obronnych na Negewie (hebr. 11 הנקודות, "11 HaNekudot").
Kibuc początkowo nazywał się Tel HaCofim (ang. "Tel HaTzofim"; pol. "Wzgórze Skautów"), ale szybko zmieniono jego nazwę na obecną. Pierwsi członkowie mieszkali w jaskini położonej przy brytyjskiej placówce, dopiero potem wybudowano pierwsze chaty mieszkalne. Otrzymali oni około 7 tys. hektarów ziemi. Była to zupełnie jałowa ziemia, na której nie rosła żadna roślinność i nie było żadnych zwierząt. Mieszkańcy borykali się z dużym niedoborem wody. Byli zmuszeni zbudować skomplikowany system przechwytywania wody deszczowej podczas krótkiego okresu wezbrania pobliskich okresowych strumieni. Budowa specjalnej tamy zajęła dziesięć miesięcy. Gromadzona w ten sposób woda była wykorzystywana do nawadniania niewielkich upraw daktyli, granatów i oliwek.
Podczas wojny domowej w Mandacie Palestyny w listopadzie 1947 bandy uzbrojonych Beduinów otoczyły kibuc. Został on wówczas całkowicie odcięty od świata zewnętrznego, a jedynym sposobem komunikacji była łączność radiowa. Sytuacja ta była przyczyną precedensu w żydowskim osadnictwie w Palestynie, ponieważ żydowska organizacja paramilitarna Hagana wydała opinię, że Rewiwim powinien być ewakuowany. Znajdował się on w dużym oddaleniu w głębi pustyni, poza zasięgiem działania komandosów Palmach. W związku z tym jego obrona mogła zależeć tylko od odpowiednio zorganizowanych mieszkańców. Dlatego Hagana sugerowała, że ewakuacja będzie najlepszym rozwiązaniem tej trudnej sytuacji. Jednak Dawid Ben Gurion zdecydowanie temu odmówił, mówiąc, że Negew jest „integralną częścią żydowskiej Palestyny, oraz centrum przyszłego rozwoju i kolonizacji”. W ten sposób Rewiwim stał się impulsem do zmiany koncepcji budowy żydowskich osiedli, które miały być osadami obronnymi, zdolnymi do samoobrony.
Podczas I wojny izraelsko-arabskiej w maju 1948 kibuc został odcięty przez wojska egipskie i do końca wojny znajdował się w całkowitej izolacji. Egipski ostrzał spowodował bardzo poważne zniszczenia. W dniu 18 lipca kibuc przeszedł ciężkie bombardowanie lotnicze. Dopiero w październiku Siłom Obronnym Izraela udało się przełamać egipskie linie i dotrzeć do kibucu z zaopatrzeniem. Po wojnie kibuc odbudowano. Przełomowym momentem w historii kibucu było doprowadzenie w 1955 rurociągu z wodą. Od tego momentu było możliwe rozwijanie nowoczesnego rolnictwa.
Nazwa.
Nazwę kibucu Rewiwim (pol. "Krople rosy") wymyślił żydowski dziennikarz i publicysta Berl Katznelson, który zaczerpnął ją z Księgi Psalmów 65:13.
Kultura i sport.
W kibucu znajduje się ośrodek kultury, biblioteka i mała sala koncertowa. Dom w którym mieszkała Golda Meir (była premier Izraela) został przekształcony w 1976 w Centrum Kultury Goldy Meir. Obok jest sala teatralna i rekreacyjny park. W jednym ze skrzydeł centrum urządzono salę muzealną i archiwum. W kibucu znajduje się także Muzeum Micpe Rewiwim, prezentujące początki i historię osadnictwa żydowskiego na Negewie.
Z obiektów sportowych jest basen kąpielowy, boiska do piłki nożnej i koszykówki, hala sportowa, siłownia oraz korty tenisowe.
Edukacja.
Kibuc utrzymuje przedszkole. Starsze dzieci są dowożone do szkoły w sąsiednim kibucu Maszabbe Sade. Kibutz prowadzi także kursy nauki języka hebrajskiego.
Turystyka.
Dużą atrakcją turystyczną są wycieczki po pustynnej okolicy. Dla potrzeb turystów stworzono tutaj wioskę ekologiczną "Chai Negev". Posiada ono niewielki ogród zoologiczny z typowymi zwierzętami pustynnymi. Noclegi oferowane są w indiańskich namiotach.
Gospodarka.
Lokalna gospodarka opiera się na rolnictwie, zwłaszcza na hodowli drzewek oliwkowych. Są one uprawiane na areale o powierzchni około 600 hektarów. Gal oliwny jest nawadniany lokalną lekko słonawą wodą. Kibuc był pionierem wykorzystywania słonawej wody w rolnictwie. Produkuje się tutaj oliwę z oliwek, która dzięki swojej wysokiej jakości zdobyła kilka nagród. Uprawy gruntowe na powierzchni ponad 7 tys. hektarów są prowadzone wspólnie z kilkoma sąsiednimi kibucami. Poza tym istnieje hodowla bydła mlecznego, ze stadem liczącym 800 krów. Przy oborze znajduje się lokalna mleczarnia. Hodowla drobiu daje produkcję około 17 mln jaj rocznie. Pisklęta są sprzedawane do innych ferm drobiu. Rozwijane są tutaj technologie akwakultury. Coraz większą popularnością cieszy się tutejsza winnica "Shdema".
W kibucu działa zakład "Raviv ACS Ltd.", który jest dostawcą małej i średniej wielkości zespołów mechanicznych i elektromechanicznych dla przemysłu motoryzacyjnego. Zakład "Raval ACS Ltd." produkuje zawory odpowietrzające do samochodowych instalacji paliwowych. Oba zakłady zatrudniają razem 370 osób.
Infrastruktura.
W kibucu znajduje się ośrodek zdrowia, pralnia i warsztat mechaniczny.
Komunikacja.
Z kibucu wyjeżdża się w kierunku północno-wschodnim na drogę nr 222, którą jadąc w kierunku północno-zachodnim dojeżdża się do bazy wojskowej Ce’elim i dalej do kibucu Ce’elim. Natomiast jadąc w kierunku południowo-wschodnim dojeżdża się do skrzyżowania z drogą nr 40 (Kefar Sawa–Ketura) i kibucu Maszabbe Sade. Osobna boczna droga prowadzi z kibucu w kierunku północno-zachodnim do beduińskiej wioski Bir Hadadż i dalej położonego kibucu Retamim.
Osoby związane z kibucem.
Wieloletnim członkiem kibucu była Golda Meir, była premier Izraela.

</doc>
<doc id="1363339" url="https://pl.wikipedia.org/wiki?curid=1363339" title="Def Jamaica (singel)">
Def Jamaica (singel)

Def Jamaica to wydany 15 września 2003 singel. Promuje on składankę reggae, "Def Jamaica". Zawiera po trzy wersje piosenek: "Anything Goes" (CNN, Wayne Wonder i Lexxus) i "Top Shotter" (DMX, Sean Paul i Mr. Vegas).
"Top Shotter" zostało nagrane na soundtrack filmu z 1998, "Belly".

</doc>
<doc id="1363342" url="https://pl.wikipedia.org/wiki?curid=1363342" title="Retamim">
Retamim

Retamim (hebr. רתמים) - kibuc położony w samorządzie regionu Ramat ha-Negew, w Dystrykcie Południowym, w Izraelu.
Leży w środkowej części pustyni Negew.
Członek Ruchu Kibuców ("Ha-Tenu’a ha-Kibbucit").
Historia.
Kibuc został założony w 1983 przez byłych żołnierzy Sił Obronnych Izraela.
Gospodarka.
Gospodarka kibucu opiera się na rolnictwie. Około 2000 otworzono tutaj obóz absorpcji dla imigrantów z Etiopii.

</doc>
<doc id="1363344" url="https://pl.wikipedia.org/wiki?curid=1363344" title="Keroro gunsō">
Keroro gunsō

 – manga autorstwa Mine Yoshizaki. Istnieje też anime, którego reżyserem jest Jun'ichi Satō. 
"Keroro Gunsō" opowiada o przygodach wojska kosmitów z planety Keron chcących podbić Ziemię. Główny bohater i dowódca, sierżant Keroro, znajduje schronienie w domu Hinatów. Zostaje przez nich zmuszany do wykonywania prac domowych, gdy w tym samym czasie jego przyjaciele znajdują się w innej części Japonii.
Pierwszy rozdział mangi pojawił się w listopadzie 1999 r. w Shonen Ace, a w kwietniu 2004 r. pojawił się pierwszy odcinek serii wyprodukowany przez Sunrise. Seria komiksowa i serialowa jest kontynuowana.
W 2005 r. manga otrzymała Nagrodę Shogakukan Manga w kategorii dziecięcej.

</doc>
<doc id="1363345" url="https://pl.wikipedia.org/wiki?curid=1363345" title="Dog frisbee">
Dog frisbee

Dog frisbee – sport polegający na rzucaniu dyskiem frisbee przez człowieka i chwytaniu go przez psa.
Wyróżniamy parę dyscyplin:

</doc>
<doc id="1363349" url="https://pl.wikipedia.org/wiki?curid=1363349" title="Keroro">
Keroro



</doc>
<doc id="1363351" url="https://pl.wikipedia.org/wiki?curid=1363351" title="Kathy Reichs">
Kathy Reichs

Kathleen Joan „Kathy” Reichs (ur. 7 lipca 1950 w Chicago) – amerykańska antropolog kliniczna i pisarka.
Wykłada antropologię m.in. w University of North Carolina at Charlotte. Pracuje też w "Office of the Chief Medical Examiner" stanu Karolina Północna i "Laboratoire de Sciencies Judiciares et de Medicine Legale" prowincji Quebec. Jej ekspertyzy są uznawane przez "Canadian National Police Services Advirsory Board". Jest jedną z siedemdziesięciu siedmiu antropologów, którzy otrzymali certyfikat "American Board of Forensic Anthropology".
Kathy Reichs pochodzi z Chicago, gdzie ukończyła studia i otrzymała stopień magistra.
Ma troje dzieci: dwie córki – Kerry i Courtney oraz syna Brendana.
Kariera naukowa.
W swej karierze wykładała m.in. w Northern Illinois University, University of Pittsburgh, Uniwersytecie Concordia, McGill University, a obecnie w University of North Carolina at Charlotte.
Pracowała w Rwandzie po wyniszczającej wojnie domowej na zlecenie Międzynarodowego Trybunału Ds. Zbrodni w Rwandzie przy ONZ w celu ekshumacji zwłok zamordowanych. Doglądała także prac w ramach Fundacji Antropologii w Gwatemali, mających na celu masowe ekshumacje na południu tego kraju w pobliżu jeziora Atitlán.
Była członkiem zespołu specjalnego – "Disaster Mortuary Operational Response Team", desygnowanym do prac badawczych i ekshumacyjnych po ataku na World Trade Center.
Kariera piśmiennicza.
Jest autorką wielu książek z dziedziny antropologii i medycyny sądowej. Wśród jej dorobku naukowego wyróżnić można tematykę hominidów, ontogenezy i antropologii klinicznej.
Prócz pozycji naukowych Kathy Reichs jest także autorką wielu książek sensacyjnych, które w ciągu dziesięciu lat od pojawienie się pierwszej z nich, przetłumaczone zostały na 30 języków. Autorka debiutowała w 1997 książką "Déjà Dead", za którą otrzymała prestiżową nagrodę Arthur Ellis Award.
Bohaterka serii – Temperance Brennan, podobnie jak autorka jest antropologiem klinicznym, która pomaga policji w rozwiązywaniu zagadek morderstw. Wiele książek wzorowanych jest na prawdziwym życiu i jego realiach. Prócz barwnej fabuły, autorka opisuje w swych książkach metody działanie antropologów klinicznych oraz wpływ wielu czynników na rozwiązywanie skomplikowanych problemów. Ważnym elementem jej twórczości jest opisywanie w każdej książce problemów świata współczesnego, który staje się tematem głównym jej książek (przemoc na tle seksualnym, gangi motocyklowe).
Twórczość.
Cykl "Kości".
Początkowo wydawane przez "Red Horse", później "C&amp;T" (Crime &amp; Thriller) i Sonia Draga.
Serial "Kości".
Od 2005 roku amerykańska telewizja FOX produkuje serial "Kości" ("Bones"), który bazuje na życiu Temperance "Bones" Brennan – głównej bohaterki książek Kathy Reichs. Przy tworzeniu serialu pomagała sama autorka. Kilka odcinków po pierwszej emisji "Kości" stały się jednym z najchętniej oglądanych pozycji w amerykańskiej telewizji.
W Polsce serial "Kości" jest emitowany w telewizji Fox (Polska).
Linki zewnętrzne.
Wywiad (Zbrodnia w Bibliotece)

</doc>
